{"id": "6204", "revid": "1830", "url": "https://eu.wikipedia.org/wiki?curid=6204", "title": "Everest", "text": "Everest (Nepalen Sagarm\u0101th\u0101 eta Tibeten Chomolungma izenez ere ezaguna) munduko mendi altuena da, itsas mailatik 8.848,86 metrora baitu gailurra. Himalaia mendilerroan dago, Asian, eta haren gailurrak Nepal eta Txina (eta, Txinaren barruan, Tibet) arteko muga egiten du.\nEuroparrek 1847 inguruan Munduko mendirik garaiena Kangchenjunga zela uste zuten baina urte hartan, Indiako topografo nagusi zen Andrew Waugh militar britainiarrak hura baino tontor altuago bat aurkitu zuen.\n1852an Radhanath Sikdar matematikalari indiarrak neurtu zuen lehenengo aldiz tontorraren altuera.\nGaur egungo mendiaren izen ezagunena George Everest galestar lur-neurtzaile eta geografoaren omenezkoa da.\nIzena.\nTibeten Chomolungma izenez ezagutzen da, Nepalgo xerpek Chomolangma deitzen diote eta Txinan berriz Zhumulangma Feng, Chu-mu-lang-ma Feng edo Qomolangma Feng izenez da ezaguna.. Are gehiago, jada 1719 eta 1721eko atlas txinatarretan mendi hau Qomolangma izenez agertzen da. Antza denez, Nepalgo xerpek eta txinatarrek erabiltzen dituzten formak jatorrizko tibetar izenaren aldaerak dira.\nAipaturiko izenez gain, badaude beste batzuk ere, lekuan lekuko herrien arabera. Hala, adibidez Darjeeling-eko biztanleek Deodhunga deitzen zioten.\nAdituak ez datoz bat \"Chomolungma\"ren esanahiarekin. Normalean \"Lurreko Ama Jainkosa\" gisan itzuli izan dute baina badirudi zaila dela bere esanahi zehatza jakitea, leku batetik bestera ahoskatzeko modua aldatzearekin batera esanahia ere aldatu egiten baita. Esaterako, batzuen ustez \"Oilo hegaztien lurraldea\" esan nahiko lukeen bitartean, beste batzuen ustez \"Ibar gaineko tontorra\". Tenzing Norgay-k kontatu zuenez, bere amak Chomolungma \"Non nahiko hegaztik hegan gainetik pasa ezin duen mendi guztiz garai\" gisan itzultzen zuen.\nEsanahiak esanahi eta izenak izen, Chomolungma izena jada K.O. 750 inguruan agertzen omen da Tibet-eko testu zaharretan. Mendi hau irudikatu zuen Europako lehenengo mapa Jean Baptiste Bourguignon d\u2019Anville-ren \"Nouvel Atlas de Chine\" izan zen (1733), bertan Tibeterazko izenaren frantziar aldaera bat dirudien \"Tchoumour\" izena erabili zelarik.\nBeren sorlekuaren arabera, bertakoek mendi hau modu batera ala bestera deitzen omen zutenez, Andrew Waugh-ek \"Peak XV\" izena baztertu - hala deitu baitzioten britainiarrek hasiera batean mendi horri - eta Everest izena jartzea erabaki zuen 1865. urtean, haren aurretik Indiako topografo nagusi izan zen Sir George Everest koronel britainiarraren omenez eta antza denez, honen nahiaren aurka.\nNepalen Sagarm\u0101th\u0101 (zeruaren aitzina) deitzen diote, izen hori 1960 inguruan asmatu zuelarik estatu hartako gobernuak, antza denez arrazoi politikoengatik, ezin zuelako onartu tibetar jatorriko izen bat.\nBideak.\nEverestera igotzeko bide nagusiak bi dira, hego-ekialdekoa Nepaletik abiatuz eta ipar-mendebaldekoa Tibetetik, ez hain ezagunak diren beste 13 bidez gain. Bi bide hauetatik hego-ekialdekoa teknikoki errazagoa da eta maizago erabiltzen da. Hillary eta Tenzingek 1953an erabilitakoa da. Hala ere, honen arrazoi nagusia politikoa izan zen, Tibeteko aldea atzerritarrei itxita egon baitzen 1949tik aurrera.\nSaiakera gehienak apirilean eta maiatzean egiten dira, udako montzoia baino lehen. Garai honetan egoten den jet streamaren aldaketa batek haizearen abiadura murrizten du. Montzoiaren ostean, irailean eta urrian ere saiakerak egiten dira, baina montzoiak pilatutako elurrak eskalada are zailago egiten du.\nHego-ekialdeko bidea.\n5380 metrora dagoen Khumbu glaziareko oinarrizko kanpamendutik abiatzen da bide hau. Bertara iristeko, ohikoena Katmandu-tik Lukla-ra (2860m) hegan egitea eta bertatik Namche Bazaar-era joatea da. Handik oinarrizko kanpamendura iristeko sei-zortzi egun behar dira.\nIpar-mendebaldeko bidea.\nBide honen oinarrizko kanpamendua Rongbuk glaziarean dago, 5180 metrora. Bigarren kanpamendura iristeko glaziarearen morrena igo behar da, Changtse (6100 metro inguru) mendiaren magalera iritsi arte. Hirugarrena North Col izenez ezaguna den mendi-lepoaren azpian ezarri ohi da eta laugarrena, lepoan bertan. 7775 eta 8230 metro inguruko altueran kanpo bana ezarri ohi da, azken honetatik gailurrerako saiakera eginez.\nIgoerak.\nXIX. mendeko zatirik gehientsuenean, europarrek debekaturik izan zuten Nepal, Sikklim edo Tibet-en sartzea. 1918 ondoren, britainiarrek baimena eskatu zuten lurralde horiek exploratzeko. Nepalgo agintariek ezezkoari eutsi zioten bitartean, Dalai Lamak baiezkoa eman zuen. Hala, 1921an antolatu zuten britainiarrek lehen expedizioa. Ezusterik ezean, haiek izan ziren Everest mendia bertatik bertara ikusi zuten lehen europarrak.\nHiru urte beranduago, George Mallory eta Andrew Irvine, tontorretik 600 metrora izan ziren ikusiak azkeneko aldiz. Oraindik ezin izan da egiaztatu benetan tontorrera iritsi ziren ala ez. Batzuen ustez jaitsieran hil ziren, beste batzuek (Reinhold Messnerrek, besteak beste), berriz, garai hartan Bigarren Maila gainditu izatea ezinezkoa dela diote.\nLehenengo espedizioak iparraldetik igotzen saiatu ziren, baina 1950ean Txina Tibeten indarrez sartu zenean sarbide hau itxia geratu zen. 1951. urtean Nepaletik abiatu zen espedizio britainiar bat antolatu zen. Partaideen artean Edmund Hillary zegoen. Hurrengo urtean suitzarrak saiatu ziren, gailurretik 200 metrora buelta emanez.\nLehen gailurra.\n1953an beste espedizio britainiar bat antolatu zen, John Hunt buru. Espedizio honetako kide ziren Hillary zeelandaberritarra eta Tenzing Norgay xerpa izan ziren Everestera igotzen lehenak.\nEverest mendia oxigenorik gabe (eta estilo alpinoan gainera) igotzen lehenak Reinhold Messner eta Peter Habeler izan ziren 1978an. Messner bera izan zen 1980an Everest bakarrik (eta oxigenorik gabe) igo zuen lehen alpinista.\nEuskal espedizioak.\nEuskal mendizaleen artetik, lau urteko prestakuntzaren ostean, Everesteko gailurra egiteko lehen espedizio serioa 1974an egin zen, Tximist Espedizioa, babestu zuen enpresaren izenarekin. Everestera igotzen saiatu zen 23. nazioarteko espedizioa izan zen, 16 kidez osatua, baina ez zuten gailurra lortu, 320 metrora geratu ziren.\nEverest Euskal Espedizioa 1980. urtean antolatu zen, 12 euskal herritarrekin eta bertako xerpa laguntzaileekin. Maiatzaren 14an Martin Zabaleta eta berarekin zihoan xerpa, Pasang Temba, gailurrera iritsi ziren, munduko tontorrik garaienera heldu zen lehen euskal espedizioa izanik. Zabaleta izan zen Everesta igotzen 104. pertsona eta Ikurrina, bertan jarri zen 14. bandera. Oxigonez lagunduta egin zuten gailurra Tembak eta Zabaletak, baina beheranzkoan gabe geratu ziren, eta 8.760 metrotan bibak bat egin ondoren lortu zuten biharamanuean 5. kanpamendura iristea.\nBi euskal espedizio hauen kontakizuna \"Agur Everest\" film dokumentalean bildu zen 1980an.\nAro modernoa.\n1996an hamabost pertsona hil ziren gailurrerako bidean. Maiatzaren 10ean bi espedizio komertzialetako zortzi kide (euren gidak barne) zendu ziren, ekaitz baten ondorioz. Espedizio horietako bateko partaide zen Jon Krakauerrek \"Into Thin Air\" liburuan azalduko zuen bizitako esperientzia.\nGuztira 2012 baino lehen 6,208 igoera, 19.121 saiakera eta 241 hildako izan ziren.\nBitxikeriak.\nNahiz eta Everest (8.848 m) munduko mendi garaiena izan itsas mailaren gainetik, Ekuador-ren dagoen Chimborazo sumendia (6.268,2 m) da lurraren erdigunetik urrutien dagoen puntua, ekuatoretik hurbilago baitago eta Lurra elipsoide bat baita (zabalagoa da ekuatorean lurburuetan baino).\nEra berean, mendia altxatzen den planotik gehien luzatzen dena kontuan hartuz gero, orduan Kilimanjaro litzateke, Tanzaniako lautadatik 5.600 metro altxatzen baita, 5.895 metroko garaierara arte.\nAltuera bere oinarritik kalkulatzen badugu, era berean, Hawaii uharteak itsas-plataforma sakon batetik altxatzen direla kontuan harturik, bertako Mauna Kea sumendia 10.000 metro inguru garai da, uraren gaineko 4.205 metroez gain, urazpiko 6.000 metroko desnibela gehituz.\nEguzki Sistemako mendirik garaiena, berriz, Marteko Olympus Mons da, itzalitako sumendi bat."}
{"id": "6206", "revid": "336", "url": "https://eu.wikipedia.org/wiki?curid=6206", "title": "Windows Vista", "text": "Windows Vista Microsoft Windowsen sistema eragilea da, Windows XP-ren ondorengoa. Garatzen ari ziren bitartean, LongHorn bezala ezagutzera eman zen, azkenik Windows Vista izena emanez. 2006ko azaroaren 30ean irten zen merkatura.\nWindows Vistaren bertsioak.\nWindows Vistaren bost bertsio daude salgai gaur egun:"}
{"id": "6208", "revid": "237", "url": "https://eu.wikipedia.org/wiki?curid=6208", "title": "Literatur", "text": ""}
{"id": "6210", "revid": "46380", "url": "https://eu.wikipedia.org/wiki?curid=6210", "title": "Abaltzisketa", "text": "Abaltzisketa () Gipuzkoako hego-ekialdeko udalerri bat da, Tolosaldekoa. 11,18 kilometro koadro ditu, eta 318 biztanle zituen 2020an. Donostiatik 39 kilometro hegoaldera dago, eta Tolosatik 14 kilometro hegoaldera.\nIzena.\n\"Abaltzis-\" zatia ez dago garbi nondik datorren; Mitxelenak \"Apellidos vascos\" liburuan dioenez, baliteke \"abaritz\" izenaren eratorria izatea, baina ziurtasunik gabe adierazten du hori. Amaierako \"-keta\", berriz, leku ugaritasunezko \"-eta\" atzizkiaren txistukari ondoko aldaera da, ondoko \"Amezketa\" herriaren izenean ageri den bera.\nGeografia.\nAbaltzisketa Larrunarri (Txindoki izenaz ere ezaguna, 1.346 metro) mendiaren ipar magalean kokatuta dago, Aralar mendilerroan, itsas mailatik 370 metro gorago. Errepidez, herrira iristeko bideak hiru dira: Orendaindik zehar, Amezketatik zehar edota Zaldibiatik zehar.\nAralarko natura parkearen parte dira Abaltzisketako udalerriaren zati bat; hegoaldeko lurrak, hain zuzen ere.\nMugakideak.\nAbaltzisketak mugakide ditu iparraldean Orendain, ekialdean Amezketa, hegoaldean Enirio-Aralarko Mankomunitatea, eta mendebaldean Zaldibia eta Gaintza\nAuzoak.\nAbaltzisketak auzo hauek ditu:\nHistoria.\n1379an, Abaltzisketako bizilagunak Tolosaren menpe geratu ziren, eta jauntxoen eta foruen abantailaz gozatzen hasi ziren.\n1615ean, jauntxoen arteko lehiak bukatuta zeudela, Abaltzisketako bizilagunek eskatuta, Filipe III.a Espainiakoarengandik hiribildu titulua jaso zuen herriak. Hartara, Tolosarekin bat egitean galdua zuen autonomia berreskuratu zuen. Horren ondoren, Abaltzisketak hiribilduen bilkuretan parte hartu zuen, Gipuzkoako Batzar Nagusietan ordezkaritza lortuta.\n1983an udalerriak izen ofiziala aldatu zuen: \"Abalcisqueta\" zen ordu arte, eta \"Abaltzisketa\" da geroztik.\nEkonomia.\nLehen sektorekoa izan da mende askoan ekonomia jarduera nagusia, eta gaur egun ere 65 nekazaritza eta abeltzaintza ustiategi daude Abaltzisketan. Abaltzisketako babarrunek ospe handia dute Euskal Herri osoan.\n2017an, honela banatuta zegoen herriko ekonomia jarduera sektore ekonomikoen arabera: lehen sektorea %\u00a07; bigarren sektorea %\u00a05,9, sektore horretako jarduera nagusia eraikuntza izanik (%\u00a04,4); hirugarren sektorea %\u00a087,1.\nDemografia.\nAbaltzisketan, landako herria denez, XX. mendetik hona biztanleria ia %\u00a050 jaitsi da: 1900ean 550 biztanle zituen; 2019an, berriz, 328. Nahiz eta azken urte hauetan herritar kopurua handitu den, oraindik ere urrun dabil XIX. mendean zituen 800 bat biztanleetatik.\n2019an, biztanleen %\u00a017,07k 65 urte edo gehiago zituen. Atzerrian jaiotakoak %\u00a01,83 ziren.\nPolitika.\n2005eko apirilean egindako hauteskundeetan, alderdi bozkatuenak izan ziren EAJ - EA koalizioa (botoen %\u00a057,9rekin) eta EHAK (%\u00a032,9rekin).\nUdal hauteskundeak 2011tik 2019ra.\n2011ko udal hauteskundeetan talde independenteak 152 boto lortu zituen, eta PPk 1.\n2015eko udal hauteskundeetan talde independenteak 140 boto lortu zituen, eta PPk 1.\n2019ko udal hauteskundeetan talde independentea aurkeztu zen bakarrik, eta 152 boto lortu zituen. Jon Zubizarreta izendatu zuten alkate.\nKultura.\nEuskara.\nAbaltzisketako euskara gipuzkeraren aldaera bat da, erdiguneko azpieuskalkian topa daitekeen Tolosaldeko euskara, hain zuzen. Herriko euskaldunak %\u00a093,66 dira, eta euskararen erabilera %\u00a084,2 da.\nKirolak.\nHerri txikia denez, bertan ez dago kirol azpiegitura handirik, pilotaleku bat izan ezik. Kirol elkarte bakarra dago herrian, ehizakoa: Larrunarri Elkartea.\nMigel Irazusta \"Polipaso\" aizkolaria izan da Abaltzisketako kirolaririk ospetsuena.\nAbaltzisketako festetan, honen eta Amezketaren arteko zaldi-lasterketak antolatzen dira.\nOndasun nabarmenak.\nAbaltzisketako alde zaharra euskal mendialdeko nekazaritza herrien eredu ona da. Bertan udaletxea nabarmentzen da, San Joan Bataiatzailearen elizaren ondoan kokatua. Eliza XVI. mendekoa da XIII. mendeko aurrealde erromanikoa mantentzen duen arren. Kanpandorrea ere aipagarria da, 1493. urtean Abaltzisketan egindako kanpai ikusgarria daukalako.\nOso interesgarria da Nahera-Haundi baserria, euskal eraikuntza zaharren eredu delako. Sasiain auzoan dago, eta herrira iritsi baino lehenago dagoen desbideraketa bat hartuz iritsi daiteke hara.\nUdalerri honetan, zalantzarik gabe, ospe gehien daukana Larraitz baserri-auzoko paisaia da. Larrunarriren mangalean kokatuta dagoen auzoan, ermita bat dago, baserritar eta artzainen artean oso ospetsua den Andre Maria daukana. Udan eta aste bukaeretan oso bisitatua da, Larraitzen diren jatetxe eta askaltokiengatik. Izan ere, Larraitzeko aparkalekutik hasten da Larrunarri (1341 m), Ganboa (1451 m), Pardarri (1399 m) eta Ausa Gaztelu (899 m) mendien igoera ibilbidea."}
{"id": "6211", "revid": "9319293", "url": "https://eu.wikipedia.org/wiki?curid=6211", "title": "Aduna", "text": "Aduna Gipuzkoako Tolosaldea eskualdean kokaturik dagoen herri euskalduna da, UEMA mankomunitatearen kidea dena. 6,9\u00a0km2-ko herri txikia da, 472 biztanle zituena 2020an, eta itsaso gainetik 128 metrora dago.\nGeografia.\nUdalerria Oria haraneko muino batean estrategikoki kokatuta dago, Donostialdearen eta Tolosaldearen arteko giltzadura den Andoain herriaren ondoan, Donostiatik 15 kilometro hegoaldera eta Tolosatik 9 iparraldera. Garrantzia handiko bi bide azpiegituretatik gertu dago: A-1 errepidetik eta A-15 Leitzarango autobiatik hurbil, alegia.\nUdalerri mugakideak.\nAdunarekin muga egiten duten udalerriak honako hauek dira: Andoain, ipar-ekialde eta ekialdean; Villabona, hegoaldean; eta Zizurkil, mendebalde eta ipar-mendebaldean.\nHistoria.\nAdunak 1386an, herrixka besterik ez zenean, Tolosarekin bat egitea erabaki zuen, horren foruaren abantailengatik. Tolosatik diru-auzi baten ondorioz banandu zen. 1450ean Donostiarekin bat egin zuen, eta horrek Donostia eta Tolosaren arteko liskarrak ekarri zituen, biek eduki nahi baitzuten Adunaren kontrola.\n25 urte iraun zuen auzi baten ondoren borroka amaitu egin zen eta Aduna Donostiaren zati bilakatu zen, nahiz eta bien arteko distantzia handia izan. XIX. mendean, 1883an hain zuzen, hiribildu izendapena eskuratu zuen eta Donostiatik banandu zen.\nEkonomia.\nAduna herri nekazaria izan da, baina gaur egun industriak du garrantzia. Oria ibaiaren ertzean dozena bat enpresa nabarmentzen dira. Adunaren kokapen estrategikoak, Nafarroako autobidea eta A1(Madril-Irun) elkartzen diren gunean egoteak, ekarri ditu enpresak Oria ertz horretara. Denak enpresa txikiak dira, Unipapel izan ezik; horrek 100 langile baino gehiago baititu. Hala ere, enpresa horietan lana egiten dutenen kopurua adunarrena baino haundiagoa da. Horrek Adunak \"per capita errenta \" handia edukitzea ekarri du. Duela urte gutxi arte igeltsuzko meategi batzuk ere ustiatzen ziren.\n2017an sektore ekonomikoak honela banatzen ziren: lehen sektorea % 0,7; bigarren sektorea % 58,2; hirugarren sektorea % 38,2; eta eraikuntza % 2,9.\nDemografia.\nAdunaren herri barruan herriko biztanle guztien % 40 baino ez da bizi. Beste auzoak Elbarrena eta Goiburu dira, lehenengoa herrigunea baino beherago eta bigarrena gorago kokaturik.\n2019an 480 biztanle zituen. Horietatik % 14,38k 65 urte edo gehiago zituen. Eta atzerrian jaiotakoak % 1,46 ziren.\nPolitika.\n2005eko hauteskundeetan EHAK alderdi komunista gailendu zen botoen %\u00a048,9rekin, EAJ - EA koalizioaren aurretik. Udaletxea \"Adunako Elkarte Herritarra\" taldearen esku geratu zen.\n2007an alkate izan zen berriz Arantza Aburuza, baina EAEren eskutik.\n2011ko udal hauteskundeetan PP alderdia besterik ez zen aurkeztu, ezker abertzaleak ez baitzuen zerrendarik osatu, baina ez zuen lortu gutxieneko boto ehunekoa (%\u00a05 behar zuen) zinegotzirik izateko eta udala hutsik geratu zen. Gestora bat osatu zen eta Josu Amilibia hautatu zuten alkate.\n2015eko udal hauteskundeetan Euskal Herria Bildu koalizioak gehiengo osoa eskuratu zuen, ia boto guztiak jasoz. Emaitzen ondorioz, Josu Amilibia hautatu zuten berriro alkate.\n2019ko udal hauteskundeetan EH Bilduk 230 boto lortu zituen. Josu Amilibia hautatu zuten alkate.\nKultura.\nEuskara.\nAdunako Maria Luisa Zabalarentestigantza, etxez etxe diru eske joaten ziren ijitoen ingurukoa. Euskal Herriko Ahotsak proiekturako egindako elkarrizketa, ahozko ondarea jaso eta zabaltzeko.\nAdunan euskalduna da biztanleriaren % 82,95, eta euskararen erabilera % 61,7 da. Adunako euskara gipuzkeran katalogaturik dago, zehatzago, erdiguneko gipuzkeraren parte den Tolosaldeko euskaran (erdiguneko euskara). Azpieuskalki hau Beterriko hizkerek eta Tolosaldekoek osatzen dute.\nKirolak.\nAdunako kirol azpiegitura bakarra frontoi handi bat da. Umeek jolasteko bi parke ere baditu.\nOndasun nabarmenak.\nHerri honetako nabarmenena herri barrutia da, Andre Maria Jasokundearen eliza elizarekin, bertako parrokia. 1599an eraikia, \"chapitel\" bat dauka dorrean, oso arraroa Gipuzkoako elizetan. Barnean, Pedro Latijerakoaren lana (XVII. mendea) dauka eta alboko kapelan Kristo bat. Elizaz gain udaletxea, oinetxe dorrea (XV. mendea baino lehenagokoa), eta frontoia dira eraikin nabarmenak. 1760. urteko hilerri zaharra ere ikusgarria da.\nAgramonte, Aitzarte, Aizpea, Apakintza, Galarraga, Galarregi, Lardi Ozin, Olatza, Segotegi, Sonola, Txantxane, Ulanberro edo Zabale baserriak euskal eraikuntzen eredu dira.\nIbilaldiren bat egin nahi bada, Belkoain (488 m) mendira igo daiteke herrian bertatik ateratzen den bide baten bidez. Gailurrera iritsi baino lehen, erdialdean, egonaldia egiteko leku aproposa dago haritzez, pagoz eta mahaiez betea. Mendi-gailurrean bista paregabeak daude."}
{"id": "6212", "revid": "3591", "url": "https://eu.wikipedia.org/wiki?curid=6212", "title": "Aia", "text": "Aia Gipuzkoako ipar-erdialdeko udalerri bat da, Urola Kosta eskualdekoa. Nekazari herri zabala da, 56\u00a0km\u00b2 baititu, eta biztanle zituen . urtean. Donostiatik 25\u00a0km mendebaldera dago.\nGeografia.\nUdalerri mugakideak.\nAiak mugakide ditu iparraldean Orio eta Zarautz udalerriak; ekialdean, Usurbil, Zizurkil eta Asteasu; hego-mendebaldean, Errezil; eta mendebaldean, Zestoa. Bihotz itxurakoa da Aia, eta kostaldeari irekiune txiki batez lotzen zaio, Txurruka hondartzan.\nAuzoak.\nAiak eremu handia du, eta hor sakabanatuta daude haren 11 landaguneak.\nHistoria.\nAiako lehen giza aztarnak Goi Paleolitikoak dira. Altxerri haitzuloko grabatu eta pinturak eta Giltza iturritik hurbil agertutako harrizko lanabesak garai hartakoak dira (duela 12.000 edo 13.000 urte).\n1025ean aipatzen da lehen aldiz Aia dokumentu batean. \nErdi Aroan, gaur egungo Aia, Beizama, Bidania-Goiatz eta Errezil udalerriek osatzen zuten Saiazko Alkatetza Nagusia. Erakunde horretako administratzailea erregeak aukeratzen zuen. 1563an herri bakoitzak alkate bat edukitzea lortu zuten.\nEkonomia.\n2017an, honela banatuta zegoen ekonomia jarduera, sektoreka: lehen sektorea, %\u00a05,2; bigarren sektorea, %\u00a044,5; hirugarren sektorea, %\u00a044,5; eraikuntza, %\u00a06,1.\nDemografia.\n2019an Aiak 1.998 biztanle zituen. Horietatik %\u00a016,47k 65 urte edo gehiago zituen. Atzerrian jaiotakoak %\u00a07,11 ziren.\nPolitika.\nMiren Nekane Arrizabalaga Manterola da Aiako alkatea, EAJ alderdikoa.\n2011. urteko udal hauteskundeetan aiarrek 2 zinegotzi gehiago aukeratu zituzten, biztanleriaren hazkundeagatik. 2007ko hauteskundeekin alderatuz, EAJ-PNV alderdiak 3 boto gehiago lortu zituen, eta sei zinegotziak mantendu zituen. Bildu koalizioak 220 boto gehiago eskuratu zituen eta bost zinegotzi, 2007an aurkeztu zen ezker abertzaleko EAE-ANV alderdiak baino bi zinegotzi gehiago.\n2015eko udal hauteskundeetan EAJ alderdiak zinegotzi bat gehiago eskuratu zuen, eta Bilduren ondorengoa zen EH Bilduk bat galdu zuen.\n2019ko udal hauteskundeetan hauek izan ziren emaitzak: EAJk 549 boto; EH Bilduk 417 boto; PSE-EEk 23 boto. Nekane Arrizabalaga Manterola izendatu zuten alkate.\nKultura.\nEuskara.\nAiako euskara gipuzkeraren aldaera bat da, Sartaldeko euskaran kokaturik dagoen Urolaldeko euskara hain zuzen. Urolaldeko eta Beterriko hizkeraren artean zubilana egiten du honek. Hizkera honetan sakona da mendebaleko euskararen eragina. Eremu lauagoa delako eta, batez ere, Eibar-Elgoibar aldeko industriak eraginda, estuagoa eta sarriagoa izan da hartu-emana. Lexikoan azaltzen da argien lotura, baina lexikoan ez ezik, hizkuntzaren beste sail batzuetan ere ageri da mendebaleko euskararen eragina Urolaldean.\nBestetik, Aiako biztanleen %\u00a088,57 euskalduna da, eta euskararen erabilera %\u00a072,9 da. \nKirolak.\nAian 4 kirol elkarte daude:\nOndasun nabarmenak.\nJauregiak eta etxeak.\nAian jauregi eta etxe aipagarri hauek daude:\nBaserriak.\nBaserri nabarmen hauek daude Aian:\nEraikin erlijiosoak.\nHauek dira Aiako eraikin erlijioso aipagarrienak:"}
{"id": "6213", "revid": "119347", "url": "https://eu.wikipedia.org/wiki?curid=6213", "title": "Aizarnazabal", "text": "Aizarnazabal Gipuzkoako iparraldeko udalerri bat da, Urola Kosta eskualdekoa. Donostiatik 36 kilometrora dago, Urola ibaiaren haranean. biztanle zituen . urtean. \nGeografia.\nUdalerri mugakideak.\nMugakide ditu iparraldean Zumaia, hego eta mendebaldean Zestoa eta ekialdean Aia.\nAuzoak.\nAizarnazabalgo auzoak honako hauek dira:\nHistoria.\nXII. mendeko agirietan agertzen da lehenengoz \"Sayaz\" izena, gaur egun Saiatz auzoa duguna. Auzoaz gain ibar osoak hartzen zuen izen hau. Urola ibaitik hasi eta Hernio mendirainoko sailak zituen: Getaria, Zumaia, Zarautz, Aia, Aizarna eta Aizarnazabal.\n1347an Zumaia hiribildua sortu zen, eta, ondorioz, garai hartako Saiatz lurraldeak (Aizarnazabal, Oikia, Artadi). Baina herrien mugak ongi erabakiak ez zeudenez, XIV. mende honen azken laurdenean auzi luze eta zaila egon zen Zumaia eta Aizarnazabalen artean. 1383an Zestoa hiribildu bihurtu zen. Aizarnazabaldarrak zumaiarrekin nazkatuta zeudenez Zestoarekin bat egitera pasatu ziren. Saiazko San Kristobal parrokiaren lehen aipamena 1125 urtean egin zen; Aizarnazabalgo San Migel elizaren (1393. urtean eraikia) aurrekaria dela uste da. Gogoz kontra, 1480. urtean Zumaiarekin bateratu zen berriro, eta ez zen 1821ra arte bere buruaren jabe egingo.\nXVI. mendean agertu zen lehenengoz Aizarnazabalen izena, \"Hassarna\u00e7abal\" grafiaz idatzita. Mende horretan Getaria bihurtu zen Saiatz ibarraren buru; bere mendean hartu zituen Zumaia, Zarautz, Aia, Aizarna eta Aizarnazabal.\n1821ean udal independente bat sortu zen Aizarnazabalen, baina debekatua izan zen 1823an. 1842an beste aukera bat eman zioten udalari, baina Oikiako herritarrek ezetz esan zuten. Horren ondorioz, 1845ean, Aizarnazabalgo herritarrek Zumaiatik bereiztea lortu zuten baina oikiatarrek Zumaiarekin bat eginda jarraitu zuten.\nEkonomia.\nAizarnazabalen, Euskal Herriko txoko askotan bezala, gastronomiaren inguruko zaletasun handia dago. Zaletasun honen garapenaren gune dira dauden bi elkarte gastronomikoak: \"Gure Borda\" eta \"Mikel\".\nIndustria eta nekazaritza dira Aizarnazabalgo ekonomiaren erantzule. Industria arloan, papergintza, metal- eta manufaktura-industriak nagusitzen dira. Nekazaritzan berriz, Urolaren bi aldeetan artoak eta barazkiak hazten dituzte.\n2017an honela banatzen ziren herriko sektore ekonomikoak: lehen sektorea %1; bigarren sektorea %61,5; hirugarren sektorea %35,6; eta eraikuntza %1,9.\nDemografia.\n2019an herriak 763 biztanle zituen. Horietatik %16,38k 65 urte edo gehiago zuen. Eta atzerrian jaiotakoak %8,65 ziren.\nPolitika.\n2011ko udal hauteskundeen ondoren, Alvaro Villar (EH Bildu) izendatu zuten alkate.\n2015eko udal hauteskundeetan hauek izan ziren emaitzak: EH Bilduk 273 boto; EAJk 71 boto; PSE-EEk 2 boto. Mari Karmen Arregi (EH Bildu) izendatu zuten alkate.\n2019ko udal hauteskundeetan hauek izan ziren emaitzak: EH Bilduk 323 boto; EAJk 71 boto; PSE-EEk 5 boto. Mari Karmen Arregi (EH Bildu) izendatu zuten alkate, berriro.\nKultura.\nEuskara.\nAzarnazabalgo euskara Urolaldeko euskara da, gipuzkeraren aldaera bat. 2016an herritarren %83,54 euskalduna zen.\nKirolak.\nAizarnazabalen bi pilotaleku daude: \"Atari Soro\" pilotalekua eta Herriko plazako pilotalekua. Futbol-zelai bat ere badago: \"Zubialde\" futbol-zelai irekia. \"Aizarnazabal Kirol Elkartea\" da bertako kirol elkarte bakarra eta saskibaloia, atletismoa, eskubaloia, bizikleta, futbola, mendizale eta pilota taldeak daude.\nOndasun nabarmenak.\nAizarnazabalek baditu hainbat berezitasun:"}
{"id": "6214", "revid": "23317", "url": "https://eu.wikipedia.org/wiki?curid=6214", "title": "Albiztur", "text": "Albiztur Gipuzkoako Tolosaldea eskualdean kokaturik dagoen udalerria da. 13,09\u00a0km\u00b2 ditu eta biztanle zituen . urtean. Donostiatik 33\u00a0km-tara dago. Albiztur Gipuzkoa erdialdean dagoen herria da, Tolosaldea eskualdean.\nGeografia.\nSalubita haranean dago kokaturik, Igaran ibaiaren, Oriaren ibaiadarraren, ondorioz sortua. Hernio eta Intxaurre mendien magalean dago udalerria, paisaia karstikoko lurraldean (Igaran ibaiaren ondorioz sortutakoa).\nUdalerri mugakideak.\nAlbizturrek mugakide ditu Alkiza iparraldean, Tolosa ekialdean eta hegoaldean, Legorreta eta Beizama hegoalde-mendebaldean, eta Bidania-Goiatz mendebaldean.\nHistoria.\nK.a. 800-1300 urte bitarteko aztarnak aurkitu dituzte, baina herri honen lehen aipamen idatzia 1384. urtekoa da, eta dokumentu horretan, baldintza batzuen pean, Tolosara batzen dela aipatzen da. 200 urte geroago, Filipe III.ak \"Villa\" edo hiribildu izaera eman zion. Herri udala ondorengoak osatzen zuten: Alkatea, Alkateordea, bi zinegotzi eta Sindiko Prokuradore bat. Alkabalero eta Kamara Epaile bat ere bazeuden. Karguak zoriz erabakitzen ziren bizilagunen artean, \"San Migel\" egunean, baina 1761etik aurrera, hauteskundeak urtarrilaren 1ean ospatzera igaro ziren. XIX. mendetik XX. mendea arte Hego Amerikara emigratu zuten hainbat albizturtarrek lan bila eta honek 140 urtetan 500 biztanle baino gehiagoren galera ondoriozta dezake.\nEkonomia.\nMendiko nekazaritza, abeltzaintza eta baso-esplotazioak nagusitzen dira. Albiztur oso menditsua da baina aldi berean lurrak emankorrak dira, larre on, ur kantitate handia eta zuhaitz askorekin. Kareharrizko harrobiak ere nabarmendu beharrekoak dira.\nGaur egun, gutxi gorabehera, udalerriak 70 nekazaritza eta abeltzaintza esplotazio ditu, esplotazioak normalean familiartekoak dira, baserrirantz zuzenduak.\nIndustriari buruz aldiz, papergintza industria bat da, 60 bat langile dituena. Biztanle gehienak industrian eta Tolosa herriko zerbitzuetan lan egiten du. Tolosa gertu dagoenez albizturtar asko Tolosara joaten dira zerbitzu bila.\nDozena erdi jatetxe daude bertan, gehienak babarrun ospetsuetan espezializatuak. Albizturko babarrun beltzak Amerikar jatorria daukate. Belaunaldiz belaunaldi landatu ohi izan dira herriko soro eta baratzetan, uzta oparo ugari eskainiz. Iraila eta Urri aldera herrira inguratuz gero laster ikusten dira artasoroak babarrun lekekin biltzeko prest. Bereziki ezagunak dira babarrunak bere zapore eta salda lodiarengatik, dirudienez kare-harrien eraginez soroetako lurrak aberastu eta ezaugarri bereziak dituzten babarrunak lortzen dira bertan, udazkena eta negua dira beraiek dastatzeko urte sasoi egokienak. Ohiko babarrun janaldia, babarrun beltzaz gain, aza, odolki, saiheski eta piperrez osatzen da.\n2017an herriko sektore ekonomikoak honela banatzen ziren: lehen sektorea %4,7; bigarren sektorea %62,3; hirugarren sektorea %28,8; eraikuntza %4,3. Urte horretan herriko biztanleko BPGa 33.660,1 euro ziren.\nDemografia.\nBiztanleria gutxituz joan da azkenengo urteetan, lehen aipatu bezala Hego Amerika kontinentera egindako emigrazioen ondorioz. Baina, gutxienez, azken urte hauetan Albizturko biztanleak mantentzen ari direla dirudi.\n2019an Albizturrek 296 biztanle zituen. Horietatik %17,91k 65 urte edo gehiago zituen. Atzerrian jaiotako biztanleak herritarren %2,36 ziren.\nPolitika.\n2011ko udal hauteskundeak.\n2011ko maiatzaren 22ko hauteskundeetako emaitzen ondorioz Albizturko alkatea Aralarreko Gregorio Iraola da.\n2015eko udal hauteskundeetan hauek izan ziren emaitzak: PSE-EEk 13 boto. PPk 0 boto. Ez zen beste zerrendarik aurkeztu, eta PSE-EEk alkatetza hartzeari uko egin zion. Gipuzkoako Foru Aldundiak Batzorde Kudeatzaile bat eratu zuen. Karlos Ugartemendiak hartu zuen batzorde horren lehendakaritza, 2017ko maiatzera arte. Orduan Maixabel Matxinandiarenak hartu zuen kargu hura. Ugartemendiak batzordean jarraitu zuen. 2019ko apirilean dimisioa aurkeztu zuen Matxinandiarenak.\n2019ko udal hauteskundeetan hauek izan ziren emaitzak: Albizturko independenteek (Albiztur Bizituz) 145 boto. PSE-EEk 2 boto. I\u00f1aki Orbegozo izendatu zuten alkate.\nKultura.\nEuskara.\nAlbizturko euskara gipuzkeraren barnean kokatzen da, erdiguneko gipuzkeraren barne dagoen Tolosaldeko euskaran. Beterriko hizkerek eta Tolosaldekoek osatzen dute Erdiguneko azpieuskalki hau. Euskara datuei dagokienez, herriko euskaldun kopurua %83.56 da, eta euskararen erabilera %62.8.\nKirolak.\n\"Eperra-Mendi\" ehiza eta arrantza kirol elkartea dago.\nJaiak eta ospakizunak.\nAlbiztur herriko festa nagusiak Andre Mariaren Jasokundearen egunean ospatzen dira, abuztuaren 15ean. Santa Marina eguna ere ospatzen da, santu horren elizaren aurrean ekitaldi batzuk antolatuz.\nOndasun nabarmenak.\nAlbizturrek ez dauka garrantzizko ondare historiko handirik, baina hainbat berezitasun ditu:\nJasokundeko Andre Mariaren eliza.\nXVII. mende hasieran hasi ziren eliza hau eraikitzen, antzinako eliza baten hondarren gainean. XVIII. mende bukaeran teilatua behera erori zenez, eliza berreraiki behar izan zuten, eta gaur egun ezagutzen dugun eliza Lucas Longakoa maisuak eraikia da. Eraikinaren ezaugarriak: Itxura barrokoa du, eta harlanduzko bi ate ditu elizaren alde banatan. Oinplano latindar eta barnealdean abside erdizirkularra duen nabe bakarreko eliza dugu. Elizaren bi albo eta oinaldeetan, arkupea dago.\nArgisaingo Santa Marina eliza.\nArgisaingo Santa Marina eliza itxura erromanikoa duen eraikin hau, \"Santa Marina\" auzoan dago, zein oso garrantzitsua izan zen, bide nagusi bat bertatik pasatzen zelako, eta inguruko herriko erreguteak bertako baselizan izaten zirelako. Auzo honetan dagoen \"Santa Marina Haundi\" baserria ere aipatzekoa da, antzina erromesen ospitalea izan baitzen.\nSan Gregorio baseliza.\nXVI. mendearen bukaeran egina da ermita hau, bere aurrean, harrizko gurutze bat dago, zeinak Kristoren martiriko ikurrak landuta baitauzka. Baselizaren barrualdeari dagokionez, Jeronimo Larreakoaren erretaula dago. Eraikinaren ezaugarriak: Oinplano laukizuzenekoa da, oinean hormak harlanduzkoak dira eta beste lekuetan harlangaitzezkoak.\nIturriak.\nHerrian zehar lau iturri daude, handiena Jasokundeko elizaren ezkerraldean dagoena da eta Simon Francisco Labaien anaiei esker 1864. urtean eraikia izan zen. Iturri hauek badute herritarrentzat esanahi berezia, batik bat gure helduentzat. Garai batean etxeetara urik iristen ez zenean, iturri hauek izugarrizko aurrerakuntza suposatu zuten erdigunean bizi zirenentzat, etxetik gertu ura hartzeko gunea baitzuten.\nGarbilekua.\n1863an eraikitakoa, Ospitale Zaharraren beste aldean kokatzen da.\nMendikuteko gotorlekua.\nOro har arrunta eta neurri txikikoa izateagatik nabarmentzen da Mendikuteko gotorlekua, garai bereko Gipuzkoako gotorlekuen antzera, bere erabilpena XIII. mendearen bigarren erdialdean kokatzen dugu.\nBaserriak.\nNagusi den eraikuntza mota hau herriko erdigunean eta bailaratan sakabanatuak daude, batzuk Erdi Aroko kutsuarekin, esaterako, \"Errekalde\", edota elementu bitxiak gordetzen dituztenak, hala nola, kakaoa eta txokolatea ehotzeko harriak, antzina gozotegi izandako Oria etxea. Eraikin gehienek antzeko ezaugarriak dituzte: bi oin eta estalkipea, harlandua behe-oinean eta baoetan, armarria zurezko armazoiekin goi-oinetan. \"Arretxe, Urretaundi\" eta \"Urrutume\" baserriek armarri bana dituzte bere fatxadan. Urrutume baserria, kultura Ondasun gisa, Monumentu izendapena du."}
{"id": "6215", "revid": "81039", "url": "https://eu.wikipedia.org/wiki?curid=6215", "title": "Alegia", "text": "Alegia Gipuzkoako erdi-ekialdeko udalerri bat da, Tolosaldea eskualdekoa, Oria ibaiaren ertzean kokatua. biztanle zituen . urtean, eta Donostiatik 32\u00a0km hegoaldera dago.\nEtimologia.\nHerriaren izen tradizionala \"Alegr\u00eda de Oria\" zen. Hasieran izena \"Alegr\u00eda\" zen soilik, hala ere, Espainan izen berbera zuten beste herriak zeudenez (adibidez Alegr\u00eda de \u00c1lava), XX. mendearen hasieran Oria gehitu zitzaion, Oria ibaia zeharkatzen baitzuen herria. Euskeraz \"Alegia\" da, argi ikusten da bi izenen arteko erlazioa, euskerazko izena gaztelerazko izenaren aldaera bat izanik. Euskeraz Alegia edo Alegi deitu ohi zaio.\nHistorian zehar herriaren izen ofiziala aldatuz joan da: lehenengo \"Alegr\u00eda\" izan zen, ostean \"Alegr\u00eda de Oria\", eta 1989. urtetik aurrera \"Alegia\".\nGeografia.\nUdalak guztira 7,8 km2 ditu. Udalerriaren beheko aldean hirigunea eta industrigunea kokatzen dira, Oria eta Amezketa ibaien ibar estuen artean, itsas mailatik 94 m gorago: gainerako lurraldeak malda biziak ditu, eta baso-zelaiz josita dago. Punturik garaiena, berriz, itsas mailatik 575 m gorago dago. Alderik altuenean dagoen baserria Ariztizabal da, 415 metroko garaieran.\nKokalekuak eta komunikazio-sistemak eskualde txiki baten erdigune bihurtzen dute Alegia, RENFEren geltokia hor baitago, Donostia - Gasteiz autobidea ondoan du, eta bertatik igarotzen dira Altzo, Amezketa, Ugarte, Bedaio, Orendain, Abaltzisketa, Larraitz eta Aldabara doazen errepideak.\nIngurune naturala.\nOria ibaiak udalerria zeharkatzen du.\nHistoria.\nAlegiaren armarrian bost otso odoleztatu agertzen dira, urrezko hondoan, gerrarako bandera eta sinboloekin. Armarri hori Gaztelako Henrike IV.a erregeak eman zion Alegia herriari, bertako biztanleek Olmedoko guduan erakutsitako adorea saritzeko.\nAlegiaren sorkuntza data zehatza ezezaguna da. 1319. urtean Tolosaren jurisdikzioan barne hartu zen, eta urtarrilaren 21ean, bertako bizilagunen eskariz, anexioa izenpetu zen, eta bi mendez hiri horren jurisdikzioaren barneko hogeita lau auzoetako bat izan zen.\n1454. urtean hiribildu titulua lortu zuen, Henrike IV.a Gaztelako erregeari egindako zerbitzu garrantzitsuen ordainsari. Nolanahi ere, arlo zibil eta kriminalerako eskumen osoa, bai eta erabat independentea zen hiri izaerari loturiko gainontzeko eskubideak ere, 1615. urteko apirilaren 3an lortu zituen, Filipe III.a Espainiakoak Madrilen emandako pribilegioaren indarrez.\nProbintziako Batzar Nagusietan eta Partikularretan ordezkari gehiago izateko xedez, Ikaztegieta eta Orendainekin batera Aizpuruko Batasunean esku hartu zuen. Batasun hori 1625. urteko apirilaren 7an izenpetu zen kontratu baten bitartez gauzatu zen. Hiru hirien artean ahaldun komun bat izendatzen zuten. Hitzarmenak hogei urtean behin berritzen ziren. 1660. urtean Altzo Batasunera elkartu zen. Aizpuruko Batasunak 43 su izan zituen, ondoko eran banatuta zeudenak: 11 su Alegiari zegozkion, 13 Orendaini, 8 Ikaztegietari eta 11 Altzori. Bertako dolareetatik ateratzen zen sagardoa mendeetan zehar ospetsua izan zen, bai kalitateagatik bai eta kantitateagatik ere. Hirigunean 26 dolare zeuden sagardoa egiteko, zenbait baserritan etxeko kontsumorako zeudenez gain.\nLau iturri izan zituen, bertako bizilagunen erabilera publikorako. Iturri bat Linapozuelon zegoen, beste bat Artosinen, hirugarrena Langatu baserritik hurbil, eta laugarrena Amezketa ibaiaren ezkerreko bazterrean.\n1532. urtean, ia herri osoa suntsitu zuen sute bat egon zen. Bederatzi etxe bakarrik geratu ziren. Eta 1648. urtean hemeretzi etxe erre ziren.\nIbaitik hain gertu dagoenez gero, uholdeak beti izan dira kontuan hartu beharreko mehatxua. 1762. urteko ekainaren 20ko uholdean zenbait pertsona hil ziren. Baina ezagutzen diren uholderik larrienak 1953. urteko urriaren 15ean eta 1983. urteko abuztuaren 26an gertatu ziren. Ura 2,10 metrora iritsi zen lehenengoan eta 2,30 metrora bigarrenean.\nEkonomia.\nAlegiako hirigunea Oria ibaiaren eta Amezketa ibaiadarraren elkargunean sortzen den meandroan kokatuta dago, kale estu eta luzea du ibai nagusiarekin paraleloan, eta bi aldeetan etxeak daude, ibaiertzean baratzeak ageri direla. Hori erdi aroko hiribilduen itxura tradizionala da, eta horri bidegurutzea dela gaineratzen badiogu, berehala konturatuko gara hiribildua merkataritzari eta zerbitzuei emana zela. Eskualde-egiturako buru den hiribildu txikiaren merkataritza eta zerbitzuetarako tradizio hori ez da galdu, ordea. Horrela, saltoki txikiak krisian egon arren, egunero denda, jatetxe, taberna, taxi-zerbitzu eta aurrezki-kutxa askok irekitzen dituzte beren ateak, eta horri guztiari Osakidetzako anbulatorioa, botika, lehen mailako irakaskuntzako eskola publikoak eta bigarren hezkuntzako institutua, gizarte-ongizateko zerbitzuak eta abar gaineratu behar dizkiogu, adierazi dugun gizarte-egitura dugu emaitza.\nErdi aroan joare-fabrika asko zeuden Alegian, eta horren ondorioz, bertakoak, grazia eta trufa modura, \"txintxarri\" goitizenarekin ezagunak dira.Hala bada, herritarrek ezizen hori bereganatu eta iragana gogoratzeko udaletxeko alboko plazan joare baten eskultura eder bat ipini dute, Ugartemendiak egina.\n9 langile baino gehiago dituzten 5 industria establezimendu daude, garrantzitsuenak honako hauek dira: eroale elektrikoen trefilatzea eta bernizatzea (hedatzen ari da), eta paper- eta trenbide-industriarako metalezko piezen eraikuntza eta mekanizazioa.\nOriaren ibarrean, ibaiaren eta nazioarteko trafikoa hartzen duen Autobiaren artean, industria erabilerarako kalifikazioa duen lurzoru-gune bat dago, Bazurka izenekoa. Lurzoru horrek plan partzial bat indarrean du, eta lurzoruaren jabeak diren sustatzaile pribatuek 25.000 m2-ko pabiloien eraikuntza berehala martxan jartzea espero da, horrek, inolako zalantzarik gabe, udalerriaren eta bere inguruaren garapen ekonomikoari mesede egingo dio.\nBertako eta kanpokoen artean, ospe handia dute Alegian egiten diren mondejuek.\n2017an honela banatzen ziren sektore ekonomikoak herrian: Lehen sektorea BEGaren %0,9; bigarren sektorea %41,2; hirugarren sektorea %49,5; eraikuntza %8,5. Biztanleko BPGa 23.253 euro ziren.\nDemografia.\n2019an herriak 1.751 biztanle zituen. Horietatik %21,42ak 65 urte edo gehiago zituen. Eta atzerrian jaiotakoak %10,22 ziren.\nPolitika.\n2011ko udal hauteskundeak.\n2011ko maiatzaren 22ko hauteskundeetan Bildu koalizioak zazpi zinegotzi eskuratu zituen, eta Euzko Alderdi Jeltzaleak bi. Emaitzen ondorioz alkatea Bilduko Unai Iraola Agirrezabala hautatu zuten.\n2015eko udal hauteskundeak.\n2015eko udal hauteskundeetan, berriz, Bilduren ondorengoa zen Euskal Herria Bilduk zinegotzi bat galdu zuen eta EAJk bat irabazi. Unai Iraolak alkate postuan jarraitu zuen.\n2019ko udal hauteskundeak.\n2019ko udal hauteskundeetan hauek izan ziren emaitzak: EH Bilduk 481 boto; independenteek (Aurrera Alegia) 421 boto; PSE-EEk 14 boto. Arantxa Irazusta (EH Bildu) aukeratu zuten alkate.\nAlkateak.\nHauek izan dira Alegiako azken alkateak:\na Alkateak ez zuen legegintzaldia bukatu, Eusko Abertzale Ekintzaren hautagai bezala.\nKultura.\nEuskara.\nAlegian Tolosalde gainontzeko udalerrietan bezalaxe,Tolosaldeko euskara mintzatzen da, erdiguneko gipuzkeraren barne dagoena. Beterriko hizkerek eta Tolosaldekoek osatzen dute Erdiguneko azpieuskalkia. Euskara datuei degokienez, herriko euskaldun kopurua %78.74 da, eta euskararen erabilera %54.1. \nMusika.\nXIX. mendean Jose Maria Iparragirrek Alegia udalerriko Ramon Batista trapu-saltzaileari \"Trapu zaharrak\" izeneko bertsoak jarri zizkion.\nOndasun nabarmenak.\nUdaletxea.\nAlegiako udaletxeak estilo barrokoa du, alabaina, egileak, Martin Karrera Aranburu arkitektoak, bertako elementu herrikoiez osatutako apaingarriak ere eman zizkion. 1770. urte inguruan Alegiako udalak eraikin zaharra moldatzeko edo berreraikitzeko lanei ekin zien. Eraikin zahar hori (ziurrenik udaletxea izan zen lehen ere) Plaza Nagusian zegoen. Garai hartan eraikinaren lehen bi hormarteak (erdia gutxi gorabehera) kendu eta eraikin berria egin zuten, izaera noblea eta kultua zuena, orduan indarrean zeuden eraikuntza era eta irizpideen araberakoa.\n1986. urtean eraiste, berreraikitze eta zaharberritze lanak hasi ziren, fatxada nagusia errespetatuz eta alboetakoak eta atzeko aldekoa berreraikiz I\u00f1aki Albisu Aparizio arkitektoaren proiektua eredu hartuta. Lan horiek 1989ko ekainaren 24an amaitu ziren.\nGaztetxea.\nRENFEren lokal zahar hau 1987an okupatu zuten herriko gazteek eta kolorea eta bizia eman zioten. Autogestioaren bidetik dirau zutik eta bizirik. Bertan antolatutako Bibalabirjen jaiek ospe handia dute (uztailaren erdialdea).\nZubi Zaharra.\nZubi Zahar, XVII. mendearen amaierako zubia, herriak duen puntu xarmagarrienetako bat da, Alegiako barne naiz kanpoko irudirik garrantzitsu eta ezagunenetakoa. 1983ko uholdeak sortutako kalteen ondorioz zati batean eraberritu zen.\nOria ibiltokia.\nOria ibai ertzean dagoen pasealeku honek km bat du eta herriaren alde zaharra ertz batetik bestera zeharkatzen du, alde bateko amaiera garai batean \"Txubi\" izenez ezagutzen zen.\nBulebarra.\nAtseden leku eta kultur eta kirol gunearen sarrera, Amezketa ibaiak Oriarekin bat egiten duen gunean kokatua dago. Itsasontzi baten brankaren itxura du. Alvaro Arrietaren proiektua da.\nTxintxarriaren irudi-bidezko eskultura.\nAspaldi baten zintzarriak egitetik gelditu zitzaien goitizena alegiarrei; eta hortik irudiaren nolakotasunarena. \u00abZintzarria baserri bizieraren adierazgarri izanik, aztarna arkeologiko gisara irudikatzen nuen; gizartearen eboluzio eta etengabeko aldaketa, jarrera horretan utzi baititu nekazaritza kulturak bereak zituen ohitura eta balioak\u00bb esan zuen egile Tomas Ugartemendiak.\nSan Joan Bataiatzailearen parrokia.\nSan Joan Bataiatzailearen eliza 1643. urtean eraikia da. Lehenago txikiago bat izan zen leku berean. Diotenez, eraikitze lanek 100 urte iraun zuten gutxi gorabehera. Estilo aldetik, Gotiko-neoklasikoa da, bigarrena gailentzen delarik batik bat. Aldarea San Joan Bataiatzaileari eskainia dago, haren irudia Ventura Rodr\u00edguezek eginiko XVIII. mendeko eskultura bat da.\nParrokiaren barnean Kristoren tailu gotikoa dago, Gipuzkoako onenetako bat, baita \"Cavaille-Coll\" organoa ere, Jose Manuel Lopetegik 1881ean oparitua. Eta segurtasun neurriengatik agerian ez badaude ere, honako lan hauek ere aipagarriak dira: Arantzazuko Amaren irudia, sevillar eskolako Luisa Rold\u00e1n eskultorearen lana, eta XV - XVI. mendeen artean eginiko kustodia, errenazimenduko harribitxia. 1955. eta 1998. urteen artean, Juan Martin Zuriarrain Barrena parroko zela, berritze eta egokitze lan ugari egin ziren elizaren barnean zein kanpoan.\nGurutze Santuaren ermita.\nHerriko alde zaharrean kokatua dago, eta batzuek diotenez, Donejakue Bidearekin zerikusi zuzena du.\nFranconi Fundazioa.\nFundazio hau Altzoko Eusebia Ignacia Franconi andreak 1915ean emandako oinordetzatik dator, zeinen bidez Begiristain-Haundia baserria bere etxaguntza guztiekin Altzo eta Alegiako neskentzako eskola bat egiteko eman baitzuen, gero, garai berriei egokiturik, herriko neska-mutilen eskola bilakatu zena.\nLangaurre.\nAtsedenleku ezin hobe hau Aldaba Txiki herri mendian dago 250 m-ko garaieran. Iturri, mahai, eserleku eta parrilla daude han, eta aterpetxo bat ere badago."}
{"id": "6216", "revid": "63518", "url": "https://eu.wikipedia.org/wiki?curid=6216", "title": "Alkiza", "text": "Alkiza Gipuzkoako erdialdeko udalerri bat da, landa ingurunekoa, Tolosaldeko eskualdearen ipar-mendebaldekoa. Donostiatik 27 kilometro hegoaldera dago. biztanle zituen . urtean; haietatik %88,8, euskaldunak. 1731z gero da udalerri; lehenago, Tolosaren eta Donostiaren menpe egon zen. Herriko (Goiko) plaza itsas mailatik 340 metro gorago dago, eta han daude eskola, udaletxea, frontoia eta eliza.\nAlkizak bi plaza ditu: (Goiko) plaza eta Beheko plaza. Lete Berri, (Alkiza)Lete, Marianton eta Mariategi baserriek osatzen dute Beheko plaza. Alkizarrek herriguneari \"plaza\" esaten diote.\nHerriko festa nagusia irailaren 8an da.\nGeografia.\nAlkiza Hernioko mendilerroaren ekialdean dago. Udalerriaren lurrak aldapatsuak dira, eta Arana haranean ditu lur-sailik zelaienak. \nKlima atlantikoa du. Itsas aldetik etorritako hodeitza Hernioko mendilerroaren kontra itsatsita gelditzea ez da ezohikoa ipar-mendebaldeko haizea dabilenean, eta eguraldi hezea izaten da ondorioa.\nHernioko mendilerroa kareharrizko formazioa denez, egitura karstiko ugari daude Alkizako lurretan; harpeak, leizeak eta dolinak, esaterako. Halaber, erreketako batzuk lehor egoten dira euri asko egin ezean. Horixe bera gertatzen da Amixuri ur-jauziarekin.\nLeize Haundia 2/Sabe-saia konplexua da Alkizako egitura karstiko inportanteena. Bi leize horiek osatzen duten sistemak 340 m-ko sakonera, 2 km-ko galeriak eta erreka bat ditu bere barnean.\nHerniozabal (1.010 m), Herniotxiki (820 m), Enaizpuru (731 m), Alluts (687 m) eta Beleburu (619 m) mendebaldean eta Mendiola (431 m) ekialdean dira gailurrik aipagarrienak.\nAlkizako lurretan kokatzen da Hernio-Gazume Kontserbazio Bereziko Eremuko lurren laurdena.\nAnoetarekin eta Asteasurekin lotuta dago GI-3630 errepidearen bidez. Asteasuko adarra 1952an inauguratu zen, eta Anoetakoa 1957an. Ordu arte, herri- eta baserri-bideek lotzen zuten Alkiza inguruko herriekin.\nHidrografia.\nGorago esan denez, Alkiza inguru karstikoa da eta, ondorioz, eurietako eta elurra urtzearen urak lurrrazpira joaten dira proportzio handian. Hori dela eta, hainbat errekastok prezipitazio handia dagoenean soilik eramaten dute ura edo beren ibilguaren zati batean bai eta beste batean ez.\nBi dira Alkizako erreka nagusiak: \nUdalerri mugakideak.\nAlkizak mugakide ditu iparraldean Larraul eta Asteasu; hegoaldean, Hernialde, Tolosa, Albiztur eta Bidania-Goiatz; ekialdean, Anoeta; eta mendebaldean, Errezil.\nBailarak.\nAlkizak sei bailara edo auzo ditui: \nHistoria.\nAlkizako lehen giza aztarnak Brontze Arokoak dira. Olatzazpiko koban zeramikazko piezak eta Itzuregi izeneko parajeko tumulua horren adibide dira.Alkizaren lehen aipamen idatziak 1348koak dira. Izan ere, Gaztelako errege Alfontso XI.aren aginduz Tolosako aitonen semeen zerrenda egin zen. Zerrenda horretan Alkizako hainbat baserri ageri dira. Administratiboki Tolosarekin lotuta irudikatzen da Alkiza. 1396an Alkizarrei beren juratua hautatzeko eskubidea onartu zien Tolosak. Zergak medio 1435az gero Alkiza eta Tolosaldeko beste herri batzuk auzitan ibili ziren. Prozesu horren baitan, 1450ean Alkizak Donostiako parte izatea erabaki zuen, baina hori ez zen legez gauzatu 1479an Tolosak eta Donostiak Andoaingo Berroeta dorretxean adostasuna sinatu zuten arte. Aduna ere kasu berean egon zen.\nXV eta XVIII mendeen artean Alkizak kontzeju ireki moduan \u2014herri-batzarrez alegia\u2014 gobernatu zuen bere burua, nahiz eta eguneroko erabakietarako juratuak eta erregidoreak ere izendatzen ziren.\nXVIII. mendearen lehen herenaren bukaeran Alkizako historiako unerik inportanteena iritsi zen: udalerri bilakatzea. 1731ko urtarrilaren 21ean Alkiza hiribildu izendatu zuen Felipe V.ak erregeak eta Donostiatik bereizi zen. Donostiatik urrun egotea izan zen banaketa hori gauzatzeko arrazoirik inportanteena. Migel Irazusta izan zen lehen alkatea. Urte horretan bertan definitu ziren ofizialki Alkizak inguruko herriekin zituen mugak eta mugarri bakoitzari izena eman zitzaion. Esate baterako, Asteasuko muga Olatza, Arizmendi, Zalminaga eta Arraiaga mugarriek zedarritu zuten. 54 etxek osatu zuten udalerri berria.\nUdalerri bihurtzeak zeregin ukaezina eman zion Alkizari: Gipuzkoako Batzar Nagusietan parte hartzea. Horrek kostu ekonomikoa zuen eta Alkizak Anoetari bat egitea proposatu zion. 1742an bi herriek Ainssu elkartea sortu zuten beren ordezkari moduan Batzar Nagusietan. 1743ko Batzar Nagusietara bi herrietako ordezkariak joan ziren, 1744kora Anoetakoa, 1754ekora Alkizakoa eta horrela txandakatuz aritu ziren. Akordioa hogei urtekoa izan zen, zeina 1762an, 1781ean eta 1805ean berritu zen. Atzen honek ez zuen epe-mugarik izan.\n1815ean Ainssuri Hernialde atxiki zitzaion eta elkarte zabalduari Ainssuberreluz izena jarri zitzaion. \nXIX. mendearen hasieran Alkizan udal-lurren pribatizazioa gertatu zen. Lehen mugimendua Konbentzioaren Gerrak eragindako zorrek ekarri zuten eta horrela 1797an herri-lurrak saltzeko baimena eman zion herriak udalari. Herri-lurren lehen enkantea 1799an egin zen eta denetara 53 sail saldu zituen udalak. Hortik eta 1814 arte sei enkante egin zituen udalak herri-lurrak besterenganatzeko. Sailez gain bestelako ondasunak ere saldu zituen, herriko errotak 1810ean esaterako: Arana bailarako Igaran eta Aldapa bailarako Olaa edo Errota Zaharra eta Goiko Errota edo Errota Berria. Pribatizazioaren neurriak ikusteko kontuan hartu behar da XVIII. mendean udalerriko lurren erdia publikoa zela eta 1799 eta 1845 artean udalak 682 herri-sail jarri zituela enkantean; 5,3 km2 \u00a0hain justu. Herri-lurrak 0,4 km2-ko gainazalera murriztu ziren.\nPribatizazio horrek kalte handia egin zion udaletxearen ekonomiari. Izan ere, baliabide ekonomiko handiak lortzen zituen herri-sailen egurra, egur-ikatza, gaztaina eta enparauak salduaz. Horrek ekarri zuen, adibidez, Alkizak 1749tik izan zituen notario egoiliarrak galtzea, atzena 1801ekoa izan baitzen. Era berean udalaren basoen eta mintegien ardura zuten basozainak ere desagertu ziren.\n1826an Gipuzkoa Batzar Nagusiek Hondarribian egin zuten bilera. Erabakitakoen artean herrialdeko suen birbanaketa egon zen. Alkizako su-kopurua 19tik 14ra jaitsi zuten.\nXIX. mendeko bi karlistaldiek eragin zuzen txikia izan zuten Alkizan. Lehen Karlistaldian zehar, 1836 eta 1838 bitartean, karlistek bertako jabe liberalei baserriak bahitu zizkieten eta maizterrak errenta karlistei ordainarazi: Aginaga, Aginaga-Saletxe eta Basazabal Jose Antonio Garagartzari; Elizegi Garaikoa, Garmendia Garaikoa, Gilisagasti eta Urruzola Azpikoa Aranguren brigadierrari eta Aranguren Berri Manuel Joakin Soraitzi. Bigarren Karlistaldian Alkizako Enkontrua izenekoa fortunatu zen 1873an. Santa Kruz apaiza Hernio aldean omen zebilen eta mikeleteak eta tropa liberalak bere bila joan ziren. Inor aurkitu ez eta Zelatunetik Alkizara jaitsi ziren eta herrian sartzean desarra batekin hartu zituzten baina liberalek baionetaz karga eginez bota zituzten karlistak herritik. Alkizako erretore-etxean sarri hartzen omen zuen aterpe Santa Kruzek. \nPosta-zerbitzua 1873an abiatu zen bi postariren bidez. Batek Azpeitia-Alkiza-Larraul-Asteasu ibilbidea egiten zuen eta besteak, Tolosa-Alkiza-Larraul-Asteasu.\nTelegrafoa eta telefonoa herrira ekartzea 1885ean erabaki zuen udalak. Zerbitzu horiek ostatuan izan zuten egoitza. Telefonoa ez zen zabaldu udalerriko etxe guztietara 1980ko hamarkadaren hasiera arte. Bestetik, udalak herrian pisu eta neurrien sistema metrikoa ezartzea 1896an erabaki zuen.\n1911n lau alkizarrek, Garaikoetxeko Inazio Urruzolak, Arritzagako Eusebio Zubiaurrek, Zumitzetako Markos Bengoak eta Antzietako Fermin Rotetak, zentral hidroelektriko bat eraiki zuten Bentzalaga baserriko lurretan, Mandabe errekan. Horrela argindarra Alkizako etxeetara iristea lortu zen. Zentral hura Elektralkiza egungo zentralaren aitzindaria izan zen. Alkizako energia elektrikoa Mandabe errekak produzitu zuen, harik eta 1971an Iberduero enpresak herrian bi transformazio-zentro instalatu zituen arte.\nLehen autoa 1930eko azaroaren bian ailegatu zen Alkizara Irurako \"Echezarreta, Larrion y Aristi\" paper-fabrikako nagusiak, Mendia jaunak, gidatuta.\n1931ean Espainiako II. Errepublika aldarrikatzera eraman zuten udal hauteskundeetan Alkizan hautagai jeltzaleak izendatu ziren alkate eta zinegotzi. 1936ko uztailaren 18ko altxamenduan Alkiza errepublikari leial eutsi zion lurraldean kokatuta zegoen, baina gutxi iraun zuen egoera horrek erreketeek abuztuaren 12an hartu baitzuten herria tirorik jo gabe. Hala ere, ez zen ondoriorik gabea izan,\nBanaketa administratiboa.\n1775ean udalak herri-sailetako inaurkina biltzeko dekretu bat eman zuen non udalerria lau bailaratan edo auzotan banatu zuen: Azaldegi, Aldapa, Arana Behea eta Arana Goikoa. Zentroa Otsamendi baserrian jarri eta lau laurdenetan banatu ziren herri-sailak antolaketa hori egiteko.\n1847an herriko medikua ordaintzeko kuotak ezarri zirenean berriz ere lau bailaratan banatu zen udalerria: Azaldegi, Aldapa, Arana eta Herriburua. 1884an Aldapa bailara bitan banatu zen: Aldapa eta Hernio. Sakamidra bailara 1940an izendatu zen lehen aldiz, Aranako eta Azaldegiko baserrik batzuk juntatuaz.\nPlazaz gain Alkizak bost bailaratan banatzen da gaur egun ofizialki: Aldapa (Larraul aldera dagoena), Arana (Anoetako errepideko zelaigunea), Azaldegi (Asteasuko errepidearen alde bietan), Hernio (Hernio mazizoaren magalean) eta Sakamidra (Anoetako Goi-bailararekin mugakide).\nDemografia.\nAlkizaren lehen aztarna dokumentalak agertzen diren unean, hots, XIV. mendean 60 biztanle inguru zituela uste da; XVII. mendearen hasieran 230 inguru ziren eta udalerri moduan eratu zenean 270 bat. XIX. mendearen hasierarako 350etik gora lagun bizi ziren Alkizan. Populazioari buruzko lehen datu zehatzak XIX. mendearen erdialdekoak dira. Beheko taulan ageri da Alkizako populazioaren bilakaera 1851.etik. \nXX. mendearen hasieratik populazioak apurka-apurka beheranzko joera izan du, 1960ko hamarkadatik mendearen bukaera bitartean emendatu zena. Minimoa 2.000an jo zuen biztanle-kopuruak. XIX. mendea hasi zenean Alkizako biztanle-kopurua udalerri bihurtu zenekoaren parekoa zen. Horrek esplikazio erraza du herriaren ekonomiari eta familia-egiturari erreparatuz. XX. mendearen erdialdetik baserriak herriaren ekonomiaren motorra izateari laga zion, alkizarrak herritik kanpo industriara eta zerbitzuetara lanera joaten hasi ziren eta, aldi berean, baserri-ekonomiak behar dituen familia zabalak kidez murrizten hasi ziren; sei-zazpi seme-alaba izatetik bizpahiru izatera pasa ziren familiak.\nPolitika.\nAlkiza hiribildu bihurtu zenean alkateak hautatzen hasi ziren. Gorago aipatu bezala lehena Migel Irazusta izan zen, garai hartan Madrilen bizi eskultorea. Ondorengoek ordenantzak aintzat hartuta herrian bizi behar zuten eta Jeronimo Alkizalete jarraitu zitzaion Irazustari. XIX. mendearen erdialdera arte herriko alkateak urte naturalaren lehen egunetan hautatzen ziren eta hautagai izateko kaparetasunaren eta lehen mailako baserriaren jabe izan behar zuten. Urte beterako hautatzen ziren, nahiz eta salbuespen batzuk badauden; Gregorio Arantzabe 1808 eta 1809rako hautatuta izan zen, adibidez.\n1845ean, Lehen Karlistaldiaren ondoren, hauteskunde-sistema aldatu egin zen eta, besteak beste, alkateen agintaldia luzatu zen.\n1931an Espainiako Bigarren Errepublikaren aldarria izan ziren udal hauteskundeetan Krispin Sorarrain hautatu zuten alkate eta 1934a arte egon zen karguan. Hari Jose Tolosa jarraitu zitzaion. 1936ko abuztuaren 27an, Espainiako Gerra Zibila jada pizturik, matxinatuen Burgosko Defentsa Batzorde Nazionalak Jose Tolosa eta gainerako zinegotziak \u2014Krispin Sorarrain, Jose Luis Iruretagoiena eta Simon Ugalde\u2014kargugabetu zituen eta Mateo Aranburu izendatu zuen alkate, Pantaleon Iruretagoiena alkateorde eta Juan Bautista Altuna, Francisco Uzkudun, Pedro Otegi eta Juan Cruz Urruzola zinegotzi.\nErregimen frankistaren aparatuak bestelako karguak ere izendatu zituen. Horrela F.E.T y de las J.O.N.S erakundeko buru moduan Mateo Aranburu agertzen da 1939an, 1943an eta 1947an eta Jose Ignacio Galparsoro 1941ean.\n1949ko abuztuaren 21ean, Jose Otaegi alkatea zelarik, udal batzak aho batez Francisco Franco diktadorea herriko ohorezko alkate izendatzea onartu zuen. Erabakia Gipuzkoako gobernadore zibilak eginiko iradokizun bati jarraitu zitzaion. Izan ere, diktadorea Aieteko palazioan lurraldeko alkate guztiak hartzekoa zen eta komenigarria zen udal guztiek estatu-burua ohoratzea. Erabaki hori aho batez bertan behera utzi zuen udal batzak 2020 maiatzaren 26an eginiko osoko bilkuran.\nFrankismoa bukatu eta 1979an lehen udal hauteskundeak egin zirenean \"Alkizako Herriaren Alde\" izeneko zerrenda independenteko Bittor Sorarrain Lasa, Krispinen iloba, hautatu zuten Alkate. Euskadiko Ezkerraren izenean lehenik eta Alkizako Abertzale Ezkertiarren izenean gero Antonio Zubiaurre Otegi alkate izan zen 1983tik 2004an hil zen arte. 2004an Jon Rotetak hartu zuen alkatetza eta 2011 arte egon zen karguan. 2011ko eta 2015eko hauteskundeen ondorioz Jon Umerez Urrezola hautatu zuten alkate eta 2019an Inaki Irazabalbeitia Fernandez. Inaki Irazabalbeitia 2023ko udal hausteskundeetan berraukeratu dute Alkizako alkatea. Hauek guztiak Alkizako Abertzale Ezkertiarrak zerrendako kide moduan.\nEuskara.\nAlkizan Tolosaldeko euskara hitz egiten da, gipuzkeraren aldaera dena. \nHerritar gehienak euskaldunak dira. Alkiza Udalerri Euskaldunen Mankomunitateko kide da 2019ko abenduaz gero. 2016ko datuen arabera Alkizan euskaldunak % 88,8 dira eta euskararen erabilera % 83,6koa 2017an egindako neurketan. \nLekukotasunak.\nAlkizako euskararen doinua bi ekimenetan behintzat jaso da propio. \nBatetik, Euskaltzaindiak Ahozko Tradizioko Hizkeren Corpusa egitasmoaren baitan Periko eta Ixabel Urruzola Arantzabe anai-arrebak grabatu zituen 2010ean. \nBestetik, Ahotsak atarian Alkizako zortzi lagunen elkarrizketak daude jasota: 5 gizonezko eta 3 emakumezko 1917 eta 1941 artean jaiotakoak.\n1847ko euskarazko baldintza-plegua.\nAlkizako udalaren artxiboan XIX. mendean euskaraz idatzitako bi dokumentu agertu dira. Bi-biak dokumentu ofizialak euskara ofiziala ez zen eta dokumentu publikoetan usatzen ez zen garaikoak. Aitzindariak direnik ezin uka.\nLehen dokumentuak, 1847ko abuztuaren 1eko data du. Gaurko ikuspegitik kontratazio publiko baten baldintza-plegua dela esango genuke. Alkizako alondegiaren enkantearen, edo dokumentuan dioen moduan errematearen, kondizioak biltzen ditu. Dokumentuak bi zati ditu. Lehenengoa gaztelaniaz dago eta juntatutako udal ordezkarien berri ematen du. Gero ordezkarien arteko eztabaida baten berri ematen da eta momentu batean, enkantearen baldintzez ari direnean, esaldi hau ageri da: \n\"'\u2026bajo las condiciones siguientes, que se ponen en bascuence para que los oyentes comprendan mejor, y son a saber: Erri onetaco Justici eta Erregimentuac ateratcen ditu errematera Conseju-echean Tablan eta Alondeguiyan saltcen diran ardo eta agoardientearen sisa condicio esango diranen azpiyan.\"' \nEta segidan kondizio horiek xehetzen ditu dokumentuak.\nBigarren dokumentua 1880koa da eta horrek ere alondegiaren erremateaz dihardu.\nEuskara-barnetegia.\n1976an euskara-barnetegia abian jarri zen Alkizan. Ikasleek goizez euskarazko eskolak hartzen zituzten eta baserri batean bizi ziren euskal giro bete-betean. Orexan abiatu zen euskara ikasteko modalitate hori urte batzuk lehenago. Euskara Orexan ikasitako Luispe Gutierrez donostiarra izan zen bultzatzailea eta herriko erretore Joxe Arregien laguntza erabakigarria izan zuen. Udaz bi ikasle-txanda egoten zen. Ikasteko manera horrek islada umoristikoa izan zuen Joxean Sagastizabalen Kutsidazu bidea Ixabel liburu arrakastatsuan.\n1980an Donostiako Ilazki euskaltegiak hartu zuen udako euskarazko eskolak antolatzeko ardura ohiko barnetegiaren formularen bidez. 1998. arte iraun zuen Ilazkiren jardunak.\nBestetik, Eusko Jaurlartizaren Hezkuntza sailak 1990an Euskal Girotze Barnetegia jarri zuen abian 2016-17 ikasturterarte iraun zuena.\nOilategitik aldizkaria.\n2001az gero Oilategitik euskara hutsezko aldizkaria publikatzen da non herriko berriak emateaz gain bestelako gai historikoak, etnografikoak edo ekologikoak tratatatzen dira. Herriko festa nagusietarako ikusten du urteko aleak argia.\nEuskaltzaindia.\n2022ko uztailaren 22an Euskaltzaindia lehen aldiz juntatu zen Alkizan. Herriko eskolan hileroko ohiko bilera egin zuen. Bilera horretan, besteak beste, Patxi Zabaleta emeritu bihurtzean euskaltzain osoen multzoan eratu zen zuloa betetzeko hautagaiak aukeratu ziren: Paula Kasares eta Castillo Suarez.\nEgun, 2022an, bi bizi dira Alkizan: Xabier Artola eta Inaki Irazabalbeitia.\nHezkuntza.\nHiribildu izendatu eta gutxira arduratu zen udala hezkuntza-kontuekin. 1749an lehen notarioarekin egindako hitzarmenean jada aipatzen da gazteei eskolak eman behar dizkiela leitzen eta idazten jakin dezaten. Lehen notario eta maisu Francisco Ignacio Larrunbide izan zen. Hurrengo bi notarioek ere maisu izan ziren, Etxabe baserriko Elola aita-semeak Juan Domingo eta Juan Martin Migel hurrenez hurren.\n1797an notario ez zen lehen maisua izendatu zen, Juan Antonio Irazusta. Udalarekin sinatu zuen hitzarmenean bere betebeharrak eta eskubideak zehazten dira: neska-mutikoei dotrina, leitzen, idazten eta kontatzen irakastea; udalaren soldataz gain gurasoek garia emanez ordaintzen zuten pobreek izan ezik. Eskola udaletxean zegoen. Maisuak, halaber, elizako dorreko erlojua zaintzeko eginkizuna zuen.\n1816an Juan Bautista eta Jose Antonio Legarra Migelena etxea berreraikitzea agindu zuten. Etxe horretan kokatu zen eskola eta Juan Bautista Legarra erretore izateaz gain maisu ere izan zen 1822tik 1843ra. Maisuaz aparte neskei eskola emateko maistra ere izendatu zen. Lehena, 1823 eta 1846 bitartean, Juana Maria Aranburu izan zen. Juan Bautistan Legarrak 1845ean eginiko testamentuan eskolaren eraikina, ordurako Donjuanena izenez ezaguna, herriari utzi zion eskola izan zedin. Honela idatzi zuen bere testamentuan:\"\"Nire etxe propioa edukita, eta eraiki berria, Don Juanena izenekoa, herri honetako plazan kokatua, nahi dut eta nire borondatea da sarrerako zorua, gela, kaballeriza eta bigarren solaiura, lehenengo letretako maisua bizi dena, eta hirugarrena ere bai, bere graneroarekin, betirako izan daitezela aipatu maisuarentzat eta bere ondorengoentzat magisteritzako ejertzizioan, baldintzarekin obligazioa eduiko duela uzteko nahikoa leku neske maistrarentzako letxoi bat hazteko. Honi aplikatzen diot bizi zen lehenengo solairua beretzat, nesken hekuntzarekin jarraitu ahal duen bitartean, eta bere ondorengoei betirako.\"\"1824an Alkizan Lehen Letretako Batzordea eratu zen.\n1930ean eskolak Donjuanena utzi eta Madrigal etxea egon zen orubean altxatutako eraikinera eraman zen.\n2018an eraikin zaharra ordezkatuko zuen eskolaren eraikin berriaren lanak hasi ziren eskola zaharra egon zen orube berean. Lanak egin bitartean ikasleek Erretore-etxean, Eusko Jaurlaritzaren Girotze Barnetegia izandakoaren geletan, jaso zituzten eskolak 2018-2019 ikasturtetik hasita.\n2020ko martxoan inauguratzekoa zen eraikin berria, baina Covid-19 pandemiak eskola-jarduera etetera eraman zuen. Ondorioz, irailean, ikasturte berriaren hasierarekin, sartu ziren lehen aldiz ikasleak eskola berrian.\nAlkizakoa eskola txikia da eta 12 urte bitarteko ikasleak ditu bi etapatan: Haur Hezkuntza eta Lehen Hezkuntza. 2021-22 ikasturtean 47 neska-mutiko matrikulaturik egon dira. Eskola ofizialki 2022ko ekainaren 18an inauguratu zen.\n1999an Eskola Txikien Festa antolatu zen Alkizan.\nKultura.\nKultur jarduera handiko herria da Alkiza. Urtean zehar hainbat kultur jarduera antolatzen dira hala nola hitzaldiak, musika-emanaldiak, erakusketak eta antzerkia. Halaber bi kultur aste antolatzen dira bata San Isidrotan eta beste San Martinetan.\nBestetik aipatzekoa da 2008 eta 2010 artean hainbat herritarrek bultzatutako Itxurain herri-proiektuak zeinek herriko ondare sozio-etnografiko eta kulturala bildu eta etorkizunera proiektatzeko helburua izan zuen, ondare hori Alkizaren geroaren oinarritako bat izan zedin.\n2018az gero \"Sormenaren Kabia\" ekimena abian da. Aukeratutako bi artistari beka bat, kreazio artistikorako gune bat eta Koldobika Jauregiren aholkularitza eskaintzen die Alkizan egiten duten egonaldian.\nAsteasuko errepidean, Azaldegi bailaran, bestetik, Ur Mara Museoa dago, Koldobika Jauregi eskultoreak eta haren emazte Elena Cajarabille bitxi-egileak diseinatu eta kudeatua. Han, Koldobikaren eta Elenaren obraz gain, beste artista batzuena ere biltzen da. Orobat, urteko programazioa eskaintzen da, edozein modalitateko artistak beren obra erakustera gonbidatuta.\n2020an \"Alkizako Kabia gunea\" zabaldu zen herritarrentzako eta bisitarientzako harrera gunea izateko helburuarekin jaiotako espazioa. Bertan bisitariei harrera egiteko tokia egongo da eta, aldi berean, herritarren lanak eta ekoizpenak erakustekoa.\nEkonomia.\nXX. mendearen erdialdera arte Alkizako jarduera ekonomiko nagusia nekazaritza izan da. Horren inguruko jarduerek ere, errotak edo errementaritzak, bere tokia izan zuten herriko ekonomian.\nNekazaritza-jarduera baserriaren inguruan antolatu da eta biziraupen-ekonomia bat izan da neurri handi batean. Bizitzeko beharrezkoa zena etxean produzitzen zen nagusiki. Gipuzkoako beste eskualde batzuetan ez bezala, ez dirudi artzaintzak pisu handirik izan duenik Alkizako baserrien ekonomian.\nAlkizak historikoki hiru errota izan ditu: Igaran, Arana bailaran, eta Olaa eta Goiko Errota Aldapa bailaran. Azken bi hauek 1953a arte jardun zuten artoa eta garia ehoten.\nHala ere, aipatzekoa da Egurrola izeneko burdinola, XVI. mendean jarduera oso inportantea izan zuena. 1511 eta 1615 bitartean aritu zen lanean uholde handi batek suntsitu arte. Egurrolak 1514ean Gaztelako erregina Joana I.ak emaniko zerga-salbuespena jaso zuen.\nIkazkintza jarduera osagarri inportantea izan da Alkizako baserritarrentzat. Hernioko basoetako egurra lehengai oso egokia da txondorrak egiteko. Jarduera horrek Alkizako basoen egitura moldatu zuen, pago motzak nagusi bilakatu zirelarik.\nAlkizan ikazkintzak 1960ko hamarkadaren hasiera arte iraun zuen bizirik. 1950ko hamarkadan dozena eta erdi txondor piztuta egon zitezkeen aldi berean.\n1946 eta 1948 artean pago-egurra Hernioren magaletik, Ilardegi sailetik, Asteasuko Konporta baserrirano jaisten zuen kable bidezko sistema bat antolatu zuten hainbat ekintzailek tartean Mateo Aranburuk Alkizako alkateak. Egur hori okindegiei saltzen zioten kablearen nagusiek. Hernioko kablea izenaz ezagutzen zen inguruko herrietan.\nXX. mendearen azken hamarkadetan Alkizak industrialde txiki bat izan zuen Asteasuko Umanea bailararen ondoan, jada aktibitaterik ez duena. Baldosas Jarri izan zen bertako enpresa nagusia.\nEgun jarduera ekonomikoa oso ahula du Alkizak eta lanean ari diren alkizarrak herritik kanpo ari dira nagusiki. 2020an, bi ustiategik, Lete nekazal turismoak, Inazio Urruzola txakolindegiak, herri-ostatuak, Elektralkiza minizentral hidroelektrikoak eta zorrozketa-enpresa batek osatzen dute Alkizako ehun produktiboa.\nOndasun nabarmenak.\nAlkizalete edo Lete baserria.\nAlkizalete edo Lete baserria kultura ondasun izendatuta dago, \"monumentu\" sailkapenarekin. Erdi Aroko jatorria du eta garai horretakoak dira erdi puntuko arku bat eta behe-solairuko horma-atal gotikoaren zati batzuk, baita XVI. mendeko zurezko zutoinak eta habeak ere. Armarrian 1212ko data du. Gaur egungo baserria XVIII. mendeko eraikin barrokoa da.\nSan Martin eliza.\nSan Martin eliza estilo gotikokoa da eta XVI. mendearen bigarren zatian hartu zuen itxura hori. Data zehatza ez da ezagutzen. Maria Asunci\u00f3n Arrazolak hauxe dio:\nHasierako eraikinak ez zuen dorrerik, hura XVII. mendean eraiki baitzen.\nSan Martin elizaren lehen erretaula Azpeitiko Joanes Antxeta eskulturagile handiaren obratzat jo izan dute batzuk. Alabaina, Sorabillako Joanes Arbeizakoa izan zen egilea. Dena dela, dokumentatuta dago Antxeta Alkizara deitu zutela erretaulaz aritzeko, berak aholkulari-lanak baino ez zituela egin da indarrean dagoen hipotesi nagusia.\nGarai horretakoa da elizako sagrarioa Anbrosio Bengoetxeak, herriko semeak, egindakoa. Egun Donostiako Elizbarrutiko Museoan dago hara errestaurazioa egitera eraman zelako 1980ko hamarkadaren hasieran. Alkizako erretore Jose Aldasorok eta aipatutako Museoko zuzendari zen Edorta Kortadik errestauratu ondoren Alkizara itzuliko zela hitzartu bazuten ere, hori ez da gauzatu.\nElizaren dorrea eta sakristia 1688 eta 1700 bitartean eraiki ziren.\nOrain elizan dagoen erretaula Migel Irazustarena da, Madrilen bizi zen eskultore alkizarrarena. 1724an hartu zuen enkargua eta herriko lehen alkate izendatu zutenerako bukatuta zuen lan hori. Migelen lehengusua Joan Irazusta erretorearen garaian, 1755-1772 bitartean, hobekuntza adierazgarri batzuk egin ziren elizan: koruko arkua, elizaren zorua berria eta zimitorioa eraiki ziren eta dorrean erlojua jarri zen. Erloju hori 1841ean eta 1932an berritu zen. Elizako organoa berriz 1928koa da.\nXX. mendearen hondarrean, 1998 eta 2000 urteen artean, eraberritze sakona izan zuen San Martin elizak. Europar Batasuneko funtsak jaso ziren lana partez finantzazeko.\nSantiago eta Santa Kruz ermitak.\nEz dago daturik Santiago ermita noiz eraiki zen. Egun kanposantuarekin multzo bat osatzen du, herriko aparkalekuaren ondoan. Ospitale ere deitu izan zaio dokumentazioan. Ermitaren lehen aipamen dokumentatua 1528koa da. Ospitale deitzea eta izenak bultzatu zuten Luis Pedro Pe\u00f1a Santiago espekulatzera Alkizatik Done Jakue bidearen adarren bat pasa zitekeela.\nAlkizar askoren testamentuetan agertzen dira ermitari eginiko donazioak. Bestetik,1762an San Martin parrokiak agindu zion Martin Karrera arkitektoari elizatik ermitarainoko gurutze-bide bat egiteko proiektua. Daturik ez dago noiz eraiki zen, baina gaur egun gurutze-bide horren dozena erdi kalbariok zutik jarraitzen dute.\nDenbora gutxira, 1771eko ekainaren 22an Iru\u00f1eko gotzaindegiak agindu zuen ermitan mezarik ez emateko oso egoera arkitektoniko txarrean zegoelako. Debekuak 1832a arte iraun zuen. Urte horretan ermita zaharberritzeko baimena eman zuen gotzaindegiak herriko beste ermita, Santa Kruz, suntsitzeko erabakia hartuta zegoelako. \n1977a arte meza eman zen bertan. Era berean, 1979a arte Ostiral Santuan prozesioa egin ohi zen bere pasio-irudi, gurutze eta zutoihalak San Martin elizatik bertaraino.\nSanta Kruz ermita herritik urruntxo, ordu erdi bat oinez, eta 520 m-ko altitudean zegoen. Urola eta Oria ibarrak lotzen zituen galtzadetako bat horren ondotik pasatzen zen. Halaber, Herniora joateko bide tradizionala ere aurrien ondotik igarotzen da. \nErmitaren lehen aipamen dokumentatua 1528koa bada ere, Pello Joxe Aranburuk Alkizako lehen parrokia izan zitekeela espekulatzen du eta bertan lehen hilerria egon zela. Aranzadi elkarteak 2006an bertan eginiko indusketa arkeologikoak ez zuen horren aldeko froga argirik eman. Eginiko txostenaren ondorioetan hauxe aipatzen da: \"'Santiago baselizaren ondoan hilerri berria egiteari ekin ziotenean, Santa Kruz baselizan zeuden\" \u201carbasoen hezurrak ere jaisteko\u201d \"agindu zutela gogoratu behar da (\"7 gurdikada\"). Esku hartzeak ezin izan du argi eta garbi berretsi gune hau ehorzketak egiteko erabili izan zen ala ez, giza hezur-zati bat baino ezin izan baita aurkitu (bizkar-orno bat), eskura ditugun datu dokumentalekin kontrastatzen duen egitatea izanik.\"'Indusketaren bestelako emaitzei buruz honokoa adierazten da:\"'Interes jakina duten arkeologia-aztarna bakarrak baselizaren Iparraldean aurkitutakoak dira; hor, karobi bat edo horren antzeko zerbait agertu baitzen, oso egoera txarrean kontserbatuta bazegoen ere. Baselizako obra batzuetan lanean ariko ziren langileak karez \u201cin situ\u201d hornitzea izango zen karobi txiki horren helburua.\"'Eta Santa Kruz ermita Alkizako lehen parrokia izatearen hipotesiaz hauxe dio:\"'Esku hartzeak ezin izan du zehaztu horrexen hasierako planifikazioan ezarritako helburu nagusia: Santa Kruz baseliza eta Alkizako jatorrizko parrokia elkarrekin lotzen zituen tradizioa argitzea.\"'1832an Iru\u00f1eko gotzaindegiak Santa Kruz ermita eraisteko agindua eman zuen arrazoituz herrigunetik urruntxo eta ia erorita zegoela. \nKanposantua.\nAlkizan hildakoak XVIII. mendearen hasiera arte San Martin elizan lurperatzen ziren. 1708an herriko kanposantua eraiki zen Santiago ermitaren ondoan. Mende bete pasatxoz hildakoak elizan zein kanposatun lurperatu ziren, harik eta 1828tik aurrera guzti-guztiak kanposantuan ehortzi diren.\nHilerria San Martin parrokiak kudeatu zuen 1885ean udalak kanposantua zabaltzeko 550 pta eman zituen arte. Hortik aurrera udalak kudeatu du azpiegitura. 1945ean kanposantua berriz ere zabaldu zen egun duen itxura hartuz.\n1926ko otsailean San Martin elizako sakristia ondoko zimitorioan gorderik zeuden hezurrak hilerrira eraman ziren. Honela kontatzen da \"Argia\" astekarian:\"'Aspaldiko gizalditan eliz barrenen lurrperatzen zran gorputzen ezurrak, nun ziran etzekian herrian i\u00f1ork, eta orain berrtako orma tarte batean arkitu dituzte. Ikusgarrizko pilla: iru milla gorputz-ezurr gutxi gora-bera, erabaki dutenez\" \"Asteartieta goizean illeta eder bat egin ondoren, oien alkaketa izan zan ildegira\"'\nFrontoia.\nAlkizan pilota-jokoa aspaldikoa da toponimia txikiak adierazten duen bezala, adibidez, sailen izenetan: \"Pelotaleku\" edo \"Mendiola-pelota-lekuazpia\". Lehen aipamen dokumentatuta 1735eko ordenantzetan agertzen da non elizako zimitorioan pilotan jardutea debekatzen baitzen elizkizun-orduetan.\nAlabaina, ezker paretako lehen frontoia 1922an eraiki zen Irurako \"Echezarreta, Larrion y Aristi\" paper-fabrikako nagusiek finantzatuta eta garai bertsuan berreraiki zen Elektralkiza zentral hidroelektrikoarekin lotuta. Ezker pareta San Martin elizaren kontra zegoen eta frontisa Katalandegi baserriaren aldean. Obra inportantea izan zen, ez baitzegoen ezker paretako frontoia herri guztietan. Hona zer dion Telesforo Arregi pilotari alkizarrak:\"'Inguru hauetan ez zen beste ezker-paretako frontoirik, eta afizio pixkat zuenak eta... denak Alkizara. Hernialdekoak eta Asteasukoak (Asteasun arkupe koxkor bat besterik ez baitzegoen.\"'Oraingo frontoi estalia 1957ko abenduaren 15ean inauguratu zen. Gipuzkoako Udalerrien Egunaren testuinguruan Gipuzkoako Foru Aldundiak eraiki zuen. Lehen partidan Atano III eta Atano IV, Atano X eta Atano IXaren kontra aritu ziren, atzenekook 20-17 irabaziz.\nGipuzkoako frontoi estali gutxi horietakoa izanik, kanpoko jende asko hurbiltzen zen jokatzera harik eta 1980ko hamarkadan frontoi estaliak Gipuzkoako ia herri guztietan eraikitzen hasi ziren arte."}
{"id": "6217", "revid": "59723", "url": "https://eu.wikipedia.org/wiki?curid=6217", "title": "Altzaga", "text": "Altzaga Gipuzkoako erdialdean eta Goierrin kokaturik dagoen landa-udalerri txiki eta euskalduna da, eskualdean biztanle gutxien daukana, Gaintzarekin eta Aramarekin batera. Izan ere, biztanle zituen an. UEMAko kidea da. Altzagarrek \"zakurrak\" ezizena dute.\nEtimologiaren aldetik, izena haltz zuhaitzetik datorkio.\nGeografia.\nMugakideak.\nIparraldean, Legorreta; ekialdean, Baliarrain eta Gaintza; hegoaldean, Zaldibia; eta mendebaldean. Itsasondo eta Arama mugakide ditu.\nHistoria.\n1960ko hamarkadaren amaieran Altzaga eta Itsasondo batu ziren, eta hogei bat urte geroago banandu egin ziren.\nDemografia.\n2019an, 188 biztanle zituen. Horietatik % 18,62k 65 urte edo gehiago zituen. Atzerrian jaiotakoak % 5,32 ziren. XXI. mende hasieran etxe berriak egin ziren eta horren ondorioz, familia gehiago joan ziren Altzagara bizitzera.\nEuskara.\nAltzagako euskara gipuzkeraren aldaera bat da, sartaldeko gipuzkeraren parte den Goierriko euskara zehazki. Urolaldeko hizkerarekin batera Sartaldeko azpieuskalkia osatzen du Goierrikoak, baina Urolaldekoan sakonagoa da mendebaleko euskararen eragina. Nortasun beteko hizkera da Goierrikoa, batasun handikoa, nahiz eta gorabeherak badiren mendebaletik ekialdera, hau da, Segura, Zegama eta Legazpitik Zaldibia edo Legorretara. Ataungoa ere berezia da, ziurrenik, bakarti samar eta Nafarroako mugan dagoelako. Abaltzisketak eta Ikaztegietak Tolosaldearekin lotura egiten dute, eta Urretxuk eta Zumarragak, berriz, Goierri eta Urolaldearen artekoa.\n2016an herritarren % 88,69 euskalduna zen.\nPolitika.\n1991n berriz udalerri bihurtu zenetik alkate berdina eduki zuen Altzagak 24 urtez: Imanol Muxika Katarain.\n2011ko udal hauteskundeak.\n2011ko udal hauteskundetan Altzagako Artea taldeak 5 zinegotzi lortu zituen.Imanol Muxika Katarain izendatu zuten alkate. 2013. urtean hiru zinegotzik dimisioa eman zuten, eta ondorioz urtebetean ezin izan zen udalbatzarrik egin. 2014ko apirilean udala gobernatuko zuen kudeaketa batzordea eratu zuten, eta Imanol Muxika Katarain lehendakari ipini zuten.\n2015eko udal hauteskunde.\n2015eko udal hauteskundeetan hauek izan ziren emaitzak: Altzagako Artea Taldea 58 boto (5 zinegotzi). Egutera Altzagako taldea 11 boto. Eluska Ibarguren izendatu zuten alkate. 2016ko azaroan Ibargurenek kargua utzi zuen arrazoi pertsonalengatik, eta Mitxel Arizkorreta izendatu zuten alkate.\n2019ko udal hauteskundeak.\n2019ko udal hauteskundeetan hauek izan ziren emaitzak: Altzaga Denok Elkarrekin taldeak 59 boto. Altzaga Artea taldea 55 boto. Maite Garmendia (Altzaga Denok Elkarrekin) izendatu zuten alkate.\nAlkateak.\nHauek izan dira Altzagako azken alkateak:\na 1991. urtean Altzaga Itsasondotik banandu eta udalerri bihurtu zen.\nb Alkateak ez zuen legegintzaldia bukatu.\nc Alkateak ez zuen legegintzaldia bukatu.\nOndasun nabarmenak.\nAipatzekoak dira XVI. mendeko San Migel parrokia-eliza eta Altzagarateko Amaren baseliza; azken horretan Andre Mariaren irudi erromanikoa dago. Herriko festak irailaren 29an egiten dituzte, San Mikelen omenez.\nBestela, ondare zibilean nabarmentzekoak dira herrian hain ugariak diren baserriak."}
{"id": "6218", "revid": "1519", "url": "https://eu.wikipedia.org/wiki?curid=6218", "title": "Altzo", "text": "Altzo Gipuzkoako ekialdeko udalerri bat da, Tolosaldea eskualdekoa. biztanle zituen. urtean. Herri euskalduna da, UEMA mankomunitateko kidea. Donostiatik 32 kilometro hegoaldera dago.\nGeografia.\nMugakideak.\nIparraldean Tolosa eta Leaburu, hegoaldean Tolosa berriz ere, ekialdean Lizartza eta mendebaldean Alegia udalerriak mugakide ditu.\nAuzoak.\nBi auzo nagusitan banatzen da herria: Alde batetik Altzo Azpi gunerik zaharrena dena, baina gaur egun baita txikiena eta biztanle gutxien daukana ere, eta Oriako ibarrean kokatuta dagoena. Bestetik, Altzo Muino dago, herriko goialdean eta Oria eta Araxes ibaien artean kokatua, bertan biztanle gehien bizi dira eta udaletxea dago.\nBeste baserri auzo batzuk ere baditu Altzok. Ipar-ekialdera, Araxes ibaiarekin udalerriko muga egiten duen tokian Amategi-Aldea auzoa dago, non Altzoko Industrialdea dagoen. Beste auzoak dira Egileor, Intxausti, Txaparre aldea eta Zuaznabar aldea.\nHistoria.\nAltzori buruzko daturik zaharrenak XI. mendekoak dira. Altzoko dokumentu zaharrena, izan ere, 1025ekoa da, Nafarroako errege Antso Garzeitz III.aren garaikoa. Dokumentu horren bitartez, Gartzia Azearitz nafarrak (Gipuzkoako jauna) eta haren emazte Gaila altzotarrak Altzoko San Salbador Olazabalgoa monasterioa eta haren ondasunak San Juan de la Pe\u00f1a monasterioari eman zizkioten, dohaintzan. Latinezko dokumentu horixe da \"Gipuzkoa\" izenaren lehen aipamen idatzia, \"Ipuscua\" formarekin.\n1374an Altzok aliantza egin zuen Tolosarekin, nahiz eta udaletxea eta administrazio zibila mantendu zituen. 1615ean Felipe III.ak hiri titulua eman zion Altzori eta Tolosatik bereizi zen.\nDemografia.\n2019an 367 biztanle zituen. Horietatik %11,44k 65 urte edo gehiago zituen. Eta atzerrian jaiotakoak %5,99 ziren.\nEkonomia.\n2017an honela banatzen ziren sektore ekonomikoak herrian: Lehen sektorea BEGaren %1,8. Bigarren sektorea %55,2. Hirugarren sektorea %39,1. Eraikuntza %3,9. Biztanleko BPGa 64.160,1 euro ziren. \nPolitika.\n2011ko udal hauteskundeak.\n2011ko maiatzaren 22ko hauteskundeetako emaitzen ondorioz Bilduko Miren Balerdi hautatu zuten alkate. \n2015eko udal hauteskundeak.\n2015eko hauteskundeetan ere Bilduren ondorengoa zen Euskal Herria Bildu koalizioak eskuratu zituen zinegotzi guztiak. Joseba Elduaien izendatu zuten alkate.\n2019ko udal hauteskundeak.\n2019ko udal hauteskundeetan hauek izan ziren emaitzak: EH Bilduk 205 boto (7 zinegotzi). Txomin Rezola izendatu zuten alkate.\nAlkateak.\nHauek izan dira Altzoko azken alkateak:\nKultura.\nEuskara.\nAltzoko euskara gipuzkeraren aldaera bat da, erdiguneko euskararen parte den Tolosaldeko euskara da, hain zuzen. Beterriko hizkerek eta Tolosaldekoek osatzen dute Erdiguneko azpieuskalkia. 2010 eta 2011 urteetako datuen arabera, herriko euskaldun kopurua %85.79 zen, eta euskararen erabilera %67.2. 2016an euskaldunen kopurua %88,17 zen.\nAhotsak.eus ataria.\nUgari dira (gutxienez 17 hizlari) Ahotsak.eus atarian Altzoko hizkeraz jaso ahal izan dituzten elkarrizketak. Altzo eta inguruko euskaren ingurukoa. Euskal Herriko Ahotsak proiekturako egindako elkarrizketa, ahozko ondarea jaso eta zabaltzeko.\nUEMAko kidea.\n\"Udalerri mailan euskara gizarte-bizitzaren alor guztietara hedatu nahi\" duen Udalerri Euskaldunen Mankomunitateko kidea da Altzo.\nUdalerri euskalduntzat jotzen dituzte euskal hiztunen portzentajea \"%70etik\" gorakoa duten herriak egon daitezke UEMA Mankomunitatean. Baldintza hori betetzen duten herri guztiak sartuko balira guztira 200.000 biztanle inguruko ingurunea litzateke. \nElkarteak.\nHauek dira Altzoko elkarte nagusiak:\n\"Handia\" filma.\n2017an Jon Gara\u00f1ok eta Aitor Arregik idatzi eta zuzendu zuten \"Handia\" euskal filmak XIX. mendean bizi izan zen Altzoko Handiaren historia kontatzen du. Filmak Donostiako Zinemaldiaren Sail Ofizialean Euskal Zinemaren Irizar saria eta \"Epaimahaiaren Sari Berezia\" irabazi zituen.[2][1] Goya Sarietan 10 sari lortu zituen gero zeuzkan 13 izendapenetatik. \nTakilari dagokionez markak apurtuta, euskarazko inoizko filmik ikusiena izan da. Filmak 2018ko martxotik, ikusgai dago Netflix streaming plataforman, AEBetan eta Frantzian salbu.[3]\nAltzoko Handiarena benetako gertakarietan oinarritutako istorioa da. 20 urterekin akromegalia gaixotasunaren ondorioz berriro hazten hasi eta 43 urterekin hil zen arte hazten jarraitu zuen. Film hasieran lehen Karlistaldian borrokatu ostean, Martin Eleizegi protagonista Altzoko bere baserrira (Ipintza Haundia baserria) itzultzen da, eta han, harrituta, bere anaia Joakin ohi baino askoz ere handiagoa dela aurkituko du. Mundu osoak Lurreko gizon handiena ikusteko ordaindu nahi izango duelakoan, bi anaiek bidaia luze bati ekingo diote, Europan zehar. Bidean, anbizioak, diruak eta ospeak betiko aldatuko dute familiaren patua."}
{"id": "6219", "revid": "48990", "url": "https://eu.wikipedia.org/wiki?curid=6219", "title": "Andoain", "text": "Andoain Gipuzkoako ipar-ekialdeko udalerri bat da. Donostialdea, Buruntzaldea eta Beterri eskualdeetakoa. Donostia hiriburutik 14 km hegoaldera dago. biztanle zituen an eta 27,4\u00a0km\u00b2 ditu.\nGeografia.\nHidrografia aztertuz. Oria ibaiak eta haren ibaiadar Leitzaranek herrigunea zeharkatu eta bertan elkartzen dira, Santa Krutz baselizaren ondo-ondoan. Leitzaran ibaiak, bestalde, balio ekologiko handiko harana sortzen du Leitzaraino iristen dena; hortik datorkio \"Leitzaran\" (Leitza-haran) izena.\nOrografiari dagokionez, Buruntza (441 m) mendia herriaren iparraldean dago eta Adarra (819 m) ekialdean.\nUdalerri mugakideak.\nAndoainek udalerri mugakideok ditu: Urnieta, ekialdean; Zizurkil eta Aduna, mendebaldean; Lasarte-Oria eta Zubieta, iparraldean; eta Amasa-Villabona eta Elduain, hegoaldean.\nHistoria.\nAntzinaroko aztarnak ugariak dira Buruntzan (Burdin Aroko herrixka) eta Adarra inguruetan (megalitoak). \n1345ean eman zion Gaztelako erregeak herri izaera Andoaini. Ahaide nagusien arteko gerran, oinaztarrek herria erre zuten. \nIndustrializazio berantiarra izan zen eta 1950eko hamarkadara arte ez zen industria nabarmenik herrian. Geroztik industria kimikoa (Kamika) eta papergintza-lantegiak (Sikapal) izan dira. \nEspainiako Gerra Zibilean borroka gogorrak izan ziren Belkoain mendian eta egun lubakiak daude han.\nEkonomia.\nNekazaritza eta zerbitzuen gainetik, industria da orain udalerriko jarduera nagusia (metalurgia, papergintza, kimikoa). Lanean ari den populazioaren erdiak baino gehiagok industrian dihardu eta herena inguruk zerbitzuen sektorean.\n2017an honela banatzen ziren jarduera ekonomikoak herrian: Lehen sektorea BEGaren % 0,2; bigarren sektorea % 45,5; hirugarren sektorea % 49,2; eraikuntza % 5,1.\nDemografia.\n2019an herriak 14.945 biztanle zituen. Horietatik % 22,96k 65 urte edo gehiago zituen. Eta atzerrian jaiotako herritarrak % 7,5 ziren.\nPolitika.\nUdal hauteskundeak.\n2019ko udal hauteskundeetan EH Bildu garaile izan zen berriro ere, baina PSE-EEk eta EAJk bat egin zuten Maider Lainez alkate izendatzeko.\n2015eko maiatzaren 24ko hauteskundeetako emaitzen ondorioz, EH Bildu koalizioko (boto gehien bildu zuen zerrenda) Ana Karrere hautatu zuten alkate, EAJk eta PSE-EEk elkar hartuta PSE-EEko Maider Lainez hautatzeko akordioak huts egin eta gero.\n2007ko hauteskundeetan, PSE-EE/PSOE izan zen alderdirik bozkatuena, 8 zinegotzi lortu zituen. Horren atzetik, EAJk 4 zinegotzi lortu zituen; Ezker Batua-Aralar koalizioak 2, PPk bezala; eta azkenik EAk zinegotzi bakarra lortu zuen. EAE-ANVren hautagaitza legez kanporatu zuten. Hala ere, hauteskundeetara aurkeztu zen, legez haien botoak baliogabetzat jo baziren ere. Boto horietan oin hartuz, zinegotziak aldarrikatu zituen alderdi ekintzaleak.\nAlkateak.\nHauek izan dira Andoaingo azken alkateak:\na Alkateak ez zuen legegintzaldia bukatu.\nKultura.\nAndoaingo Bastero Kulturgunean, urtean osoan, musikari, zinemari, kulturari eta arteari lotutako kontzertu, jarduera, hitzaldi eta ikastaroak egiten dira.\nBertako aldizkaria, inguruko udalerrietakoa ere badena, \"Aiurri\" da.\nEuskara.\nAndoaingo euskalkia Beterriko euskarari dagokio. Gipuzkoa erdialdeko euskalkia esangura handikoa gertatu da euskararen ibilbidean, besteak beste, bertan oinarritu delako, gehienbat, euskara batua. Beterriko euskara da ardatza, eta horrek osatzen du \"erdiguneko azpieuskalkia\", baina Gipuzkoan hizkera asko bereiz daitezke. \"Erdialdeko euskaran\" hiru eremu nagusi bereiz daitezke: \"Erdigunekoa\" (Beterri), \"Sortaldekoa\" (Nafarroako Basaburua, Imotz, Larraun eta Araitz-Betelu eta Gipuzkoako Bidasoaldea) eta \"Sartaldekoa\" (Goierri eta Urolaldea). 2021ean herritarren % 57,03 euskalduna zen. \nMusika taldeak.\nMusika talde ugari sortu dira Andoainen, hala nola:\nKirola.\nHerriak bi futbol talde ditu: Euskalduna (Euskalduna Andoaindarra), ospetsuena, eta Ontzerri.\nEskubaloiko taldea ere bada herrian, aski ezaguna: Leitzaran Eskubaloi Taldea.\nBeste kirol-talde batzuk: Andoaingo Bertxin A.F.T. eta Buruntza Areto Futbola; Andoaingo Txirrindulari Eskola, Leitz K.K.E elkartea, Leizaur Zikloturistak (txirrindularitza); Leitzaran Boleibol Taldea (boleibola); Andoaingo Judo Taldea (judoa); Zumeatarra K.E. (atletismoa); Andoaingo La Salleko Gazteleku eskupilota K.T.; Agustin Leitza Xake Taldea; Andoaingo Kirol Elkartuen Kluba (igeriketa eta gimnasia); Euskalduna Mendigoizale Taldea (mendizaletasuna eta neguko kirolak); Ontza K.E. (ehiza eta arrantza).\nAndoaindar ospetsuak.\nHerritar ospetsuen artean, aipatzekoak ditugu Agustin Lei\u00adtza, Peruko Kapitain Generala, Aita Manuel Larramendi filologo eta jesuita, Martin Ugalde kazetari eta idazlea, Joseba Arregi eta Joseba Egibar politikariak, Anjel Alkain aktorea, Aitor Mendiluze bertsolaria eta Juana Josefa Zipitria Barriola (Ama Kandida) Jesusen Alaben Fundatzailea."}
{"id": "6221", "revid": "59723", "url": "https://eu.wikipedia.org/wiki?curid=6221", "title": "Tenzing Norgay", "text": "Tenzing Norgay (Khumbu, 1914ko maiatzaren 29a - Darjeeling, 1986ko maiatzaren 9a) alpinista eta xerpa nepaldarra izan zen. Himalaiara egindako espedizio ugaritan hartu zuen parte, besteak beste, Nanga Parbatera (1950), eta Everestera (1938, 1952 eta 1953). Edmund Hillaryrekin batera, 1953ko espedizio britainiarrarekin Everestera iritsi zen lehen gizakia izan zen.\nHaren jaiotze data ez da ziurra. Antza denez, maiatzaren amaieran jaio zen eta heldua zela, Everesten gailurrera iritsi zeneko eguna hautatu zuen bere urtebetetzea ospatzeko."}
{"id": "6223", "revid": "9373483", "url": "https://eu.wikipedia.org/wiki?curid=6223", "title": "Lekeitio", "text": "Lekeitio Bizkaiko kostaldeko udalerri bat da, Lea-Artibai eskualdean, Bilbotik 56 kilometrora eta Donostiatik 72ra. Ekialdean 12 kilometrora, Ondarroa du: harekin harreman gorabeheratsua izan du historian. an, biztanle zituen. Arrantza portu garrantzitsua du, eta gune turistiko nabaria da.\nEtimologia.\nIzena, dirudienez, \u00abLea gaineko tokia\u00bb esan nahi duen \"legoitio\" hitzaren deformazioa da. Dena den, beste teoria batek dio \"Lea-kai-tio\" (\u00abLea inguruko kaia\u00bb) hitzetik datorrela.\nGeografia.\nIngurune naturala eta klima.\nOtoio eta Lumentza mendiek inguratzen dute, eta Lea ibaiak zeharkatzen du. Izan ere, Mendexa eta Lekeitio artean itsasoratzen da erreka hori, eskualdeari izenaren erdia ematen diona. Herria badia txiki baten mendebaldean dago, itsasotik nolabaiteko babesa lortzen duela. Badia horren erdian Garraitz edo San Nikolas uhartea dago, udalerriko zati ere badena. Isuntza hondartza udalerriaren erdigunean dago.\nLekeitioko klima itsasoak baldintzatzen du. Udak epelak izaten dira, eta muturreko tenperaturak bakanak, itsasoak klima erregulatu egiten duelako. Neguan tenperatura minimoak ez dira normalean 0\u00a0\u00b0C-tik behera joaten.\nHistoria.\nAntzinaroa.\nLekeitio gaur egun den gunean aspaldikoa da gizakiaren presentzia. Telesforo Aranzadik eta Jose Migel Barandiaranek Lumentzako kobazuloan aurkitutako aztarnen arabera, Goi Paleolitotik zetozen gizakiak bizi izan ziren Lekeition. Horrez gain, hirigunean bertan dagoen beste leize batean, Armintxe izenekoan, duela 12.000-14.000 urte inguruko labar artea aurkitu zen 2016an.\nSasoi hartako gizakiak arrantzan eta nabigazioan aritzen ziren, gaur egun ere Lekeition jarduera garrantzitsuak direnak.\nErdi Aroa.\nBizkaiko jaun-andreak uda Lekeition pasatzeko ohituraren aitzindari izan ziren. Udalerria ofizialki 1325ean sortu zen, Maria Diaz Harokoaren eskutik eta Bizkaiko kostaldeko beste herri batzuk baino geroago, (Bermeo esaterako XII. mendean sortu zen). Portuaren inguruan jaso zen herria, Arranegi kalea zen arrantzale gunea eta Dendari kalea merkatariak biltzen zituena. Gaur egun Lekeitioko alde zaharra osatzen dute kaleok. Mende erdi bat geroago, On Tello kondeak domingotar mojei eman zien etxea.\nGarai hartan, Maria Diaz Harokoa Bizkaiko andreak Lekeitioko hiribil\u00addua sortu zuen, eta handik pixka batera Alfontso XI.a Gaztelakoak lekeitiarrei bermeotarren foru eta dohaintza berdin\u2011berdinak eman zizkien.\nErdi Aroan, Lekeitiok bertako Yarza eta Likona familien arteko leinu gerren ondorio zuzenak pairatu zituen. 1381ean agintariek udalerrian armak ekoiztea, tropei ostatu ematea eta etxe gotorrak eraikitzea debekatu zuten, baina, hala ere, bandoen arteko borrokak ohikoak ziren. 1442ko sutean Lekeitioko hirurehun etxe erre ziren. Haren ondorioak arintzeko, Joan II.a Gaztelakoak hiribilduari 120.000 marabediko zorra barkatu zion, zergei zegokiona. Gainera, sute gehiago ez izateko, suhesi bat eraiki zuten eta hiribil\u00addua bi zatitan banatuta geratu zen.\nLekeitioko armarrian itsasontzi bat ikusten da, zenbait arraunlari dituena, eta itsasoan balea ageri da, haren balekumearekin. Ontzian arpoilari bat ere badago, baleari eraso egiten. Goial\u00addean gaztelua dauka, eta gaztelu horren almenan bi mairuren buruak ikusten dira. Armarriko hitzek harrotasuna adierazten dute erregeak garaitzea eta lurra\nnahiz itsasoa mendean hartzea lortu duen herri ohoragarria goraipa bedi.\nZalantzarik egon ez dadin, esal\u00addia udaletxearen fatxada nagusian karaktere ederretan zizel\u00adkatuta ageri da.\nPlaza Nagusian itsasontziak amarratzen dituen herriak itsasoari guztiz lotutako historia izan behar du. 1381etik hasita, Lekeitioko marinelek haien lanbide\u2011interesen al\u00adde egiten dute San Pedro Arrantzale Kofradian el\u00adkarturik. Mendeetan zehar, orain dela gutxi arte, kofradiako etxezainak egunero idazten zuen zenbat arrain ekarri zuen ontzi bakoitzak iluntzeko enkante publikoan sal\u00adtzeko. Sal\u00addutako partida guztien prezioak aintzat hartu, eta, ateratzen zen batezbestekoaren arabera ordaintzen zien patroiei biharamunean.\nBaleak harrapatzeari dagokionez, Lekeition aurkitutako dokumentu zaharrenak XIV. mendearen amaierakoak dira. Garai hartan balearen mingaina sal\u00adtzean ateratako etekinaren bi heren moilak zaharberritzeko erabil\u00adtzen ziren, eta hirugarren herena, berriz, parrokia\u2011elizaren mantentze\u2011lanetarako. 1468an jada Lekeitioko portuak ondo tresnatutako moilak zituen. Urte hartako aktetan jasota dago balea handi bat harrapatu zutela San Nikolas uhartearen inguruetan.\n1450ean, 200 tonako bi ontzi tresnatu zituzten Lekeitioko ontzioletan, Frantziaren eta Portugalen aurkako gerretara bidal\u00adtzeko. Lekeitioko ontziek Hondarribiko eta Donostiako biztanleei lagundu zieten, frantsesek setiatu baitzituzten bi hiri horiek. Antzinako dokumentuek adierazten dute Lekeitioko ontzi eta marinel batzuk Armada Garaiezinean sartu zirela, eta Trafalgarko eta Otrantoko guduan Otomandar Inperioaren ontzidia suntsitzen laguntzeko parte hartu zutela.\n1525 inguruan izurriak gogor jo zuen Lekeitio. Herritar aberats askok ihes egin zuten, pobreenak herrian geratzen ziren bitartean. Likona alkateak Gonzalo Bartoom\u00e9 Nieto medikua ekarri zuen Donostiatik, herrian izurriak jotako guztien arropak eta oheak erre eta gaixoak artatzeko aginduarekin. Epaiketak egon baziren ere, herrian geratu ziren hainbatek (tartean apaizak) bere alde egin zuten. Garaikideek zioten 500 bat hildako eragin zituela izurriak, baina agian zenbaki hau gehiegizkoa da.\n\"Geograf\u00eda General del Pa\u00eds Vasco\u2011Navarro\" liburuan, Karmelo Etxegaraik gogora ekartzen digu 1550ean Lekeitiok 53 itsasontzi zituela, eta ontzi bakoitzean dozena erdi marinel, urte gutxi batzuk geroago, ontziek tona\u2011kopuru handiagoa zuten eta tripulazioak bikoiztu egin ziren.\nAro Modernoa.\nHerria pixkanaka hazten joan zen Amerikarako nabigazioak hazkunde hori azkartu zuela. Portuaren beharrizanak asetzeko, hainbat alditan handitu da, harik eta gaur egungo itxura lortu arte.\n1769an baztanga izurritea egon zen herrian. 350 biztanleri eragin eta haietako 14 hil zituen. Normalki gaixotasun honek % 15etik gora hiltzen zuen, batzuetan % 40, baina Luzuriaga medikuak baztangaren aurkako inokulazioak egin zituen eta % 4 izatea lortu.\nAro Garaikidea.\nLekeitioko portua Bizkaiko bigarrena izan zen trafikoan XIX. mendearen amaierara arte, Bermeoko portuaren atzetik. Dena den, XX. mendean zehar Ondarroako portuak aurrea hartu zion.\nXX. mendean zehar Lekeitio Bizkaitar askoren opor-toki bilakatu zen, Zita enperatrizaren adibideari jarraiki. Gaur egun herriaren biztanleria hirukoiztu edo laukoiztu egiten da uda garaian. Horrela, Lekeitioko jarduera ekonomiko nagusia zen arrantzari turismoa eta zerbitzuak batu zaizkio.\nHerria.\nLekeitio dotorea da, atsegina, eta argazkietan oso ondo ematen du. Lekeitioko portu seguruaren aurrean dagoen badiara ibai txiki bat iristen da: Lea ibaia, hareatza bitan banatzen duena. Herrikoen hondartza Isuntza da, Uribarrengo lorategien eta elizaren parean dagoena. Learen eskuinal\u00addeko hondartza Karraspio da, kosmopolitagoa, eta bainu hartzeko gomendagarriagoa. Hara iristeko, Ondarroarako bidea hartzen dute ibilgailuek eta, itsasbeheran, Isuntzako hondartzatik barrena ere joaten da oinez.\nItsasoaren erasoari aurre egiten dion bastioi naturala Garraitz edo San Nikolas uhartea da. Han ez da inor bizi, harritsua da, eta al\u00adde batean pinuz estalia. Garai batean, eritasun kutsagarriak zituzten gaixoentzako ospitalea zegoen han, eta frantziskotarren monasterioa ere bai, gaur egun, han, haren zimenduak baino ez dira ikusten.\nHerriko historiaren arabera, 1578ko epidemia gastrikoa guztiz mendean hartzeko bederatzi hilabete behar izan ziren. Gaixoak San Nikolas uhartera eramaten zituzten, eta Udalak Domingo Likona txistularia bidal\u00adtzen zuen hara, gogoari goian eusteko. Lan hori egitegatik hainbat kobrezko erreal jaso zituen.\nGaur Lekeitiori osasuna dario. Bi al\u00adderdi dituen udalerria da: neguan barnerakoia da, bertako eta antzinako estiloa du; uda iristen denean, ordea, herri ireki eta parrandazalea bihurtzen da, haren 7.000 biztanleak halako bi izaten dira, udatiarrak eta turistak iristen baitira, Isabel II.aren eta Zita enperatrizaren antzera. Zitak, Austriako Karlosen alargunak, tronua gal\u00addu zuen Lehen Mundu Gerran, eta Lekeition harrera beroa egin zioten. Antzinako Lekeitiori dagokion hirigunea txikia denez, ibilbidea oinez egiteko modukoa da. Gogoko izatekoak dira, batez ere:\nArranegi kalean, Atxabal kalearen kantoian, eraikin eder bat dago, izkinako armarria du, eta idazkun bat, harrotasunez\nhau dioena: \"Estas casas son para capellanes de Oxinaga\" (etxe hauek Oxinagako kapilauentzat dira).\nPlaza Nagusian harlanduz egindako udaletxea dago, XVIII. mendearen erdial\u00addean eraikia. Jakin badakigu kontzeju itxiak egiten hasi aurretik edilak eta herriko indar biziak biltzen zirela elizaren ondoko hilerrian zegoen adaburu handiko hagin baten gerizpean.\nAndre Mariaren Jasokundearen eliza.\nAndre Mariaren Jasokundearen elizak aparteko atala merezi du. XV. mendean\negindako basilikako eraikuntza\u2011lanetan tradizio gotikoa ageri da, baina haren aurretik eraikin erromaniko bat zegoen.\nDelmas, Lekanda eta Etxegarai bat datoz Santa Maria Basilikari buruzko iritzietan: Jaurerriko eraikin gotiko perfektuena da. Hiru nabe ditu eta erdikoa altuagoa da; kanpotik arbotanteak, gargolak eta pinakuluak ditu apaingarri, eta barrutik triforio bat, karel zulodunak dituena.\nPortada zorrotz txaranbel\u00addua du, tinpano angrelatua, eta mainel bat, Ama Birjinaren estatuarekin. Hareharrizko portadaren\ninguruan ageri dira aingeru musikarien irudi txikiekin apaindutako arraba landua eta goial\u00addeko friso horizontala, kalbarioa eta hamabi apostoluen irudiak dituena. Dorre barrokoa, aitzitik, 1737an kareharri grisez eraiki zuten.\nErretaula nagusiak egundoko balioa du. 1508ko filigrana gotikoa da eta haren konposizioa eta polikromia oso landuak\ndaude. Taula bakoitzak Mariaren edo Kristoren bizitzaren eszena bat adierazten du, hori guztia errezel fin urreztatu\nbaten azpian muntatuta. Patriarken eta dohatsuen bitxi paregabe hori hainbat irudik osatzen dute. Antiguako Andra Maria \u2014estilo erromanikoko ikonoa\u2014 alboko al\u00addare batean dago, elizaren girolan. Loreak ez zaizkio inoiz falta, Lekeitioko zaindaria baita.\nGotiko flamigeroko beste erretaula eta irudi batzuk ere badaude, baita hilobi\u2011laudak, kantu\u2011liburuak eta beste\narte\u2011objektuak ere, alboko kaperan ikusgai. Kanpandorrearen oinarrian badago eskultura abangoardista bat, Resurreccion Maria Azkueri eskainia. Izan ere, Lekeitiar ospetsu hura lexikografoa, fol\u00adklorista, gramatikaria eta euskal kulturaren patriarketako bat izan zen.\nEkonomia.\nHonela banatzen ziren sektore ekonomikoak 2017an: lehen sektorea, % 3,5; bigarren sektorea, % 3,6; hirugarren sektorea, % 86,4; eta eraikuntza, % 6,5. 2018an, langabezia tasa % 11,4koa zen.\nTurismoa.\nTurismoa da gaur egun Lekeitioko diru-iturri nagusienetarikoa. Horren adibide garbia da udan izaten duen biztanle-hazkunde nabaria. Udalerriak Cittaslow mugimenduaren kidea da.\nPortua.\nEuskal Herriko kairik garrantzitsuenetarikoa dugu gaur egun. Historian zehar ere portu nabarmena izan da. Tartean, balearen harrapaketaren inguruan ibili ziren urteetan arrantzale lekeitiarrak, eta hain garrantzitsua izan zen jarduera hori, herriko armarrian irudikatuta agertzen da.\nLekeition badago atun\u2011arrantzaren kluba, udaro zaletuentzako txapel\u00adketak antolatzen dituena. Zaletu horiek eta herriko arrantzaleek irizten diote Sagustan badia (Lekeitio eta Ondarroa artean) oso egokia dela bisiguaren eta beste espezie batzuen artisau\u2011arrantzarako.\nEgural\u00addiaren iragarpenik ia ez zegoenean, herriko arrantzaleek bazuten talaiaria, talaian eseri eta zeruertza begiztatzeaz eta itsasoaren egoera aztertzeaz arduratzen zena. Itsasoratu baino lehen, egural\u00addiari buruz eztabaidan jarduten zuten, eta haien iritziak bat ez bazetozen, atabaka erabil\u00adtzen zuten. Kaxa txiki bat zen, bi atal zituena, eta tapak ere bi zulo zituen, batean itsasontzi bat margotuta, bestean etxe bat. Isilpeko bozketan talaiariak eta patroiek bolatxo bana zuloetako batean sartzen zuten, eta gero kontaketa egiten zuten. Harritzekoa bada ere, etxea margotuta zuen atalean bolatxo gehiago agertuz gero, ontziak itsasora joaten ziren.\nZerua garbi eta itsasoa bare egonez gero, ez zuten eztabaidarik egiten, goizean goiz\u2011goiz talaiariak abisua ematen zien dei egitekoei. Dei egiteko ardura zuten emakumeek atalondotik hots egiten zieten patroiei eta marinelei, banan\u2011banan, haiek izenak esanez.\nDemografia.\n2019an Lekeitiok 7.246 biztanle zituen. Horietatik % 24,48k 65 urte edo gehiago zituen. Atzerrian jaiotako herritarren kopurua % 9,96 zen.\nPolitika.\n2007ko udal hauteskundeetan bost izan ziren legez hauteskundeetara aurkeztu zirenak: EAJ, EA, PSE, PP eta Ezker Batua-Aralar koalizioa. Eusko Abertzale Ekintzaren zerrenda legez kanpo utzi zen. EAJk bederatzi zinegotzi eskuratu zituen eta EAk lau. Gainerako alderdiek ez zuten ordezkaririk eskuratu. 1.560 boto nulu egon ziren, gehienak, Eusko Abertzale Ekintzaren zerrendari emandako baliogabetutako botoak. Hauteskunde hauen ostean, Jose Maria Cazalis Eiguren (EAJ) izendatu zuten Lekeitioko alkate, gehiengo osoz.\n2011ko maiatzaren 22ko hauteskundeetako emaitzen ondorioz, Maitane Larrauri Fraile, Bilduko zerrendaburua aukeratu zuten alkate, gehiengo osoz. Bilduk zortzi zinegotzi lortu zituen eta Euzko Alderdi Jeltzaleak, bost.\n2015eko udal hauteskundeetan, berriz, aldaketa nabaria gertatu zen, Bildu ondorengoa zen Euskal Herria Bilduk bi zinegotzi galdu baitzituen eta EAJk bi irabazi. Horren ondorioz, EAJ alderdiko Koldo Goitia hautatu zuten alkate.\n2019ko udal hauteskundeetan hauek izan ziren emaitzak: EAJk, 2.300 boto (7 zinegotzi); EH Bilduk, 1.871 boto (6 zinegotzi); PSE-EEk, 42 boto; eta PPk, 15 boto. Koldo Goitia Markuerkiaga aukeratu zuten alkate berriro. \nKultura.\nEuskara.\nTokiko euskaran, herriaren izena \"Lekitto\" ahoskatzen da.\nLekeitioko euskara bizkaieraren aldaera bat da, sortaldekoa, Lea-Artibaiko euskara hain zuzen. Herriko euskaldunen kopurua % 80,72 da, eta erabilera % 57,6.\nHedabideak.\n107,7 FM-n emititzen duen Arrakala irratia, Zer Esana gazte-agerkaria eta eskualde-mailako Hitza egunkaria ditu udalerriak.\nZinema.\nLekeition egiten dira Euskal Zine eta Bideo Bilerak urtero. \nBitxikeriak.\nHerriko armarrian, hurrengo testua irakur daiteke latinez: \"Reges debellavit horrenda cette subjecit terra marique potens Lequeitio\", euskarazko itzulpena honakoa da: \"Lekeitiok, lurrean eta itsasoan indartsu, errege eta zetazeo izugarriak harrapatzen ditu\"\nIbilaldiak.\nberotuta, portuko uretan islaturik... gero olatu\u2011horma, eta itsaslabarretan barrena joango gara Santa Katalina itsasargiraino.\nsailak ziren; gaur egun, berriz, errepidearen eta hondartzaren arteko lorez betetako tartea. Handik Isuntzako hondartzako harkaitz antropomorfikoa: aittitta makurra da, hura ezagutzen duena lekeitiartzat hartzeko modukoa da.\nbat) eta, kalbarioko gurutzeak erreferentziatzat hartuta, Lumentza mendira igo, hiribil\u00adduaren bista paregabeez gozatzeko.\nMendi horren bihotzean Madeleine aldiko aztarnategiak aurkitu zituzten."}
{"id": "6227", "revid": "56334", "url": "https://eu.wikipedia.org/wiki?curid=6227", "title": "Erresistentzia (argipena)", "text": "Erresistentzia izenak hainbat adiera ditu:"}
{"id": "6228", "revid": "71747", "url": "https://eu.wikipedia.org/wiki?curid=6228", "title": "Karakorum", "text": "Karakorum erdialdeko Asiako mendi sistema da, Himalaiaren mendebaldean dagoena, Pakistan, India, Txina, Afganistan eta Tajikistanen artean hedaturik. 500 kilometro inguruko luzera du eta, poloak kenduta, glaziar gehien duen munduko eskualdea da. Lau mendikate dira, harkaitz kristalinoz eta sedimentuzkoz osatuak, ipar-ekialdetik hego-ekialderako norabidea dutela. Mendi garaiena Dapsang da (K2 ere deitua), 8.611 metro dituena.\nIzena.\nTurkieraz \"legar beltza\" esan nahi du; izan ere, bertako glaziar gehienak harri txingorrez estaliak daude.\nEsplorazioa.\nDituen altueraren eta gogortasunaren ondorioz, oso jende gutxi bizi da han. Europar esploratzaileak XIX. mendearen hasieran iritsi ziren aurrenekoz Karakorumera, eta britainiar topografoak 1856an heldu ziren. Muztagh Igarobide deritzona 1886an zeharkatu zuen lehen aldiz Francis Yonghusband koronelak zuzendutako espedizio batek, eta Hunza ibaiaren gaineko haranak General Sir George K. Cockerill arakatu zituen 1892an. 1910eko eta 1920ko hamarkadetan egindako azterketek hein handi batean eskualdearen geografia zehaztu zuten.\nGeologia eta glaziarrak.\nKarakorum eta Himalaia eskualdeak hainbat arrazoirengatik dira garrantzi handikoak Lurra aztertzen duten zientzialarientzat. Geologikoki munduko eskualderik aktiboenetako bat da, talka egiten duten bi kontinenteren arteko muga baita. Ondorioz, plaken tektonika ikertzeko eskualde garrantzitsua da. Horrezaz gain, glaziarren azterketa aldaketa klimatikoa neurtzeko baliagarri da, hauen urtzea eta tenperaturan eta prezipitazio kopuruan epe luzeko aldaketak, hain zuzen ere, dira aldaketa horren adierazle.\nGailurrik garaienak.\nKarakorumeko mendirik garaienetako batzuk honako hauek dira:"}
{"id": "6230", "revid": "336", "url": "https://eu.wikipedia.org/wiki?curid=6230", "title": "Diego Maradona", "text": "Diego Armando Maradona, (Lan\u00fas, Buenos Aires, 1960ko urriaren 30a - Tigre, Buenos Aires, 2020ko azaroaren 25a), ezizenez Pelusa, argentinar futbolari eta entrenatzailea izan zen. Historiako futbolari hoberenetako bat izan zen, hoberena aditu askoren ustetan. Bere jokalari ibilbidean Argentinos Juniors, Boca Juniors, Bartzelona, Napoli, Sevilla eta Newell's Old Boysen aritu zen. Garaipenik handienak, bi Scudetto eta UEFA Kopa bat, Napolirekin lortu zituen. Argentinako selekzioarekin 1986ko Munduko Futbol Txapelketa irabazi zuen. Denetara 91 partida jokatu zituen selekzio absolutuarekin, eta 34 gol sartu.\nDrogamendetasunak askotan lohitu zituen haren garaipenak. 1991n, doping kontrol batean kokainarekin positiboa eman ostean, 15 hilabetez futbolean jokatu gabe egon behar izan zuen. 1994an, berriz, Munduko Futbol Txapelketatik egotzi zuten beste positibo batengatik. Futboletik erretiratu eta gero, kokaina eta alkohol kontsumoak osasun arazo larriak eragin zizkion. 2010eko Munduko Futbol Txapelketan, Argentinako selekzioa zuzendu zuen.\nBiografia.\nHasiera.\nDiego Armando Maradona Lan\u00fasko \"Policl\u00ednico Evita\"n jaio zen, 1960ko urriaren 30ean. Diego Maradona eta Dalma Salvadora Francoren bosgarren haurra (lehen semea) zen. Haurtzaroa Buenos Aires Handiko hegoaldean kokatutako Villa Fiorito txabola auzunean igaro zuen. Bederatzi urterekin Francisco Cornejok \"Los Cebollitas\" izeneko Argentinos Juniorsen haurren taldera eraman zuen. 1976ko urriaren 20ean, 15 urte zituela, Argentinos Juniorsekin egin zuen debuta lehenbiziko mailan, Talleres de C\u00f3rdobaren aurkako partiduan. Bigarren zatian sartu zen zelaira, bizkarrean 16 zenbakia zuela. Aurreneko jokaldian tunela (baloia zangoen artetik pasaraztea) egin omen zion aurkari bati. Argentinos Juniorsen aritu zen urteetan bost txapelketatako goleatzailerik hoberena izan zen: \"Metropolitano\u00b478, Metropolitano\u00b479, Nacional\u00b479, Metropolitano\u00b480 eta Nacional\u00b480\".\nLehen hautaketan hartua bazen ere, Maradonak ez zuen 1978ko Munduko Futbol Txapelketa jokatu, Menottiren ustetan gazteegia zelako. 1979an Gazte mailako Munduko Txapelketa jokatu zuen Japonian. Argentina nagusitu zen, finalean Sobiet Batasunari 3-1 irabazita. Diego jokalari hoberen izendatu zuten.\nBoca eta Bartzelona (1981-1984).\n1981ean, Boca Juniorsen aritu zen eta \"Metropolitano\" txapelketa irabazi zuen, Diegok Argentinan lortu zuen lehen mailako titulu bakarra, hain zuzen ere. 1982ko Munduko Futbol Txapelketan ez zuen bere neurria eman. Hala ere, kontuan hartu behar da arerioak oso gogor aritu zirela eta taldeak ere ez ziola gehiegi lagundu. Hoberena Hungariaren aurkako partidua izan zen, eta txarrena Brasilen aurkakoan ikusi zuen txartel gorria.\n1982an, Bartzelona Futbol Klubak fitxatu zuen, 1.200 milioi pezeta ordainduta. Bartzelonan bi urtez jokatu zuen. 1982-83 denboraldiari aski hasiera ona eman zion (6 gol lehenbiziko 13 partidetan), baina abenduan hepatitis hartu eta hiru hilabetez jokatu gabe egon behar izan zuen. Hala ere, Errege Kopa eta Ligaren Kopa, biak Real Madrilen aurka, irabazi zituen. Gogoangarria da Santiago Bernab\u00e9u estadioan, Ligaren Kopako joaneko partiduan, sartu zuen gola. 1983-84 denboraldian, Andoni Goikoetxeak egindako sarrera gogor batek orkatila hautsi zion. Ligan 16 partida besterik ez zuen jokatu, eta taldeak hirugarren amaitu zuen. Errege Koparen finalera iritsi zen, baina Athletic 1 eta 0 nagusitu zitzaion. Partida amaieran izandako zalaparta ikaragarrian Maradonak Txato Nu\u00f1ez eta Sola zafratu zituen. Hori izan zen haren azken partida Bartzelonarekin. Uda hartan, Josep Llu\u00eds N\u00fa\u00f1ez klubeko presidentearekin zuen erlazio txarrak \"Bar\u00e7a\" uztera eraman zuen.\nNapoli: urrezko urteak.\n1984an Italiako SSC Napolira joan zen. Taldea aurreko urtean doi-doi salbatua zen bigarren mailara jaistetik. Maradonarekin arras aldatu zen Napoliren mentalitatea. 1985-86 denboraldian hirugarren postua eta, beraz, UEFA txapelketa jokatzeko txartela eskuratu zituen.\nArgentinak irabazi zuen Mexikon jokatutako 1986ko Munduko Futbol Txapelketa, finalean Alemaniari 3-2 irabaziz eta Maradonak txapelketako jokalari hoberenaren saria lortu zuen. Baina historiara 1986ko ekainaren 26an Mexiko Hiriko Azteka estadioan jokatu zen Argentina-Ingalaterra (2-1) partidua igaro da. Maradonak sartu zituen bi golak: lehenbizikoa eskuaz (\"Jainkoaren eskua\" Diegok berak esan zuenez) eta bigarrena jokaldi ikuskarri batean. Bigarren hau XX. mendeko Munduko Futbol Txapelketetako golik hoberen aukeratua izan zen\nHorrez gainera, kontuan hartu behar da lau urte lehenagoko Malvinetako Gerran Argentinak sekulako porrota jasan zuela Erresuma Batuaren aurka. Zenbait urte geroago Maradonak berak esan zuenez \"\u00ablehen gola izan zen ingeles bati eskua sakelean sartu eta berea ez den dirua ebastea bezala, eta bigarrenak, berriz, dena estali zuen. Errebantxa bat izan zen partida hura, Malvinen zati bat berreskuratzea bezalakoa\u00bb\".\nMexikoko Munduko Txapelketetatik itzuli ondoren, denboraldi bikaina egin zuen Italian. SSC Napolik, lehenbiziko aldiz klubaren historian, \"scudettoa\" irabazi zuen, eta baita Italiako Kopa ere. 1987-88 denboraldiko hasiera oso ona izan bazen ere, gero taldea huts egiten hasi zen eta AC Milanen kontrako partido erabakigarria galdu egin zuen. Hala ere ligako goleatzailerik hoberena izan zen. 1988-89 denboraldian taldeak UEFA Kopa irabazi zuen, finalean J\u00fcrgen Klinsmannen VfB Stuttgart garaituz. Eta 1989-90 denboraldian, inor gutxik espero zuenean, Napolik bigarren \"scudettoa\" lortu zuen.\n1990eko Munduko Futbol Txapelketa Italian jokatu zen. Italiako liga irabazi ostean Maradona sasoi betean zegoen. Tamalez, Errumaniaren aurkako partiduan txorkatilan min hartu eta handik aurrera infiltratuta jokatu behar izan zuen. Argentinak, neke handiz bazen ere, finalera iristea lortu zuen. Azkenean kopa Alemaniarentzat izan zen, Argentinari Erroman 1-0 irabazita.\nGainbehera.\n1990-91 denboraldian agurtu zen Italiako futbolaz. 1991eko martxoaren 17an SSC Napolik Bariri 1-0 irabazi zion. Partiduaren ostean Maradonari doping kontrola egin zitzaion eta kokainarekin positiboa eman zuen. Horrez gainera Camorra, prostituzio eta droga trafikoarekin lotu zitzaion. Italiako Futbol Federazioak 15 hilabeteko zigorra ezarri zion eta Diegok Buenos Airesera itzultzea erabaki zuen. Baina han atxilotua izan zen droga trafikoaren kontrako sarekada batean. Maradonaren gainbehera hasia zen. Zigorra bete eta gero, 1992-93 denboraldian Sevilla FC taldean aritu zen. Liga amaieran Carlos Bilardo entrenatzailearekin haserretu eta kluba utzi zuen.\n1993an Argentinako futbolera bueltatu zen, oraingoan Newell's Old Boys taldearen elastiko gorri eta beltza janztera. Bost partida baino ez zuen jokatu eta ez zuen golik sartu. Alfio Basilek 1994ko Munduko Futbol Txapelketara eraman zuen. Greziaren aurkako partiduan (4-0) ongi jokatu eta gol bat sartu zuen. Asko lagundu zuen Nigeriaren kontrako garaipenean ere (2-0). Baina, doping analisiaren arabera, debekatutako bost substantzia hartuta zegoen: efedrina, norefedrina, seudoefedrina, norseudoefedrina eta metaefedrina. Beraz, Diegok txapelketa utzi behar izan zuen.\nFIFAren zigorrak 15 hilabetez futbolean aritu gabe utzi zuen. Denbora tarte horretan entrenatzaile hasi zen eta Argentinako Mandiy\u00fa de Corrientes (1994) eta Racing Club (1995) taldeak zuzendu zituen.\n1995ean Boca Juniorsera itzuli zen, zigorra beteta. Bertan aritu zen 1997ko urriaren 30ean futbol profesionala utzi zuen arte. Jokatu zuen azken partidu ofiziala River Plate-Boca Juniors (1-2) izan zen.\nFutbola utzi osteko urteak (1997 - 2008).\nFutbola utzi ondoren, drogazaletasuna zela eta osasun arazo handiak izan zituen. 2000ko urtarrilean, Uruguaiko Punta del Este hirian oporretan zegoelarik, \"Sanatorio Cantegril\"en ingresatu behar izan zuten hipertentsio krisiak jota . Gernu eta odol analisietan kokaina aztarnak agertu baitziren, Uruguaiko poliziaren aurrean deklaratu behar izan zuen. Klinikatik atera ondoren, urtarrilaren 18an Kubara joan zen droga mendekotasuna tratatzera. Herrialde horretan zenbait urtez bizi izan zen.\n2004ko apirilean, Kubatik itzuli eta hiru astera, Buenos Airesko \"Cl\u00ednica Suizo-Argentina\"n ingresatu zuten osasun arazo larriekin. Drogazaletasunak Diegoren bihotzeko arazoak larritzen zituenez gero, bere osasuna egonkortu zenean ospitale psikiatriko batean sartu zuten desintoxikatze tratamendua hasteko. Urte bereko irailean tratamendua Kuban jarraitu ahal izateko baimena eman zioten.\nFutbola utzi ondoren pisu handia hartu zuen. 2005eko martxoan bypass gastrikoa egin zioten Kolonbiako Cartagena de Indiasen. Kirurgia eta dieta hertsiari esker 50\u00a0kg mehetzea lortu zuen. Urte bereko abuztuaren 15ean telebista aurkezle moduan debutatu zuen Canal 13ko \"La noche del 10\" saioan. Lehen saioko gonbidatua Pel\u00e9 izan zen, historiako beste jokalari onenetako bat, zeinarekin aspalditik harreman gatazkatsua zuen. 2005eko ekainetik 2006ko abuztura Boca Juniors taldearen kirol presidenteordea izan zen.\n2007ko martxoaren 28an ospitaleratu zuten alkohol gehiegi edan izanagatik. Hepatitis toxikoa diagnostikatu zitzaion. Alkohol-mendetasuna gainditzeko \"Avril\" ospitale psikiatrikoan sartu zuten. Maiatzaren 6an irten zen.\n2008ko urrian, Alfio Basilek kargua utzi eta gero, Argentinako futbol selekzio nazionalaren zuzendari tekniko izendatu zuten. 2009ko urriaren 14an selekzioak 2010eko Munduko Futbol Txapelketarako sailkapena erdietsi zuen. Hegoafrikan jokatu zen txapelketa honetan Argentina final laurdenetara iritsi zen baina, Alemaniaren aurka 4 eta 0 galdu ostean, kanporaturik gelditu zen. Argentinako Futbol Federazioak Maradonaren kontratua ez berritzea erabaki zuen.\nFutbol inguruko beste jakingarri batzuk.\nMaradonaren ibilbidean bere agente edo \"managerrek\" garrantzi handia izan zuten. Azpimarragarrienak haurtzarotiko lagun Jorge Czysterpiller (1977-1985) eta Guillermo C\u00f3ppola (1985-1990 eta 1996-2003) izan ziren. Azken horrekin, finantza eskandalu bat tarteko amaitu zuen harremana.\nArgentinako selekzioarekin munduko txapelketa hauek jokatu ditu: Espainia 82 (hamaikagarren postua), Mexiko 86 (txapelduna), Italia 90 (txapeldunordea) eta AEB 94 (txapelketatik bota zuten). Gainera, Japoniako 1979ko gazte mailako mundiala irabazi zuen, txapelketako izarra izanik. Bestalde, Argentinako selekzioaren historian golik gehien sartu duen bigarren jokalaria da, Gabriel Batistutaren atzetik.\nSelekzioarekin sartutako golen artean, Ingalaterrari 1986ko Mexikoko mundialeko final laurdenetan sartu zizkionak gogoratuenetako batzuk dira. Lehendabizikoari berak \"La mano de Dios\" (\"Jainkoaren eskua\") izena eman zion, ezkerreko eskuaz sartu baitzuen. Bigarren gola, bost jokalari ingelesi eta atezainari izkin egin ondoren sartu zuena, munduko futbol txapelketen historiako golik onena hautatu zuten.\n2000n FIFAk antolatutako internet bidezko inkesta batean historiako jokalaririk onena izendatu zuten, botoen %5 3,6 jaso ondoren. Pel\u00e9 izan zen bigarrena % 18,53rekin. Mundu osoko adituek parte hartu zuten bozketa batean, ordea, Pel\u00e9 izan zen irabazlea (1705 puntu) eta Maradona bosgarren postuan geratu zen (1214 puntu) . Azkenean, FIFAk bi futbolariak izendatu zituen irabazle.\nMaradona, bai Argentinan, bai Napolin, kirol heroia da. 2004an Argentinos Juniorsen futbol zelaiari \"Diego Armando Maradona\" izena jarri zioten eta 2006an, Boca Juniorsen museoan, haren omenezko monumentu bat ipini zen. Baina mirespena, kasu batzuetan, idolatria bihurtu da: horren muturreko adibidea Eliza Maradonianoa da, Diego jainkotzat duena. Parodiazko erlijio horren jarraitzaileentzat 1961. urtea D.O. (Diegoren ondorengo) 1. urtea da.\nSexualitate gaietako jokabidea eta tratu txarrak.\n2014an Roc\u00edo Oliva Maradonaren orduko bikoteak publikoki salatu zuen Maradonak tratu txar fisikoak ematen zizkiola. 2019an jakin zen Claudia Villafa\u00f1e bikote ohiak abusu psikologiengatik salatu zuela. Argentinako LGTB federazioak bi salaketa ezarri zituen Maradonaren adierazpen homofobo eta transfobikoengatik."}
{"id": "6236", "revid": "1491", "url": "https://eu.wikipedia.org/wiki?curid=6236", "title": "Anoeta (udalerria)", "text": "Anoeta Gipuzkoako erdialdeko udalerri bat da, Tolosaldea eskualdekoa. 4,1\u00a0km\u00b2 ditu, eta biztanle zituen . urtean. Donostiatik 24 kilometrora dago, Oria haranean.\nHistoria.\nHistoriaurrea eta antzinaroa.\nDuela 7000 urte inguru, nekazaritza eta abeltzaintzaren agerketaren ondorioz, gizartearen eraketa eta lurraldearen ustiaketa moduetan forma berriak agertzen hasi ziren Oria haranaren inguruan. Garai hartakoak dira eskualdeko muinoetan aurkitutako monumentu megalitikoak. Gertuen daudenak Uzturre menditik Urdelarreraino doan pasabidean kokatutakoak dira (Belauriate, Loa, Moa, Beibatari, Basaburu, Gorosmendi), Hernio mendigunean kokatutakoekin batera (Munain, Otagain, Zaingo, Ordeka). Tolosaldean ez da garai hartako herrixken aztarnarik gelditzen.\nAnoetan bizi zen, nolabaiteko antolakuntza zuen eta ziurtasunez hala izan zela adieraz daitekeen lehendabiziko komunitatea, Basagain mendi tontorrean kokatu zen eta bertan Burdin Aroari, hau da, Kristo aurretik lehen milurtekoari (orain dela 2000-2500 urte bitartean) dagokion aztarnategi arkeologiko garrantzitsu bat aurkitu dute . Gaur egun , 1994tik Aranzadi Zientzi Elkarteko talde bat ikertu eta induskatzen ari den aztarnategi honetan, etxebizitza jakin batzuk babesten zituen harresi baten aztarnak aurkitu dira (Basagaingo herri harresitua). Indusketa lanak antolatzen dituzte urtero irailean, Xabier Pe\u00f1alverren gidaritzapean. Eskuz eta tornuz eginiko ontzi zeramikoen zatiak errekuperatu dira eta zenbait zatitan burdinaren presentzia ere zehaztu da. Bertan aurkitutako pieza batzuk Donostiako San Telmo museoan ikusgai daude, eta gehienak Irungo Gordailuan daude gordeta. Anoetako udalak lanak 2015etik egin ditu Basagaingo herrixkako aztertetan laguntzeko: lurrak jabeei erosi, mahai eta panelak jarri azalpenekin, bidea atondu, harresiaren erreplika eraiki etab.\nBasagaingo herri harresitua agertzen denetik, Erdi Arora arte igarotzen den denboraz, 1000 urtetik gora, ia ez dugu ezer ezagutzen. Ikertzaileek ezin dute ezarri herrixka hau eta Erdi Aroan Anoeta sortu zela azaltzerakoan asmatzen, zonalde osoan datu arkeologiko eta dokumentalen eskasiak ezinezkoa egiten dute eta.\nAnoeta Erdi Aroan.\nXIII. mendean zehar, Oria ibaiaren bidean, barrualdeko lurren eta Kantauriko portuen arteko lotura gisa balio handia zuen merkataritza bidea sendotu zen. Gipuzkoa jada ez zegoen Nafarroako erresumaren barruan, Gaztelakoaren esku baizik. Aldaketa hauen ondorioz, merkataritza alorretik zetozen diru-sarrerek gora egin zuten nabarmen, antolakuntza moduetan aldaketak izan ziren eta Oria ibarraren hondoan herriak sortzen hasi ziren.\n1256an Tolosa, Ordizia eta Segura sortu ziren, bertako landa inguru txikiek ekarritako biztanle gehikuntzari esker, hauen artean Anoeta, eta Gaztelako Alfonso X.a erregeak emandako udal foru kontzesioa kontuan hartu beharrekoak izanik.\nBatek baino gehiagok pentsa dezakeenaren aurka, Tolosa bezalako herri garrantzitsuak inguruko herri txikien biztanle emariari esker sortu ziren. Honen lekuko da Tolosako bizilagunen errolda, bertan adierazten da eta, hango biztanle gehienek inguruko herrietan dutela jatorria (hauen artean \u201cAhaneta/Ahanoeta\u201d nabarmenduz garaiko agirietan irakurri daitekeen bezala).\nXIV eta XV mende artean aurkitutako dokumentuek zera adierazten dute, Anoeta San Joan Bataiatzailearen elizaren inguruan antolatutako berezko nortasuna zuen baserritar komunitate bat zela. Udalaren garapenari begira horrenbesteko garrantzia izan duen antolatutako komunitatearen kontzeptua garai hartan hasiko da eratzen eta denbora jakin baten buruan izango da komunitate hau Auzolanaren bidez lan egiten hasterakoan, azpiegitura, administrazio antolakuntza eta abarren erronka garrantzitsuei aurre egingo dienean.\nBaserriaren garrantzia.\nBaserria berebiziko elementu bat izan da gizarte eta ekonomia alorrean eta hauen batuketak osatzen zuen baserritar komunitatea eta baserri bakoitzaren ordezkaritzak osatzen zuen udalbatza era berean. Udalbatzak San Joan parrokiko erretorea edo epaile-alkatea aukeratzen zuen. Auzolanean egin beharrekoak erabakitzen ziren (bide konponketa, zubiak, Ieratxuloren, kudeaketa \u2013 irina egiteko auzo-errota -.)\nXVI. mende hasieran, familien gehiengoa bere ondasunen jabea da, baina geroago hauek errentan hartu, alokatu edo saldu egingo ditu. Horregatik, Aro Modernoan, komunitatean baserriaren ordezkaritza jabeak du eta ez lurra lantzen duen maizterrak.\nBaserria abeltzaintza eta nekazal ustiaketa unitatea da orduan eta bertatik antolatzen dira nekazaritza eta abeltzaintzarekin zerikusia duten jarduerak, iraupena eta elikagaien ekoizpena ahalbidetzen dituen fabrika izanik. Familia baserriaren oinarria da eta hauek horren izena hartzen dute erreferentzia onomastikoa. XV. mendeko bigarren erdian eta XVI. mendean, Anoetako ia familia guztiek dute diren baserriaren izena abizen.\nMaiorazkoak eredu honen iraunkortasuna bermatzen du. Honen ikusezintasunaren alde egiten duen formula juridikoaren isla da eta baserriaren ustiaketan jarraikortasuna segurtatzen du. Maiorazkoari esker, baserria eta bertako lurrak seme-alabetan zaharrenak hartzen ditu oinordetzan, lurren banaketa eta ustiaketaren bideraezintasuna galaraziz.\nErdi Aroaren garaikoak direnen artean (XV. m) ezagutzen diren lehendabiziko baserriak :\nHarreman honen berri, Anoetako San Joan komunitateak 1450. urtean Tolosara bidalitako ordezkaritzaren zerrendan kontsulta egiterakoan dugu.\nXVI. mendean hainbat dokumentutan izendatzen dira (guztira 21 baserri):\n26 baserri hauek dira nagusiki XV. mendetik, XX. mende erdialdera arte Anoetako komunitatearen antolakuntzaren mamia osatu dutenak.\nInteresgarria da benetan Erdi Aroan udalaren baliabideak kontrolatzeko saiakerarik egingo ez duen nobleziaren botererik ez izatea. Baserri komunitatea izan da taldearen nondik norakoaren eta erabakien protagonismoa hartu duena.\nBaserrien bigarren zabalkundea.\n\u00a0XVII. mende amaiera aldean eta XVII. hasiera bitartean, ustiapen berriak eratuko dira:\nUstiapen hauek nekazaritzarentzat hain egokiak ez ziren azalera gutxiagoko lurretan ezarri zituzten. Ateagaetxeberria eta Bideondoren kasuak dira, zaharragoak ziren beste batzuen babesean jaio ziren baserri ustiapenak direla nabari da eta.\nIgerabide gaur egungo Anoetako hirigunean sortu zen eta ez du sekula jada XV. mendean existitzen ziren baserrien nortasun, zein bolumenik izan. (gaur egun kale batek berei zena darama).\nAzken baserriak: Hirugarren eta azken fasea.\nBaserrien azken fasea XIX. mende hasieran kokatzen da, ondorengo hauek eraikitzean:\nEraiki zen azken baserria Iturralde izan zen.\nAro garaikidea.\nXX. mendearen helduerarekin eredu ekonomikoa eraldatu egingo da eta nekazaritza eta abeltzaintza ustiapen tradizionalak ez dira oso errentagarriak. 1960ko hamarkadan prozesu hau nabarmendu egingo da Euskal Herria osoan eta \u201ceuskal baserriaren krisia\" hasiko da. Baserritarrek beren lurrak utziko dituzte udal barruan, edo inguruetan sortzen diren lantegiak okupatzeko.\nAldaketa hauek demografiaren hazkuntza handia ekarriko dute eta paisaian aldaketa nabarmena ere bai. Etxebizitza eraikin berriak eta industri poligonoak ordura arte nekazal lurrak zirenak betetzen hasiko dira eta pixkanaka biztanle berriak hasiko dira udalera heltzen. Demografia oso era bizkorrean haziko da urte gutxiren buruan.\nAnoeta eraldatzen hasiko da. Mendeetan zehar aldaketarik gabe mantendu zen sakabanatutako baserriz, parrokia batez eta udaletxe batez osatutako udalak denbora gutxian bilakaera sakona izango du. Egoera jakin batzuk eta gertakari azpimarragarriak modu uztartuan gertatzen joango dira.\nLehen azpiegiturak eta plangintza orokorrak.\n1938an, lehen aldiz, ura kanalizatu zen plazan kokatutako etxeetaraino, Udalarekiko independentea zen elkarte baten fundazioari esker. Gaur egun badira elkarte horrek eskaintzen zuen ur hornikuntza hura aprobetxatzen duten zenbait etxebizitza: Apaetxe, Urruti\u00f1e eta eliza, besteak beste. Pixka bat beranduago trena heldu zen.\n1940an geltokia inauguratu zen, honen kokapena erabakitzeko Irurarekin izandako eztabaida luze baten ondorioz. Garai hartan, papergintzaren sektoreak aldamenean dagoen Irura herria aberastea ahalbidetu zuen eta horrek bertako biztanle aberatsek amaierako erabakian eragin handia izatea zekarren. Kokapenaren arazoa konpondu ondoren, Irurako biztanleek geltokiak \u201cAnoeta-Irura\u201d izena eramatea eskatu zuten gutxieneko kalte bezala. Azkenean, On Dionisio Telleria apaizaren eskusartzeari esker, proposamenari ezezkoa eman zitzaion.\n1942an, frontoia inauguratu zen. Garai hartan, guztiz estali gabea zen eta gaur egun ezagutzen dugunarekin alderatuta, berdintasun gutxi zituen. Bere izena \u201cAlkartasuna\u201d zen eta bere eraikuntza ahalbidetu zuen auzolanari egiten dio erreferentzia. 1942 horrez geroztik, hainbat eraldaketa izan ditu, hauetako zenbait halabeharrez, izan ere, denborale baten ondorioz estalkia galdu baitzuen, Anoeta haize zakar ugari dituen kokalekua dela baieztatuz.\nDemografia.\n2019an herriak 2.036 biztanle zituen. Horietatik %16,01k 65 urte edo gehiago zituen. Eta atzerrian jaiotakoak %9,09 ziren.\nEkonomia.\n2017an honela banatzen ziren sektore ekonomikoak herrian: Lehen sektorea BEGaren %0,4; bigarren sektorea %50,8; hirugarren sektorea %42,8; eraikuntza %6.\nPolitika.\n2011tik EH Bilduko Pedro Maria Estanga Lasa da Anoetako alkatea. \n2015eko udal hauteskundeetan hauek izan ziren emaitzak: EH Bilduk 512 boto; EAJk 445 boto; PSE-EEk 25 boto. Pedro Maria Estanga (EH Bildu) aukeratu zuten berriro alkate.\n2019ko udal hauteskundeetan hauek izan ziren emaitzak: EH Bilduk 585 boto; EAJk 423 boto; PSE-EEk 40 boto. Pedro Maria Estanga (EH Bildu) aukeratu zuten berriro alkate.\nEuskara.\nAnoeta Udalerri Euskaldunen Mankomunitateko (UEMA) kide da. Herrian hitz egiten den euskara erdialdeko euskalkia edota gipuzkera da, zehazki, erdiguneko hizkeraren barnean kokatzen den Tolosaldeko euskara da bertakoa. Herritarren %72,77 euskalduna zen 2016an. "}
{"id": "6237", "revid": "512", "url": "https://eu.wikipedia.org/wiki?curid=6237", "title": "Anoeta (argipena)", "text": "Anoeta izenak adiera hauek ditu:"}
{"id": "6238", "revid": "7162", "url": "https://eu.wikipedia.org/wiki?curid=6238", "title": "Anoetako estadioa", "text": ""}
{"id": "6240", "revid": "56334", "url": "https://eu.wikipedia.org/wiki?curid=6240", "title": "Fernando Alonso", "text": "Fernando Alonso D\u00edaz (Oviedo, Asturias, 1981eko uztailaren 29a) 1 Formulan Aston Martin taldearekin lehiatzen duen gidari espainiarra da. 2005 eta 2006. urteetan Munduko Txapelketa irabazi zuen Renaultekin, eta McLareneko, Ferrariko eta Minardiko taldekidea izan da. 2018-2019ko FIA Erresistentzia Txapelketa irabazi zuen eta Le Manseko 24 orduko lasterketa bi aldiz irabazi zuen, 2018an eta 2019an, Toyota taldearekin. 2019an, Daytonako 24 orduko lasterketa irabazi zuen, Wayne Taylor Racing taldearekin.\nAlonso hiru urterekin hasi zen kart lasterketetan parte hartzen eta arrakasta lortu zuen tokiko, herrialdeko eta nazioarteko txapelketetan. 17 urterekin lasterketa-autoak gidatzen hasi zen eta 1999an Nissan-en Euro Opena irabazi zuen. 2000. urtean laugarren geratu zen Nazioarteko Formula 3000 txapelketan. Hurrengo urtean bere debuta egin zuen 1 Formulan, Minardi taldearekin, eta urtebete geroago Renaulteko test gidari bihurtu zen. 2003an gidari ofizial bihurtu zen, eta 2005. eta 2006. urteetan bere bi munduko txapelketak irabazi zituen marka ugari hautsiz: gidaririk gazteena izan zen polea lortzen, lasterketa bat irabazten, txapelketa bat irabazten eta bi txapelketa irabazten. Gaur egun, errekor horiek ez dira berarenak. 2007an taldez aldatu zen, McLarerena pasatuz, eta txapelketa irabaztetik puntu batera geratu zen (Kimi R\u00e4ikk\u00f6nen izan zen irabazlea). 2008an Renaultera itzuli zen, arrakasta handirik gabe. 2010etik 2014ra arte Ferrariko gidaria izan zen, eta txapelketan bigarren geratu zen 2010ean, 2012an eta 2013an (hiru urteetan Sebastian Vettel izan zen irabazle). 2015ean McLarenera itzuli zen eta 2018an lehiaketa utzi zuen, erresistentzia txapelketetan parte hartzeko asmoz. 2021ean itzuli zen, Alpine taldearekin, eta Qatarreko lasterketan zazpi urtetan lehen podioa eskuratu zuen.\nAlonsok gaur egun 32 lasterketa irabazi ditu eta 22 pole lortu ditu. 2018an atsedena hartu aurretik, 1.899 puntu lortu zituen. 1 Formularen historian distantzia gehien egin duen gidaria da. 1 Formulan lasterketa bat irabaztea lortu duten bi gidari espainiarretako bat da, eta munduko txapelketa irabaztea lortu duen bakarra. 2001ean Txapeldunen Lasterketako Nazioen Kopa irabazi zuen Jes\u00fas Puras rally gidariarekin eta Rub\u00e9n Xaus moto gidariarekin, eta hiru aldiz hartu du parte Indianapolis 500 erresistentzia-lasterketan, 2017, 2019 eta 2020. urteetan. Hiruko Koroa irabazteko falta zaion azken lasterketa da hau, eta gaur egun aktibo dauden eta koroa lortzeko lasterketa bakarra falta zaien bi gidarietako bat da, Juan Pablo Montoyarekin batera. Asturiasko Printzesa saria eta Espainiako Kirol Sari Nazionala lortu ditu eta FIAren \"Hall of Fame\"-an bi aldiz gehitua izan da. Gazteen karting talde baten nagusia da eta UNICEFen enbaxadorea ere bai.\nTaldeak.\nMinardi F1 (2001).\n2001: Debuta.\n2001ean Ferrarirekin akordioa lortzeko pauso batera geratu zen. Jean Todt zen orduan Ferrariko kirol zuzendari nagusia. Honek proba-gidari bezala fitxatu nahi izan zuen, baina Renault azkarrago ibili zen eta azkenean Alonsok azken hauekin sinatu zuen kontratua. Minardi taldean egin zuen debuta, Renaultek utzita.\n-Puntuazio Sistema (1991-2002):\nRenault F1 Team (2002-2006).\n2002: Proba gidari gisa.\n2002.urtean proba gidari bezala hasi zen Renaulten, Minarditik itzuli ostean.\n2003: Lehen garaipena.\nDenboraldi honetan lortu zuen Renaulteko gidari ofizial bihurtzea, Jenson Buttonen ordez (BAR taldeak fitxatu zuen). Urte honetan heldu zen bere lehen garaipena 1 Formulako mundu txapelketan (Hungarian). 22 urterekin, garaipen bat lortu duen gidari gazteena bihurtu zen. Baita \"pole\" eta podiuma lortu zuen gazteenean ere. Denboraldia 6. postuan bukatu zuen, 55 punturekin.\n-Puntuazio Sistema Berria (2003-2009):\n2004: Urte gozoa.\nDenboraldi ona izan zen hau, baina garaipenik gabekoa. Melbournen hasi zen denboraldia eta bertan 3. egin zuen Alonsok. Ondoren, Magny Coursen 2. postua eta \"polea\" lortu zuen. Denboraldia biribiltzeko Hockenheimen eta Hungaroringen 3. postuak lortu zituen. Gainera, urteko irteerarik onena ere egin zuen. AEBetako Sari Nagusian 9. irten zen eta lehen bihurgunean 3. zegoen.\n4. bukatu zuen denboraldia, 59 punturekin.\n2005: Lehen Munduko Txapelketa.\nLehendabiziko titulua lortu zuen urte honetan. Guztira 7 garaipen lortu zituen denboraldi honetan. Brasilgo Sari Nagusian 1 Formulako Txapeldun gazteena bihurtu zen, 24 urterekin (Emerson Fittipaldiren errekorra hautsiz). Urte horretan taldeen txapelketa ere irabazi zuten Giancarlo Fisichellak eta biek.\n133 puntu lortu zituen.\nUrte bukaeran Kiroletako Asturiasko Printzea Saria jaso zuen.\n2006: Bigarren Munduko Txapelketa.\nBigarren titulua lortu zuen denboraldia.\nAurreko urtean bezala, 7 garaipen lortuta Brasilgo Sari Nagusian irabazi zuen matematikoki bere bigarren txapelketa. Denboraldi zaila izan zen, auto txarrago izanda Michael Schumacherekin lehia itzela izan ostean.\n134 puntu lortu zituen, aurreko urtean baino 1 gehiago.\nVodafone McLaren Mercedes (2007).\n2007: Lehen aroa McLarenen.\nDenboraldi oso zaila izan zen Fernando Alonsorentzat. McLaren taldeak fitxatu zuen 3 urteko kontratua sinatu ostean. Bakarra bete zuen.\nLewis Hamilton taldekidearekin arazo asko izan zituen, baita Ron Dennis zuzendariarekin ere. Azkenean 3. bukatu zuen 109 punturekin, Kimi Raikkonen txapeldun izan zenak baino puntu bat gutxiagorekin.\nRenault F1 Team (2008-2009).\n2008: Urte gazi-gozoa Renaulten bigarren aro hasieran.\nMcLarenetik pasatu ostean Renaultera itzuli zen. Urte honetan 2 garaipen lortu zituen. Bat Singapurreko Sari Nagusian, 1 Formulan egin zen lehendabiziko gaueko lasterketan. Ondoren Japonian irabazi zuen.\n5. bukatu zuen denboraldia, 61 punturekin.\n2009: Urte kaskarra Ferrarira joan aurretik.\nOso denboraldi txarra izan zen hau. Podium bakarra lortu zuen (Singapurren, 3.). Auto oso txar batekin lehiatu zen urte guztian zehar eta 9. bukatu zuen soilik 26 puntu lortu ostean.\nScuderia Ferrari (2010-2014).\n2010: Ferrarirekin debuta eta txapeldunorde.\nFerrarirekin debuta. Urte hasieran Red Bull eta McLaren taldeak goitik azaldu ziren, naiz eta Alonsok lehen lasterketa irabazi. Denboraldi erdian lidertzatik 40 puntura zegoen, baina azken aurreko lasterketan lidertzan jartzea lortu zuen, Ferrariaren hobekuntzak zirela medio. Azken lasterketan txapelketa galdu zuen estrategia akats larri baten ondorioz.\n2.bukatu zuen 252 punturekin, Sebastian Vettel txapeldunak baino 4 puntu gutxiagorekin.\n-Puntuazio Sistema Berria (2010-egun):\n2011: Titulutik oso urrun.\nAurreko urte onaren ondoren, 2011n titulua lortu nahi zuen Ferrarik. Baina lehen lasterketetan argi geratu zen Ferrari 150 Italia autoa ez zela horretarako gai izango. Denboraldia aurrera joan ahala hobetzen joan bazen ere, titulua urrunegi zegoen jada. Garaipen bat lortu zuen Alonsok, Ferrariren bakarra urte horretan. Laugarren bukatu zuen denboraldia 257 punturekin, bere taldekidearengandik oso goitik (Felipe Massa, 118pt).\n2012: Txapeldunorde, berriz ere.\nSebastian Vettelen atzetik bukatu zuen denboraldia Alonsok. Aurreko urtean ez bezala, oraingoan azken lasterketaraino aukerekin egon ziren biak. Alonsok hiru garaipen lortu zituen eta 278 puntu, berriz ere taldekidea atzean utzita (Felipe Massa, 122pt.)\n2013: Ferrariren beherakadan txapeldunorde hirugarrenez.\nRed Bull eta Vettelek aukerarik gabe utzi zuten Alonso. Bi garaipen lortu zituen denboraldian (biak hasierako erdian) eta 9 podium. Vettelek 13 lasterketa irabazi zituen urte horretan, azken 9ak jarraian, eta txapeldunordeari (Alonso) 155 puntu atera zizkion. Berriz ere atzean utzi zuen Felipe Massa taldekidea (242pt.-112pt.).\n2014: Hibridoen aroan Ferrari galduta.\nMotor hibridoak sartu ziren 1 Formulan eta Ferrarik atzera egin zuen. Mercedes izan zen onena aro berriaren hasieran, motor hori zuten taldeen gorakada nabarmena izanda. Denboraldi honetan Kimi R\u00e4ikk\u00f6nen izan zuen taldekide Alonsok. Taldekide bihurtu zirenek 2005 eta 2007an titulua borrokatu zuten elkarren artean (Azken honetan Hamilton ere bai). Alonsok irabazi zuen bien arteko lehia (161pt.-55pt.). Titulua ezinekoa zen hasieratik eta podium bi lortu zituen Ferrarik, biak Alonsok (Txina P3 eta Hungaria P2).\nMcLaren-Honda (2015-egun).\n2015: Aro berri baten hasiera.\n2015ean Mclaren-Hondarekin sinatu zuen 3 urterako, 2017raino. Bigarren etapa Wookingeko taldean, 2007ko denboraldi zailaren ondoren. McLarenek Mercedes motorra utzi eta Honda 1 Formulara bueltatu zen. Jenson Button izan zen taldekidea. Urte oso zaila izan zen potentzia falta eta hausturen ondorioz. Autoa ez zen lehiakor azaldu momentu batean ere baina aurrera pausu nabarmenak egin zituzten hasieratik amaierara bitartean. Lehen lasterketan ezin izan zuen parte hartu denboraldiaurreko test saioetan istripua izan eta medikuek hala gomendatuta. Stoffel Vandoornek hartu zuen bere ordez autoa baina ez zuen asko iraun, lasterketa hasi aurretik gelditu baitzen.\n2016: Iazkoa hobetzen, etorkizuneko autoari begira.\nDenboraldi honetan gauzak hobeto hasi ziren, baina goiko postuetatik urrun. Hobekuntza nabarmena aurreko denboraldiaz alderatuta. Urte honetan ere Jenson Button izan zuen taldekide. Denboraldi honetan ere lasterketa bat galdu zuen, oraingoan bigarrena. Lehen lasterketan, Australian, istripu gogorra izan zuen Esteban Gutierrez mexikarrarekin eta medikuek ez zioten baimenik eman hurrengo lasterketan parte hartzeko, badaezpada.\n2017: Azken urtea 1 Formulan?\nDenboraldi honetan kontratua bukatzen zaio Alonsori. Prentsari behin baino gehiagotan aipatu dio azken urtea izatearen aukera. Stoffel Vandoorne gazte belgiarra izango du taldekide."}
{"id": "6241", "revid": "448", "url": "https://eu.wikipedia.org/wiki?curid=6241", "title": "Wiki", "text": "Wikia web aplikazio mota bat da, erabiltzaileei lankidetzan, elkarlanean, edukiak gehitzeko, aldatzeko edo ezabatzeko aukera ematen diena. Markaketa lengoaia sinplifikatua edo testu aberastuaren editore bat erabiliz idatzi ohi da testua. Bloga bezala, edukia kudeatzeko sistema bat da; baina wiki batean \u2014blogetan eta halako gainerako sistema gehienetan ez bezala\u2014 jabe edo buruzagi zehatzik gabe sortzen da edukia, eta wikiek ez dute egitura inplizitu askorik, baizik eta erabiltzaileen beharren gorabeheran sortuz doa egitura. Izena hawaiierazko \"wikiwiki\" adberbiotik dator (\u00ablaster\u00bb, \u00abbizkor\u00bb esan nahi du) eta [\u02c8wiki] edo [\u02c8viki] ahoskatzen da.\nTeknologia konplexuena ere erabilita, teknologia ikusezinaren froga da wikia; halaber, Web 2.0 plataforman oinarrituta, web-orri bildumak sortzean zailtasunak saihesteko adibide garbia. Horretarako, erabiltzaileek berek sortu duten marka hizkuntza sinple bat erabiliz zera egin dezakete:\nDena den, definizioan bi termino bereizi behar genituzke: bata, wiki-orria, bilduma baten ale bat dena; bestea, wikia, bilduma bera.\nHistoria.\n1994an, Ward Cunninghamek lehen wiki softwarea (WikiWikiWeb) asmatu eta 1995eko martxoaren 25ean Interneteko zerbitzari batean martxan jarri zuen.\n2001ean, Jimmy Walesek eta Larry Sangerrek MediaWiki softwarea sortu zuten. MediaWikik, gero, Wikipedia bera gauzatzea bideratuko zuen.\nWikiak ez daude hizkuntza guztietan berdin garatuta: Wikipediak, esate baterako, 5.327,659 sarrera ditu; , 1.831.742; , 1.307.480; eta euskarazkoan, berriz, 369.738 (2021ko urtarrilaren 29eko kontsulta). Datu eguneratuak jakin nahi izanez gero, dituzu, ingelesez.\nAbantailak.\nWiki plataforma batek web-orriak sortzeko ematen dituen erraztasunen artean honako hauek aipatuko ditugu: interfaze sotila, aise menderatzen dena; erabiltzaileei ematen dien askatasuna; editatu ahala argitaratzeko bat-batekotasuna; edukiak garatzeko abiadura eta erosotasuna; web-orriak eguneratzeko eta eraldatzeko erraztasuna. Hori guztia kontuan harturik, erraz ulertzen da wikien arrakasta.\nEzaugarriak.\nBereziki hiru aipa daitezke: lehena, auzolana, nabigatzaile baten bidez, wiki testua erabilita, jakinduria partekatzeko aukera paregabea; bigarrena, irekiera: askotan erregistratu gabe ere wiki-orriak edita daitezke; eta hirugarrena, erabiltzaileenganako konfiantza.\nHiruroi beste ezaugarri batzuk erants dakizkieke: ediziorako erraztasunak, estandar bat erabiltzeko joera, web-orriak amaraunean lotzeko aisetasuna, bilaketen sakontasuna eta aldaketen kontrola.\nEdizio erraztasuna.\nZertan datza erraztasuna? Wiki baten web-orri bakoitzeko aldi berean hiru ale sortzean datza:\nWikipedian parte hartu nahi baduzu, hona hemen edizioa errazten duen txiki bat\nEstandar bat erabiltzeko joera.\nHasiera batean, WikiWikiWeb sintaxiak estandarraren funtzioa bete zuen; orain, wiki motorren arabera, hainbat aukera daude. Garatuenek, esate baterako, taulak, txantiloiak, irudiak, formula eta elementu elkarreragileak erabiltzea ahalbidetzen dituzte. TikiWikia horren adibide da.\nWeb-orriak amaraunean lotzeko aisetasuna.\nWikiek hipertestuak sortzera bultzatzen dute; hori dela eta, wiki bateko web orri bakoitzean bertan beste webetara bideratzen dituzten hainbat esteka aurki daitezke. Testua goitik behera irakurtzea badaiteke ere, ez da beharrezkoa izaten: loturaren baten gainean klik egitean, norberak bere interesaren arabera komeni zaion irakurketa ibilbidea aukeratuko du.\nHori guztia errazteko, lotura-eredu bat erabiltzen da.\nBilaketen sakontasuna.\nWiki guztiek bilaketa-zerbitzua dute; dena den, bilaketaren sakontasuna wiki bakoitzaren barruko antolaketan datza: datu base garatua du, wikiek bilaketa garatzen dute, web-orrien izenburuetan ez ezik, web-orri horien testuetan zehar ere.\nAldaketen kontrola.\nLehentasuna edizioari ematen zaio. Ikusi dugunez, ezaugarri nagusia irekiera da; horren ondorioz, beharrezkoa izaten da erraztasun hartatik sortzen diren web orrien aldaketak kontrolatzea: hori helburu izanik, web-orri bat sortzen denean, automatikoki aldaketa web-orria sortzen da, nork aldatu duen eta zer aztertzea ahalbidetzen duena. Era horretan, ados ez bagaude, aurreko bertsio batera (ondo zegoen batera, alegia) itzultzea beti eskura daukagu, gaizki dagoena ezabatuz.\nWiki-eredua zein den, edozein erabiltzaileren esku dago zuzentzea; bestela, wiki-sarrera baten aldaketak iragazteko ardura hartzen duen \"bibliotekariek\" bereziki gauzatuko dute.\nHorixe da txikizioen aurkako neurririk zorrotzena. Zer dela eta zuzentzeko premia hori? Hain justu, wikiaren indarrean datza haren ahulezia: bertan lehentasuna edizio libreari ematen zaionez, ondorio gisa, gutxitan bada ere, haren konfiantza eta askatasuna baliatuz, erabilera okerra egiteari bandalismoa deitzen zaio. Zenbait kasutan, gaiarengatik berarengatik edo erabiltzailearen jarrerarengatik, zenbait wiki sarreratan okerreko erabilera egiten da:\nHorrelako bandalismoaren aurka, badago nola erantzun:\nSoftwarea.\nMySQL-en datu base batean oinarrituta eta Perl edo PHP-en /scripts/-en bidez gehienak eraikiak badira ere, wiki mota bat baino gehiago daude:\nErabiltzen direnen artean, hauexek aipatu behar dira:\nZerrenda askoz luzeagoa izan liteke; dena dela, komenigarria izango litzateke bereiztea zer den wiki baten plataforma, (Comparison of wiki farms) eta zer wiki baten kodea (Comparison of wiki software) Wikien artean zer desberdintasun dauden jakin izanez gero, WikiMatrix da hori ahalbidetuko duen web zerbitzua: hona hemen TiddlyWiki eta Wikispaces egindako konparaketa taula.\nWikien estandarren adierazle gisa, ingelesez bada ere, hona hemen wikien zerrenda bat.\nErabilpenak.\nWikia, azken finean, Interneten dagoen aplikazio bat denez, baliagarria izaten da gauza askotarako:\nHorri esker, ezagueraren bilduma partekatua lortzen da; etengabe osatzen dena erabiltzaileek berek gehitu zein garatu duten informazioari esker gero eta aberatsagoa izango da.\nTrebetasunak.\nNormalean, wikia produktu burututzat hartzen da, ikerkuntza baten emaitza, sailkatuta ematen den ezaguera, kontsultagarria dagoen jakintza; dena den, oso aberatsa izan daitekeen beste erabilpen bat ere badago: wikia ikasketa prozesu baten oinarri gisan erabiltzea, egin ahala ikasten denaren metodologia. Hori dela eta, wiki bat eraikitzean garatzen diren zenbait trebetasun aipatuko ditugu jarraian:\nTrebetasun horiek irakaskuntzarekin estuki lotzen badira ere, edozein prozesuri egokitu dakizkioke: lantegi handi batean \u2014autogintzan, esate baterako\u2014, produktu bat ekoizten denean, wiki bat izan daiteke prozesu horretan partaide guztien euskarria, non bakoitzak, bere neurrian, prozesu horretan sakonki menperatzen duen esparrutik prozesukideei eskaintzen dien bere ezaguera. Beste alde batetik, wiki bat, era berean, norberaren proiektuei egokitu dakieke; helburu horretarako wiki aukerarik erabilgarriena TiddlyWiki-arena da: fitxategi bakar batean telefono zenbakiak, nabigazio batean hartu diren apunteak, burutazioak... eskuragarri jartzea erraztuz.\nBaliagarritasuna.\nPlataforma gisan, wikiak arrakasta handia lortzen ari dira, irakaskuntzan bereziki. Zer dela eta? Esan bezala, ikaste/irakaste prozesu baten bilakaera eta wiki baten eraikuntza elkarren parean joan daitezkeelako, batak bestea indartuz. Hona hemen irakaskuntzan wikien erabilera arrakastatsuaren zenbait adibide:"}
{"id": "6244", "revid": "116181", "url": "https://eu.wikipedia.org/wiki?curid=6244", "title": "Tegucigalpa", "text": "Tegucigalpa (gaztelaniaz ahoskatua) Hondurasko errepublikako hiriburua eta hiririk handiena da. Halaber, Erdialdeko Amerikako hirugarren hiri nagusia da, Guatemala Hiria eta San Salvador ondoren, 1.682.\n725 biztanleekin (2006). Halaber, Francisco Moraz\u00e1n departamenduko hiriburua da.\nHiria itsas-mailatik 1.000 metrotan dago.\n1.324.534 biztanle ditu (2011).\nGeografia.\nCholuteca ibaiaren ertzean dago.\nHistoria.\nIndiarrek sortu zuten hiria eta \"Tisingal\" izena zuen. Geroago \"Tegucigalpa,\" zilarrezko mendia, izena eman zioten. 1578an zilar hobi garrantzitsuak aurkitu ziren han, eta haren inguruan garapen handia izan zuen Tegucigalpak.\n1762. urtean \"villa\" titulua eman zion Guatemalako auzitegiko lehendakariak, eta 1768an Karlos III.ak berretsi zuen titulu hori.\n1821. urtean, independentzia lortu zuen urte berean, hiri maila eman zioten. Comayagua hiriarekin batera lurraldeko hiriburua izan zen 1824-1880 bitartean, eta urte hartan Hondurasko hiriburu bakar bihurtu zen.\nData garrantzitsuak:\nEkonomia.\nNekazaritza oso aberatsa da (kafea, tabakoa, laboreak, fruituak, aziendentzako bazka). Abere hazkuntza ere badago. Herrialdeko industria (janari industria, ehungintza, kimika industria, papergintza, zapatagintza, larrugintza, eraikuntzarako gaiak), merkataritza eta zerbitzu gune garrantzitsuena da. Inguruetan urre eta zilar hobiak daude.\nEkipamenduak.\nUnibertsitatea dago (1847tik), baita apezpikutegia eta nazioarteko aireportua ere.\nHerri eta hiri senidetuak.\nTegucigalpa ondorengo herri eta hiriekin senidetuta dago:\nTegucigalpa Iberoamerikako Hiriburu Hirien Batasunaren (gaztelaniaz: \"Uni\u00f3n de Ciudades Capitales Iberoamericanas - UCCI\") (portugesez: \"Uni\u00e3o de Cidades Capitais Ibero-americanas\") partaide da, 1982ko urriaren 12tik, jarraian agertzen diren hiriekin senidetarsun erlazioak hasiz: "}
{"id": "6245", "revid": "97", "url": "https://eu.wikipedia.org/wiki?curid=6245", "title": "Miletos", "text": ""}
{"id": "6246", "revid": "679", "url": "https://eu.wikipedia.org/wiki?curid=6246", "title": "Miletoko Tales", "text": ""}
{"id": "6249", "revid": "96586", "url": "https://eu.wikipedia.org/wiki?curid=6249", "title": "The Simpsons", "text": "The Simpsons (eusk. 'Simpsondarrak') Matt Groeningek telebistarako sortutako marrazki bizidun telesail arrakastatsua da. 25 denboraldi dirau telebistan eta 549 kapitulo batzen ditu 1989ko Abenduaren 17an debuta egin zuenetik FOX telebista estatubatuarrean. Jatorriz \"The Tracey Ullman Show\"-aren parte zen eta Gracie Films-ek ekoizten du 20th Century Fox-entzat.\nSatirikoa oso, telesailak gizakiaren alderdi askoren parodia egiten du, baina batez ere \"erdi mailako amerikar\"-en bizimodua, bere familia eredua eta orokorrean AEBetako kultura, gizartea eta baita telebista ere. \"Simpsondarrak\" inoiz animazioz egindako telesailik onena bezala ikusia dago kritiko askoren partez, baita \"Time\" aldazkari ospetsuaren partetik. Argitalpen honek XX. mendeko telesailik hoberena izendatu zuen 1998an. Izugarrizko eragina eduki du kultura herrikoian Gerra Hotza amaitu ta hurrengo urteetan. Gaur egun, ospe edo entzute estatusa ematen dio bere burua telesail honetan paradoiatzen duen edonori.\nKokagunea, pertsonaiak eta historioa.\nPertsonaiak.\nPertsonai nagusiak Matt Groeningek sortuak dira \"The Tracey Ullman Show\"aren barruan zegoen animaziozko komiki labur bat bezala. Pertsonai askok, bere izena hartzen dute Groening bizitzan parte izen diren pertsona eta lekuetatik; adibidez Lisa, Maggie, Marge eta Homer Groening-en arreba, ama eta aitaren izenak dira hurrenez hurren. Bart ordea, \"brat\" hitzaren anagrama bat da.\nTelesailaren oinarria familiaren abenturak eta gertaerak dira: Homer eta Marge, berain seme-alaba Bart, Lisa eta Maggie; Springfield-go hiritar xelebreak eta aldiko izar gonbidaturen bat.\nHomer, Springfield-go zentral nuklearraren segurtasun arduraduna, orokorrean intentzio ona duen bufoi bat da, bere arreta eskasak askotan abentura eta egoera bitxietara bideratzen duena. Hasieran Marge sofistikatua eta azkarra zen baina etxeko-andrearen estereotipoan amaitu du. Bart, seme nagusia, oso bihurria da, bere gelako izua (Lisak, behin \"deabruaren mezularia\" bezala deskribatua), bere burua erreboltaritzat duena; aldiz Lisa etorkizun hobe batekin amets egiten duen ikasle azkarra, budista, barazkijalea eta jazz musikaren zalea da (askota familiaren etorkizuntzat joa). Maggie hazi egiten ez den haurtxoa da; nahiz eta urteak nabarmen joan (telesailean behin baino gehiagotan Gabonak zelan igarotzen diren ikus daiteke) ez dirudi \"Simpsondarrentzat\" urteak pasatzen direnik. Pertsonai batzuen adina aldatu egin da noizbehinka baina badirudi idazleen akats baten ondorio dela.\nHomer-ek bere familia \"erdi-goi maila\"kotzat deskribatzen du eta badirudi arrazoia duela. \"Simpsondar\" familia (aldiro Homer-en aita, Abraham \"Abe\" Simpson barne) bost logeladun etxe handi samarrean bizi dira, Ned Flanders auzokide dutela alde batean eta bestean askotariko gauza ezberdin, kanposatua kasu. \"Simpsondarren\" bizimodua Homer-en lanaren menpean dago beti, gutxienez bost aldiz izan da kaleratua eta beste askotan utzi du lana.\nTelesailak, lagungarri dituen beste pertsonai asko ditu, langileak, irakasleak, familiaren lagunak, familiako kideak eta herriko jende ezaguna. Pertsonai batzuk fikziozkoak dira baita telesail barruan ere, adibidez \"Hazka eta Ziri\", \"Tom eta Jerry\" sagu eta katuaren bertsio super bortitza.\nKokagunea.\nSimsondarrak \"Springfield\" izen eta AEBetako fikziozko herri batean bizi dira. Saioaren historian zehar zaletuak saiatu egin dira herria kokatzen, inguruko geografia aztertuz. Ala here bai herriaren izena eta bai herria bera fikziozkoak dira, baina egia da AEBetako ia estadu edo lurralde orok dutela \"Springfield\" izeneko herriren bat, beraz edozein lekutan kokatu ahal izango litzateke. Badiruri indeterminazio hau apropos egina dagoela horrela kokalekuak edozein korapilo sinesgarri egin ahal izateko. Herri aztertuz, ia denetarik du: itsashertza, mendikateak, desertuak, lurzoru zabalak, historiak beharko lukeen edozer. (Ikus Non dago Simpsondarren Springfield? eztabiada honi buruz gehiago jakiteko.)\nMatt Groeningek esan duenez, Springfield-ek gauza asko partekatzen ditu Oregon estatuko Portland hiriarekin, Groening bera hazi egin zen hiria hain zuzen (ikus Matt Groening-en Portland). Springfield izena eman zion AEBetako ia-ia estatu guztiek Springfield izeneko herri edo hiri bat dutelako.\nGaiak.\nAgintea eta boterea, batez ere meritu gutxi duten pertsonen eskuetan, satira zorrotzaren helburu dira maiz. Honek azaldu dezake gizartearen elkarte konserbadoreenetatik isurtzen diren kritika negatiboak. Erantzun negatibo hau nabarmenagoa egin zen telesailaren lehenengo denboraldietan. Ia edozein autoritatedun pertsonaia kaltegarritzat irudikatuta dago:\nHala ere pertsonai gehienak ez dira gaiztoak, ezgaiak baizik; baina badago bat benetan gaiztoa: C. Montgomery Burns. Zentral Nuklear-aren jabea da eta Homer-en nagusia. Gaiztoa eta krudela, Springfieldgo hiritarren aurkako beldur kanpainian Waylon Smithers zerbitzari zintzoaren laguntza du, nor sekretupean bere nagusiarengatik maiteminduta dagoen.\nAzken urteetan talde kontserbadore batzuk telesaila onartu eta errespetatu egin dute. Aldaketa honen atzean egon daitekeen arrazoia zera da: Simpsondarrak familia klasikoa irudikatzen du oraingo beste telesail askok plazaratzen dituzten familia tradizionalaren kontrako ereduekin parekatuz. Telesailak jokatu du inoiz familiaz kanpoko amodio historioekin, adibidez Homer bere donutekiko zaletasuna partekatzen duen zentraleko beste neska batekin maitemintzen denean edo Margen institutoko mutillagunak, Artie Ziffek amodiozko historio huts egina berriro berbizitzera bultatzen duenean. Hala ere, afera hauek inoiz ez dira gauzatzen eta Homer eta Margek inoiz baino maiteminduago amiatzen dute atala. Kontserbadoreek ere gustoko dute Ned Flandersek irudikatzen duen kristau elizkoia, bere haserretzeko modua inoiz barregarri utzi dute baina bere duintasuna beti gorde izan da. Hain zuzen, Jaunkogoikoa ere batzuetan agertu izan da bere alde egiteko Predestinazioa bezalako sinesmen Protestanteak agertuz. Simpson familiarekin alderatuz, Flandersak nahiko familia aberats eta ohizkoagoa da; jokabide honek Max Weber-en \"The Protestant Ethic and the Spirit of Capitalism\" liburuko teoriak azalduko lituzke.\nArraza ezberdinen arteko erlazioak satiraren sujetua ere izan dira telesailean, afroamerikar pertsonaiak ia beti bere kide \"horiak\" baino argi eta zentzudunagoak bezala irudikatzen dira. Pertsona batzuen aburuz arrozoia Hollywood eta telebista liberalak azaltzen duten 'estereotipo kontrajarrien' satira bat da, non informatikari azkarra beti den azal beltzeko pertsona bat. Adibidez Hibbert Doktorea, nahiz eta une desegokienetan barre egiteko ohitura duen, dudarik gabe pertsonai guztien artean zuzen eta zentzudunena da, eta Nick Riviera Doktorea baino askoz ere kualifikatua dago bere lanean. Gehiago, Lou Agentea behin eta berriro zuzentzen du bere nagusia den Clancy Wiggum polizia burua, beste adibide bat: Homer-en lankide den Carl Carlson, ingeniaritza nuklearrean tituloa edukitzeaz gain nohiz behinka Homer-en ergelkeria argitara uzten du.\nSaioak era askotan satirizatzen du telebista eta zine negozioaren jarduerak eta pertsonaiak. Esate baterako, Krusty Pailazoa oso ezaguna da Springfieldgo umetxoen artean baina kamereen atzean gogorik gabeko pertsona da, ziniko hutsa eta osasun egoera txarrean dago bizian hartu dituen substantzien kontsumo neurrigabearen ondorioz. Kalitate zalantzagarrizko edozein produkto salduko luke prezio baten truk. Kent Brockman telebistako berri emaile harroputza da, kazetaritzaren etikari kasu gutxi egiten diona. Pertsonaia aberats asko Alderdi Errepublikanoaren kide dira eta bilkurak gaztelu ilun batean egiten dituzte. Rupert Murdoch bera \u2014gogoratu bere inperioaren barruan, Fox, Simpsondarrak emititzen dituen katea dagoela\u2014 parodiatua izan da atal batzuetan. Izan ere, Fox katea bera, barregarri utzi dute askotan eta bere berriak beti irudikatu dira kontserbadoren mesedekoak bezala."}
{"id": "6250", "revid": "6327", "url": "https://eu.wikipedia.org/wiki?curid=6250", "title": "Simpsons", "text": ""}
{"id": "6251", "revid": "6327", "url": "https://eu.wikipedia.org/wiki?curid=6251", "title": "Simponsdarrak", "text": ""}
{"id": "6252", "revid": "6327", "url": "https://eu.wikipedia.org/wiki?curid=6252", "title": "The simpsons", "text": ""}
{"id": "6254", "revid": "6950", "url": "https://eu.wikipedia.org/wiki?curid=6254", "title": "Trafalgarko gudua", "text": "Trafalgarko gudua 1805eko urriaren 21ean Trafalgar lurmuturrean (Cadiz, Espainia) gertatutako itsas borroka izan zen, Napoleondar gerren barruan.\nFrantziar eta espainiar armadak baturik, Ingalaterraren armadaren aurka eraso zuten. Ingelesek irabazi zuten gudua. 3.500 pertsona inguru hil ziren borroka honetan, gehienak espainiar eta frantsesak. Hogeita zazpi gerraontzi britainiarrek, Nelson almirantea burua zutela, hogeita hamahiru frantziar eta espainiar gerraontzi garaitu zituzten, Pierre Villeneuve almirantea buru zutela. Frantziar-espainiarrek 22 ontzi galdu zituzten, britainiarrek bat ere galdu gabe.\nBritainiarren nagusitasuna itsasoan, aurreko mendean zehar eskuratua, berretsi zuen garaipenak. Gainera, Nelsonek erabaki zuen ohiko estrategiatik aldentzea, eta, etsaien aurrean itsasontziak lerrokadura berean kokatu ordez (hala zeinuak errazago egiten ziren, zailagoa zen sakabanatzea eta jomuga garbiago zegoen), britainiarren itsasarmada txikiagoa bi lerrotan paratu zuen, etsaien ontziteriaren aurrean. Eta emaitzak ezinhobeak izan ziren.\nNelson borrokan hil zen, gerra heroi bihurtuta. Frantziar eta espainiar armada batuaren burua, Pierre de Villanueve atzeman zuten, \"Bucentaure\" ontziarekin batera. Federico Gravina espainiar almiranteak alde egin zuen ontziteriaren gerakinekin, eta hilabete batzuk geroago hil egin zen borrokako zauriak zirela eta."}
{"id": "6255", "revid": "7883", "url": "https://eu.wikipedia.org/wiki?curid=6255", "title": "Ingalaterra", "text": "Ingalaterra Erresuma Batua sortzen duten herrialdeetako handiena da, uharteko hegoaldearen bi herenak baino gehiago hartzen baitu (130.395 km2) eta populazio osoaren % 83 (50.690.000 biztanle 2006an, 54.786.300 2015ean) baitauka. Halaber, pisu ekonomiko nagusia darama, BPGaren % 85arekin.\nNazioarteko historian, ikaragarrizko eragina eduki du, bai ekonomiaz, Britainiar Inperioaren bidez, baita kulturaz ere, bertako hizkuntza (ingelesa) planeta osoan hedatuena eta garrantzitsuena izanda. Askotan Erresuma Batua izendatzeko erabiltzen da, baino desegokiro. Herrialdeko beste nazioekin (Gales eta Eskozia) eta Irlandarekin ez du beti harreman historiko onik izan.\nBanaketa administratiboa.\nEskualde eta konderriak.\nHistorikoki, Ingalaterrako banaketaren oinarria konderriak ziren. Banaketaren sorrera ingelezko lurralde-batasun tradizionaletatik zetorren. Herrialdea batu baino lehen, batzuk erreinuak ziren, Essex edo Sussex bezala; beste batzuk, dukerriak, Yorkshire, Cornwall eta Lancashire esaterako edo soilik, nobleteriaren lurraldeak, Berkshire bezala.\nKonderri tradizionalak oraindik badaude, baina batzuk elkartu edo aldatu egin dira.\nXIX. mendearen bukaeran, herrietako gobernua berrantolatu zuten. Industria hiri handiak sortzen zirenean, konderri berriak hirien inguruan sortu behar zuten, adibidez, Manchester Handia. 1990eko hamarkadan, John Major lehen Ministroaren berrikuntzak agintaritza berria sortu zuen, barrutiak sortuz. Horrek nahasmena ekarri du, gaur egun zaila baita konderri zeremonial ohikoak, konderri metropolitarrak eta ez-metropolitarrak desberdintzea.\nEgun, Ingalaterra lau banaketa administratiboetan banatzen da: eskualdeak, konderriak, barrutiak eta parrokiak.\nKultura.\nMusika.\nMusika klasikoan egile ezagunak dira Thomas Tallis, William Byrd, Henry Purcell, Edward Elgar, Gustav Holst, William Walton, Ralph Vaughan Williams, Frederic Delius, Benjamin Britten, Michael Tippett, George Benjamin, Harrison Birtwistle eta Michael Finissy.\nXX-XXI. mendeko musika talde garaikideen artean, bestela, 1960ko hamarkadan eta 1970eko hamarkadan nabarmendu ziren mundu mailan The Beatles eta The Rolling Stones, azken hauek oraindik ere aktiboan daudela zuzenekoak ematen.\nGarai hartan ere, nabarmendu ziren The Who, Pink Floyd, The Kinks, Deep Purple, Led Zeppelin, Judas Priest, Black Sabbath eta Jethro Tull. Sex Pistols punk taldeak 1970eko hamarkadaren bigarren erdialdean egin zuen eztanda. 70 eta 80ko hamarkadetan, Queenek, Genesisek Supertrampek eta Iron Maidenek egin zuten distira.\n1980ko hamarkadan, aldiz, The Clash (punk-rock), Mot\u00f6rhead, Def Leppard, The Cure, The Police, The Pretenders, The Smiths, Toy Dolls (punk), Madness (ska), Depeche Mode eta Duran Duran (pop) bandek jardun zuten.\n1990eko hamarkadan The Prodigy, Muse, Blur eta Oasis. 2000ko hamarkadan Placebo, Coldplay, Kaiser Chiefs eta Asian Dub Foundation. 2010eko hamarkadan, Leona Lewis abeslaria, azkenik.\nKirolak.\nFutbola.\nFutbol modernoa Ingalaterran asmatu zuten XIX. mendearen amaieran. Ingalaterrako futbol selekzio nazionalak behin irabazi du Munduko Futbol Txapelketa, 1966an, eta birritan izan dira laugarrenak (1990 eta 2018an). Emakumezkoen selekzioa, bestela, Munduko Txapelketan hirugarrenak izan ziren 2015ean eta laugarrenak 2019an, eta Europako Txapelketan 1984an eta 2009an txapeldunordeak.\nBestela, 13 aldiz lortu dute ingeles taldeek UEFA Champions League irabaztea (2018-19ko denboraldia arte kontutan hartuta): Liverpool FC (6), Manchester United (3), Nottingham Forest (2), Aston Villa (1) eta Chelsea Football Club (1).\nEuropa mailako beste talde arrakastatsuen artean Tottenham Hotspur (UEFA Europa League birritan), Arsenal FC (Europako Futbol Errekopa behin), Ipswich Town (Europa League behin), Manchester City (Errekopa behin), West Ham (Errekopa behin) eta Everton (Errekopa behin) ditugu.\nFutbolari ezagunen artean Bobby Charlton, Bobby Moore, Peter Shilton, Kevin Keegan, Gary Lineker, Paul Gascoigne, John Aldridge, Michael Robinson, Wayne Rooney, David Beckham, Frank Lampard, Michael Owen eta Alan Shearer ditugu, besteak beste.\nEntrenatzaile famatuen artean, azkenik, Alf Ramsey, Howard Kendall, Terry Venables eta Roy Hodgson aipatzekoak dira, beste batzuen artean.\nRugby.\nIngalaterrako errugbi selekzioak behin irabazi du Mundu Txapelketa, 2003an, eta birritan izan dira txapeldunordeak (1991 eta 2007an). Sei Nazioen Txapelketa, bestalde, 28 aldiz eskuratu dute eta herrialderik arrakastatsuena izan da 2019 arte lehia honetan.\nTenisa.\nWimbledongo txapelketa 25 aldiz irabazi dute gizon tenislari ingelesek: William Renshaw (7), Lawrence Doherty (5), Reginald Doherty (4), Wilfred Baddeley, Arthur Gore eta Fred Perry (3na). Emakumeek beste 23 aldiz: Dorothea Douglass (7), Blanche Bingley (6), Lottie Dod eta Charlotte Cooper (5na).\nAEBetako Irekia eta Australiako Irekia, bestela, behin bakarrik irabazi dute (bietan Virginia Wade). Roland Garros ere behin soilik (Sue Barker).\nCricket.\nMunduko Kriket Txapelketa behin irabazi dute, 2019an, eta hiru aldiz taxpeldunordeak izan dira (1979, 1987 eta 1992an)."}
{"id": "6257", "revid": "56334", "url": "https://eu.wikipedia.org/wiki?curid=6257", "title": "Pablo Neruda", "text": "Pablo Neruda edo jaiotzez Ricardo Eli\u00e9cer Neftal\u00ed Reyes Basoalto (Parral, Maule, 1904ko uztailaren 12a- Santiago, 1973ko irailaren 23a) txiletar olerkaria izan zen, XX. mendean gaztelaniaz idatzi zutenen artean onenetarikoa. Ezizena Jan Neruda txekiar idazlearen omenez hartu zuen. Politikan ere parte hartu zuen eta errepublikako senadore izan zen, Alderdi Komunistako Komite Zentraleko kide. 1971n, Literaturako Nobel Saria irabazi zuen.\nBiografia.\nAita Jos\u00e9 del Carmen Reyes zuen: nekazaritza utzi eta Talcahuanoko portuan lan egitera joan zen eta gero, tren konpainiara; ama, berriz, Rosa Neftal\u00ed Basoalto zen, haurrak hilabete besterik ez zuenean tuberkulosiaz hil zen maistra.\n1906an, familia Temucora joan zen. Aita Trinidad Candia Marverderekin ezkondu zen eta \"mamadre\" deituko zion Nerudak, amaordeari gero idatziko zituen hainbat testutan (\"Confieso que he vivido\", \"Memorial de Isla Negra\"...).\nTren bidaia ugari egin zuen haurtzaroan eta natura estimatzen ikasi zuen. Baso, laku, ibai eta mendiek markatu zuten betirako haren poesia. Temucoko Liceo de Hombres eskolan ikasi zuen 1920ra arte. 1917an, lehen artikulua argitaratu zuen \"La Ma\u00f1ana de Temuco\" egunkarian: \"Entusiasmo y perseverancia\". Hiri hartan idatzi zituen \"Crepusculario\" haren lehen poema liburua osatu zuten lan gehienak.\n1919an, Juegos Florales del Maule lehiaketan 3. postua izan zuen \"Comuni\u00f3n Ideal\" edo \"Nocturno Ideal\" poemekin eta, 1920an, Selva Austral aldizkarian hasi zen kolaboratzen.\nGarai horretan ezagutu zuen Gabriela Mistral:\nUrrian hasi zen \"Pablo Neruda\" ezizena erabiltzen eta horrela izenpetu zituen lanak handik aurrera. Aitaren ezinegonari erantzun nahi zion horrela, hura ez baitzen eroso sentitzen semea poeta izatearekin. Batzuen iritziz, Jan Neruda poeta txekiarraren deitura ezizentzat hartu zuen, baina Enrique Robertson ez dago ados: haren ustez, Wilme Norman-Neruda biolinjoleari dedikaturiko Pablo Sarasateren partitura batean oinarritu zen, 1879an editatu zuten Berlinen \"Spanische T\u00e4nze\" biolina eta pianorako. Robertsonen ustez, Neftal\u00ed gazteak \"Pablo\" izena hartu zion Sarasate maisuari eta \"Neruda\", Wilme Norman-Nerudari.\n1921ean, Santiagon zuen egoitza eta pedagogia ikasten ari zen frantsesez Instituto Pedag\u00f3gico de la Universidad de Chile eskolan. Han ere jaso zituen sariak eta \"La canci\u00f3n de fiesta\" lanak lehen postua lortu zuen udaberriko lore jokoetan.\n1923an, \"Crepusculario\" poema bilduma argitaratu zuen eta Hern\u00e1n D\u00edaz Arrieta, Ra\u00fal Silva Castro edo Pedro Prado idazleek haren balioa berretsi zuten.\n1924an, \"Veinte poemas de amor y una canci\u00f3n desesperada\" argitaratu zuen; hor, modernismoaren eragina nabari dakioke. Geroxeago etorri zen berritzeko ahalegina, abangoardismoarako grina, 1926an argitaratu zituen hiru lanetan: \"El habitante y su esperanza\", \"Anillos\" (Tom\u00e1s Lagorekin batera) eta \"Tentativa del hombre infinito\".\n1927an, karrera diplomatikoari ekin zion eta kontsul izan zen Rangun-en (Birmania). H\u00e9ctor Eandi idazlearekin gurutzatu zituzten gutunak kontuan hartzeko lanak dira. Gero, Sri Lanka, Java, Singapur, Buenos Aires, Bartzelona eta Madrileko kontsul izan zen. Bidaia ugari egin zuen eta, haietako batean, Federico Garc\u00eda Lorca ezagutu zuen Buenos Airesen edo Rafael Alberti Bartzelonan.\nGarai hartan poesiaz ulertzen zuena zabaldu zuen, \"poes\u00eda impura\" zeritzona eta Surrealismoaren eragina jasan zuen. 1935ean, Manuel Altolaguirrek \"Caballo verde para la poes\u00eda\" aldizkaria eman zion ezagutzera eta 27ko Belaunaldiko poeta askoren kide egin zen han. Urte hartan egin zuten \"Residencia en la tierra\" lanaren edizioa Madrilen.\n1930eko abenduaren 6an, Mar\u00eda Antonieta Haagenar Vogelzanzekin, \"Maruca\"rekin, ezkondu zen. 1934an alaba bat izan zuten, Malva Marina Trinidad, baina 1943an, 8 urte besterik ez zituenean, hidrozefaliaz hil zitzaien. 1936an, bikotea banandu egin zen eta 1942an, dibortziatu.\nEspainiako Gerra Zibila.\n1936an, Espainiako Gerra Zibila hasi zen. Gerrak eta laguna zuen Garc\u00eda Lorcaren hilketak erabat hunkitu zuten Neruda eta errepublikarren aldeko ahaleginean hasi zen, Espainian hasieran eta Frantzian gero. \"Espa\u00f1a en el coraz\u00f3n\" (1937) izan zen garai hartako idatzia. Urte hartan Txilera itzuli eta ondoren sortu zuen poesiak ukitu politiko eta soziala nabaria izan zuen. Harekin, ospe handia lortu zuen.\nGarai hartan, Octavio Paz poeta mexikarrarekin adiskidetu zen. Gerora, ordea, adiskidetasuna ez zen beti-beti mantendu, Mexikon ia-ia joka bukatu baitzuten ideologia ezberdinak medio, baina 20 bat urte geroago, Neruda eta Paz lagun egin ziren berriz ere Londresko Nazioarteko Poesialdian. Pazen hitzak ditugu:\n1939an, Espainiako Inmigrazioarako kontsul berezi egin zuten Parisen eta \"Winnipeg\" proiektua dugu ezagun, Frantziatik Txilera 2.000 inmigrante espainiar barkuz eraman baitzituen. Handik gutxira, Mexikon izan zen kontsul eta \"Canto General de Chile\" berridatzi zuen (Mexikon 1950ean argitaratu zen). Hamabost ziklotan banatuta, 250 bat poema zituen; haren iritziz, bere ekoizpenaren zilborra dira. Handik gutxira lana hamar hizkuntzatara itzuli zen. Poema haien iturria beti zen zailtasunez betea, Txilen bizi zenekoa, klandestinitatean, komunista zela-eta, \"infrigir la Ley de Seguridad Interior del Estado e injuriar al Presidente Gonz\u00e1lez Videla\" salaketapean.\nKarrera politikoa.\n1943an itzuli zen Txilera. Urte berean ezkondu zen Mexikon Delia de Carrilekin, \"la Hormiguita\", baina ezkontza hura ez zioten onartu Txilen, Marucarekin egindako dibortzioa ez baitzen ontzat hartu.\n1945ean, Txileko Literatura Sari Nazionala jaso zuen eta, martxoan, errepublikako senadore egin zuten Tarapac\u00e1 eta Antofagasta probintzietan.\nUztailean sartu zen Txileko Alderdi Komunistan, aurkari sutsuak zituen Pablo de Rokha eta Vicente Huidobrok militatzen zuten alderdi berean.\n1946ko hauteskundeetan, Alianza Democr\u00e1tica izan zen garaile, erradikal, komunista eta demokratez osatutako koalizioa, eta Gabriel Gonz\u00e1lez Videla hautatu zuten presidente. Greban zeuden meatzariei eragindako errepresioak Nerudaren protestak piztu zituen Senatuan.\nGonz\u00e1lez Videlaren gobernuak lehen lagun zituen komunisten aurkako jazarpen gogorrari ekin zion eta, Ley de Defensa Permanente de la Democraciaren ondoren, 1948ko irailaren 3an Alderdi Komunista ilegalizatuko du. Ordutik aurrera, Neruda presidentearen antagonista nagusi izan zen: maiaz salatu zuen Senatuan. \"El Siglo\" egunkari komunista zentsurapean zegoen, baina poetak artikuluak argitaratu zituen, Txilen zein atzerrian. \"Rata\" deitu zion presidenteari eta nazien lagun izan zela esan zuen, Gonz\u00e1lez Videla Parisen enbaxadore izan zen urteetan, afari dotoreetara gonbidatzen zituelako; Rosa Markmann emaztearen arbaso juduak ezkutatu omen zituen Bigarren Mundu Gerraren garaiko Europan haiekin ondo eramateko; herria amerikarrei saltzen ari zela oihukatu zuen eta pobretutako europarrei diamanteak erosten aberastu zela esan zuen, ondorengoak familia aberatsekin ezkontzen zituen bitartean.\n\"La crisis democr\u00e1tica de Chile es una advertencia dram\u00e1tica para nuestro continente\" artikuluak ospe handia izan zuen eta Caracaseko El Nacional egunkarian argitaratu zuten gerora \"Carta \u00edntima para millones de hombres\" izenarekin. Gobernuak Nerudaren desafueroaren eskaria egin zuen, \"... por denigrar a Chile en el exterior y por calumnias e injurias al Primer Mandatario\". Tribunalek Neruda atxilotzeko agindua eman zuten eta klandestinitatera behartu zuten, erbesteratu zen arte.\nErbestea.\nNerudak 1949ko udazkenean egin zuen ihes. Hilabete batzuetan bizi behar izan zuen klandestinitatean Santiagon, Valdivian eta Futrono komunan, Huishueko lakuan; Txiletik Argentinara zaldi gainean pasatu zen eta ia-ia ito zen Curringue ibaian.\nApirilaren erdialdera, Parisera iritsi zen ezkutuan eta, lagunek babestuta -Picasso tartean zen-, egoera zuzentzea lortu zuen. Jendaurrean agertu zen Bakearen aldeko Mundu Mugimenduaren Lehen Kongresuaren klausuran eta Bakearen aldeko Mundu Kontseiluko kide egin zuten. Delia del Carril emaztearekin batera bidaiatu zuen Txekoslovakia, SESB, Polonia, Hungaria, Mexiko, Errumania, India, Italia, Frantzia, Alemaniako Errepublika Demokratikoa edo Guatemalara.\n1950eko azaroan, Bakearen aldeko Mundu Mugimenduaren Bigarren Kongresua izan zen Varsovian eta Pablo Picasso, Paul Robertson eta beste batzuen artean, Bakearen aldeko Nazioarteko Saria jaso zuen \"Que despierte el le\u00f1ador\" poemarekin.\nEtxean berriro.\nGerora, Txilera itzuli zen eta, 1953an, \"Premio Stalin para la Consolidaci\u00f3n de la Paz entre los Pueblos\" jaso.\nAtzerrian, Capri eta Napolin bizi izan zen, gero emazte izango zuen Matilde Urrutiarekin. Hantxe jaso zuen itxaropenaz bete zuen duen berria: etxera itzul zitekeelaa. 1952ko abuztuaren 12an bere herrira itzuli zen, Delia del Carril, berak baino 20 urte gehiago zituen emaztea zain zuela.\n1952an, \"Los versos del capit\u00e1n\" argitaratu zituen eta, 1954an, \"Las uvas y el viento\" (Stalini dedikaturiko elegia bat du bertan) eta \"Odas elementales\".\n1953an, \"Premio Stalin para la Consolidaci\u00f3n de la Paz entre los Pueblos\" saria eman zioten.\n1955ean, Delia emaztearekin banandu eta Matilde Urrutiarekin bizitzen jarri zen.\n1958an, \"Estravagario\" kaleratu zuen, bere olerkiaren norabide berria.\n1965ean, Doctor Honoris Causa egin zuten Oxfordeko unibertsitatean.\n1966ra arte ezin izan zuen Matilde Urrutiarekin ezkondu, 1965eko martxoaren 27an, lehen emaztea izan zuen Maruca Reyes Herbeherean hil ondoren.\n1969an, Academia Chilena de la Lengua erakundearen ohorezko kide egin zuten eta Alderdi Komunistak presidentziarako hautagai izendatu. Nerudak izendapen horri uko egin zion, baina Salvador Allende hartara bultzatu: 1970eko hauteskundeetan presidente aukeratu zuten txiletarrek eta gobernu berriak Neruda enbaxadore izendatu zuen Frantzian.\nNobel Saria.\n1971ko urriaren 21ean, Literatura Nobel Saria esleitu zioten eta, abenduan, Estokolmora joan zen saria jasotzera. Horrela idatzi zuen bere memorietan:\nHaren harridurarako, Nerudaren lana eta bizitza miresten zuten hainbat idazle ospetsuren omenaldia ere jaso zuen, besteak beste, Octavio Paz, Gumercindo Arguaye eta Gabriel Garc\u00eda M\u00e1rquezena.\nHeriotza.\n1972ko abenduaren 5ean egin zuen azken agerraldia jendaurrean, 1973ko otsailean, osasun arazoak zirela kausa, enbaxadore kargua uztera behartu baitzuen. Irailaren 23an hil zen. \nUrte askotan prostatako minbiziaren ondorioz hil zela pentsatu izan da, baina gaur egun, Pinochet diktadoreari egozten dioten hilketa hainbeste komunikabidek eta ikerketa batzuk egin dira hilketa egon zen hala ez argitzeko. Hori ikertzeko 2023an Pablo Nerudaren heriotzaren inguruko txostena egin zuen Kanada, Danimarka eta Txileko aditu-talde batek eta epaileen eskuetan utzi zuten. Horren inguruan Paola Plaza magistratuak prentsa agerraldi batean azaldu zuen peritu bakoitzaren laburpen exekutiboa eta txostenak barne, \u00abbehin betikoak\u00bb dira baina \u00abfroga garrantzitsua\u00bb dela azaldu zuen. Magistratuak ez zuen txostenaren edujia azaldu baina poetaren iloba Rodolfo Reyesek agiria eskuratu zuen kereilaren parte zelako. Harek adierazitakoaren arabera, auzitegiko medikuek ondorioztatu dute Nerudaren gorpuzkietan aurkitutako \"clostridium botulinum\" bakterioa \u00abbere gorputzean zegoela heriotzaren unean\u00bb eta, hortaz, gorpua ez zela kutsatu lurperatu ondoren. \u00abOrain badakigu clostridium botulinum horrek ez zuela zertan Nerudaren hezurretan egon. Zer esan nahi du honek? Neruda hil egin zutela, 1973an Estatuko agenteek esku hartu zutela\u00bb, esan zuen Reyesek. \nEgun gutxi batzuk lehenago, irailaren 11n, Allenderen gobernuak Augusto Pinocheten estatu-kolpe latza jasan zuen eta Santiagoko Nerudaren etxea arpilatu eta haren liburuak erre zituzten. Hiletak armaz jositako soldaduen pean egin ziren. Hala ere, oihuak entzun ziren Neruda eta Allenderen omenez eta Internazionala abestera ausartu egin ziren.\n1992ko abenduaren 11n, Neruda eta Matilde Urrutiaren gorpuak atera eta Kongresu Nazionala izandakoaren Ohorezko Aretoan erakutsi zituzten. Biharamunean, poetaren nahia bete zuten eta Isla Negrako haren etxean eman zioten lur. Leku hori eta gainontzeko jabetzak Neruda Fundazioak administratutako museo bihurtu dira gaur egun."}
{"id": "6258", "revid": "105290", "url": "https://eu.wikipedia.org/wiki?curid=6258", "title": "EB", "text": "EB siglak hainbat adiera ditu:\nEta Eb siglekin:"}
{"id": "6259", "revid": "237", "url": "https://eu.wikipedia.org/wiki?curid=6259", "title": "Nobel saria", "text": ""}
{"id": "6260", "revid": "237", "url": "https://eu.wikipedia.org/wiki?curid=6260", "title": "Nobel Sari", "text": ""}
{"id": "6268", "revid": "58701", "url": "https://eu.wikipedia.org/wiki?curid=6268", "title": "Vietnamgo Gerra", "text": "Vietnamgo Gerra () edo Indotxinako Bigarren Gerra \u2014Vietnamen Ameriketako Estatu Batuen aurkako Erresistentzia Gerra edo, besterik gabe, Estatu Batuen Gerra izenez ezaguna\u2014 Vietnam, Laos eta Kanbodian garatutako gatazka izan zen, 1955eko azaroaren 1etik 1975eko apirilaren 30ean Saigon erori zen arte. Indotxinako Gerretako bigarrena izan zen, ofizialki Ipar Vietnam eta Hego Vietnamen artekoa. Iparraldeak Sobietar Batasunaren, Txinaren eta beste estatu komunista batzuen babesa zuen, eta hegoaldeak, berriz, Ameriketako Estatu Batuena eta beste aliatu antikomunista batzuena. Gerra Hotzaren garaiko ordezkari bidezko gerratzat hartzen da. Ia 20 urte iraun zuen, eta Estatu Batuen parte-hartze zuzena 1973an amaitu zen. Gatazka inguruko herrialdeetara ere hedatu zen, Laosko Gerra Zibila eta Kanbodiako Gerra Zibila areagotuz, hiru herrialdeak 1975ean estatu komunista bihurtu ziren arte.\nFrantzia 1954an Indotxinatik erretiratu ondoren \u2014Indotxinako Lehen Gerran galdutakoan\u2014, Viet Minhek Ipar Vietnamen kontrola hartu zuen eta AEBek Hego Vietnamgo Estatuari laguntza finantzarioa eta militarra eman. Viet Congek (VC, iparraldearen gidaritzapeko Hego Vietnamgo fronte komunak) gerrilla gerra hasi zuen hegoaldean. Vietnamgo Herri Armadak (PAVN) \u2014Ipar Vietnamgo Armada izenaz ere ezaguna; inglesezko akronimoaren arabera, NVA\u2014 gerra konbentzionalagoa hasi zuen AEBetako eta Hego Vietnamgo Indar Armatuen (ARVN, ingelesez) aurka. 1958an, Ipar Vietnamek Laos inbaditu zuen eta Ho Chi Minh bidea ezarri zuen VC hornitzeko eta indartzeko. 1963an, iparraldeak 40.000 soldadu bidali zituen, hegoaldean borrokatzera. AEBen parte hartzea areagotu zen John F. Kennedy presidentearen garaian, 1964an, mila bat aholkulari militar izatetik 23.000ra igaro baitzen. \nTonkingo Golkoko gertakariaren ondoren, 1964ko abuztuan, AEBetako Kongresuak Lyndon B. Johnson presidenteari Vietnamen presentzia militar estatubatuarra emendatzeko botere zabala ematen zion ebazpen bat onartu zuen, gerra deklarazio formalik gabe. Johnsonek, lehen aldiz, borroka-unitateak zabaltzea agindu zuen, eta AEBetako tropen kopurua izugarri handitu zuen, 184.000 arte. \nEstatu Batuetako eta Hego Vietnamgo indarrak aireko nagusitasunean eta su-potentzia ikaragarrian oinarritu ziren bilaketa eta suntsiketa operazioak egiteko: hor, lurreko indarrek, artilleriak eta aireko erasoek parte hartu zuten. Estatu Batuek ere eskala handiko bonbardaketa estrategikoen kanpaina bat egin zuten Ipar Vietnamen aurka, eta beren indarrak nabarmen handitzen segitu zuen, nahiz eta aurrerapen gutxi egin. 1968an, Ipar Vietnamgo indarrek Tet erasoaldia abiatu zuten; haientzat porrot militarra izan zen arren, garaipen politiko bihurtu zen, AEBek gerrari ematen zioten laguntza bukatzea eragin baitzuen. Urtearen amaieran, Viet Congek lurralde gutxi zuen eta PAVNren parean zegoen. 1969an, Ipar Vietnamek Hego Vietnamgo Errepublikako Behin-behineko Gobernu Iraultzailea izendatu zuen. Operazioek herrialdeen arteko mugak zeharkatu zituzten eta Estatu Batuek Ipar Vietnamek Laosen eta Kanbodian erabiltzen zituen hornikuntza ibilbideak bonbardatu zituzten. \n1970ean, Norodom Sihanouk Kanbodiako erregea kargutik kendu zutenean, Vietnamgo Herri Armadak herrialdea inbaditu zuen (Khmer Gorriek hala eskatuta) eta, ondoren, AEBen eta ARVNren kontrako erasoa gertatu zen, Kanbodiako gerra zibila areagotuz. 1969an Richard Nixon AEBetako presidente hautatu ondoren, \"vietnamdartze\" politika hasi zen: haren arabera, gatazka ARVN zabaldu bat borrokatzen zen, eta indar estatubatuarrak erretiratu egiten ziren, barne-oposizio gero eta handiagoaren aurrean. AEBetako lurreko indar gehienak 1972. urtearen hasieran joan ziren, eta beren operazioak aireko eta artilleriaren laguntzan eta aholkulari eta material bidalketetan geratu ziren. 1973ko urtarrileko Parisko Bake Akordioek indar estatubatuar guztien erretiratzea ekarri zuten; akordioak ia berehala hautsi ziren, eta borrokek beste bi urtean segitu zuten. Phnom Penh Khmer Gorrien eskuetan erori zen 1975eko apirilaren 17an, eta 1975eko udaberriko erasoaldiak Saigon PAVNren eskuetan erortzea ekarri zuen apirilaren 30ean: horrek gerraren amaiera markatu zuen. Ipar eta Hego Vietnam hurrengo urtean elkartu ziren.\nGiza kostu handia izan zuen: Vietnamgo 966.000 eta 3 milioi soldadu eta zibil artean hil zirela kalkulatzen da, 275.000-310.000 kanbodiar, 20.000-62.000 laostar eta 58.220 soldadu estatubatuar ere hil ziren. \nHaren amaierak \"boat\" \"people\" (ontziz ihes egin zuen jendea) sortu eta Indotxinako errefuxiatuen krisi handiena ekarri zituen, milioika errefuxiatuk Indotxinatik alde egin baitzuten: horietatik 250.000 inguru itsasoan hil ziren. Behin boterean, Khmer Gorriek Kanbodiako genozidioa egin zuten eta haien eta Vietnam bateratuaren arteko gatazkak azkenean Kanbodiako eta Vietnamgo gerra piztu zuen. Horren ondorioz, 1979an Khmer Gorrien gobernua erori zen: horri erantzunez, Txinak Vietnam inbaditu zuen, 1991ra arte iraun zuten ondorengo mugako gatazkekin. Estatu Batuetan, gerrak Vietnamgo Sindromea deitu zena sortu zuen, AEBek atzerrian zuten inplikazio militarrarekiko ezinikusi publikoa eta, Watergate eskandaluarekin batera, Estatu Batuei 1970eko hamarkada osoan eragin zien konfiantza-krisia.\nIzendapena.\nGerra horri hainbat izen ematen zaizkio, baina euskaraz \"Vietnamgo Gerra\" erabiliena da. \"Indotxinako Bigarren Gerra\" eta \"Vietnamgo\" \"Gatazka\" izenak ere arruntak dira.\nVietnameraz, \"Kh\u00e1ng chi\u1ebfn ch\u1ed1ng M\u1ef9\" (Amerikaren Aurkako Erresistentzia Gerra) izena eman ohi zaio. Itzulpen gisa, \"Chi\u1ebfn tranh Vi\u1ec7t Nam\" (Vietnamgo Gerra) ere erabiltzen da. Batzuetan, \"Amerikar Gerra\" izena ere ematen zaio.\nAurrekariak.\nGerran parte hartu zuten erakunde militar nagusiak Ameriketako Estatu Batuetako Indar Armatuak eta Vietnamgo Errepublikako Armada izan ziren, alde batetik; eta, bestetik, Vietnamgo Herri Armada (PAVN, normalean, Ipar Vietnamgo Armada edo NVA, ingelesezko iturrietan) eta Hego Vietnam Askatzeko Fronte Nazionala (NLF, ingelesezko iturrietan Viet Cong zein VC izenez ezagunagoa), Hego Vietnamgo indar gerrilla komunista.\nIndotxina Frantziaren kolonia izan zen XIX. mendearen amaieratik XX. mendearen erdialdera arte. Japoniarrek Bigarren Mundu Gerran herrialdea inbaditu zutenean, Viet Minhek \u2014Ho Chi Minhen komunisten gidaritzapean zuzendutako fronte komunak\u2014 aurre egin zien, Estatu Batuen, Sobietar Batasunaren eta Txinaren laguntzarekin. Japoniar arma batzuk jaso zituzten herrialde hark amore eman zuenean. Irailaren 2an, V-J egunean, Ho Chi Minhek Vietnamgo Errepublika Demokratikoaren sorrera aldarrikatu zuen Hanoin (ingelesezko akronimoan, DRV): gobernu zibil bakar gisan gobernatu zuen Vietnam osoan 20 egunez, japoniar domeinupean gobernatu zuen B\u1ea3o \u0110\u1ea1i enperadorearen abdikazioaren ondoren. 1945eko irailaren 23an, Frantziako indarrek Vietnamho Errepublika Demokratikoaren gobernua boteretik kendu eta frantses agintaritza berrezarri zuten: pixkanaka, Indotxinaren kontrola berreskuratu zuten. Emaitzarik gabeko negoziazioen ondoren, Viet Minhek matxinada hasi zuen Frantziaren domeinuaren aurka. Liskarrak areagotu egin ziren, Indotxinako Lehen Gerrara iritsi arte (1946ko abenduan hasi zen).\n1950eko hamarkadan, gatazka Gerra Hotzarekin lotu zen. 1950eko urtarrilean, Txinak eta Sobietar Batasunak Vietnamgo Errepublika Demokratikoa Vietnamgo gobernu legitimotzat onartu zuten. Hurrengo hilean, Ameriketako Estatu Batuek eta Britainia Handiak Vietnamgo Estatua onartu zuten Saigonen, Frantziak babestua eta B\u1ea3o \u0110\u1ea1i enperadore ohiak zuzendua, Vietnamgo gobernu legitimo bezala. Koreako Gerraren hasierarekin, 1950eko ekainean, Washington, D.C.ko politikariek pentsatu zuten Indotxinako gerraren hedapena Sobietar Batasunaren komunismo espantsionistaren adibide bat zela.\nTxinako aholkulari militarrak 1950eko uztailean Viet Minhi laguntzen hasi ziren. Haien armek, esperientziak eta eskulanak Viet Minhen gerrilla indarra egiazko armada bihurtu zuten. 1950eko irailean, Estatu Batuek Laguntza eta Aholkularitza Militarreko MAAG taldea sortu zuten, Frantziaren laguntza eskaerak aztertzeko, estrategiari buruzko aholkuak emateko eta Vietnamgo soldaduak entrenatzeko. 1954rako, AEBek mila milioi dolar gastatu zituzten frantziar indar militarrak laguntzen, gerrako kostuaren % 80 euren gainean hartuz.\nDien Bien Phuko guduan (1954), AEBetako hegazkin-ontziak Tonkingo golkoraino joan ziren, eta AEBek errekonozimenduzko hegaldiak egin zituzten. Frantziak eta Estatu Batuek hiru arma nuklear taktikoren erabilera ere eztabaidatu zuten, nahiz eta horri buruzko txostenak ez diren argiak. Richard Nixon presidenteordearen arabera, Estatu Nagusi Bateratuak arma nuklear taktiko txikiak frantsesei laguntzeko erabiltzeko planak egin zituen. Nixonek, gerrazalea, iradoki zuen Estatu Batuek \"mutil amerikarrak sartu\" beharko lituzketela. Dwight D. Eisenhower presidenteak estatubatuarren parte-hartzea britainiarren laguntzaren arabera baldintzatu zuen, baina britainiarrak aurka agertu ziren. Eisenhowerrek, Estatu Batuak Asian lehorreko gerra batean sartzeko mesfidati, militarki ez esku hartzea erabaki zuen. Gatazkan zehar, AEBetako inteligentzia zerbitzuek eszeptizismoari eutsi zioten Frantziaren arrakasta aukerei buruz.\n1954ko maiatzaren 7an, Dien Bien Phuko goarnizio frantsesak amore eman zuen. Porrotak Frantziaren parte-hartze militarraren amaiera markatu zuen Indotxinan. Genevako Konferentzian, frantsesek su-eten akordio bat negoziatu zuten Viet Minhekin, eta independentzia eman zitzaien Kanbodiari, Laosi eta Vietnami.\nTrantsizio garaia.\n1954ko Genevako Konferentzian, Vietnam 17. paraleloan banatu zen aldi baterako. Ho Chi Minhek gerran segitu nahi zuen hegoaldean, baina haren txinatar aliatuek geldiarazi zuten, eta hauteskunde bidez kontrola zezakeela konbentzitu zuten. Genevako Akordioen arabera, zibilak aske ibil zitezkeen behin-behineko bi estatuen artean 300 egunez. 1956an hauteskundeak egin behar ziren herrialde osoan, gobernu bateratu bat ezartzeko. Milioi bat iparraldetar inguruk, gehienak gutxiengo katolikokoak, hegoalderantz ihes egin zuten, komunistek jazartzearen beldur. Horrekin batera, AEBetako Inteligentzia Agentzia Zentralarentzat (CIA) Edward Lansdalek diseinatutako gerra psikologiko kanpaina batek jarraitu zion: Viet Minhen sentimendu antikatolikoa puzten zuen eta Estatu Batuak Hanoi gainean bonba atomikoak jaurtitzeko zorian zeudela faltsuki baieztatzen zuen. Exodoa Estatu Batuek finantzatutako 93 milioi dolarreko birkokapen programa batek koordinatu zuen, Zazpigarren Flota errefuxiatuak garraiatzeko erabiltzea barne. Operazio horri Askatasunerako Pasabide Operazioa izena eman zioten. Iparraldeko errefuxiatuek, gehienak katolikoak, babes handia eman zioten Ng\u00f4 \u0110\u00ecnh Di\u1ec7men erregimen antikomunistari. Di\u1ec7mek bere gobernuaren postu nagusiak iparraldeko eta erdialdeko katolikoekin bete zituen.\nHegoalderantz zihoazen katolikoez gain, 130.000 \"Iraultzaile Bateratzaile\" baino gehiago iparraldera joan ziren \"berriz elkartzeko\", bi urteko epean hegoaldera itzultzeko esperantzan. Viet Minhek 5.000 eta 10.000 koadro artean utzi zituen hegoaldean, etorkizuneko matxinada baten oinarri gisa. Azken soldadu frantsesek Hego Vietnam utzi zuten 1956ko apirilean. Txinako Herri Errepublika ere Ipar Vietnamdik joan zen, gutxi gorabehera aldi berean.\n1953 eta 1956 artean, Ipar Vietnamgo gobernuak hainbat nekazaritza-erreforma ezarri zituen, besteak beste, \"errenten murrizketa\" eta \"nekazaritza-erreforma\", zapalkuntza politiko handia eragin zutenak. \nNekazaritzaren erreforman, lekuko iparvietnamdarren testigantzek herrixka bateko 160 biztanleko exekuzio baten proportzioa iradokitzen zuten, eta horrek, estrapolatuta, herrialde osoan ia 100.000 exekuzioren hasierako estimazioa ekarri zuen. Kanpaina batez ere Ibai Gorriaren delta inguruan kontzentratu zenez, garaiko adituek zenbatespen baxuagoa onartu zuten, 50.000 exekuziokoa. Hala ere, Vietnamgo eta Hungariako artxiboetatik desklasifikatutako dokumentuek adierazten dute exekuzioen kopurua orduan jakinarazi zena baino askoz txikiagoa izan zela, baina ziurrenik 13.500etik gorakoa. 1956an, Hanoiko buruzagiek programa horren aplikazioan egindako \"gehiegikeriak\" onartu zituzten eta lurren zati handi bat jatorrizko jabeei itzuli zieten.\nHegoaldean, bien bitartean, Vietnamgo Estatua eratu zen, B\u1ea3o \u0110\u1ea1i enperadore eta Ng\u00f4 \u0110\u00ecnh Di\u1ec7m lehen ministro izendatuta. Estatu Batuetako gobernuak eta Vietnamgo Estatuak ez zuten ezer izenpetu 1954ko Genevako Konferentzian. Bateratzeari dagokionez, ordezkaritza vietnamdar ez-komunistak gogor egin zuen Vietnamgo edozein dibisioren aurka, baina galdu egin zuen, frantsesek Viet Minhen Ph\u1ea1m V\u0103n \u0110\u1ed3ng ordezkariak egindako proposamena onartu zutenean. Haren planaren arabera, batasunerako hauteskundeak egin behar ziren, \"tokian tokiko batzordeen\" begiradapean. Estatu Batuek kontra egin zuten eta \"Amerikar Plana\" aurkeztu, Hego Vietnamek eta Erresuma Batuak babestua. Bertan, bateratzerako hauteskundeak aurreikusten ziren Nazio Batuen ikuskaritzapean, baina sobietar ordezkaritzak horri uko egin zion. Estatu Batuek honako hau adierazi zuten: \"Vietnamgo Estatuaren ordezkariak egindako adierazpenari dagokionez, Estatu Batuek berretsi egiten dute herriek beren etorkizuna zehazteko eskubidea dutela eta ez dutela hori oztopatzen duen akordiorik lortuko\". Dwight D. Eisenhower presidente estatubatuarrak 1954an idatzi zuen:\n1957an, India, Polonia eta Kanadako behatzaile independenteek, Nazioarteko Kontrol Batzordearen (KSI) ordezkari gisa, hauteskunde bidezkoak eta inpartzialak egitea ezinezkoa zela adierazi zuten, eta KSIk jakinarazi zuen ez Hego Vietnamek ez Ipar Vietnamek ez zutela armistizio-akordioa errespetatu.\n1955eko apiriletik ekainera bitartean, Di\u1ec7mek hegoaldeko oposizio politiko oro ezabatu zuen, bi talde erlijiosoren aurkako operazio militarrak abiaraziz: Cao \u0110\u00e0i eta Ba C\u1ee5tek gidatutako H\u00f2a H\u1ea3o. Kanpaina, halaber, antolatutako delinkuentzia taldean zentratu zen, B\u00ecnh Xuy\u00ean, alderdi komunistako polizia sekretuko kideekin aliatuta zegoena eta elementu militar batzuk zituena. Taldea, azkenean, apirilean garaitu zuten, Saigonen izandako gudu baten ondoren. Bere taktika gogorrekiko oposizioa areagotu ahala, Di\u1ec7mek gero eta gehiago egozten zien gertatzen zenaren errua komunistei.\n1955eko urriaren 23an, Vietnamgo Estatuaren etorkizunari buruz egindako erreferendum batean, Di\u1ec7mek hauteskundeak faltsutu zituen, bere anaia Ng\u00f4 \u0110\u00ecnh Nhu begirale jarrita, eta botoen % 98,2 lortu, Saigonen % 133. Haren aholkulari estatubatuarrek garaipen-tarte \"apalagoa\" gomendatu zioten, \"% 60tik % 70era\" bitarte. Di\u1ec7mek, ordea, autoritate-frogatzat jo zituen hauteskundeak. Hiru egun geroago, Hego Vietnam estatu independentea zela adierazi zuen, Vietnamgo Errepublika (ROV) izenarekin, bera presidente zela. Era berean, Ho Chi Minhek eta beste funtzionario komunista batzuek botoen % 99 eskuratu zuten Ipar Vietnamgo hauteskundeetan.\nDomino teoriaren arabera, herrialde bat komunismoan eroriz gero, inguruko herrialde guztiak atzetik eroriko ziren. Teoria hori Eisenhowerren administrazioak proposatu zuen lehen aldiz politika gisa. John F. Kennedyk, garai hartako senatari estatubatuarrak, honako hau esan zien \"American Friends of Vietnam\" taldeari hitzaldi batean: \"Komunismoaren Marea Gorriak Vietnam aldera gainezka egingo balu, Birmania, Thailandia, India, Japonia, Filipinak eta, jakina, Laos eta Kanbodia daude segurtasuna arriskuan izango luketenen artean\".\nDi\u1ec7m garaia, 1954-1963.\nAgintea.\nKatoliko erromatar fidela, Di\u1ec7m antikomunista sutsua zen, nazionalista, eta gizartearen antolamenduari dagokionez, kontserbadorea. Luu Doan Huynh historialariak dioenez, \"Di\u1ec7m nazionalismo estua eta estremista irudikatzen zuen, autokraziarekin eta nepotismoarekin batera\". Vietnamdar gehienak budistak ziren, eta Di\u1ec7m egindako ekintzengatik larritu ziren, herrialdea Ama Birjinari eskaintzeagatik, esaterako.\n1955eko udatik aurrera, Di\u1ec7m \"Komunistak salatu\" kanpaina abiarazi zuen: ustezko komunistak eta gobernuaren aurkako beste elementu batzuk atxilotu, espetxeratu, torturatu edo exekutatu zituzten. 1956ko abuztuan heriotza-zigorra ezarri zuen komunistatzat jotzen zen edozein jardueraren aurka. Ipar Vietnamgo gobernuak baieztatu zuen 1957ko azaroan 65.000 pertsona baino gehiago espetxeratu zituztela eta 2.148 hil zirela prozesuan. Gabriel Kolkoren esanetan, 1958. urtearen amaieran 40.000 preso politiko espetxeratu zituzten.\n1956ko urrian, Di\u1ec7m nekazaritza erreformatzeko programa bat abiarazi zuen, jabe bakoitzeko arroz-ustiategien tamaina mugatzen zuena. Nekazaritza-lurreko 1,8 milioi akre baino gehiago eskuragarri geratu ziren lurrik gabeko pertsonek eros zitzaten. 1960an, nekazaritza-erreformaren prozesua gelditu egin zen, Di\u1ec7men aldeko asko lur-jabe handiak zirelako.\n1957ko maiatzean, Di\u1ec7mek hamar eguneko Estatu bisita egin zuen Estatu Batuetara. Eisenhower presidenteak bere etengabeko babesa agindu zuen, eta Di\u1ec7men omenezko desfile bat egin zen New York hirian. Di\u1ec7m publikoki goraipatu zuten arren, John Foster Dulles Estatu idazkariak pribatuan onartu zuen Di\u1ec7men alde egin behar zela, ezin zutelako alternatiba hoberik aurkitu.\nInsurgentzia Hegoaldean, 1954-1960.\n1954 eta 1957 artean, Di\u1ec7men gobernuak eskala handiko istilu antolatuak eragoztea lortu zuen. 1957ko apirilean, matxinatuek hilketa-kanpaina bat abiarazi zuten, \"traidoreen sarraskia\" izenekoa. Hamazazpi pertsona hil ziren uztailean Ch\u00e2u \u0110\u1ed1ceko taberna batean izandako atentatu batean, eta irailean barrutiko buruzagi bat hil zuten bere familiarekin errepide batean. 1959. urtearen hasieran, ordea, bortizkeria (gero eta sarriago) kanpaina antolatutzat jo zuen Di\u1ec7mek, eta 10/59 Legea aplikatu zuen, bortizkeria politikoa heriotzarekin eta ondasunak konfiskatzearekin zigortzen zuena. Viet Minh izandakoen artean nolabaiteko banaketa gertatu zen. Haien helburu nagusia Genevako Akordioetan agindutako hauteskundeak egitea zen, eta horrek jarduera \"basatiak\" eragin zituen, GVNaren aurkako gainerako komunista eta ekintzaileen jardueretatik bereizita. Douglas Pikek kalkulatu zuen matxinatuek gobernuko funtzionarioen, herrixkako buruen, ospitaleetako langileen eta irakasleen 2.000 bahiketa eta 1.700 hilketa egin zituztela 1957tik 1960ra bitartean. Matxinatuen eta gobernuaren indarren arteko bortizkeria izugarri areagotu zen: 1960ko urtarrilean 180 liskar izan ziren, eta 545 irailean.\n1960ko irailean, COSVNk, Ipar Vietnamen hegoaldeko kuartel nagusiak, Hego Vietnamen gobernuaren aurkako altxamendu koordinatu bat egiteko agindua eman zuen, eta laster biztanleen herena komunisten kontrolpean zeuden eremuetan bizi ziren. 1960ko abenduan, Ipar Vietnamek Viet Cong deritzana sortu zuen formalki, GVNren aurkako matxinatu guztiak batzeko asmoarekin, komunistak ez zirenak barne. Viet Conga Memoten sortu zen Kanbodian, eta COSVNren agindupean jarduten zuen. \"Pentagonoko Paperen\" arabera, Viet Congek \"asko azpimarratzen zuen aholkularien erretiratzea eta estatubatuarren eragina, nekazaritzaren erreforma eta GVNren liberalizazioa, koalizio gobernu bat eta Vietnamen neutralizazioa\". Erakundeko buruzagien nortasunak sarritan isilpean gordetzen ziren.\nDi\u1ec7mek Viet Minharen nekazaritzako erreformak bertan behera uztearen aurkako erresuminak eragin zuen VCarekiko babesa. Viet Minhek jabetza pribatu handiak konfiskatu zituen, alokairuak eta zorrak murriztu, eta herri lurrak alokatu, batez ere nekazari pobreenei. Di\u1ec7mek lurjabeak herrixketara itzuli zituen. Lurrak urteetan landu zituzten pertsonek lurjabeei itzuli behar izan zizkieten, eta atzeratutako alokairu-urteak ordaindu. Marilyn B. Youngek idatzi zuenez, \"herrien barruko banaketek frantsesen aurka zeudenak erreproduzitzen zituzten: % 75ek FLNren alde egiten zuten, % 20k neutral mantentzen saiatzen ziren eta % 5ek gobernuaren alde egiten zuten\".\nIpar Vietnamen papera.\n1956ko martxoan, L\u00ea Du\u1ea9n hegoaldeko buruzagi komunistak \u00abHegoalderako bidea\u00bb izeneko matxinada berpizteko plan bat aurkeztu zien Hanoiko Politburoko gainerako kideei; hala ere, Txina eta sobietarrak une horretan konfrontazioaren aurka zeudenez, L\u00ea Du\u1ea9nen plana atzera bota zuten. Hala eta guztiz ere, Ipar Vietnamgo buruzagiek behin-behineko neurriak onartu zituzten 1956ko abenduan hegoaldeko matxinada berpizteko. Erabaki hori Lao Dongeko Batzorde Zentralaren 11. Osoko Bilkuran hartu zen. Indar komunistak 1958an ezarritako aginte bakarreko egitura baten pean zeuden. 1958ko maiatzean, indar iparvietnamdarrek Tcheponeko garraio zentroa hartu zuten, Laos hegoaldean, Ipar eta Hego Vietnam arteko gune desmilitarizatutik gertu.\nIpar Vietnamgo Alderdi Komunistak Hegoaldearen aurkako \"herri gerra\" onartu zuen 1959ko urtarrileko bilkura batean eta, maiatzean, 559 Taldea sortu zen, Ho Chi Minh bidea mantendu eta hobetzeko, garai hartan Laosen zehar sei hileko mendi zeharkaldia zena. Uztailaren 28an, Ipar Vietnamgo eta Pathet Laoko indarrek Laos inbaditu zuten, Laosko Errege Armadaren aurka borrokatuz muga osoan zehar. 559 Taldeak kuartel nagusia Na Kain zuen, Houaphan probintzian, Laosko ipar-ekialdean, mugatik gertu. 1954ko \"berriro batuak\" delakoetatik 500 inguru hegoaldera bidali zituzten bidezidorretik lehen urtean. Bidezidorraren bidezko garraiatutako lehen armak 1959ko abuztuan eman ziren. 1960ko apirilean, Ipar Vietnamek derrigorrezko soldadutza unibertsala ezarri zien gizon helduei. 40.000 soldadu komunista inguru infiltratu ziren hegoaldean 1961 eta 1963 artean.\nKennedyren eskalada, 1961\u20131963.\n1960ko hauteskundeetan, John F. Kennedy senatariak Richard M. Nixon presidenteordea garaitu zuen. Eisenhowerrek Kennedy Laos eta Vietnami buruz ohartarazi bazuen ere, Europa eta Latinoamerika \"Asia baino handiagoak agertzen ziren bere jomugan\". 1961eko apirilean Kennedyk Cochinos badiako inbasioa onartu zuen, porrota izan zena. Urte bereko ekainean, Nikita Khrustxov Sobietar Batasuneko lehen ministroarekin desadostasun mingotsak izan zituen, Vienan bildu zirenean AEBen eta Sobietar Batasunaren arteko funtsezko gaiak eztabaidatzeko. Hamasei hilabete geroago, Kubako misilen krisia (1962ko urriaren 16-28) telebistaz eman zen mundu osoan. Gerra Hotza eskala handiko gerra nuklear batean amaitzeko gertuen egon zen unea da, eta AEBek Aireko Aginte Estrategikoaren (SAC) indarren prestakuntza maila DEFCON 2 mailara igo zuen. \nKennedyren administrazioa Truman eta Eisenhower administrazioetatik jasotako Gerra Hotzeko kanpo-politikarekin konprometituta mantendu zen. 1961ean, Estatu Batuek 50.000 soldadu zituzten Hego Korean, eta Kennedyk lau krisi egoerari aurre egin behar izan zien: apirilaren 4an onartu zuen Cochinos badiako inbasioaren porrota, Laosko mendebaldearen aldeko gobernuaren eta Pathet Lao mugimendu komunistaren arteko akordio baterako negoziazioak maiatzean (\"Kennedyk Laos saihestu zuen, bere lur gorabeheratsua ez baitzen soldadu estatubatuarrentzako gudu eremua\")), abuztuan Berlingo Harresia eraikitzea eta urrian Kubako misilen krisia. Kennedyk uste zuen kontrola lortzeko eta komunisten hedapena geldiarazteko beste porrot batek Estatu Batuen sinesgarritasuna nabarmen kaltetuko zuela. \"Harean lerro bat marraztu\" eta Vietnamen komunisten garaipena saihestea erabaki zuen. \"The New York Times\"eko James Restoni esan zion Vienako goi-bileran Khrustxovekin bildu eta berehala: \"Orain arazo bat dugu gure boterea sinesgarri egiteko, eta leku egokia Vietnam dela dirudi\".\nKennedyk Hego Vietnamekiko zuen politikak onartzen zuen Di\u1ec7mek eta bere indarrek gerrilla garaitu behar zutela beren kabuz. Borrokarako tropa amerikarren hedapenaren aurka zegoen, eta zera ikusi zuen: \"han indar amerikar asko sartzeak, nahiz eta hasieran eragin militarra aldekoa izan, ia seguru ondorio politiko kaltegarriak ekarriko lituzke eta, epe luzera, ondorio militar kaltegarriak.\" Hala ere, Hego Vietnamgo armadaren kalitatea eskasa zen oraindik. Lidergo faltak, ustelkeriak eta igo-nahi politikoek armada hura ahultzen lagundu zuten. Gerrillarien erasoen maiztasuna areagotu egin zen, matxinadak indarra hartu ahala. Viet Congek Hanoren babesa izan zen arren, Hego Vietnamgo gobernuaren gaitasun eza krisiaren muina izan zen.\nKennedyk planteatu zuen gai nagusietako bat izan zen espazioko eta misil sobietarren programek Estatu Batuenak gainditu ote zituzten. Kennedyk sobietarrekiko irismen luzeko misilen parekotasuna azpimarratu zuen arren, matxinada komunistek mehatxatutako Hirugarren Munduko herrialdeetan kontrainsurgentzia gerrarako indar bereziak erabiltzeko interesa ere bazuen. Hasiera batean, Europako inbasio sobietar konbentzional baten ondoren, frontearen lerroen atzean erabiltzea pentsatu bazen ere, Kennedyk uste zuen indar bereziek, Txapel Berdeek kasu, erabilitako gerrilla taktikak eraginkorrak izango zirela Vietnamgo \"su gurutzatuko\" gerra batean.\nKennedyren aholkulari Maxwell Taylorrek eta Walt Rostowek Hego Vietnamera tropa estatubatuarrak bidaltzea gomendatu zuten, uholdeetarako sorospen-langilez mozorrotuta. Kennedyk ideia baztertu zuen, baina laguntza militarra handitu zuen berriro. 1962ko apirilean, John Kenneth Galbraithek Kennedyri ohartarazi zion \"arriskutsua zela Frantziaren indar kolonialaren ordezkoak izate eskualdean, eta frantziarrak bezala odolustuta amaitzeko\". Eisenhowerrek 900 aholkulari jarri zituen Vietnamen, eta 1963ko azarorako, Kennedyk 16.000 militar.\nHerrixka Programa Estrategikoa 1961. urtearen amaieran hasi zen. Estatu Batuetako eta Hego Vietnamgo programa bateratu horrek landa-eremuko biztanleak herrixka gotorretan birkokatu nahi zituen. 1962. urtearen hasieran jarri zen martxan, eta Hego Vietnamgo landa-populazioa nahitaez birkokatzea eta bereiztea ekarri zuen, nekazaria Viet Congetik isolatuta egongo zen komunitate berrietan. Komunitate berri horiek nekazariei segurtasuna ematea eta haien eta gobernu zentralaren arteko lotura sendotzea espero zen. Hala ere, 1963ko azaroan programa bertan behera geratu zen eta 1964an amaitu zen ofizialki.\n1962ko uztailaren 23an, hamalau naziok, horien artean Txinak, Hego Vietnamek, Sobietar Batasunak, Ipar Vietnamek eta Estatu Batuek, Laosen neutraltasuna errespetatzeko konpromisoa hartzen zuten akordio bat sinatu zuten.\nNg\u00f4 \u0110\u00ecnh Di\u1ec7men kaleratze eta hilketa.\nARVNaren jardun ezegokia adibide gisa jarri zen 1963ko urtarrilaren 2ko \u1ea4p B\u1eafceko guduan: hor, Viet Congeko talde txiki batek borroka bat irabazi zuen Hego Vietnamgo indar askoz handiago eta hobeto hornitu baten aurka; izan ere, haren ofizialetako askok borrokara sartzeko ere uzkur ziruditen. Guduan, 83 soldadu eta garraiatzeko bost gerra-helikoptero estatubatuar galdu zituzten hegovietnamdarrek, eta Vietcongeko indarrek, berriz, 18 soldadu baino ez. , IV. Gorputzeko komandante Hu\u1ef3nh V\u0103n Caok, Di\u1ec7men jeneral konfiantzazkoenak, ARVNaren indarrak zuzentzen zituen: katolikoa zen, eta erlijioarengatik eta fideltasunarengatik mailaz gora egin zuen, trebeziarengatik bainoago. Lan nagusia bere indarrak zaintzea zuen, estatu-kolpe saiakerak saihesteko. Lehenago, komunisten eraso batean, botaka egin zuen. Washingtongo arduradun politiko batzuk hasi ziren ondorioztatzen Di\u1ec7mek ez zuela komunistak garaitzeko gaitasunik, eta agian Ho Chi Minhekin ere ituna eginen zuela. 1960ko eta 1962ko saiakeren ondoren, estatu-kolpeak saihesteak baino ez zuen kezkatzen, eta paranoikoagoa bihurtu zen, neurri batean AEBek egoera hori bultzatzen zutela uste baitzuen. Robert F. Kennedyk adierazi zuen bezala, \"Di\u1ec7mek ez zuen inolako kontzesiorik egiten. Zaila zen harekin arrazoitzea... \". James Gibson historialariak laburbildu zuen egoera:\nDi\u1ec7men politikarekiko nahigabea 1963ko maiatzean piztu zen, armarik gabeko bederatzi budistaren aurkako Hu\u1ebf Ph\u1eadt \u0110\u1ea3ngo tiroketaren ondoren. Budaren urtebetetzea ospatzen duen Vesak egunean bandera budista erakusteko debekuaren aurka protestatzen zuten budistek. Horrek protesta jendetsuak eragin zituen Eliza katolikoari eta bere fededunei gehiengo budistaren aurrean pribilegioak ematen zizkieten politika diskriminatzaileen aurka. Di\u1ec7men anaia zaharrena, Ng\u00f4 \u0110\u00ecnh Th\u1ee5c, Hu\u1ebfko artzapezpikua zen, eta Elizaren eta Estatuaren arteko banaketa modu oldarkorrean lausotu zuen. Thucen urteurrenaren ospakizunak, Vesak baino lehentxeago, gobernuak finantzatu zituen, eta Vatikanoko banderek leku nabaria zuten. Halaber, paramilitar katolikoek Di\u1ec7m gobernupean pagoda budistak eraitsi zituzten. Di\u1ec7mek uko egin zion gehiengo budistari amore emateari edo heriotzen erantzukizuna bere gain hartzeari. 1963ko abuztuaren 21ean, ARVNko Indar Bereziek \u2014L\u00ea Quang Tung koronelarenak, Di\u1ec7men anaia gazteari leialak zirenak\u2014 Vietnam osoan zehar pagodei eraso egin zieten, kalte eta suntsipen orokorrak eraginez eta ehunka hildako utziz.\nEstatu Batuetako funtzionarioak 1963ko erdialdean hasi ziren erregimen aldaketa baten aukeraz eztabaidatzen. Ameriketako Estatu Batuetako Estatu Departamentuak kolpe bat sustatu nahi zuen, baina Defentsa Departamentua Di\u1ec7men alde zegoen. Proposatutako aldaketen artean, Di\u1ec7men anaia gazteen Nhu kargutik kentzea nabarmentzen zen. Nhuk polizia sekretua eta indar bereziak kontrolatzen zituen, eta errepresio budistaren atzean zegoela uste zen, eta, orokorrean, Ng\u00f4 familiaren gobernuaren benetako burua zela uste zuten. Proposamen hori Saigongo enbaxada estatubatuarrari helarazi zitzaion 243 Kablean.\nCIA harremanetan jarri zen Di\u1ec7m kargutik kentzeko asmoa zuten jeneralekin: AEBek ez zutela neurri horren aurka egingo adierazi zien, ezta jeneralak zigortuko ere, eurei emandako laguntza moztuz. 1963ko azaroaren 2an, Kennedy jakinaren gainean jarri zutenean, Maxwell Taylorrek gogoratu zuen \"gelatik korrika irten zela, izu eta atsekabe aurpegiaz\". Kennedyk ez zuen Di\u1ec7men hilketa aurreikusi. Hego Vietnamgo estatubatuar enbaxadore Henry Cabot Lodgek kolpearen buruzagiak enbaxadara gonbidatu eta zorionak eman zizkien: Kennedyri jakinarazi zionez, \"gure ikuspuntuaren arabera, gerra laburragoa izango da orain\". Kennedyk gutun bat idatzi zion Lodgeri, \"bere lan bikainagatik\" zorionak emanez.\nKolpearen ondoren, anabasa piztu zen. Hanoi egoeraz baliatu zen eta gerrillariak are eta gehiago babestu. Hego Vietnam ezegonkortasun politiko handiko garai batean sartu zen, gobernu militar bat hurrengoari zerraiola. Komunistek uste zuten gobernu berri bakoitza aurrekoa baino estatubatuarren txotxongilo handiagoa zela; edozein izanik ere Di\u1ec7men akatsak, nazionalista gisa zituen kredentzialak (geroago Robert McNamarak adierazi zuen bezala) akatsik gabeak izan ziren.\nAEBetako aholkulari militarrak sartu ziren Hego Vietnamgo indar armatuen maila guztietan. Edonola ere, matxinadaren izaera politikoari muzin egiteagatik kritikatu zituzten. Kennedy administrazioa saiatu zen estatubatuarren ahaleginak baketzera bideratzen \u2013kasu horretan, insurgentziaren mehatxu gero eta handiagoari aurre egitea zen\u2013 eta herritarren \"bihotzak eta gogoak irabaztea\". Hala ere, Washingtongo buruzagitza militarra AEBetako aholkularien edozein funtzioren aurka zegoen, tropen ohiko trebakuntza ez bazen. Paul Harkins jeneralak, Hego Vietnamgo indar estatubatuarren komandanteak, konfiantzaz iragarri zuen garaipena 1963ko Gabonetarako. Hala ere, CIA ez zen hain baikorra eta ohartarazten zuen \"Viet Congek, oro har, zelaiaren zati handi baten \"de facto\"ko kontrola mantentzen duela eta ahaleginaren intentsitate orokorra etengabe handitu duela\".\nCIAko Jarduera Berezien Dibisioko ofizial paramilitarrek Hmong tribuko kideak entrenatu eta zuzendu zituzten Laosen eta Vietnamen. Indar indigenak hamarnaka mila ziren, eta ekintza zuzeneko misioak egin zituzten, ofizial paramilitarrek zuzenduta, Pathet Lao indar komunisten eta Ipar Vietnamgo haien aldekoen aurka. CIAk Phoenix Programa ere zuzendu zuen eta Laguntza Militarreko Agintaritzan parte hartu zuen (MAC-V SOG), Operazio Berezien Taldeari jarri zioten izena estaldura lortzeko.\nTonkingo golkoa eta Johnsonen eskalada, 1963\u20131969.\n1963ko azaroaren 22an hil zuten Kennedy presidentea. Lyndon B. Johnson presidenteordea ez zen Vietnamekiko politikan oso sartuta egon; hala ere, presidente bihurtu zenean, Johnsonek berehala gerrari ekin zion. 1963ko azaroaren 24an, esan zuen: \"komunismoaren aurkako borroka batu egin behar da... indarrez eta determinazioz\". Johnsonek bazekien Hego Vietnamen azkar hondatzen ari zen egoera bat heredatu zuela, baina Hegoaldea defendatzeko dominoaren teoriaren argumentu zabalki onartuari atxiki zitzaion: Erretiratuz gero edo baretuz gero, bi ekintzetako edozeinek arriskuan jarriko lituzke beste nazio batzuk gatazkatik haratago. Batzuek argudiatu dute Ipar Vietnamgo politika ez zela Asiako hego-ekialdeko beste gobernu ez-komunista batzuk boteretik kentzea.\nKontseilu iraultzaile militarra, Hego Vietnamgo buruzagi indartsu baten ordez biltzen zena, 12 kidek osatzen zuten. Kontseilu horren buru D\u01b0\u01a1ng V\u0103n Minh jenerala zen, Stanley Karnow kazetariak geroago \"lozorroaren eredu\" gisa gogoratuko zuena. Lodgek, urte amaieran zapuzturik, kable bat bidali zuen etxera Minhi buruz: \"Gauzen buru jartzeko bezain indartsua izango al da?\". Minhen erregimena 1964ko urtarrilean kendu zuen agintetik Nguy\u1ec5n Kh\u00e1nh jeneralak. Hala ere, ezegonkortasun militarrak jarraitu egin zuen, denbora gutxian estatu-kolpe batzuk gertatu baitziren, baina ez denak arrakastatsuak.\nTonkingo golkoko gertakaria.\n1964ko abuztuaren 2an, USS \"Maddox\"ek, Ipar Vietnamgo kostaldean zehar egindako behaketa misio batean, Tonkingo Golkoan zelatan egon ziren zenbait itsasontzi torpedo-garraitzaileri tiro egin eta kalte egin omen zien. Bi egun geroago, USS \"Turner Joy\" eta \"Maddox\"en aurkako bigarren eraso baten berri eman zuten, eremu berberean.. Lyndon Johnsonek George Ball Estatu idazkariordeari esan zionez, \"marinel horiek arrain hegalariei tiro egiten aritu dira\". 2005ean desklasifikatutako NSAren datarik gabeko argitalpen batek agerian utzi zuen abuztuaren 4an ez zela erasorik izan.\nBigarren \"erasoak\" errepresaliaren aire erasoak eragin zituen, eta Kongresua Tonkingo Golkoko Ebazpena onartzera eraman zuen 1964ko abuztuaren 7an. Ebazpenak presidenteari boterea ematen zion \"Estatu Batuetako indarren aurkako edozein eraso armaturi aurre egiteko eta eraso berriak prebenitzeko beharrezko neurri guztiak hartzeko\" eta Johnson honetan oinarrituko zen gerra zabaltzeko autoritatea izateko. Hilabete berean, Johnsonek konpromisoa hartu zuen \"mutil estatubatuarrak ez konprometitzeko Asiako mutilek beren lurra babesten laguntzeko egin beharko luketen gerra borrokatzera\".\nSegurtasun Nazionaleko Kontseiluak Ipar Vietnamgo bonbardaketen hiru fasetan eskalatzea gomendatu zuen. 1965eko otsailaren 7an Pleikun AEBetako armadaren base bati eraso egin ondoren, aire eraso batzuk hasi ziren, Flaming Dart Operazioa, Aleksei Kosygin lehen ministro sobietarra Ipar Vietnamen estatu bisitan zegoen bitartean. Rolling Thunder Operazioak eta Arc Light Operazioak aireko bonbardaketak eta lurreko laguntza operazioak areagotu zituzten. Bonbardaketa kanpainak hiru urte iraun zuen azkenean, eta Ipar Vietnam behartu nahi zuen Viet Congi ematen zion laguntza bertan behera uztera, aireko defentsak eta Ipar Vietnamgo azpiegitura industriala suntsitzeko mehatxua eginez. Gainera, hegovietnamdarren morala indartu nahi zuen. 1965eko martxotik 1968ko azarora bitartean, Rolling Thunderrek iparraldea bonbardatu zuen milioi bat tona misil, kohete eta bonbekin.\nLaosen bonbardaketa.\nBonbardaketak ez ziren Ipar Vietnamera mugatu: beste aire-kanpaina batzuek, hala nola Barrel Roll Operazioak, Viet Cong eta PAVNaren azpiegituraren zati batzuk izan zituzten helburu. Horien artean, Ho Chi Minh hornidura ibilbidea zegoen, Laos eta Kanputxea zeharkatzen zituena. Laos, itxuraz neutrala, gerra zibil baten eszenatoki bihurtu zen, AEBek babestutako gobernu laostarra Pathet Lao eta haren aliatu iparvietnamdarrekin aurrez aurre jartzen zuena.\nEstatu Batuek aireko bonbardaketa masiboak egin zituzten Pathet Laoren eta PAVNren indarren aurka, gobernu zentrala eror zedin eragozteko eta Ho Chi Minh Bidearen erabilera baliogabetzeko. 1964 eta 1973 artean, AEBek bi milioi tona bonba jaurti zituen Laosen, AEBek Bigarren Mundu Gerra osoan zehar Europa eta Asian jaurtitako 2,1 milioi tona bonben kopuru ia bera: horrela Laos historiako herrialde bonbardatuena bihurtu zen, bere populazioaren tamainari dagokionez.\nIpar Vietnam eta Viet Cong gelditzeko helburua ez zen inoiz lortu. Hala ere, Estatu Batuetako Aire Indarren Estatu Nagusiko buru Curtis LeMayk luzaroan defendatu zituen Vietnamgo saturazio bonbardaketak, eta komunistei buruz idatzi zuen \"bonbardatu egingo ditugula Harri Arora itzularazii arte\".\n1964ko ofentsiba.\nTonkingo Golkoko Ebazpenaren ondoren, Hanoik aurrea hartu zion tropa estatubatuarren etorrerari eta Viet Cong hedatzen hasi zen, hegoalderantz gero eta kide gehiago bidaltzeaz gain. Fase horretan, Viet Congeko indarrak hornitzen ari ziren, eta AK-47 fusilekin eta beste hornidura batzuekin estandarizatzen ari ziren beren taldea, baita 9. Dibisioa osatzen ere. 1959an, Viet Congek 5.000 kide zituen; 1964rako, 100.000. Armada ere hazi zen, 850.000 kide izatetik milioi bat kide izateraino. Aldi berean, Vietnamen hedatutako tropa estatubatuarren kopurua ere emendatu zen: 2.000 1961ean, eta 16.500 1964an. Garai hartan, harrapatutako ekipoen erabilera murriztu egin zen, eta munizio eta hornidura gehiago behar ziren unitate erregularrak mantentzeko. 559. taldeari Ho Chi Minh bidea zabaltzeko ardura eman zitzaion, AEBetako gerra-hegazkinen bonbardaketa ia etengabea ikusita. Gerra Hanoik pentsatutako hiru faseko ereduaren azken fasean sartzen hasia zen. Viet Congek orain ARVN suntsitzeko eta zonaldeak harrapatu eta mantentzeko zeregina zuen; hala ere, ez zen oraindik herri eta hiri garrantzitsuei eraso egiteko bezain indartsua.\n1964ko abenduan, ARVNaren indarrek galera handiak izan zituzten B\u00ecnh Gi\u00e3ko guduan. Bi aldeek erabakigarritzat jo zuten guda hura:. lehenago, Viet Congek eraso eta iheserako gerrilla taktikak erabili zituen. B\u00ecnh Gi\u00e3n, ordea, ARVNaren indar boteretsuago bat garaitu zuten bataila konbentzional batean, eta lau egunez egon ziren zelaian. Modu argigarrian, Hego Vietnamgo indarrak berriro garaituak izan ziren 1965eko ekainean, \u0110\u1ed3ng Xo\u00e0iko guduan.\nEstatubatuarren lurreko gerra.\n1965eko martxoaren 8an, 3.500 marine estatubatuar lehorreratu ziren Da Nangetik gertu, Hego Vietnamen. Horrela hasi zen estatubatuarren lurreko gerraren fasea. AEBetako iritzi publikoak izugarri babestu zuen hedapena. Marineen hasierako misioa Da Nang aire basearen defentsa izan zen. Lehen hedapena, 3.500 soldadu 1965eko martxoan, ia 200.000ra igo zen abenduan. Politikak alde batera utzita, agintari estatubatuarrak instituzionalki eta psikologikoki desegokiak ziren defentsa-misio baterako.\nWilliam Westmoreland jeneralak U. S. Grant Sharp Jr almiranteari, Ozeano Bareko indar estatubatuarren komandanteari, egoera larria zela jakinarazi zion. Honela esan zuen: \"Konbentzituta nago tropa estatubatuarrek, beren energia, mugikortasun eta su-potentziarekin, borroka arrakastaz eraman dezaketela FLNra (Viet Cong)\". Gomendio horrekin, Westmorelandek AEBen jarrera defentsiboa alde batera uztearen eta hegovietnamdarrak baztertzearen alde egin zuen. ARVNko unitateei jaramonik egin gabe, AEBetako konpromisoa mugagabe bihurtu zen. Westmorelandek hiru puntuko plana zirriborratu zuen gerra irabazteko:"}
{"id": "6270", "revid": "6327", "url": "https://eu.wikipedia.org/wiki?curid=6270", "title": "Vietnameko gerrate", "text": ""}
{"id": "6271", "revid": "56334", "url": "https://eu.wikipedia.org/wiki?curid=6271", "title": "Yom Kippur", "text": "Yom Kippur (, ahoskatua, pluralean , \"Yom HaKipurim\") edo Pekamenaren Eguna, juduen jaia da, \"tishrei\" hileko hamargarren egunean (irailaren bukaeran edo urriaren hasieran) ospatzen dena. Urteko egunik sakratuena da juduentzat. Janaria, edaria, bainua eta senar-emazteen arteko sexu-harremanak debekaturik daude, eta sineslearen eta Jainkoaren arteko adiskidetasuna berrezartzen da egun horretan.\nOhiturak.\nGarrantzi handienetako jaiegun judua denez, Yom Kippurreko jaiegunean judu laikoek ere parte hartu ohi dute. Horietako asko Yom Kippur eta Rosh Hashanah edo juduen urteberrian bakarrik joaten dira sinagogara eta, ondorioz, sinagogak jendez beteta egon ohi dira data horietan."}
{"id": "6273", "revid": "336", "url": "https://eu.wikipedia.org/wiki?curid=6273", "title": "Wikimedia Fundazioa", "text": "Wikimedia Fundazioa ( \"Wikimedia Foundation, Inc\"), Wikipedia entziklopedia eta beste hainbat proiektu sustatzen dituen erakundea da. Floridan sortutako irabazi asmorik gabeko erakundea da. Wiki sisteman oinarritzen dira bere proiektu aske guztiak.\nKontseilua.\nHonakoak dira Wikimedia Fundazioaren Kontseiluko partaideak:\nWikimediako proiektuak.\nEdukien proiektuak.\nWikipediarekin batera, Wikimedia Fundazioak beste hainbat wiki kudeatzen ditu. Guztiek eskaintzen dituzte eduki libreak. Guztien helburua da ezagutza batzea, antolatzea, sailkatzea eta partekatzea. Hona proiektu batzuk (argitara eman ziren daten arabera sailkatuak):\nAzpiegitura eta koordinazio proiektuak.\nBadaude hainbat proiektu beste proiektuak nolabait babesteko eta sustatzeko. Esate baterako, argibideak ematen ditu wikimediako guneetan azkar eta ondo moldatzeko.\nTokiko kapituluak.\nWikimediaren proiektuak mundu osoan daude zabalduta eta arrakasta handia izan dute. Horregatik, Wikimediak elkartutako erakunde sare bat sortu zuen antolaketa hobetzeko.\nTokiko kapituluak erakunde independenteak dira, Wikimedia Fundazioaren helburu berdinak dituztenak. Kapituluek Wikimedia Fundazioaren diru-laguntza jasotzen dute urtero. Horretarako, urteko txostena egin behar dute. Bestalde, Wikimedia komunitateari eta Wikimediaren proiektuei era desberdinetan laguntzen diete - dohaintzak esleituz, ekitaldiak antolatuz eta tokiko proiektuak bultzatuz. Gainera Wikimedia proiektuak eduki askea eta Wiki kultura sustatzeaz arduratzen dira.\nTokiko kapituluak erakunde independenteak direnez ez dute Wikimedia Fundazioaren webguneen lege-kontrolik edo ardurarik. Gehienetan, kapituluek estatu oso baten hedadura dute.\nBeste elkarte atxiki batzuk.\nErakundetze aldetik, kategoria nagusia kapitulua da. Aldiz, badira maila txikiagoan aitortza duten beste elkarte batzuk: gai erakundeak (Amical), eta erabiltzaile taldeak. Gai erakundeek ez dute kapituluek beste aitortzarik, baina eskubideetan zein betebeharretan haiengandik oso gertu daude. 2018an, Amical katalana da gai erakunde bakarra.\nAldiz, erabiltzaile taldeak ugari dira. Erabiltzaile taldeek badute fundazioaren aitortza, baina ez kapituluek edo gai erakundeek beste. Gehienetan, hizkuntzaren arabera antolatzen dira, baina bestela ere erakundetzen dira, gai edo geografia ingurune baten inguruan. 2016tik, Euskarazko Wikipedian, Euskal Wikilarien Elkarte sortu zen, erabiltzaile talde bat, eta wikipedia proiektu horren dinamizatzaile garrantzitsua."}
{"id": "6275", "revid": "129751", "url": "https://eu.wikipedia.org/wiki?curid=6275", "title": "Hiltzaile berde", "text": "Hiltzaile berde, kuleto berde, txapel biribil edo ilkorra (\"Amanita phalloides\") \"Amanita\" generoan pozoitsuak diren perretxiko espezie bat da. \nBere karpoforoaren kapelak, grisa edo berdea, ganbiletik zapalera, zuntzezko azaleko ertz leuna du. Oinaren kolorea antzekoa edo zurixka da. Bolbaren zabalera handia da (3-5 cm).\nBere izenak dioenez oso pozoitsua da. Pozoidura larrietako gehiengoaren eragilea da. Baditu bi motatako toxinak: falotoxinak eta amatoxinak. Espezie honetako toxina hilgarria alpha-amanitina da. Toxinak mina egiten die batez ere gibelari eta giltzurrunei. Askotan tratamendu bakarra organoaren transplantea da. Aski da 50 gramo jatea gizaki bat hiltzeko.\nKlemente VII.a aita santua perretxiko mota hau jateagatik hil zen.\nBizilekua.\nLatifolioekin, pago, haritz eta hurritzekin, mikorrizak sortzen ditu lurzoru azidoetan. Europan eta Ipar Amerikan ageri da.\nDeskribapena.\nTamaina ertainetik handirako perretxikoa. 5etik 15 cm-ra arteko zabalerako kapela, hasieran borobila eta hemisferikoa, baina zahartuaz zabalduaz; horizka zurbila edo oliba-berdea; gainazal itsaskorra bustita dagoenean, haragi trinkoa, samurra eta zuria, eta zapore ez-bereizgarria.\nOrri libreak (hanka edo kirtenera hurbiltzen diren orriak, baina ukitzen ez diotenak), kolore zuritik kremara, batzuetan tonu arrosa txiki batekin, pilatuta.\nKirtenak 8-15 cm luze eta 1-2 cm lodi; zigi-zagako marka finak ditu eta ezkata oliba-grisaxkak sakabanatuta.\nGona formako eraztuna, hauskorra, zintzilikarioa, zuria edo txapelaren kolorekoa, nahiko iraunkorra, baina aska daiteke.\nZaku bat bezalako bolba, zuria.\nErregistratutako giza heriotza gehien eragin dituen onddoa. Espezie toxikoa da eta ez da jangarria. Udazkenean hariztietan agertu ohi dena. Karlos VII.a enperadorea eta Klaudio enperadore erromatarra bezalako pertsonaiak perretxiko hau jateagatik hil zirela uste da.\nToxikotasuna.\nHeriotzaren onddoa ongi ezagutzen den onddo pozoitsua eta hilgarria da, kosta ahala kosta saihestu beharrekoa. Amatoxina izeneko konposatu toxiko arriskutsuak ditu. Intoxikazioaren lehen sintomak ondoez gastrointestinalak dira, ondoren, giltzurrun eta gibel gutxiegitasuna eta tratamendurik gabe, intoxikazioak heriotza eragin dezake.\nOnddo toxiko hauek gizakiek kontsumitu ohi dituzten hainbat jangarrien antzekoak dira, eta horrek intoxikazio arriskua areagotzen du.\nAmatoxinak, onddo hauetan dauden toxinak, termoegonkorrak dira: beroak eragindako aldaketei aurre egiten diete, beraz, efektu toxikoak ez dira beroarekin murrizten.\nOnddo pozoitsuenetako bat da. Uste da onddo baten erdiak bakarrik, gizaki heldu bat hiltzeko adina toxina duela.\nSasoia eta lekua.\n\"Amanita phalloides\" zuhaitzen sustraietan eta inguruko lurrean hazten da; batez ere udazkenean garatzen da, baso mota guztietan, baina bereziki ugaria da \"Quercus\" espezietako basoetan (arteak, artelatzak eta haritzak). Bakarrik edo talde txikietan. Udazkeneko espeziea da, baina ez da harritzekoa uda amaieratik azaro amaiera arte agertzen ikustea.\nEuropa osoan, Amerikan eta Asiako zati batean ateratzen da.\nNahasmen arriskua.\nKapelaren kolorearen arabera, \"Russula virescens\" eta \"Tricholoma sejunctum\" perretxikoekin nahas daiteke, baina ez daukate ez bolbarik eta ez eraztunik.\nIntoxikazioak.\n1._ Gredos mendilerroko haraneko Cuevas del Valle herrian, perretxiko zale arruntek, gurasoek eta aitona-amonek jan zituzten perretxikoak jaten zituzten, aurrekoen ohitura jarraiki, eta denetarik jaten zuten \u201ceuskaldunen\u201d teknika berriaz mesfidati ziren, baina azken batean, halako inbidia bat zuten, eta herrikide migrarien pare jarri nahi zuten, eta lehen urratsak ematen hasi ziren, nahiz eta okerrak izan, 1984an Rufino eta Eulogio Rodriguez Gonzalez anaiei gertatu zitzaien bezala.Beraiek kontatzen dute: \u201cBegira Eulogio, euskaldunek eraztundun perretxiko denak jaten dituzte\u201d \u201c zergatik hainbeste burugogorkeri eta mesfidantza, probatuko ditugu gaztainondo zaharraren ondoan atera diren perretxiko eder hauek? Esan eta egin, aukeratutako hiru ale saskian sartu zituzten, bolba eta eraztun ikusgarriekin eta kapelan oliba berde kolore ikaragarriekin. Amak prestatu egin zien eta oso gustura jan zituzten, jan eta 9 ordura hasi ziren sintomak. Rufinok ez zuen zalantzarik izan: Perretxikoak izan dira! 48 ordura Rufinok perretxiko zati bat botatzen du eta papera berdez zikintzen du. Medikuen zalaparta ikaragarria da. ZIUn 5 egun ematen dituzte etengabe dialisian, mirariz baina hobetu egiten dira. Pixkanaka, beren perretxiko tradizionaletara itzuli ziren, gurasoek eta aitona-amonek jan zituztenetara, inolako arriskurik gabe.\nBanaketa-eremua.\nEuropa, Ipar Afrika, Mendebaldeko Asia. Ipar Amerikan, Ekialdeko eta Hegoaldeko Afrikan, Hego Amerikan, Australian eta Zeelanda Berrian sartua.\nEtimologia.\nAmanita grekotik dator eta Zilizia eta Siria arteko mendiari egiten dio erreferentzia, han oso ugariak ziren eta. Grezieraz beste esanahi bat ere badu, perretxikoa, kontzeptu orokor gisa.\nPhalloides ere grekotik dator eta bere garapenaren lehen zikloetan duten forma falikoari dagokio."}
{"id": "6276", "revid": "119347", "url": "https://eu.wikipedia.org/wiki?curid=6276", "title": "Osakidetza", "text": "Osakidetza - Euskal Osasun Zerbitzua (edo besterik gabe Osakidetza) Euskal Autonomia Erkidegoko osasun zerbitzu publikoa da, 1984an Espainiako Gobernuak Eusko Jaurlaritzari Osasun eskumena igarotzean sortutakoa, Carlos Garaikoetxea lehendakari zela, Eusko Jaurlaritzaren erakunde autonomo gisa. Gerora, ekainaren 26ko 8/1997 Legearen bidez, Eusko Jaurlaritzaren zuzenbide pribatuko ente publikoa izatera igaro zen (nagusiki zuzenbide pribatuaren arabera jarduten duen erakunde-mota).\nEspainiako Osasun Sistema Nazionalaren parte da (1986an sortu zen); harez geroztik, Euskal Autonomia Erkidegoan INSALUD (Instituto Nacional de la Salud) entitate publikoa ordezkatzen du. Arduradun nagusia Eusko Jaurlaritzako Osasun sailburua da eta Osasun Sailera atxikita dago.\nZentro guztien zerrenda.\nOsakidetzaren zentroak hurrengo sailkapenaren arabera antolatzen dira:\nEuskararen erabilera.\n2015eko urtarrilaren 7an, Osakidetzako lan eskaintza publikoetan euskara aintzat hartzeko galdegin zion Behatokiak, bestela, hizkuntza eskubideak urratzen zirelako. 2005etik 2012ra 26.405 lanpostu sortu ziren Osakidetzan eta 4.885ek (% 18,5) zuten derrigortasun data. 1.991ren hizkuntza eskakizunak ziurtatu ziren (% 7,5). Derrigortasun data zutenen artean, % 40,8 egiaztatuak ziren."}
{"id": "6277", "revid": "251", "url": "https://eu.wikipedia.org/wiki?curid=6277", "title": "Phaloides", "text": ""}
{"id": "6278", "revid": "251", "url": "https://eu.wikipedia.org/wiki?curid=6278", "title": "Amanita phaloides", "text": ""}
{"id": "6283", "revid": "448", "url": "https://eu.wikipedia.org/wiki?curid=6283", "title": "Osasunbidea", "text": "Osasunbidea Nafarroako Foru Erkidegoko osasun zerbitzu publikoa da, 1990ean sortutakoa.\nLehen Mailako Arreta.\nIru\u00f1eko zonaldearen zentroak.\nAlde zaharra - Arrosadia/Milagrosa - Arrotxapea - Azpilaga\u00f1a -Donibane - Ermitaga\u00f1a - Etxabakoitz - Iturrama - Mendillorri - Sanduzelai/San Jorge - Txantrea - Iru\u00f1eko Lehen Zabalgunea - Iru\u00f1eko Bigarren Zabalgunea\nLizarrerriaren zentroak.\nLizarra - Villatuerta - Antzin-Ameskoak - Viana - Los Arcos - Allo - Lodosa - San Adri\u00e1n"}
{"id": "6284", "revid": "9175693", "url": "https://eu.wikipedia.org/wiki?curid=6284", "title": "Aralar (argipena)", "text": "Aralar hau izan daiteke:"}
{"id": "6287", "revid": "117015", "url": "https://eu.wikipedia.org/wiki?curid=6287", "title": "Pel\u00e9", "text": "Edson Arantes do Nascimento (Tr\u00eas Cora\u00e7\u00f5es, 1940ko urriaren 23a - S\u00e3o Paulo 2022ko abenduaren 29a), batez ere Pel\u00e9 ezizenaz ezaguna, brasildar futbolaria izan zen, zaletu eta aditu askoren iritziz inoiz izan den handiena. \"Mendeko Atleta\" titulua jaso zuen 1981ean, \"L'\u00c9quipe\" frantziar kirol-egunkariak emanik.\nKirol ibilbidea.\nFutbolerako berezko dohaina zuen: zelai gainean lasterra, bizia eta teknika trebekoa zen. Aurrelari aritzen zen maizenik, eta golak erraz sartzen zituen, bai urrundik eta bai gertutik. 1958ko Suediako Munduko Kopan (Jules Rimet lehiaketan) garaipena lortu zuen brasildar taldearekin aritu zen. 1962. eta 1970. urteetan jokatu ziren mundu lehiaketetan ere garaipena lortu zuen . Brasilen jokatu zuen Santos futbol taldean, harik eta 1974an futbola utzi zuen arte. 1975ean, ordea, futbolera itzuli zen 1977 arte, New Yorkeko Cosmos futbol taldearekin dirutza handiko kontratu bat sinatu baitzuen. Futbola utziz geroztik, kirol munduari gertutik loturik segitu zuen aditu lanetan; zenbait liburu ere idatzi zituen eta hainbat filmetan ere izan zen partaide.\nFutbol profesionalaren goleatzailerik onena izan zen, 1.284 gol sartu baitzituen bere ibilbide osoan. Partida bakar batean sartutako gol kopururik handiena 1964an lortu zuen: 8 gol (Santos 11-Botafogo 0). 1959ko denboraldian 127 gol sartu zituen, inoizko markarik handiena.\nBrasilgo selekzioa.\nBrasilgo selekzioarekin 92 partida ofizial jokatu zituen eta taldeko golegilerik onena izan zen, 95 golekin, baita Munduko Txapelketetan inoizko brasildarrik onena ere (12 gol). 1958an, Munduko Txapelketa lortzen futbolaririk gazteena izan zen. Haren azken partida 1971ko uztailaren 18an izan zen, Brasil-Jugoslavia zehazki.\nFutbol klubak.\nBrasilgo Santos FC taldean jokatu zuen 1956tik 1974 arte eta ondoren, New York Cosmos talde estatubatuarrean, 1975etik 1977 arte."}
{"id": "6289", "revid": "90204", "url": "https://eu.wikipedia.org/wiki?curid=6289", "title": "Herodoto", "text": "Herodoto Halikarnasokoa (; Halikarnaso, Persiar Inperioa, K.a. 484 - Turios edo Pella, K.a. 425) greziar historialaria izan zen. \"Historiaren aita\" deitu ohi zaio. Haren lanik ezagunena \"Historiak\" da; bederatzi liburutan banaturik dago, eta Mediar Gerren jatorriari buruz egin zituen ikerketak biltzen ditu. Grekoz, \u00abikerketak\u00bb esan nahi duen hitza \u1f31\u03c3\u03c4\u03bf\u03c1\u03af\u03b1\u03b9 da, eta horixe da \u00abhistoria\u00bb hitzaren sorburua. Herodoto, kronologikoki lehen historialari greziarra izateaz gainera, europar kulturaren barruan prosaz idatzitako liburu zaharrenaren egilea da. Hark idatzi zuen, bestalde, irakurria izan zedin helburua zuen lehenengo liburua.\nBizitza.\nHerodoto Halikarnason, Asia Txikiko hego-ekialdeko hirian, jaio zen K.a. 484. urte inguruan, Ligdamis tiranoaren aurkakoa zen familia batean. Samosera erbesteratu behar izan zuen harekin batean. Halikarnasora itzulirik, tirania egozteko matxinadan parte hartu zuen (K.a. 454 inguruan). Denbora batez Atenasen bizi izan zen (K.a. 446 inguruan), eta Perikles eta Sofokles ezagutu zituen. Periklesek Grezia Handian sorturiko Turios hirira kolono joan zen K.a. 444an. Greziak eta Persiak bakea izenpetu zutenetik aurrera, Samos, Atenas eta Turios abiagune harturik, bidaia handiak egin zituen Asia, Afrika eta Europako lurraldeetan zehar: Asia Txikia, Babilonia, Eszitia (Olbia, Krimeako penintsula), Zirene, Goi eta Behe Egipto, Kreta, Egeoko uharteak, ia Grezia kontinental osoa eta Grezia Handia.\nLana.\nHerodotoren lan handiak \"Historiak\" izenburua du, eta bederatzi liburutan banaturik dago, bakoitzak musa baten izena duelarik; egileak \"ikerketa\" esanahiarekin erabiltzen du historia hitza. Lan horren helburu nagusia Persiar Inperioaren eta Greziaren arteko gerrak kontatzea da, Mendebaldearen eta Ekialdearen arteko borroka alegia. Berak, gaztea zela, gerra horien azken gertaerak bizi izan zituen. Kontaera hori osatzeko bi bide erabili zituen. Alde batetik, logografoen idatzietatik, mitologiatik eta zenbait poetarengandik hartu zituen datuak, baina bide horrek ez zion iturri sendo edo ziurrik eman. Beste alde batetik, bere bidaiez baliatu zen, lurralde ezagunetara, Afrika iparraldera, Asia Txikira eta Itsaso Beltzeko kostaldera egindako bidaiez oro har.\nHerodotoren ustez, gerra haien testuingurua osatzeko bide bakarra, Greziaren eta Persiaren arteko gerrek arrastoa utzi zuten lurraldeak ezagutzea zen. Behin lurralde haietara joanez gero, bertako monumentuak, oroitzapenak eta tradizioak ikertzea zen egin beharreko bigarren urratsa -ezin ahantz daiteke, esan bezala, Herodotorentzat historia hitzak ikerketa esan nahi zuela-. Bestalde, ez du ez poesia ez filosofia egiten, nahiz eta genero baten zein bestearen osagaiak aurki daitezkeen haren lanean. Herodoto kontalari handia zen, gauzak soiltasunez kontatzen zituena. Ildo nagusi bat hartzen zuen -Persiaren historia-, eta behin baino gehiagotan, ildo hori alde batera utzi eta beste herrietako gertaerak sartzen zituen, baina beti itzultzen zen hari nagusira. Tarteki horiek batzuetan besteetan baino luzeagoak dira eta, horrela, bigarren liburua esate baterako, Egiptori buruzkoa da oso-osorik.\nHerodotok ez du bere bidaietan jasotako informaziorik bazterrean utzi nahi, eta horregatik txertatzen ditu bere testuetan tarteki horiek guztiak. Zehaztasun handiz deskribatzen ditu beretzat arrotzak ziren herrietako ohiturak, egiptoarrenak, babiloniarrenak edo eszitenak; arreta handia jartzen zuen herri haien gurtzetan eta sinesmenetan, eta horregatik balio handikoa da haren lana erlijioak ikertzeko. Gaur egun existitzen ez diren baina garai hartan garrantzi handikoak izan ziren hiriak ere deskribatu zituen lan horretan."}
{"id": "6291", "revid": "56334", "url": "https://eu.wikipedia.org/wiki?curid=6291", "title": "Anaximenes", "text": "Anaximenes (Grekoz: \u0386\u03bd\u03b1\u03be\u03b9\u03bc\u03ad\u03bd\u03b7\u03c2) Miletosekoa (K.a. 585 \u2013 ) Miletoko eskolako hirugarren filosofoa izan zen, Tales eta Anaximandro ondoren. Teofrastoren arabera Anaximandrosen ikaslea izan zen. Bestalde, Anaxagoras eta Diogenes Apoloniakoa Anaximenesen ikasleak izan bide ziren.\nPentsamendua.\nTales eta Anaximandros bezala, gauza guztien \"arkhe\" edo sorburuaz kezkaturik, denak airea jatorri duela baieztatu zuen. Airea nonahi dagoen gaia da, eta naturako indarren eraginez eraldatzen da, beste gauzak sortuz horrela. Tradizio grekoan, airea arima edo bizitzaren arnasarekin lotzen da. Ildo beretik, arimaren propietateak egotzi bide zizkion Anaximenesek aireari. Horrela, airearen izaera jainkotiarra dela eta bere kabuz gauzak sortu eta bilakatzeko gai dela pentsatu zuen. Aldakortasuna eta naturaren aniztasuna airearen beraren trinkotasunaz azaltzen zuen: airea arindu egiten bada, [su]] bilakatzen da eta trinkotu ahala haize, hodei, ur, lur eta harri bihurtzen da eta alderantziz. Prozesu hauek enpirikoki baiezta daitezke beroak arindu eta hotzak trinkotu egiten duela begiratuz. Aldaketa hauen mekanismoa ordea ez zuen azaldu. . Airea neutroa delako eta \"apeiron\" ez bezala propietateak dituelako aukeratu zuela aipatu zuen Teofrastok. Anaximenes, eta Miletoko eskolako beste filosofoak, materialista monistak ote diren eztabaidatu da. Ildo honetatik, badirudi Anaximenesek ez zuela pentsatu dena airea denik, dena airetik datorrela baizik, lurretan eta beste gauzetan airearen inongo arrastorik gabe. \nAirearen bitartez azaldu zituen zenbait fenomeno ere, esaterako tximista eta trumoia haizea hodeiak puskatzean sortzen zela pentsatzen zuen. Unibertsoaren sorrerari buruz, lurra airetik sortu zela zioen, trinkotze-efektu batengatik. Horrela, disko lau bihurtu zen. Horrela ilargia eta eguzkia ere sortu zirela baieztatu zuen. Izarrak airea sua bihurtu zenean sortu ziren. Gorputz hauek denak lurraren inguruan airean barrena dabiltzala esan zuen.\nBibliografia.\nAntzinako filosofo greziarren Anaximenesi buruzko testu batzuk hemen aurki daitezke: \"Readings in ancient Greek philosophy: from Thales to Aristotle\"; S. Marc Cohen, Patricia Curd, C. D. C. Reeve, \"books.google\" webgunean. 12-14. orrialdeak."}
{"id": "6296", "revid": "56727", "url": "https://eu.wikipedia.org/wiki?curid=6296", "title": "Asturies", "text": ""}
{"id": "6297", "revid": "6327", "url": "https://eu.wikipedia.org/wiki?curid=6297", "title": "Le\u00f3n", "text": ""}
{"id": "6304", "revid": "119347", "url": "https://eu.wikipedia.org/wiki?curid=6304", "title": "Aragoiera", "text": "Aragoiera (\"aragon\u00e9s\" edo \"luenga aragonesa\") Aragoiko (Espainia) Pirinieotako zati batzuetan mintzatzen den erromantze hizkuntza da. Erdi Aroko hizkuntza gisa, mundu akademikoan nafar-aragoiera izenaz ezaguna da.\nEgile batzuek VIII. mendearen inguruan latinetik jaio zela uste dute. Historikoki, euskararen eragina jaso zuen hastapenetan, bai eta ondoko katalanarena, okzitanierarena eta gaztelaniarena ere: azkena eragile nagusia da.\n2009ko azarotik, aragoiera eta katalana babesteko asmoz, \"Aragoiko hizkuntzak erabili, babestu eta bultzatzeko legea\" onartu zuen Aragoiko gobernuak. Lege horrek ez du aragoieraren koofizialtasunik jasotzen, baina hizkuntzaren lurraldean eskubide batzuk onartzen ditu.\nIdaztarauari dagokionez, eztabaida izan da, bi erabiltzen baitira: 1987ko Uescako arauak (Consello d'a Fabla Aragonesak bultzatua), batetik, eta 2004tik Sociedat de Ling\u00fc\u00edstica Aragonesak defendatutakoa (\"Graf\u00eda SLA\" deitua), bestetik, 2010eko otsailean, banaketa bukatzeko, Academia de l'Aragon\u00e9sek \"Behin-behineko proposamen ortografikoa\" kaleratu zuen eta 2023an onartu zen ortografia bateratua.\nHiztunen geografia.\n10.000 hiztun inguru daude, Huescako hurrengo lekuetan, batik bat: Graus, Monz\u00f3n, Balbastro, Fonz, Hecho, Estadiella, Ben\u00e1s, Samianigo, Chaca, Plan, Ans\u00f3, Ayerbe, Broto eta Lo Grau.\nHistoria.\nLehen testu ezagunak, \"Doneiliagako glosak\" izenekoak, X. mendekoak dira. XII. eta XIII. mendeetan lekukotza idatziak ugaritu ziren, eta XIV.ean, Juan Fern\u00e1ndez de Heredia, lehen idazle esanguratsua, bizi izan zen.\nXVII. mendean, Ana Abarca de Bolea serorak testu batzuk utzi zituen, baina hiztunek XX. mende arte ez zuten euren hizkuntzaz irakurtzeko hainbeste aukera izan. 1977an, Francho Nagorek lehen gramatika liburua kaleratu zuen, bai eta zenbait fikziozko liburu idatzi ere.\n2005ean abiatu zuten Chuntos por l'aragon\u00e9s egitasmoa, hizkuntza batua lortzeko helburuarekin eta hainbat elkarte eta hiritarrek sostengatua. Horren emaitza Academia de l'Aragon\u00e9s erakunde araugilearen sorrera izan zen, urte bat geroago: 2023an, elkarte horrek ortografia estandarra adostu zuen.\nLiteratura.\nEgile klasikoen artean, Juan Fern\u00e1ndez de Heredia azpimarratzekoa da. Gure garaikideen artean, Chuse Inazio Nabarro, Francho Nagore, Mar\u00eda Pilar Ben\u00edtez Marco, Nieus Luz\u00eda Dueso, \u00d3scar Latas Alegre, Chus\u00e9 Mar\u00eda Satu\u00e9 edo Ana Tena Puy ezagunenetarikoak dira.\nMusika.\nMallacan, Biella Nuei, Prau, Lurte eta La Orquestina del Fabirol taldeak aipagarriak dira, bakoitza bere estiloan."}
{"id": "6307", "revid": "9413423", "url": "https://eu.wikipedia.org/wiki?curid=6307", "title": "Zornotza", "text": "Zornotza (Euskaltzaindiak onartutako izena) edo Amorebieta-Etxano (izen ofiziala) Bizkaiko erdialdeko udalerri bat da, Durangaldea, Arratia, Nerbioi ibarra eta Busturialdea eskualdeen artean dagoena. Gaur egungo udalerria 1951ko urtarrilaren 26an eratu zen, Zornotza eta Etxano udalerriak batuta. Udalerriak 58,46\u00a0km2 ditu, eta . urtean biztanle zituen.\nIzena.\nTradizioan, euskaraz, \"Zornotza\" (edo \"Zorrontza\") erabili izan da, eta gaztelaniaz \"Amorebieta\". 1979ko irailean, bietako bat ofizialtzat hartu behar zela eta, udalak \"Amorebieta\" hautatu zuen, eta horrela, udalerriaren izen ofiziala \"Amorebieta-Echano\" bihurtu zen. Gerora, euskal ortografiara ekarrita, \"Amorebieta-Etxano\" bihurtu zen, 1997ko ekainean.\nEuskaltzaindiak, berriz, \"Zornotza\" hautatu du herriaren euskarazko izentzat argudio historikoetan oinarrituta. Herriaren jatorria den Zornotzako ibar-jaurerriaren sasoian, XII. mendetik aurrera, bi elizate zeuden Ibaizabal ibaiaren bi aldeetan, bata bestetik oso hurbil, Amorebietakoa egun eliza nagusia dagoen lekuan eta Etxanokoa handik metro batzuetara. Biak ala biak, eta gainerako etxeak, \"Zornotza\" deitutako ingurunean zeuden. Horretan oinarrituta, Euskaltzaindiak logikotzat hartu zuen udalerriari \"Zornotza\" deitzea.\nHala ere, frankismoa amaitu ondoren, udalak ez zuen Euskaltzaindiaren iradokizuna aintzat hartu, eta gaztelaniatik datorren \"Amorebieta-Etxano\" izen ofiziala darabil. Herritarrek, berriz, euskaraz hitz egitean, \"Zornotza\" esaten diote herriari.\nGeografia fisikoa.\nZornotzako udalerria Bizkaiaren erdigunean dago eta itxura luzatua du, ipar-mendebaldetik hego-ekialdera.\nUdalerri mugakideak.\nIpar-ekialdean Muxikarekin egiten du muga, hego-ekialdean Iurreta eta Durangorekin, hegoaldean Dimarekin, hego-mendebaldean Lemoarekin, mendebaldean Galdakaorekin eta ipar-mendebaldean Larrabetzurekin.\nAuzoak.\nUdalerrian barrena sakabanaturik dauden auzoak hauek dira:\nInguru naturala.\nIbaizabal ibaiak udalerria zeharkatzen du eta ondoko mendiak inguratzen ditu: Betzuenburu (792 m), Ka\u00f1ometa (760 m), Gorritxueta (757 m), Belatxikieta (662 m), Bizkargi (563 m), Urrimendi (425 m), Arrezuriaga (329 m) edo Torreburu (326 m).\nUrkiolako Parke Naturala: 5.958,3 hektarea-ko zabalera dauka, eta Zornotza udalerria barne hartzen du.\nAramozko mendilerroak Dimako (Arratia) udalerritik banatzen du.\nHistoria.\nErdi Aroa.\nZornotzaren jatorria Zornotzako ibar-jaurerrian bilatu behar da. XII. mendean Zornotza leinukoek (Salcedo-Aialatarren ondorengoak) inguraldea populatu zuten, lekuari izena emanez. Izan ere, Pedro Garc\u00eda de Salcedori eman zioten opari Navas de Tolosako guduan izan zuen parte-hartzearen esker onez. Sasoi hartan Nafarroako erresumaren eta Bizkaiko jaurerriaren arteko muga zegoen bertan, eta oraindik ere herriko gune bati Nafarroako zelaiak deitzen zaio. Pedro Garc\u00eda de Salcedok zornotzarren leinua finkatu zuen ingurune hartan, Zornotzako ibar-jaurerria sortuz.\nZornotzako dorretxea, XII. mendearen erdialdean eraikia, 1445. urtean \"Castroko fraideak\" deituriko gudari talde batek erre egin zuen. Talde militar horrek, Pedro de Avenda\u00f1o jauntxoak ordainduta, su ematen zien inguruetako beste ahaide nagusien etxeei, Erdi Aroan Euskal Herrian egon ziren banderizoen gerratan. Dorretxe horretan, ibar-jauna edo Ibar-jaurerriko epaile nagusia bizi zen eta haren lana epaiketa penalak eramatea izaten zen.\nSasoi haietan, Zornotzako elizatea Bizkaiko Jaurerriko aberatsenetakoa zen Iturrizaren hitzetan. (\" ...mendi asko zituen ikatz eta etxe eraikuntzak egiteko; gazti\u00f1adiak ta otatzak sua eta karea egiteko; abereentzako larreak, senda-belarrak,iturri eta zubi ugari,gehienak zurezkoak eta bat harrizkoa Bilbora doan Ibai urtsua zeharkatzeko; arrantza ugaria eta 149 baserri lur arlo handiekin\"). Baserri hauen ekoizpena, Zubiaurren, astean hiru aldiz egiten zen azokan saltzen zen. Astepe inguruan kokatzen ziren olak eta burdindegiak ere oso ezagunak ziren. Bidegurutze baten egoteak eta lurralde aberatsak izateak bultzada ekonomiko handia eman zion Zornotzari garai haietan.\nErdi Aroan, haren inguruetan, Larrea, Alzaibar, Aretxaga, Belaustegi eta Nafarroa dorretxeak sortu ziren. Nafarroa dorrearen ondoan zegoen Nafarroako Erresuma eta Bizkaiaren arteko mugarria. Bizkaitarrek, akordioz, 1150eko urtarrilaren 28an kendu egin zuten. Larreako dorrea Nafarroako I\u00f1igo erregeak eraiki zuen 877. urtean eta haren alferez nagusia zen I\u00f1igo de Larari eman zion.\nZornotzako ibar-jaurerriak Gernikako Batzarretxean 29. jarlekua zuen eta bi buruzagik (\"fieles regidores\") bere izenean jarduten zuten. Etxanoko elizateak 30. jarlekua izan zuen Gernikako Biltzar Nagusietan.\nAro modernoa.\n1808ko urriaren 31n, Frantziako armadak, Villatte jeneralaren agindupean, Zornotzari eraso egin zion. Herriko defentsa Joaqu\u00edn Blake teniente jeneral irlandarrak zuzendu zuen soldadu ingelesekin eta, erasoaren ondorioz, 6.000 pertsona hil ziren (gehienak zibilak) eta Amorebieta eta Etxano aldeak suntsituta gelditu ziren. Soldadu ingelesek eta espainiarrek ez zuten galera handirik izan ihes egiteko aukera izan baitzuten. Borroka hura Napoleonen soldaduek irabazi zuten baina ez zuten lortu erresistentzia guztia apurtzea.\nIbar-jaurerriak lau elizate barne hartzen zituen: Amorebieta, Etxano, Ibarruri eta Gorozika. Azken biak, herriaren iparraldean eta Ibaizabalen arroan egon ordez Oka ibaiaren arroan egonik, Muxikako auzo bihurtu ziren.\nkarlistaldietan Zornotzak zerikusi handia izan zuen. Belaustegigoitia etxean (gaur egun berriztatu eta hotel moduan erabilia \"Konbenio kalean\"), karlistek eta liberalek Zornotzako ituna sinatu zuten 1872an, Hirugarren Gerra Karlistari amaiera emateko asmoz.\n1936ko Espainiako Gerra Zibila zela eta, Zornotza herria sute handi batek suntsitu zuen eta 1940. urtean gaur egun ezagutzen den herri berria eraiki zuten.\n1950eko hamarkadan Zornotzak eta Etxanok bat egin zuten.\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\nEkonomia.\nIndustria (metalurgia, kimikoa, ehungintza, papergintza) da ekonomi jarduera nagusia; zerbitzuak ere garrantzitsuak dira, merkataritza-gunea baita. Nekazaritzak (barazkiak berotegietan) eta abeltzaintzak garrantzi gutxiago dute. Beharrean dabiltzan herritarren ia % 60ek bigarren sektorean dihardute eta %40 inguruk hirugarrenean.\nDemografia.\nZornotzak biztanle zituen . urtean. Hazkunde nabarmena eduki zuen 60-70eko hamarkadetan, industrializazio prozesuagatik biztanleria bikoiztu zuela (1960: 8.346 biztanle; 1978: 15.791 biztanle). Laurogeiko hamarkadan populazioak hazteari utzi zion, baina XXI. mendearen lehen hamarkadetan hazteari ekin zion berriro.\nPolitika.\nUdal hauteskundeak.\n2015eko maiatzaren 24ko hauteskundeetako emaitzen ondorioz Andoni Agirrebeitia Abendibar (EAJ) da Zornotzako alkatea, David Latxagaren (EAJ) ondotik. Agirrebeitiak alkatetza lortu zuen bere taldearen baiezko botoei esker, gehiengo sinpleaz.\n2019ko hauteskundeen ondorioz, Agirrebeitiak alkatetza berritu zuen.\nOndarea.\nErlijio ondarea.\nAndra Mari eliza nagusia, X. mendean, etxanotarrek eraiki zuten eta XVI. mendean berriztatu eta handitu. XVII. mendean, berriz, Arteagako etxeak izan zuen patronatua eta elizaren hamarrenak hartu zituen.\nEtxanon elizaz gain, beste bost baseliza zeuden: Santa Luzia, Larreako San Juan Bataiatzailea, San Bartolome, San Antolin eta Bizkargiko Santi Kurutz. Horrez gain, 1712. urtean, Juan de Larreak komentu bat eraiki zuen.\n1544. urtean, Ziortzako abatak Bernagoitiako Mikel Deunaren elizaren patronazgoa eman zion Martin Ruiz de Avenda\u00f1o jauntxoari eta honek bere semea zen Prudencio de Avenda\u00f1o eta Ganboari. 1599. urtean berriztatu zuten.\nLarreako Juan Bataiatzaile Deunaren eliza, pizkundetar estilokoa, Juan de Larrea eta Henayok eraiki zuen 1697. urtean, eta haren osaba zen Juan de Larrea eta Larreak 1647an baseliza bat eraiki zuen toki berean. Eliza 1704. urtean kontsagratu zen eta 1713ko otsailaren 3an Karmeldarrei eman zieten komentu bat sortzeko asmoz.\nBaseliza horiez gain, baziren beste batzuk ere: Ofrendoko Joan Deuna, Larri\u00f1etako Pedro Deuna, Gumuzioko Juan Deuna, Pardoko Urbano Deuna, Dudeako Mikel Deuna,Ibarreko Lorentzo Deuna, Irazangoko Santikurutz, Elgezabaleko Antonio Deuna, Aranoko Martin Deuna, Bediagako Bizente Deuna, Bediagako Santikurutz, Austoako Santikurutz eta Saratsuko Pedro Deuna.\nKultura.\nHirigunean kale-eskultura batzuk ditugu, haien artean garrantzia berezia duteneko bat Amorebietako Andra Mari Eliza dugu.\nHirigunetik kanpo ikustekoak dira: Bernagoitia, Boroa, Etxano, Larrea edo San Antonio.\nEuskara.\nHerriko eta inguruko jatorrizko euskalkia Mendebaleko euskararen aldaera bat da, durangaldekoa hain zuzen. Durango da eskualdeko herririk handiena, baina euskalki honen parte dira Abadi\u00f1o, Atxondo, Iurreta eta Elorrio, besteak beste.\nJauregibarria parkea eta interpretazio zentroa.\nJauregibarria parkea hirigunetik hurbil dagoen parke zabala da, eta paseatzeko, kirola egiteko edota naturaz gozatzeko aukera ematen du. Urte bakoitzaren hasieran, nazioarteko atletismo-proba antolatzeko erabiltzen da. Proba horrek tradizio luzea du herrian. Aisialdirako parkea izateaz gain, natura hobeto ezagutzeko aukera ere ematen du, bereziki inguruko zuhaitz-espezieak . Parkeak ibilbide zabalak eskaintzen ditu, paseatzeko edo ariketa fisikoa egiteko. Erdiguneko urmaelaren inguruan ahateak daude, bai eta koartzaren bat ere.\nBideaurretik parkera sartzean, Jauregibarria baserria dago. Eraikin hori orain dela gutxi birgaitu dute eta interpretazio-zentro modura erabiltzen da.\nBaselizen ibilbideak.\nAmorebieta-Etxanoko udalerriak, hiriguneko monumentuen ondareaz gain, baditu herriaren inguruan ere eraikinak, erlijiosoak zein zibilak. Eraikinok interes handikoak dira, inolako zalantza barik; baina zoritxarrez, zornotzar gehienek ez dute horien berri zehatza edo ez dituzte ezagutzen. Zornotza Ezagutu izeneko ekimenaren asmoa ondare hori lau ibilbide desberdinekin ezagutaraztea da. 17 baselizen katalogoan XV-XVI mendeetako baseliza talde bat aurki dezakegu, hau da, aldaketen garaiko baselizak, Etxanoko elizaren garaikoak gutxi gora-behera eta ezaugarri berak dituztenak: ez daude gangaz estalirik, aparailu eskasekoak dira baina puntu erdiko sarbidekoak edo puntudunak ditugu, estilo historikoen artean sailkatzen laguntzen digutenak. Aipatzekoak dira Dudeako San Migel, Boroako San Pedro -beste baselizen gainetik dauden kofradia administratzaileak dira- Elgezabalgo San Antonio, Arkotxa-Bediagako San Bixente, e.a. Horiez gain, gaur egun narriadura handia duen bat ere aipatu beharko litzateke: San Juan Ofrendorena; izan ere, Amorebieta-Etxanoko gainontzeko baselizetan beharrezko berrikuntza handia egin da azken urteotan auzolanei esker. Auzolan horiek auzoen elkarteak egin dituzte eta Amorebieta-Etxanoko Udalak diruz lagundu die materialak jarriz.\nGurtzarako egoitzako arkitekturaren barruan, Zubiaur eta horren inguruetatik kanpora, estiloko eraikinak ia ez direla egin ematen du - ezer gutxi gelditzen da XX. \nHarritzekoa da, ostera, benetako kalitate historiko eta arkitektonikoko baserri ugari izatea. Euskal baserria, Amorebieta-Etxanoko iraganaren enborra eta denboran atzera egiteko modurik onena eskaintzen duen aztarna bizia, ez zen izan artista bakar baten inspirazioa edo aparteko lan bikaina. Hargin maisuek arkudun baserri handiak sortu zituzten, bost mendeko prozesu luze baten ondoren: ingurunera eta baliabide tekniko eta ekonomikoetara egokitu behar izan zuten, baita moda estetikoen joan-etorrietara ere.\nXVI. mendeko baserri garrantzitsuak gorde dira. Ergoiengo Zabale Bekoa dugu adibiderik aipagarriena. Aldanako Aurtenengoa eta Boroako Etxebarri baserriak, azken hori zurezko armazoia duten baserrien azken eredua, XVII. mendera arte izan den bilakaeraren frogak dira.\nJaiak.\nZornotzako Karmengo jaiak.\nHerriko jaiak Karmengo jaiak dira, eta uztailaren 15etik (Karmengo Andra Mariaren egunaren bezpera) uztailaren 27ra (Santanatxu eguna) ospatzen dira.\nArgi dago oso jai luzeak direla, baina aipatutako egunek (Karmen eta Santanatxu egunek) tradizio handia daukate herrian eta, hori dela eta, oso zaila edo ezinezkoa da jaien iraupena aldatzea.\n70. hamarkadaren herrialdean bihurtu ziren herriko jai. Izan ere, koadriletako kideek osatutako Jai Batzordea izan zen jaiei azken bultzada eman ziena, udala alde batera utzita.\nUdal demokratikoak osatu zirenetik, Koadrilen Batzordea eta udala bera lankidetzan aritu dira, herriko jaiak antolatzeko.\nEgiten diren jarduera guztien artean, danborrada (helduena zein umeena) eta koadrilen desfilea nabarmendu behar dira. Santanatxu eguna berezia da zornotzarrentzat, eta herriko biztanleek asko estimatzen dute.\nAzken urteotan lehiaketa bat antolatu da, jaiak iragarriko dituen kartela aukeratzeko.\nEtxanoko jaiak.\nGaur egun Etxano auzoa legez ezagutzen dugunak 50eko hamarkadara arte bere udaletxea izan zuen.\nEtxano beste auzo bat baino zerbait gehiago da. Esan bezala, bere udaletxea izan zuen, eta gaur egun Etxanon bizi direnek harreman berezia daukate auzoarekin. Harreman hori auzo-izaeraz harago doala esan daiteke. Hori dela eta, ahalegin berezia egiten dute Etxanori bere nortasunarekin bat datozen jaiak emateko.\nBitxikeriak.\n2000. urtetik Zornotzan ez dago semafororik eta horren ordez biribilguneak jarri dira. Hala eta guztiz, 2000. urtetik aurrera istripuak %80a gutxitu dira. Arlo ekonomikoan semaforoak ez egoteak udaletxeari gastu hori aurreztea eragin dio."}
{"id": "6309", "revid": "219", "url": "https://eu.wikipedia.org/wiki?curid=6309", "title": "Asturiasko Printzerria", "text": "Asturiasko Printzerria edo Asturias (\"Principado de Asturias\" gaztelaniaz; Princip\u00e1u d'Asturies asturieraz; eta \"Principao d'Asturias\" eonavieraz) Espainiako iparraldeko autonomia erkidego bat da, probintzia bakarrekoa. Mugakide ditu Bizkaiko golkoa iparraldean, Leon hegoaldean, Kantabria ekialdean eta Lugo mendebaldean.\nOviedo da erkidegoaren hiriburua, baina Gij\u00f3n da hiririk populatuena.\nOrografia.\nKantabria mendiek zeharkatzen dute Asturias mendebaldetik ekialdera, itsasertzean zerrenda lau estu bat utziz.\nItsasaldea eta ibaiak.\nKantauri itsasora doazen ibai ur lasterrek (Nalon, Caudal, Trubia, Sella, Narcea eta Navia) haran sakonak ebakitzen dituzte.\nBarnealdea.\nAsturiasko gailur garaienak Europako Mendiak izeneko mendialdean daude: Torre Cerredo (2.648 m) eta Naranjo de Bulnes (2.519 m).\nNatura Parkeak.\nNatura da lurraldearen ondare nagusietakoa. Printzerriaren ekialdean Europako Mendietako parke nazionala dago, Kantabriako mugan, eta hego-ekialdean Redeseko natura parkea eta Pongakoa. Hego-mendebaldean, ordea, Muniellosko natura erreserba integrala eta Narcea, Dega\u00f1a eta Ibiasen iturrietako parke naturala daude, eta haien ekialderago Somiedo eta Las Ubi\u00f1as-La Mesa.\nKlima.\nOzeanikoa, epela eta euritsua da; elurte handiak izaten dira barnealdeko neguetan. Landaretza aberatsa da: haritza, pagoa, gorostia, txilarra eta larre oparoak.\nFauna.\nAsturiasen 80 hartz arre inguru daude, batez ere Somiedoko eta Narceako natur parkeetan. Beste animalia batzuen artean, basoilarrak, katamotzak eta orkatzak aipatu behar dira.\nEkonomia.\nBetidaniko nekazaritzaz gainetik (sagarra, barazkiak eta abeltzaintza), lurpetik ateratzen diren ondasunen ustiaketak bultzatu dute Asturiasko industria, lurralde honetako ekonomia jarduera nagusia. Burdina eta, batez ere, ikatzarriaren ekoizpena guztiz garrantzitsua da (ikatzarria, Espainia osoko 2/3ak).\nSiderurgia eta ikatzarrian oinarrituriko beste industria molde batzuk (beira, zeramika) garatu dira Aviles, Gijon, Mieres, Moreda eta beste gune batzuetan. Ekoizpen hidroelektrikoa oparoa da, eta arrantza garrantzitsua da itsasertzeko herrietan.\nHistoria.\nErromatarrek banatu zuten lehenengoz asturiarren lurra (K.a. 22), mendiaz itsasaldeko eta mendiaz barnealdeko asturiarrak bitan banaturik (Asturica Transmontana eta Asturica Augusta). Musulmanen inbasioaren ondoren, bisigodoek Asturietan aurkitu zuten babeslekua eta bertan sortu zuten Asturiasko erreinua, Oviedo hiriburu zelarik, arabiarren erasoei begira betiere.\nAlfontso III.a Handiaren garaian, erresuma honek Galizia eta Leon aldera zabaldu zituen bere mugak, Leon hiriburu bihurturik (914). Asturiasen historia Leongoari guztiz lotua ageri da harrezkero. Gaztelako koroak Leonekin bat egin ondotik (1388), Asturiasko Printze titulua hartu dute Espainiako erregeorde guztiek.\nAsturiasko Iraultza.\nHistoria modernoari, Espainiako ezkerraren eta langileen mugimenduari loturik ageri da. Ezkerreko alderdiek, sozialistak eta komunistak batez ere (anarkistek ere garrantzi handiko lekua izan zuten) indar handia hartu zuten mende hasieran Asturiasko meatzetan.\nHonenbestean, 1934ko hauteskundeak irabazi eta gero eskuinak Errepublikako gobernuan sartzea lortu zuela eta, \u00abUrriko Iraultza\u00bb bideratu zen Espainian. Asturiasen bestelako joera hartu zuen altxamenduak. Asturiasko Langile eta Laborari Errepublika aldarrikatu eta \u00abgudaroste gorria\u00bb eratu zen. Zapalkuntza berehalakoa izan zen. Iraultza hura itotzearren, Errepublikako gobernuak armada eta legioa bidali zituen bertara, Franco jenerala buru zela. Urriaren 10ean hartu zuten Oviedo. Iraultza amets ilun bat baizik ez zen izan.\nBanaketa administratiboa.\nUdalerriak.\nPrintzerria 78 udalerritan (\"conceyos/concejos\") banatuta dago, eta hauetako bakoitza hainbat parrokiatan. Herririk populatuenak hauexek dira:\nEskualdeak.\nLurraldea zortzi eskualdek osatzen dute, hiru udalerri handienen inguruan daudenak Gijon/Xixon, Oviedo/Uvieu eta Aviles, Eo-Navia, Nalon eta Narcea ibaien zonaldeetan, Caudaleko eskualdea (Mieres) eta ekialdekoa (Oriente).\nPolitika.\nPSOEk irabazi izan ditu autonomia erkidego mailaren hauteskundeak 1983, 1987, 1991, 1999 eta 2003an. PPk, ordea, behin bakarrik lortu du holakorik, 1995ean. Bi alderdi hauek diferentzia handia lortu dute aurkezten diren beste taldeen gainetik orain arte.\nIzan ere, nazionalismoak ez du indar handiegia izan Printzerrian Francoren heriotzatik. Beraien jarduera Asturiasa mugatzen duten alderdi politikoak hauek dira: Andecha Astur, Izquierda Asturiana, Part\u00edu Asturianista eta Uni\u00f3n Renovadora Asturiana. Aipatzekoa da Conceyu Nacionalista Astur ere, jada desagerturik.\nGazte erakundeei dagokienez, Darreu (\"Andecha Astur\") eta Moced\u00e1 d'Izquierda Asturiana (\"Izquierda Asturiana\").\n\"Asturina\" da mugimendu independentisten bandera.\nKultura.\nHizkuntzak.\nGaztelania nagusi bada ere, Asturiasko berezko hizkuntza asturiera da, asturiarren lurraldean (Asturica Transmontana eta Asturica Augusta) sortu zen erromantzearen (\"leon\u00e9s\" deitua oro har) dialektoa. XIV. mendetik aurrera gaztelaniak leonesa asimilatu bazuen ere, bable edo dialekto asturiarrak bizirik iraun du gaur arte, patois baten izaera hartu badu ere.\nHiru bable molde nagusi bereizten dira: ekialdekoa (Eo eta Navia ibaien artekoa), eonavieraz ezagutzen dena eta galizierarekin antz handia duena (galiziera da, askoren ustez); erdialdekoa, Navia eta Sella ibaien artekoa eta Leongo probintziako iparralde menditsuan ere hitz egiten dena; eta mendebaldekoa, Kantabria herrialderaino (Europako Mendiak) hedatzen dena. Azkenaldi honetan sortu dira Asturiasen, Oviedoko eta Gijongo unibertsitate inguruetan batez ere, bablearen aldeko elkarteak.\nGaztelania bakarrik da ofiziala izan eta asturieraren hiztunak egoera gutxituan daude. Hiztunen zahartze eta zokoratze geografikoa nabarmena da, hedabide txikiak soilik dituzte, eta hizkuntzaren aldeko borondate politikoa ez dago oso hedatua. Azken urteotan, hala ere, ofizialtasunerako aldarriak behin eta berriz egiten dabiltza hainbat hiztun eta talde.\nBai asturierak eta baita eonavierak ere Asturiasko Printzerriko instituzioen aldetik nolabaiteko onarpen eta babes maila jaso dute, koofizialtasunera iritsi gabe.\nLiteratura.\nGaztelaniazko idazle ezagunak dira Leopoldo Alas \"Clar\u00edn\" klasikoa (\"La Regenta\"), Ram\u00f3n P\u00e9rez de Ayala, Aurora de Albornoz eta Cor\u00edn Tellado, besteak beste. \nGaspar Melchor de Jovellanos ilustratua asturieraz egindako literaturaren bultzatzaile nagusietakoa ere izan zen. Arlo horretako egile azpimarragarrien artean Xosefa Xovellanos, Xos\u00e9 Caveda y Nava eta Fern\u00e1n Coronas klasikoak eta Manuel Asur eta Xuan Bello garaikideak ditugu.\nMusika.\nFolk musika arloan, Llan de Cubel, Dixebra eta Xera taldeak aipatzekoak dira, Hevia musikariarekin batera. Bestela, Festival Interc\u00e9ltico de Avil\u00e9s izeneko jaialdia 1997tik antolatzen dute Avilesen.\nRock eta pop musikari dagokionez, Australian Blonde, Manta Ray (Nacho Vegas) eta Undershakers talde ezagunak dira, 1990eko hamarkadan abiatutakoak eta Xix\u00f3n Sound izeneko mugimendukoak.\nBeste erregistro batzuekin, V\u00edctor Manuel, Tino Casal eta Melendi oso abeslari ezagunak dira publiko orokorrarentzat.\nAsturiar artea.\nAsturiar artea Asturietako Erresuman VIII-XI. mendeetan garatu zen artea da. Garai bereko arte kalifal eta bizantziarren ondoan guztiz tokiz mugatua gerta litekeen arren, erromatarren eta bisigodoen tradizioak jaso zituzten eraikuntza asturiarrek erromanikoaurreko Europako arkitektura gune garrantzitsuenetakoa osatzen dute (Santa Maria del Naranco, San Julian de los Prados, San Miguel Lillo, Santa Maria de \u1e36\u1e37ena elizak).\nKirolak.\nReal Sporting de Gijon eta Real Oviedo dira futbol talde asturiar nagusiak, elkarren arteko lehia handia mantendu izan dutenak."}
{"id": "6310", "revid": "336", "url": "https://eu.wikipedia.org/wiki?curid=6310", "title": "Penintsula Iberiko", "text": ""}
{"id": "6311", "revid": "41064", "url": "https://eu.wikipedia.org/wiki?curid=6311", "title": "Balentziako Erkidegoa", "text": ""}
{"id": "6312", "revid": "56334", "url": "https://eu.wikipedia.org/wiki?curid=6312", "title": "Iberiar penintsula", "text": "Iberiar penintsula Europako hego-mendebaldeko penintsula da. Bertan Espainiako eta Portugago zati handienak daude (zenbait lurralde penintsulaz kanpo dituzte), Andorra osoa, Gibraltar osoa, eta Frantziako hegoaldeko zati txiki bat.\nGeografia.\nErdi-uharte izanda, itsasoz inguratua dago ia alde guztietatik: iparraldean Bizkaiko golkoa, mendebalde-hegoaldean Ozeano Atlantikoa eta ekialde-hegoaldean Mediterraneoa daude. Europara Pirinioek lotzen dute.\n582.925 kilometro koadro ditu penintsulak.\nIbaiak.\nIbai handiek zeharkatzen dute, hala nola, Duero, Ebro, Tajo, Guadalquivir, Guadiana, Jucar eta Segura.\nLurmuturrak.\nIparraldeko muturra Estaca de Bares (Coru\u00f1a) da, eta ipar-ekialdeko bazterrean, Creuseko lurmuturra dago (Girona). Hego-ekialdean, Gata (Almeria). Hegoaldean, Gibraltarko itsasartea mugatzen duen Tarifa (Cadiz), Europako punturik hegoaldetarrena. Hego-mendebaldean, azkenik, San Bizente (Algarve) dago.\nHizkuntzak.\nGaztelania eta portugesa hizkuntza mintzatuenak dira, eta penintsulatik kanpo nabarmenki hedatu dira, Espainiar Inperioak eta Portugaldar Inperioak munduan barreiatuta. Hirugarren mintzatuena katalana da, eta horren ondoren galiziera eta euskara datoz. Badira beste hizkuntza gutxitu batzuk, hala nola asturiera, aragoiera eta aranera, besteak beste. Azkenik, Gibraltarren ingelesa nagusi da"}
{"id": "6317", "revid": "129751", "url": "https://eu.wikipedia.org/wiki?curid=6317", "title": "Lanperna txar", "text": "Lanperna txar edo zapoziza (\"Amanita pantherina\") \"Amanita\" generoko pozoitsua den perretxikoa da. Bere basidiokarpoaren kapela marroi iluna eta zapala da. Txapel gainean errezelaren ezkata asko eta ildaska erradialak ditu. Orriak libre, bigun eta estutuak. Oina bolbaduna eraztun-ertzarekin (3cm). Kanalarik gabeko eraztun zintzilikaria du. Haragi zuria du.\nBizilekua.\nHosto zabaleko zuhaitz askorekin mikorrizak sortzen ditu lurzoru alkalinoetan. Iparraldeko toki epeletan. Bakarti edo taldetan, zuhaitzen azpian hazten da.\nDeskribapena.\nKapela: 4 eta 11 cm. arteko diametrokoa. Arre-lur kolorekoa, arre-purpura, gris-errautsa, edo marroia erreflexu horiekin. Eguraldi hezean likatsua. Lehenik globo itxurakoa, gero ganbila, azkenean zabaldua, ezkata zuriz estalia, irintsuak, piramide-formakoak, bolbaren ondarrak dira. Batzuetan desagertu egiten dira haizearen eta euriaren ondorioz. Ertza hasieratik da ildaskatua.\nOrriak: Zuriak, libreak eta estu.\nOrri libreak: Oinera hurbiltzen diren orriak, baina ukitzen ez diotenak.\nHanka: 6-12 x 0,5-1,5 cm-koa, lisoa, zuri zikina, betea, gero hutsa, gorantz mehetuaz, eraztun meharra, erdi inguruan zintzilikatua, zuria, batzuetan galkorra; erraboil biribila, bat edo bi zerrenda helikoidal dituena.\nHaragia: Zuria, mehea, ezea, biguna eta usaingabea\nToxikotasuna.\nOso toxikoa, baina ez hilgarria. Asko jaten bada pozoitze oso serioak eragiten ditu.\nToxikotasuna \"Amanita muscaria\"-ren antzekoa da, baina askoz indartsuagoa. Ondorio haluzinogenoak txikiagoak dira, baina askoz handiagoak mikroatropina jateagatik sortzen direnak.\nToxina gehienak kapelaren azalean daude.\nNahasketa arriskua.\n\"Amanita spissa\", \"Amanita ampla\", \"Amanita aspera\", \"Amanita excelsa\", \"Amanita rubescens\"-ekin. \"Amanita pantherina\" aurrekoetatik bereizten da bolbaren eta oinarriaren ezaugarriengatik.\n\"Amanita pantherina\" \"Amanita rubescens\"-ekin nahas liteke, baina honek ez du izurrik kapelaren ertzean, plakak ez dira zuriak, haragia eta orriak airearekin arrosa kolorea hartzen dute.\nSasoia eta lekua.\nUdan eta udazkenean. Oso ohikoa da haritz, pago eta artez osatutako basoetan. Ez da hain ohikoa koniferoetan. Mendiko zelaietan ere irteten du, baina kapela argiagoarekin.\nOso talde txikitan edo bakarrik ateratzen da, batez ere uda amaierako euriteen ondoren.\nBanaketa eremua.\nEuropa, Afrikako iparraldea, Asiako iparraldea; Hegoafrikan sartua.\nEtimologia.\nAmanita grekotik dator eta Zilizia eta Siria arteko mendiari egiten dio erreferentzia, han oso ugariak ziren eta. Grezieraz beste esanahi bat ere badu, perretxikoa, kontzeptu orokor gisa. Pantherina berriz , Panthera edo Panther-etik, panteraren antzeko orbanengatik edo pantera bat bezala arriskutsua delako"}
{"id": "6318", "revid": "56334", "url": "https://eu.wikipedia.org/wiki?curid=6318", "title": "Homero", "text": "Homero (; Esmirna, Turkia, K.a. IX. mendea - Ios, Grezia, K.a. IX. mendea) poeta klasiko greziarra izan zen. \"Odisea\" eta \"Iliada\" lan ezagunen egilea da, literaturaren historian berebiziko garrantzia dutenak. Erabilitako hizkera greziera joniarraren aldaera zaharra da.\nHomeroren existentziaren inguruko mitoa.\nHomeroren irudian errealitatea eta kondaira nahasten dira\u02d0 bere biografiari buruz ez baitago datu askorik. Adibidez, oraindik ez da aurkitu haren jaioterria. Itsua omen zen eta, bestalde, historialari batzuek poeta ibiltari bat zela diote, eta izen hori jarri ziotela.\nHadriano enperadoreak Delfosko orakuluari galdetu zion Homeroz, eta honek benetan existitu zela esan zuen. Gaur egun, Homero antzinako Greziaren zabaltzailea izan zela esaten da. Batzuetan Homerori Meonides deitzen zitzaion, Meonen semea zelako.\nHomeroren nortasuna edo izatea bera zalantzan jarri duenik ere izan da (Aubignac, Vico, Wolf), baina gaur egun arazoa besterik da: literatura unibertsalean funtsezkoak diren bi obra horien egilea bera ote den jartzen da zalantzan, obra horietan ageri diren moldaketak eta aldaketak begi bistakoak baitira.\nBizitza eta obra.\nJoniarra bide zen eta, agi denez, Esmirna hirian jaio, Kios uhartean bizi eta Iosen hil zen.\nHerodotok dioenez K.a. 850. urte inguruan bizi izan zen. \"Iliada\" eta \"Odisea\" bi obra nagusi horien egilea da, eta Grezia klasikoan eredutzat zeukaten Hesiodorekin batera. Ospe handia izan zuen antzinate osoan; K.a. VII. mendean haren epopeiak guztiz ezagunak ziren greziarren artean, eta helenismoaren azkenera arte leku handia izan zuten heziketaren alorrean. K.a. VIII. mendean Hesiodo eta beste zenbait poeta haren hizkuntzaz eta teknikaz baliatu ziren. Pisistratoren eta haren seme Hiparkoren agintaldian (K.a. VI. mendea), ezagunak ziren poemen testua finkatu zen.\nGero, K.a. II. mendean, Bizantzioko jakintsuek edizio kritikoa paratu zuten, ustezko interpolazioak alboratuz eta poema epiko biak 24 bana kantutan antolatuz. Pergamo hiriko eskolak, alabaina, bizantziarrentzat interpolazioak zirenak berriro testuan sartu eta, mendebalera iritsia den bertsioa moldatu zuen. Florentzian inprimatu zen lehen aldiz (1488).\nEragina.\nHomeroren testuen zabalkundea handia izan zen Antzinaroan bezala, Aro Modernoan ere. Poemagintza latinoaren sorreran eragin nabarmena izan zuen, batez ere Virgiliorengan. Baina azken honekiko lilurak itzali zuen Homeroren ospea Erdi Aroan eta Errenazimentuan. Ordea, erromantizismo ingelesak eta Alemaniako erromantizismoak berriro azaldu zituzten \"Iliada\"ren eta \"Odisea\"ren balioak. Bertako gaiak, pertsonaiak eta formak sinbolo bihurtu ziren handik hara. Greziar ispiritualitatearen interpretazioa da Homeroren lana, eta gizonaren psikologiaren ezagutzaren hasiera markatzen du.\nSalbador Barandiaranek itzuli zuen euskarara \"Iliada (Iliasena).\""}
{"id": "6320", "revid": "90799", "url": "https://eu.wikipedia.org/wiki?curid=6320", "title": "Immanuel Kant", "text": "Immanuel Kant (K\u00f6nigsberg (Prusia) 1724ko apirilaren 22a \u2013 \"ib.\", 1804ko otsailaren 12a) argien garaian sortutako historiako filosofo nabarmenetakoa da. Alemaniar idealismoaren aitzindari eta kristizismoaren lehen ordezkari garrantzitsuena izan zen. Europa modernoaren eta filosofia unibertsalaren pentsalari garrantzitsuenetako bat da. Gainera, modernitatearen azken pentsalarietako bat da, filosofia garaikidearen aurrekoa, zeinaren sorkuntza 1831 inguruan ezartzen den, Hegel hil ondoren. \nKantek hiru galdera filosofiko bereizten ditu bere lan nagusietan: \u00abZer ezagutu dezaket?\u00bb \"Arrazoimen hutsaren kritika\"n, oro har filosofiaren historiako inflexio-puntu gisa kalifikatua, non arrazoimenaren egitura bera ikertzen baitu; \u00abZer egin behar dut?\u00bb \"Arrazoimen praktikoaren kritika\" (etikan oinarritua) eta \"Ohituren metafisika\" (zati bat bertutearen doktrinari buruzkoa eta bestea zuzenbidearen doktrinari buruzkoa), eta \u00abZer espero dezaket?\u00bb \"Juzguaren kritika\"n (estetikari eta teleologiari buruz ikertzen du). Hiru galdera horiek batean laburbil daitezke: \u00abZer da gizakia?\u00bb. Halaber, Kantek proposatu zuen metafisika tradizionala epistemologiaren bidez birinterpreta daitekeela, zeren eta arazo metafisikoei aurre egin baitiezaiekegu iturria ezagutzaren mugekin ulertzen eta erlazionatzen dugunean. \nKantek lan garrantzitsuak aurreratu zituen zientziaren, zuzenbidearen, epistemologiaren, moralaren, erlijioaren, politikaren eta historiaren arloetan, eta, aldi berean, enpirismoaren eta arrazionalismoaren arteko sintesia ere lortu zuen. Gure ezagutza guztia esperientziarekin hasten den arren, dena ez dator esperientziatik, arrazoia garrantzi handia duela ulertuz. Kantek argudiatzen zuen biziaren esperientzia, balioak eta esanahia bera erabat subjektiboak izango zirela baldin eta arrazoimen hutsak txertatzen ez baziren, eta arrazoia esperientziari aplikatu gabe erabiltzeak ilusio teorikoetara eramango gintuzkeela ezinbestean.\nIdealismo transzendentalaren doktrinan, Kantek argudiatu zuen espazioa eta denbora esperientzia oro egituratzen duten \u00abintuizio-forma\u00bb hutsak direla, eta, beraz, nahiz eta \u00abgauzak berez\u00bb (\u00abnoumenoa\u00bb) existitzen diren eta esperientziari laguntzen dioten, esperientziaren objektuez bestelakoak dira, berez (\u00abfenomenoa\u00bb). Kantek paraleloa egin zuen Kopernikoren iraultzarekin (\u00abbiraketa kopernikarra\u00bb) bere proposamenean: zentzumenetako objektuak gure intuizioaren forma espazial eta denborazkoetara egokitu behar dira, eta, ondorioz, zentzumenetako objektuak a priori ezagutu ditzakegu. Kantek dio arrazoi hutsak errealitatea frogatu ezin duten baina erabilera praktikoak dituzten ideiak eratzen dituela.\nMoralari dagokionez, Kanten etikak dio subjektu arrazional batek bete behar duen eta borondate onetik datorren lege moral bat ezartzen duela a priori, \u00abinperatibo kategoriko\u00bb deitu zuena. Bere politikaren ildo etikoak izaera liberaleko teoria errepublikanoarekin jarraitzen du, non estatuaren betebeharra bere mendekoen askatasunak bermatzea baita. Horrekin, Kantek teorizatu zuen errepublika konstituzionalaren eta merkataritzaren garapenaren bidezko nazioarteko lankidetzak ziurta zitekeela bakea eta, agian, munduko historiaren etapa gorena izan. Kantek Jainkoaren existentziaren argudioak ere kritikatu zituen, baina erlijio-balio moralak aldarrikatu zituen, erlijiosotasuna arrazionaltasunera murriztuz eta kristautasuna etikara. Kanten ideia erlijiosoak eztabaidagai izaten jarraitzen dute, deismo eta teismo artean ibiliz.\nKanten pentsamenduak eragin handia izan zuen bere garaiko Alemanian, enpirismoaren eta arrazionalismoaren arteko eztabaidatik harantzago proiektatu baitzuen filosofia. Fichte, Schelling, Hegel eta Schopenhauer-ek beren burua ikusi zuten sistema kantiarra hedatuz eta osatuz, eta, beraz, harekin idealismo alemana justifikatzen zuten. Gaur egun, Kantek eragin handia du filosofia analitikoan eta kontinentalean.\nZientziaren esparruan, Kantek pentsamendu fisikoak, geologikoak eta astronomikoak garatu zituen. Eguzki-sistema nebulosa handi batetik osatu zela dioen hipotesia zuzen formulatu zuen2 .\nBizitza.\nGurasoek, amak batez ere, eta \"Collegium Fridericianum\"-eko lehen ikaskuntzak, luteranismoaren adar pietistaren espirituaren barruan hezi zuten, balio erlijioso eta moralak sustraituz. 1740an teologia ikasten hasi zen unibertsitatean, baina matematika eta fisikarekin, Newtonena batez ere, zaletu zen. Dena den, garaiko filosofo arrazionalistek zein enpiristek, filosofo ilustratuek eta Rousseauren moralak ere eragina izan zuten harengan. Familia erdimailako burgesiakoa zenez gero, ikasketak prezeptore lanekin bateratu behar izan zituen. 1746-1755 bitartean, familia bateko maisu gisa aritu zen lanean, doktoretza \"(Suaren inguruan)\" egin zuen arte. Hamabost urtez irakasle izan zen unibertsitatean, eta ospe handia lortu zuen. 1760tik aurrera Leibnizen filosofiaren kritika, garai hartan alemaniar unibertsitateetan nagusia zena, egiten hasi zen. 1770an logika eta metafisikako katedra lortu zuen, eta bere teoriak moldatzen hasi.\nNortasunari dagokionez, bizimodu metodiko, lasai eta diziplinatua izan zuen beti. Ez zen inoiz ezkondu, ezta jaioterritik 150 km baino urrunagora joan ere, uste baitzuen bidaiarik egin gabe ere mundua ezagut daitekeela.\nAitaren bihotzekoak eta 1746an hil izanak ikasketak eten zizkioten. Kant irakasle partikular bihurtu zen K\u00f6nigsbergen inguruko herri txikietan, baina bere ikerketa akademikoarekin jarraitu zuen. 1749an argitaratu zuen bere lehen lan filosofikoa, \"Gedanken von der wahren Sch\u00e4tzung der lebendigen Kr\u00e4fte\" (\"Indar bizien benetako estimazioari buruzko gogoetak\"). Kantek zientzia-gaiei buruzko lan gehiago argitaratu zituen, eta, 1755ean, unibertsitateko irakasle izatera iritsi zen. Haren ikasgaien gaia metafisika zen, eta ia berrogei urtez irakatsi zuen, baita harekin hautsi ondoren ere. Ikastarorako eskuliburua, Alexander Gottlieb Baumgartenek idatzi zuen, \"estetika\" terminoaren autorea zentzu modernoan.\n\"Allgemeine Naturgeschichte und Theorie des Himmels\" (Naturaren historia orokorra eta zeruaren teoria, 1755) lanean, Kantek eguzki-nebulosaren hipotesia diseinatu zuen, non zuzen ondorioztatu baitzuen eguzki-sistema gas-hodei handi batetik sortu zela, nebulosa batetik. Horrela, eguzki-sistemaren ordena azaltzen saiatzen zen, lehen Newtonek ikusia Jainkoak hasiera-hasieratik inposatu zuen ordena gisa. Kantek, bere liburuan, zuzen ondorioztatu zuen Esne Bidea izar-disko handi bat zela, hodei birakari batetik sortua. Gainera, iradoki zuen beste nebulosa batzuk urruneko izarren disko handiak ere izan zitezkeela, Esne Bidearen antzekoak, eta horrek Uharte Unibertsoak izena eman zion galaxiei, XX. mende luzera arte erabiltzen zen terminoa.\nUne horretatik aurrera, Kant gero eta gai filosofikoagoetan kontzentratu zen, nahiz eta bere bizitzan zehar zientziei buruz idazten jarraitu. 1760ko hamarkadaren hasieran, Kantek filosofia-lan garrantzitsu batzuk sortu zituen: \"Die falsche Spitzfindigkeit der vier syllogistischen Figuren\" (Silogismoaren lau irudien sotiltasun faltsua), logikari buruzko lan bat, 1762an argitaratua. Hurrengo urtean, bi liburu gehiago agertu ziren: \"Versuch, den Begriff der negativen Gr\u00f6\u00dfen in der Weltweisheit einzuf\u00fchren\" (Magnitude negatiboen kontzeptua filosofian sartzeko saiakera) eta \"Der einm\u00f6gliche Beweisgrund zu einer Demonstration des Daseins Gottes\" (Jainkoaren existentzia frogatzeko oinarri posible bakarra).\n1764an, Kantek \"Beobachtungen \u00fcber das Gef\u00fchl des Sch\u00f6nen und Erhabenen\" idatzi zuen (Edertasunaren eta sublime denaren sentimenduari buruzko oharrak), eta bigarren geratu zen, Moses Mendelssohnen atzetik, Berlingo Akademiaren lehiaketa batean, \"Untersuchung \u00fcber die Deutlichkder Sunder moralaren Snitologie\" (Teologia naturalaren eta moralaren printzipioen argitasuna) lanarekin. 1770ean, berrogeita bost urterekin, azkenean, Kant K\u00f6nigsbergeko Unibertsitateko Logika eta Metafisikako irakasle izendatu zuten. Kantek bere inaugurazio-hitzaldia (De mundi sentsibilis atque intelligibilis forma et principiis) idatzi zuen izendapen horren defentsan. Lan hori bere obra helduaren gai nagusi askotan agertu zen, pentsamendu intelektualaren ahalmenen eta harmen sentikorraren arteko bereizketa barne. Bereizketa horri ezikusia egiteak subrepzioa egitea esan nahiko luke, eta, disertazioaren azken kapituluan dioen moduan, metafisikak akats hori saihestuz baino ez du aurrera egingo.\nIsiltasuna eta kritika.\nBerrogeita sei urte zituela, Kant jakintsu ezaguna zen eta filosofo gero eta eragin handiagoa zuena. Harengandik asko espero zen. Markus Herz ikaslearen gutun bati erantzunez, Kantek onartu zuen inaugurazio-hitzaldian ez zuela lortu gure gaitasun intelektual eta sentiberen arteko harremanaren eta loturaren berri ematea. Halaber, onartu zuen \u00abamets dogmatikotik\u00bb David Humek esnatu zuela (1770 inguruan). Kantek ez zuen filosofiako lanik argitaratu hurrengo hamaika urteetan. \"Arrazoimen hutsaren Kritika\"ren sarreran, usoaren metaforarekin, zera adierazten du: garrantzitsuena filosofia berri bat sendo oinarritzea zela, norainokoaren irudimena arrazoimenaren benetako irismenera mugatuz:\nKantek bere hamarkada isila planteatutako problemetarako konponbideetan lan egitera bideratu zuen. Konpainia eta elkarrizketa maite zituen arren, Kant isolatu egin zen, bere lagunek isolamendutik ateratzen saiatu arren. 1778an, ikasle ohi baten eskaera horietako bati erantzunez, Kantek hau idatzi zuen:\nKant bere isiltasunetik 1781ean atera zenean, \"Arrazoimen hutsaren kritika\" (Kritik der reinen Vernunft) izan zen emaitza. Nahiz gaur egun aho batez onartzen den filosofiaren historiako lanik garrantzitsuenetakotzat, ez zitzaion kasurik egin hasierako argitalpenaren unean. Liburua luzea zen, 800 orrialde baino gehiago alemanezko jatorrizko edizioan eta estilo lehor eta akademikoan idatzia. Aipamen gutxi egin ziren, eta horiek, gainera, ez zioten garrantzirik ematen lanari. Haren dentsitateak \u00abirensteko zaila\u00bb egiten zuen, \u00ab...amarauna astun hori guztia\u00bb, Johann Gottfried Herder-ek deskribatu zuenez Johann Georg Hamann-i bidalitako gutun batean. \u200bHorrek kontrastatzen du Kantek aurreko lanengatik jaso zuen gorespenarekin, hala nola 1764ko memoria eta Lehen Kritikaren aurreko beste opuskulu batzuk. Ongi jasotako eta irakurtzeko moduko tratatuek barne hartzen dute Lisboako lurrikarari buruzko bat, hain ezaguna ezen orrialdeka saltzen zen.\u200b Kritikara jo aurretik, bere liburuak ondo saltzen ziren, eta \"Ederraren eta sublimearen pentsaerari buruzko behaketak\" argitaratu zuenerako, 1764an, izen handiko autore ezagun bihurtua zen.\u200b Kant desengainatu egin zen \"Lehen Kritika\"ren harrerarekin. Jatorrizko tratatua argitu beharra onartuta, Kantek \"Etorkizuneko metafisika orotako Prolegomenak\" (Prolegomena zu einer jeden k\u00fcnftigen Metaphysik, die als Wissenschaft wird auftreten k\u00f6nnen) idatzi zituen 1783an, bere ikuspuntu nagusien laburpen gisa. Johann Schultz laguna \"Arrazoimen hutsaren kritika\"ri buruzko iruzkin labur bat argitaratzera ere animatu zuen.\n1780ko hamarkadan, Kanten ospea pixkanaka handituz joan zen zenbait lan garrantzitsuri esker: \"Zer da Ilustrazioa? galderari erantzuna\" (Beantwortung der Frage: Was ist Aufkl\u00e4rung?) 1784. saiakera; \"Ohituren metafisikaren Fundamentazioa\" (\"Grundlegung zur Metaphysik der Sitten\"), 1785 (filosofia moralari buruzko lehen lana), eta \"Zientzia naturalaren printzipio metafisikoak\" (\"Metaphysische Anfangsgr\u00fcnde der Naturwissenschaft\"), 1786. Baina Kanten azken onarpena ustekabeko iturri batetik etorri zen. 1786an, Karl Leonhard Reinhold Kanten filosofiari buruzko gutun publiko batzuk argitaratzen hasi zen. Gutun horietan, Reinholdek Kanten filosofia garaiko eztabaida intelektual nagusiari emandako erantzun gisa markatzen zuen: panteismoari buruzko eztabaida. Friedrich Heinrich Jacobik spinozismoa leporatu zion Gotthold Ephraim Lessing-i (antzerkigile eta saiakera-egile filosofiko ezagun hil berria). \nPentsamendua eta lanak.\nKanten filosofia sistema ezagutzaren kritikatik sortu zen. Kritika hori haren bi obra handitan banatuta ageri da: \"Kritik der reinen Vernunft\" (1781, \"Arrazoimen hutsaren kritika\"), eta \"Kritik der praktischen Vernunft\" (1788, \"Arrazoimen praktikoaren kritika\").\nAurrenekoan, formaren ezagutzak nola eraman dezakeen jakintzaren materiaren ezagutzara aztertu nahi zuen. Ezagutza sintesi prozesu bat zela zioen; prozesu horretan adimenak ematen du forma eta bizikizunek, berriz, materia; bi horien arteko batasuna irudimenaren bidez egiten da, Kantek irudimena ahalmen sortzailetzat hartzen baitzuen. Arrazoia bizikizunetatik etorri ezin diren kontzeptuei aplikatzen zaienean, hala nola Jainkoari edo arimari, arrazoiaren ilusioak sortzen dira, hots, espekulazioak. Hori dela eta, Kantek ukatu egiten zuen tradizioko metafisikak gai horietan baliorik izan zezakeenik.\n\"Kritik der praktischen Vernunft \"obran eman zuen aditzera bere dotrina etikoa, eta haren gainean oinarritu zuen, metafisikaren espekulazioetara jo beharrik gabe, antolamendu transzendental bat badelako froga.\nAzken obra handian, \"Kritik der Urteilskraft\" (1790, \"Juizioaren kritika\"), Kantek bere teoria morala edertasunaren eta xedearen nozioen analisiaren bitartez osatu zuen, nozio horiek bizikizunetatik abiatuta azaldu ezin diren arren. Haren obrak eragin handia izan du Mendebaldeko filosofian, Alemaniako filosofian batez ere, materialismoan eta positibismoan.\nGainera, Ilustrazioko ideiak defendatu zituen eta Frantziako Iraultzaren eta AEBen independentziaren alde agertu zen, baina teorikoki, ez praktikoki, ezta politikoki ere. Deismoaren bultzatzaile nagusietakoa izan zen."}
{"id": "6321", "revid": "124047", "url": "https://eu.wikipedia.org/wiki?curid=6321", "title": "Uhin", "text": "Uhina perturbazio baten eraginez, energia transmisio era bat da, garraio netorik gabe. Erreakzio fisiko baten ondorioz, denboran eta espazioan perturbazio bat sortzen denean eta honek izaera materiala duen heinean, honen inguruko eremura hedatzeko joera dauka beti, tarte periodikoetan zabalduz.\nSoinu uhinak, argia, itsasoko olatuak, bibrazioak, uhin mota desberdinen adibideak dira eta lege fisiko berdinen arabera jokatzen dute.\nUhina, espazio zein denboran zehar hedatzen den perturbazioa den heinean, posizio eta denboraren menpeko funtzio baten gisa azaltzen zaigu: formula_1. Matematikoki, aipatutako funtzioa uhina dela diogu baldin eta uhin ekuazioa betetzen badu:\nformula_2.\nnon \"v\" uhinaren hedapen-abiadura den.\nUhinen elementuak.\nIrudi honetan uhin sinusoidal baten anplitudea, gailurra eta harana ikus daitezke.\nformula_3\nformula_4\nEzaugarriak.\nUhin periodikoen ezaugarri nagusiak gailurrak edo tontorrak eta haranak dira. Normalean, zeharkako uhinetan eta luzetarako uhinetan sailkatzen dira. Zeharkako uhinek, uhinaren hedapenaren norabidearekiko elkarzutak diren bibrazioak dituzte. Luzetarako uhinek, uhinaren hedapenaren norabidearekiko paraleloak diren bibrazioak dituzte.\nObjektu batek putzu batean uhin bat goian eta behean ebakitzen duenean, bere ibilbidea orbitala izango da, uhinak ibilbide hori izango du, ez direlako zeharkako uhin sinusoidal arruntak. Upel baten gainazalean dauden uhinak zeharkako uhinen eta luzetarako uhinen nahastea dira. Hori dela eta, gainazaleko puntuek ibilbide orbitalak egiten dituzte.\nUhin guztiek egoera estandar baten aurrean jokaera bera daukate. Uhin guztiek fenomeno hauek jasan ditzakete:\nPolarizazioa.\nNorabide bakar batean oszilatu daitekeen uhina polarizatua dago. Zeharkako uhin baten polarizazioak, oszilazioaren norabidea deskribatzen du ibilbidearen plano perpendikularrean. Luzetarako uhinetan, esate baterako, soinu uhinetan, ez du polarizaziorik aurkezten, oszilazioaren norabidea ibilbidearen norabidean hedatzen delako. Zeharkako uhin bat, hala nola, argia, polarizatua izan daiteke iragazki polarizatu bat erabiliz edo okertuta dagoen dielektriko batean islatuz, adibidez, beirazko leiho batekin.\nEredu matematikoa.\nIkuspuntu matematiko batetik uhin sinusoidala uhin sinpleena edo oinarrizkoena da, honako funtzio honetan zehaztuta dago:\nformula_5\nNon A uhinaren anplitudea (elongazio maximoa edo uhinaren gailurraren altuera) den. Anplitudearen unitatea uhin motaren araberakoa da \u2013 soka baten uhinen anplitudea distantzia baten bidez adierazita dago (metrotan), soinu uhinak presio baten bidez (pascaletan) eta uhin elektromagnetikoen anplitudea eremu-elektrikoen anplitudea bezala adierazita daude (volt/metrotan). Anplitudea konstantea edo aldakorra izan daiteke denbora eta espazioaren ondorioz. Anplitudearen formaren aldakuntzari \u00abuhinaren inguratzailea\u00bb esaten zaio.\nUhin baten ilustrazioa (urdinez) eta bere inguratzailea (gorriz)\nUhin-luzera (\u03bb) bi gailurren edo ondoz ondoko bi haranen arteko distantzia da. Luzera unitatetan neurtzen da, esate baterako, metrotan. Optikan, uhin-luzera nanometrotan neurtzen da.\n\"k\" uhin angeluar bat honako formula hau erabiliz, uhin-luzerarekin erlaziona daiteke:\nformula_6\n\"T\" periodoak uhinaren mugimendu oszilakorrak ziklo oso bat osatzeko behar duen denbora zehazten du. \"f\" maiztasunak denbora-unitate batean igarotako ziklo oso kopurua zehazten du (adibidez, segundo batean igarotako ziklo oso kopurua). Bere unitatea Hz-a da. Bere adierazpen matematikoa honako hau da:\nformula_7\nBeste era batera esanda, uhin baten maiztasunak eta periodoak elkarrekiko lotura bat dute.\nAbiadura angeluarrak \"\u03c9\" maiztasuna segundo batean radian kopurua zehazten du. \u00a0Abiadura angeluarra maiztasunarekin erlazionatuta dago.\nformula_8\nUhinari bi abiadura desberdin uztartzen zaizkio. Abiadura-fasea lehenengoa izanda, abiadura honek uhinaren hedapen indizea adierazten du:\nformula_9\nBigarrena talde-abiadura da eta abiadura honek espazioan zehar hedatzen den uhinaren anplitudearen formaren aldakuntzen abiadura ezartzen du. Uhinaren bidez hedatu daitekeen informazio indizea da. Bere adierazpen matematikoa hurrengoa da:\nformula_10\nUhinen sailkapena.\nUhinak hainbat eratan sailka daitezke:\nAdibideak.\nUhin mota desberdinen adibideak:\nAdibide horiek lege fisiko berdinen arabera jokatzen dute."}
{"id": "6322", "revid": "1519", "url": "https://eu.wikipedia.org/wiki?curid=6322", "title": "Kant", "text": ""}
{"id": "6324", "revid": "237", "url": "https://eu.wikipedia.org/wiki?curid=6324", "title": "Nazio Batuak", "text": ""}
{"id": "6329", "revid": "28807", "url": "https://eu.wikipedia.org/wiki?curid=6329", "title": "Gaixotasun", "text": ""}
{"id": "6330", "revid": "105290", "url": "https://eu.wikipedia.org/wiki?curid=6330", "title": "Sintoma", "text": "Sintomak sendagileak objetibatzen dituen datu klinikoak dira, miaketa fisikoa egin ondoren bildutakoak. Adibidez, fonendoskopioaren bidez bihotz-murmurioak edo biriketan txistu-hotsak entzutea , masa edo koskorrak igartzea tripa ukitzean, eta abar.\nZeinu klinikoez gain, bestelako datuak ere jaso ditzake medikuak, proba osagarrien bidez, zeinu analitikoak edo erradiologikoak alegia.\nBatzuetan, zeinuak miaketa fisikoen bidez bakarrik antzeman daitezke, beste batzuetan proba osagarrien bidez soilik eta beste batzuetan bide bietatik.\nAskotan zeinu batek gaixotasun osoa izendatzen du, izen bera hartzen dute biek alegia. Adibidez, artrosia zeinu klinikoa eta erradiologikoa da, baina baita gaixotasunaren izena ere.\nAgerraldi \"subjektiboa\".\nSintoma gaixotasunaren agerraldi \"subjetiboa\" da baita ere, hau da pertsona gaixo batek sentitzen duena. Beste modu batean esanda, medikuari eriak gertatzen zaionari buruz kontatzen diona."}
{"id": "6331", "revid": "1545", "url": "https://eu.wikipedia.org/wiki?curid=6331", "title": "Otto von Bismarck", "text": "Otto Eduard Leopold von Bismarck (Sch\u00f6nhausen, 1815eko apirilaren 1a - Friedrichsruh, 1898ko uztailaren 30a), prusiar-alemaniar politikaria izan zen, bere \"Realpolitik\"en bitartez Alemaniaren bateratzea lortu zuena.\nBiografia.\n1815. urtean jaio zen, prusiar jauntxoen familia baten barruan. Zuzenbide ikasketak egin zituen Berlinen eta Prusiako administrazioan hasi zen lanean. 1839. urtean utzi zuen kargua, lan hura ez baitzuen batere gogokoa, eta Pomerania aldera erretiratu zen. 1847an Prusiako \"Landtag\" edo Parlamentuko diputatu hautatu zuten; eskuin muturreko ordezkari izan zen. 1848ko martxoko Iraultzan Friedrich-Wilhelm IV.ak ahuleziaz jokatu zuela salatu eta berak antolatu zuen iraultzaren zapalkuntza. Oso kontserbadorea zenez, enbaxadore izan zen Frankfurteko Biltzarrean (1851-1858), eta Austriaren aurkako jarreren alde egin zuen han. San Petersburgon (1859-1862) eta Parisen (1862) izan zen ondoren. Politikan karrera egin eta 1862. urtean Prusiako kantziler izendatu zuten. Kargu horretatik, Alemaniaren batze prozesua zuzendu zuen, eta horrela, 1870. urteko Frantzia-Prusia Gerra gidatu zuen. Prusiaren garaipenak alemaniar \"Reich\"a ekarri zuen.\nBenetako diktadura ezarri zuen bere erregearen baimenarekin, aurrekontuak goi-ganberatik pasatzeko eskubidea eta prentsari oztopo handiak ezarrita. Horrela, bere helburua lortu zuen: Prusia indartzea. Munduko lehen armada osatu ondoren, Austriaren aurkako gerra hasi zuen, hura Alemaniatik erabat urruntzeko eta Europako gainerako estatuen neutraltasuna erdietsi zuen. Austria aurka garaitu ondoren (Sadowa, 1866), Ipar Alemaniako Konfederazioa sortu zen, eta Prusiaren manupeko eta Habsburgotarrik gabeko (Pragako Ituna) Prusia batua azaldu zen lehen aldiz.\nArrakasta horren ondoren, barne-politika zela eta aurkari izan zituen liberal asko eta asko bereganatu zituen Bismarckek; baina Alemania osoaren batasuna lortzeko, hegoaldeko estatuak bereganatu behar zituen. Trebea eta maltzurra zen eta Frantziaren aurkako gerrara lerratu zituen hegoaldeko estatuak, Prusiarekin batean. Frantziako gudarosteei nagusitu ondoren (Sedan, 1870), Hego Alemaniako estatuak iparraldekoekin bateratu zituen, eta Bavaria batasun horretan sartu zuen. 1871ko urtarrilaren 18an sortu zen Alemaniako Inperioa. \"Reich\" edo inperioko kantziler eta Prusiako Kontseilu burua zen. Inperioa sendotzen ahalegindu zen, alemaniarren batasunaren aurkako indar guztiak azpiratuz.\n56 urte zituenerako, izugarrizko aginpidea bildua zuen. Enperadorearen aurrean baizik ez zen makurtzen baina, hala ere, Parlamentuan gehiengo indartsu bat antolatzea falta zitzaion. Gobernatu ahal izateko, zenbait alderdi burgesen laguntza izan zuen. Nazional-liberalekin, \"Kulturkampf\" (\u00abkultura edo zibilizazioaren aldeko borroka\u00bb) zelakoa antolatu zuen katolikoen aurka. Kontuak kontu, neurri horrek ez zion onik ekarri, erdiko alderdia ahaltsua izaki. 1880tik aurrera, nazional-liberalak eta zentristak bildu zituen gobernuan sozialisten gorakadari aurre egin ahal izateko. Nekazarien eta metalurgiako langileen aldeko babes neurriak hartu zituen eta, enperadorearen aurka izandako bi erasoak aitzakia harturik, erabat debekatu zuen sozialisten propaganda.\nBitartean, Europako lehen araudi sozialari ekin zion (eritasunerako, istripuetarako eta zahartzarorako aseguru sistema derrigorrezko bihurtu zuen, 1883-1889). Lege horiengatik guztiengatik ere, sozialismoa gero eta indartsuago ageri zen. Bismarcken lehen porrot handia indarrez bereganatutako herrien aldetik etorri zen (Schleswigeko daniarrak, poloniarrak eta Alsazia-Lorrena). Germaniartze politikak ez zuen haiengan espero zen arrakastarik izan, eta are gutxiago zapalkuntzak. Alsazia-Lorrenako auziak gero eta zailagoak egin zituen Frantziaren eta Alemaniako inperioaren arteko harremanak.\nFrantzia bakartzeko xedean, Bismarckek hiru enperadoreren arteko itunak berpiztu zituen (Alemania, Austria-Hungaria eta Errusia, 1872an). 1881 eta 1884an berritu zituen gisa horretako aliantzak. Europako diplomaziaren erdigunean egon zen Bismarck hogei urtez, artekari nahiz lehiakide (Berlingo Kongresua, 1878; Berlingo Konferentzia, 1884-1885, Bismarckek Alemania kolonizazio bideetan abia zedin onartu zuen une bakarra). Kolonizazioa zela eta, Gilen II.arekin zituen ezadostasunak zirela eta, Bismarckek agintea utzi behar izan zuen, gogoz kontra, 1890eko martxoaren 20an. Pomeraniara erretiratu, eta bere oroitzapenak idatzi zituen gero; Gilen II.ari eta bere ondokoei kritika gogorrak egin zizkien lan horretan\nBismarcken gizarte-politika.\n\"Gilen I.a enperadoreak hau esan zuen: \u226aaurtengo otsailean adierazi genuen erabat konbentzituta gaudela gizarte-ezinegona ezin dela konpondu sozialdemokraten gehiegikerien errepresioaren bidez, langileen ongizatea eraginkortasunez sustatuz baizik\u226b. Horren arabera, lehenbizi istripu-aseguruen legea onartu genuen (...).\n(...) Langileen egoera hiru alderditan hobetzera behartu gara.\nLehenik, gure herrialdean lana babesteko urratsak emango ditugu geure lehiakideei aurre egiteko; hau da, tarifa protekzionistak ezarriko ditugu lan nazionala defendatzeko.\nBigarrenik, gobernuak zergak hobetzeko plan bat aplikatzea du gogoan.\nHirugarrenik, erreforma-planak (...) langileentzat laguntza zuzenak ematea du bere baitan (...). Langileen benetako arazoa beren bizitzetako segurtasun-eza da; langileak ez daki ziur ea beti lana izango duen ala ez; ez eta beti osasuntsu egongo den ala ez ere. Horrez gainera, egunen batean zaharra iango dela eta lanerako gaitasunik ezduela izango aurreikusten du. Baina, gaixotasun luze baten ondoren, pobretzen bada, ez du inolako laguntzarik izango eta bere indarrekin soilik egin beharko dio aurre egoerari (...). Baina gizarte-laguntzak gabezia asko ditu, batez ere hiri handietan (...). Alderdi aurrerakoieko kideek, \"legeria sozialista\" esan diezaiokezue, nik nahiago dut \"legeria kristaua\" terminoa erabiltzea.\"\nBismarcken hitzaldia Reichstagen, 1884ko martxoak 10\nBismarcken testamentu politikoa.\n\"Realpolitik\" (Politika erreala) \"(...) Potentzia handi bihurtu izanak Europan sortu duen nahigabea arindu behar dugu, munduaren gure indarraren berri emanez baina, lehialki eta espiritu bakezale zuzenaz. Munduari erakutsiko diogu, horrela, egokiagoa dela Alemania nagusi izatea Europan; onuragarriagoa, desinteresatuagoa eta kalte gutxiagokoa izango baita nagusitasun frantsesa, ingelesa edo errusiarra baino. Beste herrialde batzuek berezko dituzten eskubideak (Frantziak, bereziki, nagusi izan zenean errespetatu ez zituenak eta Ingalaterrak interesen arabera soilik aitortzen dituenak) hobeto errespetatuko ditu Alemaniak, bi arrazoirengatik: alde batetik, izaera alemanagatik, izaera objektiboa baita funtsean; eta bestetik \u2014horretan ez dugu meriturik\u2014, ez dugulako gure lurraldea hedatzeko inongo beharrik. (...) Politika alemanak (...) nahi bat besterik ez du: zuzentasunez eta legez jokatzea.\""}
{"id": "6332", "revid": "44278", "url": "https://eu.wikipedia.org/wiki?curid=6332", "title": "Lanperna", "text": "Lanperna \"Pollicipes\" generoko animaliak dira, itsas ertzeko marearteko haitzetan atxikita bizi diren oskoldunak. Oso aintzat hartzen dira sukaldaritzan.\nEzaugarriak.\nLanpernek bi larba-aldi dituzte.\nLanperna arruntak jarraikako sei oskol garatuko ditu, gorputza inguratu eta babesteko. Bizitza osorako haitzera itsatsia izango da, garroak erabiliz planktona harrapatzeko eta gametoa erruteko.\nOrnogabe asko bezala, lanpernak hermafroditak dira eta aldizkatu egiten dute ar eta eme egoera. Lanpernen zakila luzeena da gorputzarekin erkatuta, animaliaren luzera baino 20 aldiz luzeagoa baita.\nEspezieak.\n\"Lanperna\" hitzarekin \"Pollicipes\" generoko espezieak izendatzen dira, hala nola:\nGastronomian.\nSukaldaritzan, oso aintzat hartzen dira lanpernak Euskal Herrian. Hemendik kanpo, Espainiako iparraldeko kostako eskualdetan, Galizian batez ere, eta Portugalen ere guztiz gustukoa dute.\nPerretxikoak.\nLanperna hitza \"Amanita\" generoko perretxiko batzuk izendatzeko ere erabiltzen da:"}
{"id": "6333", "revid": "23532", "url": "https://eu.wikipedia.org/wiki?curid=6333", "title": "Amanita phanterina", "text": ""}
{"id": "6335", "revid": "9357697", "url": "https://eu.wikipedia.org/wiki?curid=6335", "title": "Antzuola", "text": "Antzuola Gipuzkoako mendebaldeko udalerri bat da, Debagoiena eskualdekoa. 27,72 km\u00b2 ditu, eta 2071 biztanle zituen 2022. urtean. 1629an Bergaratik banandu zen, 1391. urtetik udalerri hartako parte izan ondoren. Iparraldean Bergara eta Azkoitia herriekin da mugakide; ekialdean Zumarraga, Urretxu eta Legazpi; hegoaldean Legazpi eta O\u00f1ati, eta azkenik, mendebaldean Bergararekin. Deskarga mendatearen magalean (492 m.) kokatzen den herria da, eta 170-904 metro arteko gainak ditu: baxuena Antzuola errekak udalerriko mendebaldeko Bergarako mugan, Illunpen hain zuzen, eta altuena Arrola mendian, Legazpin, udalerriaren hegoaldean.\nIzena.\n\"Antzuela\" da herriaren forma gorde zaharrena (\"An\u00e7uela\", 14. mendekoa), eta harrezkero \"Antzuola\" dokumentatzen den arren (gazteleraz \"An\u00e7uola\" edo \"Anzuola\"), bertakoen artean \"Antzw\u00e9la\" ahoskera dokumentatu du 21. mendean ere herriko bertako hizkuntzalari eta euskaltzain Ana Toledok eta Ahotsak proiektuak.\nEtimologia.\n\"Antzu-\" forma aintzi/aintzira terminoarekin lotu izan duenik bada, baina Koldo Mitxelenak beste aukera bat hobetsi zuen, \"'antxu\"' hitza izan zitekeela (arkumea izendatzeko euskal hitza). -\"ola\" osagaia ohikoa da toponimian, berriz, eta ola/burdinola adierazi baino lehenago etxola bat izendatzeko ere balio izan zuen. Hortaz, \"arkumeen etxola\" edo, hipotesi gisa beti ere.\nGeografia.\nInguru naturala eta klima.\nDebaren ibaiadarra den Deskarga ibaia herri honetan jaiotzen da, Basalde auzoan, ekialdetik mendebaldera norabidea eginez. Deskarga mendate inguruko hegalean sortutako errekatxoetatik (Erraztiko erreka, Elgarain eta Mutilagoengo erreka) dator. Ibai horrek . Ibai nagusia Deskarga den arren, beste hainbat errekasto sortzen dira herrian, denak Deskargari batzen zaizkiolarik. Auzoz auzo: \nDeskarga mendateak Urretxurekin lotzen du, euskalkia guztiz aldatzen duen aldi berean. Bergara aldetik, Gorlatik Irimorako gainek Azkoitiarengandik bereizten du.\nAntzuola Euskal Herriko isurialde atlantikoan kokatuta dago eta kantauriko klima mesotermikoa du. Tenperatura aldetik moderatua da eta prezipitazio aldetik, berriz, euritsua urte guztian zehar. Urtaro lehorrik gabeko klima epel hezea edo klima atlantikoa deitzen zaio. Bertan, Kantauri itsasoaren eragin nabarmena du. Horren eraginez, airea epelduta iristen da itsasertzera, eta ondorioz, tenperatura tarteak ez dira handiak. Prezipitazioa, aldiz, 1200-1500 mm. bitartekoa da, eta horren erantzulea, isurialde atlantikoko orografia da.\nUdalerri mugakideak.\nAntzuolak mugakide ditu Bergara (mendebaldean eta iparraldean), Azkoitia (ipar-ekialdean), Zumarraga (ekialdean), Urretxu (ekialdean), Legazpi (hego-ekialdean) eta O\u00f1ati (hegoaldean).\nAuzoak.\nHerriguneak 1.100 m. luzera eta 200 metroko zabalera dauzka gutxi gorabehera, eta Zumarraga-Bergara GI 2632 errepidean zehar hedatzen da. Landa-guneari dagokionez 6 auzok osatzen dute udalerria: Basalde, Galartza, Irimoegigoena, Irimoegibarrena, Lizarraga eta Uzarraga. \nLehen, basogintzak larre eta soroekin lehiatzen zuen, lurra mugatua zelako, baina XX. mendeko 60 eta 70eko hamarkadetan eman zen garapen ekonomikoak guztiz irauli zuen herriko paisaia. Industriaren gorakadak biztanleriaren hazkundea ekarri zuen, eta horrek hirira bultzatu zituen baserritarrak, baserriko lanen gehigarri izango ziren lanpostuen bila. Bestalde, nekazaritza eta abeltzaintzaren jardueren krisiak, egurraren balioaren gorakadarekin bat egin zuen. Horrek baserritarrei larre eta soroak basotzera ekarri zizkien, Intsinis pinuaren baso-landaketek indarra hartuz eta baso kudeaketa sistema erabat aldatuz. Beraz, Intsinisaren errentagarritasunak erakarriz silbikultura intentsibo batera eraman zuten baserritarrak, ziklo laburreko enbor osoak ustiatzera hain zuzen. Ez da ahaztu behar, azken hamarkadan Antzuolako paisaia guztiz eraldatzen duen hainbat azpiegitura eraiki eta eraikitzen ari direla, landa-lurren erabilera guztiz baldintzatuz: batetik Bergara-Zumarragako autobidearen lotunea, bestetik Abiadura Handiko Trena eta azkenik Gue\u00f1es-Itsaso autobide elektrikoa. Gailentzen den erabilera pinudi zurgaien landaketei dagozkie, hain zuzen azalera guztiaren %61,12a hartzen du eta herri osoan sakabanaturik agertzen da, beheko esteietan izan ezik. Nahasturiko espezieak -konifero eta hostozabalak- ere estei muinorretan azaltzen dira, udalerriaren %17,35a hartuz.\nEustat-ek (2022) 2135 biztanle ematen digu Antzuolarentzat. Hala ere, azken udal errolden arabera (2003), hauxe da auzoetako biztanleria:\nArgi eta garbi ikusten da baserri-munduaren bilakaera familiaren sostengua zen nekazaritza, abeltzaintza eta basogintza izatetik lortzen zela; gaur egun baserri askok, gehienek ez esatearren, nortasuna galdu eta berezko funtzioa alde batera utzi dute etxebizitza soil izateraino. Are okerrago, poliki-poliki husten hasi ziren baserriak eta euretako askok nekazaritza eta abeltzaintza \u201cjardineroa\u201d edo mantentzekoa sustatu du, nahiz eta egiari zor, hainbatetan era profesionalean merkatuari begirako ustiakuntzak ere sustatu, azpiko taulan antzemango dugun bezala:\n\"ITURRIA: Nekazaritza ustiategien errolda.\"\nArestian aipatutako taularekin bat ere, zera aipatu genezake osagarri gisa:\nAntzuolako aipatutako auzoetan 97 baserri aurkitzen dira gaur egun. Baserri kopuru gehien Irimoegigoena auzoan eta Lizarraga auzoan aurkitzen dira, 21 eta 20 baserri hurrenez hurren. Galartza 17 baserri aurki genitzake eta Uzarragan auzoan 16. Basalden zertxobait gutxiago, 12 baserri. Irimoegibarrena auzoan daude baserri gutxien, guztira 11. Nahiz eta baserri gehienak etxebizitza bakarrekoak izan, 61 baserri, badira 2 etxebizitza edo gehiago direnak: 2 etxebizitzakoak 28 baserri, 3 etxebizitzakoak 7 baserri eta azkenik 4 etxebizitzakoa bakarra. Beraz, guztira 149 unitate familiar bizitzeko haina toki dago. Alabaina aipatutako baserri horietatik, 62 baserri daude bizirik eta 97 unitate familiar bizi dira; 29 baserri hutsik daude 39 familia unitate bizitzeko lain tokia egonik eta azkenik, 6 baserri erorita edo egoera kaskarrean daude.\nJoan gaitezen auzoz auzo baserri bakoitza kokatzera eta ezagutzera:\nGalartza auzoa.\nAntzuolako baserri zaharrenak bertan daude. Bere kokapen geografiko eta estrategikoagatik, auzoa eta baserriak bitan banatuta daudela dirudi: baserri batzuk, Bergarako udalerriari begira daude, beraz, joera dute Bergara aldera joatera eguneroko beharrak asetzeko asmoz. Beste batzuk, ostera, Uzarraga auzora gehiago begira daude eta Antzuola herria dute helmuga. Esan azken hauek Bergara begira daudenekin bereizteko-edo, Txangalakoak goitizena jaso izan dutela. 1391eko datu historikoen arabera ugariak dira urte hartarako eraikitako baserriak. 19 baserrik osatzen zuten auzoa, hiru desagertuta daudelako: Gorrola, Etxenagusia eta Ameztiberria. Gorrola, Etxenagusia eta Ameztiberria. Gainontzeko baserriak Galartza, Etxeberrisoro, Ugarriagazpikoa, Ugarriagaga\u00f1ekoa, Eguzkitza, Gorrizandia eta Gorriztxikia, Elorriaga, Ameztizar, Mendiola, Sarralde, Untzarri, Urruti, Besagasti, Bereterio eta Arrasate.ti, Besagasti, Bereterio eta Arrasate. Hauetatik azpimarratu, bere balio arkitektonikoagatik, Besagasti baserria, badituelako XIV. mendeko egurrak (1315. urtekoak batzuk) bere zaharberritutako eraikuntzan.\nAipatzeko da ere desagertzear dagoen Goenaga-Galartzako errota eta argindar etxea, erreka bazterrean justu-justu zutik mantentzen dena.\nBatanaz besteko baserrien garaiera 388 metrokoa da, desagertuta dagoen Gorrola, 570 metrotara kokatzen zena eta herriko plazatik 7 kilometrora.\nBi baseliza zeuden (Santakutz \u2013Santa Cruz- eta Santa Ageda), nahiz eta gaur Santa Ageda zutik dagoen bakarra izan, Santakutz XVIII. mendean desagertu zelako. Santa Agedaren jatorrizko zaindaria, baina, San Lorenzo edo Sallabente omen zen. Otsailaren 4an ospatzen da bere eguna, eta oso ospakizun herrikoia egiten da bertan, opilak eta haziak bedeinkatuz.\nAuzoaren jardunari dagokionez, abeltzaintzari lotutako auzoa da, batez ere 1966an sortu eta ondorengo urteetan bertan aritzen delako IRUMENDI kooperatiba. Okeletarako erabiltzen dituzten piriniar arrazako behiak hazten dituzte. Aldi berean Ugarriaga\u00f1eko baserriaren alderdi bat ostalaritzaz arduratzen da. Ameztizahar baserrian,\u00a0 berriz, aisialdiari zuzendutako zalditegi bat dago. Gainerakoetan ez dago nekazaritza jarduerarik. Hala ere, azken urteetan lur asko, aldez aurretik pinudiak kenduz, IRUMENDI kooperatibak bere jarduera bermatzeko egokitu ditu.\nUzarraga auzoa.\nUzarragako auzoan ere ez da denborarik alferrik pasatu. Gainbehera dagoen auzoa da, nahiz eta han eta hemengo baserri batzuetan bizitza, eta neurri batean abeltzaintza jarduna bi baserrietan mantendu: Iraeta eta Lausagarreta. Garai batean, gaur egun desakralizatuta dagoen San Juan Bataiatzailearen parrokiak egituratzen zuen bertako bizitza, baina, orain, hilzorian dagoen ingurua dela esan dezakegu. Horri gehitu behar zaio inguru edo hegal honen lur eremuak duen barneko mugimendua, Uzarragako parrokia eta etxea, edo Elutza (desagertuta) bezalako inguruen gainbehera ekarriz.\n18 baserri egon dira bertan, batzuk desagertu direnak: Elutza, Garikatza, Mixo, Sallabente, Iruetxeta, Igeribaraizparrundi, Ariztizar. Eta beste batzuk egoera ezberdinean: Etxezuri, Ariztiberri, Arizmendi, Iturriotz, Lausagarreta, Azkarate, Iraeta, Zabala, Bidaurre, Benitua, Igeribarerrota. Batanaz besteko garaiera 264 metrokoa da. Altuen desagertuta Mixo (aztarnak badaude), 348 metro; baita urrutiena ere: 2 kilometro eta 800 metro herriko plazatik.\nAho tradizioari erreparatuz, ez dokumentu historikoari, Uzarragako elizaren jatorria tenplarioekin ere jo da. Antzuolako parrokia zaharrena zen, eta herrigunean dagoen Errukizko Amaren parrokiarekin batera parrokia batuak osatzen zuten. San Juan egunean (ekainak 24) eta San Juan Txiki egunean (abuztuak 29) ospatzen ziren bertako jaiak. Esan bezala, gaur desakralizatuta dago eta bere lur eremua gehi eraikuntzak saldu egin ditu Donostiako elizbarrutiak.\nLizarraga auzoa.\nKokapen ederrean, hegoaldera begira, dagoen auzoa da Lizarragakoa. Guztira 20 baserri egon dira. Garai batean Antzuolako Ukraina ere deitua, bertan jasotzen zen gari ugariarengatik. 1307ko dokumentuetan dagoeneko aipatzen dira auzoko baserriak izan zitezkeenak: Laskurain, Iturbe, Goenaga. Hogeita bat baserrik osatzen zuten auzoa, izan ere baserri batzuk desagertuta daude (Sagutategi eta Ugarterrota edo Txanbolin \u2013gaur Txanbolinberri-). Udala, Ugartetorre, aipatutako Txanbolinberri, Aranburu edo Anbu, Bizkalatza, Jauregi, Goitia, Goenaga, Zumaetaga\u00f1ekoa eta Zumaetazpikoa, Laskurainandi, Lizarriturri, Lamarianoazpikoa eta Lamarianoga\u00f1ekoa, Aranguren, Iturbeandia eta Iturbetxikia, Aki\u00f1ao eta Akinibai, Laskuraintxiki. Aipatu behar, hala ere, sortu berri den Arbe, egokitutako txabolatik etxebizitza bihurtuta. Egoera eta jarduna ezberdinean aurkitzen diren baserriak, hain zuzen. Batzuk hutsik eta beste batzuk, ostera, jardunarekin: Lamarianoazpiko eta Aranburu baserriak artzaintzarekin, esate baterako, edo Laskurainandi zainketa pertsonalarekin loturiko zerbitzuekin. Hala ere, auzo dinamikoa izaten jarraitzen du.\nBatanaz beste 353 metroko da garaiera, eta dagoeneko desagertuta dagoen Sagutategi (Bergaran kokatua baina Antzuolakoak ziren bere lur eta basoen ondasunak), 553 metrora eta herriko plazatik sei bat kilometrora. Errota ugarien eremua ere bada: Ugarterrota (Txanbolin), Larrebarren, Laskurain (Arbe), Aki\u00f1abei. Garai batean herriko ura ere bertatik hartzen zen; izan ere iturburu asko duen ingurua da.\nSan Martzial ermita dakusagu bertan, eta urtero ospatzen da bere jaia, ekainaren 30ean. Herritik 2,7 kilometrora dago. Bertakoek urtero ospatzen dute bere eguna ekintza ezberdinekin eta bide batez ateratzen dute \u201ckofraixako pitzarra\u201d (\u201cSirve para San Marcial\u201d), bertatik ardoa zerbitzatzeko.\nIrimoegigoiena auzoa.\nBitxitasuna badu auzo honek: herrigunetik gertu estua da bere hasieran, eta zabala bere bukaeran. Estua, alde batean zein bestean Lizarraga eta Basalde auzoekin \u201clehiatzen\u201d delako; zabala, ostera, bukaeran, Gorla, Meaka edo Trekutz gaineko hegal aldaketa baten ondorioz, Urola ibairaino iristen delako udalerria. Herriguneko hegala da argia, aberatsa, lur ederrenetan; Urola aldekoa, berriz, erliebe traketsagoa, ospelagoa, baso trinkoagoa, eta bere kokapen geografikoagatik Aizpurutxo-Urretxu-Azkoitia aldera jotzen duena. Hortxe daude Baztarri\u00f1a, Ursalto, Ondamendi eta Pikunieta baserriak.\nBaserri kopuruagatik Lizarraga auzokoaren tankerakoa, 21 baserri. Batzuk dagoeneko desagertuta ere bai: Sarasketaberri edo Goikoetxe, Iralaetxeberri, Bazterri\u00f1aerdikoa.\u00a0 Herrigunetik gora: Ibarra, Iralatorre, Aitzaga, Irala, Irastortza, Eguzkitza, Irimo, Otamendi, Arreluzandi, Arreluztxiki, Arreluzetxeberri, Igeribar, Sarasketa, Baztarri\u00f1agoenekoa, Baztarri\u00f1abarrenekoa, Ursalto, Ondamendi eta Pikunieta (I eta II). Altuen Bazterri\u00f1agoenekoa, 532 metro; Ondamendi, urrutiena (8,5 kilometro). Baserrien batanaz besteko garaiera, berriz, 393 metrokoa da. Nekazaritza ustiakuntzari begira, gainbeheran dagoen auzoa da, ez bada Pikunietako ardi artzaintza eta okin jarduera profesionalengatik. Gainontzekoetan, Arreluzandiko behi eta ardiengatik, edota Eguzkitzako sagastiagatik, ikuspegia ez da profesionalizatutakoena. Auzo honen ermita Antiguako Andra Mariarena da, eta abuztuaren 15ean ospatzen da bere eguna. \nIrimoegibarrena auzoa.\nBere bikia den Irimoegigoena auzoarekin alderatuta, ospelagoa da kokapenez eta traketsago erliebez. Horregatik baserri dentsitatea urriagoa da, nekazaritzarako ez oparoa delako, eta horregatik baserri hustuketa ere azkarragoa izan da batez ere herrigunetik urrun aurkitzen diren baserriena. Esan dezagun, bitan banatzen dela auzoren eremua: alde batetik, herrigunetik gertu dauden baserriak (Iriartega\u00f1ekoa eta Iriarteazpikoa, Altamira, Lapatza eta Zupide), eta, bestetik, urrutiago daudenak (Loieta, Otain, Arrandariozaeta eta Arrandaritorre). Garai batean 14 baserrik osatzen zutena, batzuk desagertu dira: Astoaga, Etxeandi, Eztala, Ibularga\u00f1ekoa eta Ibularazpikoa. Batanaz besteko garaiera bada 385 metro, desagertuta zegoen Astoaga baserria zegoen garaien eta urrutien (718 metro eta 6,3 kilometro).\nGarai batean Eztala inguruan kokatzen bazen ere San Bartolome ermita, ondoren herriguneko Kalebarrenen berreraiki zuten, nahiz eta gaur garai bateko ermitaren kanpaidorrea bakarrik zutik egon.\nBasoaren presentzia nabaria da lur eremu honetan, baso mistoarena batez ere: pinudi, harizti eta pagadi. Hala ere aipatzekoa da bertan daudela pagadi ederrenak: Maldarropa eta Zabaldoerreketa, Egiandi, Istingorri, Albizuriko \u2026 pagadiak. \nLehen sektoreari buruz esan genezake bi jarduera direla azpimarragai: alde batetik Loieta kokatzen den hegazti haztegiarena eta Lapatza baserrian urtetan sustatzen ari diren nekazaritza biologikoa. \nBasalde auzoa.\nBi hegaletan kokatzen dira auzo honetako baserriak. Izan ere, Deskargako errepideak bitan banatzen du auzoa. Alde batekoak, Irimoegigoenarekin bat eginez, Egurribai, Ertzileberri, Olazabal, Galardi, Amilleta, I\u00f1urrigarroga\u00f1ekoa eta I\u00f1urrigarroazpikoa, eta Deskarga baserriak, esan dezagun, eremu eguzkitsuenean eta lurrez ederrenean kokatuta daudela; eta besteak, Arrolako hegalean kokatzen direnak: Olamendi, Zorroztarrieta eta Altzeta, iparraldera begira eta inguru goibelagoan eta traketsagoan daude, nahiz eta Altzetaren inguruak ederrak izan. Desagertuta ere badaude: Aitzagabasalde, Ertzile, Erautza, Madariaga, Mutilagun. Beraz, 16 baserri. Batanaz besteko garaiera 345 metrokoa da eta Deskarga goien dagoena: 492 metrora. Urrutiena, dagoeneko desagertuta dagoen Mutilagoen baserria, bost bat kilometrora herrigunetik. Lehen sektoreak indarra dauka batez ere Altzeta baserrian eta haragietarako erabiltzen den abeltzaintzarengatik da. Egurribaik ere badu arditegia eta soroak lantzen ditu, eta badirudi Galardi baserrikoek ere apustu egin dutela lurrak erein eta abeltzaintzarako prestatzeko. \nBaso nahasi ingurua da, pinudiak eta bertako zuhaitzak tartekatuz.\nOtsailaren 3an ospatzen da auzoan bertan dagoen ermitaren San Blas eguna (garai batean, baina, Santa Engraziari eskainita), eta herriko ume zein guraso joaten dira bertara opilak eta haziak bedeinkatzera, eta bide batez, eztarriko minengatik babestu nahian, kandelatxo bat zaindariari eskaintzera.\nBitxitasunen artean, dagoeneko desagertuta dagoen \"Madariaga baserrian ba omen zen agertzen bertako leihoan hildako arimaren aurpegia\u201d. \nBaita Intxausti errota eta Amilletako argindarretxea ere auzo honetan kokatu ziren, gaur jardunik ez badute ere.\nAntzuolako Alardean abesten da auzoetako aipamena egiten den herriko ereserkia. Duela urte batzuk Bergarako Udal Bandako zuzendariak bandarako konposizio bat egin zuen, alardearen martxako melodiak eta Iparragirreren bertsoak batuz. Harrezkero, Bergarako bandak urtero Antzuolako jaietan eskaintzen duen kontzertuan jotzen da. Oso pieza ezagun bihurtu da eta ikus-entzuleek konposizioko zatirik erritmikoenak txaloak joz laguntzen dute. Alardearen bukaera eta agurra osatzen du kantu honek. Musika ezagun horri, hitzak gehitu zaizkio eta hala, alardearen azken edizioetan, abesbatzak eta alardea ikustera joandakoek kantatu egiten dituzte.\nHistoria.\nHistoria aurretik historiaurrea denez, esan daiteke dokumentu historikoak gutaz hitz egiten hasi aurretik, badauzkagula udalerri barruan garai hartako lekukoak. Lekuko hauek zerikusia dute Neolitos edo Menasta garaian (K.a. 2000-1000 urte) eginiko abelbideekin. Bide hau Urbiatik hasi eta kostaldean bukatzen zenez, gure herriko mendi gainetatik pasatzen zen, eta hainbat puntutan, ondare bezala, hildakoen oroigarriak -megalitismoa- laga zizkiguten. Hor bada, Arrolamendiko edota Trekutzeko (trikuharritik datorrena) tumuluak.\nAntzuolako sorrera ezin da ulertu Uzarraga (herrigunetik pare bat kilometrora dagoen elizatea) aipatu barik, Gipuzkoako bederatzi elizate zaharrenetariko bat dela esaten baita. Hori baieztatzeko, horra hor San Joan Bataiatzailearen eliza, ohiturak esaten digunez Tenplarioena omen zena. Hala ere, lurpeko urak sortaraziko korronteak direla eta, eliza guztia, edo zati bat behinik behin, hiru aldiz erori eta beste hainbestetan jaso izan da. Agian sorrera horretan zerikusia izango du Valdejunquerako borrokaldiaren azpian dagoen herri ohiturak ere.\nAntzuolaren edo egungo herrigunearen historia, Olalde (makina bat artisauren biltoki zelako eta horietako bat agian gureganaino iritsi dena, larru eta harizko produktuena hain zuzen ere) inguruan Magdalenari eskainia zegoen ospitalearekin (1489) hasten da. Herriaren sorrera hau bat dator Errukizko Amaren izeneko parrokiaren sorrerarekin ere (1525).\nBetidanik izan du herri honek Bergararekin zerikusia, 1391ko urtarrilaren 20an Bergarako hiriari erantsi zitzaion, batez ere Gabiria eta Ozaeta izeneko bandoei aurre egiteko eta hiriak zeuzkan abantailak jaso ahal izateko. Batasun hori ez zen eten 1629ko abenduaren 12a arte, orduko errege zen Felipe III.ari urrezko 5.000 dukat ordaindu ondoren, Antzuolak independentzia eskuratu baitzuen. \nXVIII-XIX. mendeek, lehenik eta behin frantsesen inbasioetaraino garamatzate. Udalerriko baserrietan gehiegikeria asko egin bazituzten ere, herritarrak ez ziren eskuak gurutzatuta gelditu. Herri tradizioak esaten digunez, antzuolarren artean Pildain izeneko bat gerrillari ospetsua izan zen garai honetan, eta dirudienez bere gorputza Antiguako ermitan lurperatuta dago.\nGarrantzizko beste ekintza bat Deskarga mendatean gertatu zen karlistada garaian, bertan anai arteko borrokaldi odoltsua egin zen karlista eta liberalen artean.\nBukatzeko, herriaren historian garrantzia izan duen lan jardun bat aipatu beharra dago, larru ontzea, hain zuzen ere. Larru ontzearen gainean agertu diren lehen datuak 1828koak dira. 1931. urtean lanbide honetan antzuolar asko zebilen, 4 lantegi zeuden eta.\nGerra Zibilak (1936-39) ondorio latzak izan zituen Antzuolak ere. Heriotzak, herritik kanpo joan beharrekoak (herriko alkatea eta familia tartean), espetxeratuak, han eta hemengo zigorrak ... eta ondorengo gosete garaia (1940-5) eta Frankoren errepresioak herriko harremanak guztiz astindu zituen. Trantsizio politikoa ere ez zen lasaia izan, herritarrak ziren Luis Candendo (1978) eta Jose Artola (1979) erail zituen ETAk. Herritar askoren atxiloketak eta torturak ere izan ziren, tartean...\nEta egungo gizaldian murgilduz, ezin dugu aipatu barik laga gugan industrializazioak eta ondoren emigrazioak izan duen eragina 60 eta 70eko hamarkadetan. Gaur egun, herri industrializatua da. Bestalde, azkenengo urteetan herrian egin den etxebizitza kopuruaren ondorioz biztanleria gora joan bada ere, gaur da eguna esateko krisi demografikoan sartu garela, besteak beste heriotzak jaiotzak baino gehiago direlako. \nHorrezaz gain, ezin dugu alde batera laga COVID19ak herritarrengan izan duen eragina, baina aldi berean ez da baztertu behar gizartean gertatzen ari den eta momentuz noraezean eramaten gaituen aldaketa globala; eta harreman estuak dituzten trantsizio energetikoak zein klimatikoak, eta gehitu dezagun herrialde aberatsen demaseko kontsumo beharrak, ez dakigu zertan bukatuko duen, baina badirudi denbora agortzen ari zaigula.\nEkonomia.\nArestian esan bezala, Antzuolak larruontzean izan zuen aktibitatea handia bezain garrantzitsua izan zela, nahiz eta gaur egun horren lekukorik ez izan. Horra hor BARE\u00d1O, TELLERIA, OLARAN eta GALARZA HERMANOS ETA ARBULU larrua ontzeko lantokiak edo zurrategiak. Hauek izan ziren industrializazioarekin loturiko lehendabiziko ereduak, baina ez bakarrak. Gure herria ez da ugarte bat izan industrializazio prozesuan, baizik eta bat egin zuen 1950. hamarkadatik aurrera Espainian bizi zen industrializazio prozesuarekin.\nAntzuolako industrializazioa ezin da ulertu HILATURAS DE VERGARA lantokia aipatu barik. Esan genezake lantoki honek sartu zuela gure herria industria bidean, eta ez bakarrik hori baizik eta herriko emakumeek ere aukera izan zuten bertan lan egiteko, eta une hartan, egia esanda, emakumeak lantoki batean lanean ikustea ez zen normalena. Baina bai jarduera honetan, izan ere harian lan egiteko ezinbestekotzat jotzen zen emakumeen eskuak erabiltzea. \nHala, HILATURAS lantokiaren lehendabiziko eraikuntzaren inaugurazioa 1956ko abuztuaren 25ean, herriko jaietan izan zen. Luntxa Ondarreko tabernan ospatu zen, eta herriko udalak gastuen erdia ordaintzea erabaki zuen. \nBaina\u00a0 ondoren beste lantoki txiki eta ertain mailako industriak ere sortzen hasi ziren. Honatx herrian izan ditugun lantokiak 1965etik aurrera:\nGaur ere bigarren sektorearen sendotasuna aitortu beharra dago, nahiz eta aldaketa nabaria izan; alegia, arestian azpimarratutako lantoki gehienak -txikienak- desagertu direla, eta zutik mantentzen direla handienak. Herrian industria sektoreko lau enpresa garrantzitsu daude: Goizper, Oerlikon-Balzers, Elay eta Erreka.\nLarru ontzea: zurrategiak eta zurratzaileak.\nAntzina, gure inguruetan ez zegoen larru ontzean propio aritzen zen larru zurrategi eta zurratzailerik. Esate baterako, zapatagileek beraiek ontzen baizuten larrua. Arrazoia zen bazirela lan batzuk propio ez zirenak egokiak euskaldunok garatzeko. Euretako bat zurratzailearena zen; lanbide zitala bezala izendatuta zegoelako. Aukera hau aprobetxatu zuten kanpokotarrek lan jarduera hauek kudeatzeko. Eta badirudi testuinguru hau aprobetxatu zutela Kanbotik (Lapurdi) Antzuolara iritsi ziren Labordatarrak. Badakigu bertatik etorri eta Jose Marcelino Labordak 1837an larrua ontzeko 7 langile zituela Antzuolan.\nBeraz, Antzuolan larrua ontzeko dauden lehendabiziko aipamen dokumentalak, XIX. mendearen hasierara eramaten gaituzte, orduan zenbait erakunde ofizialek eskatuta, hainbat datuen berri ematen baitira herriko aktibitate honen inguruan. Lehen datuak 1828koak dira, orduan Estatuko Errenta Zuzendaritza Orokorrak eskatu zion Gipuzkoako Probintziari bidal diezaiola probintzi horretan ziharduten kurtiderien berriak. Eskaera honi erantzunez, Antzuolako Udalak zera bidali zuen: \u201c1828ko apirilaren 19an hartutako eskutiz bati erantzunez\u2026 adierazi nien herriko bi zurrategiren jabeei esateko zuek eskatutako datuak\u2026 Erantzuna izan da azken urtetan partida asko bidali direla larru mota asko probintziara eta kanpora ere, zola izan ezik, baina orain ezin dutela daturik eman kontuak egiten ez dituztelako; orain oso lan gutxi egiten dutela ere adierazten dute, lanik ez dagoelako\u201d. \n1849an ere aipatutako bi zurrategiak matentzen dira, eta astiro beste zurrategi batzuk sortu ziren XIX-XX. mendean zehar:\nGaur egun Antzuolako larrua ontzea, baina, historia da. Zeregin honetan, une honetan ere zorionez esan dezakegu dena ez dela galdu, Telleria izeneko lantokikoaren uhalgintza tailerra gureganaino iritsi eta berreskuratzeko gai izan garelako. Telleria sendiaren oniritziarekin, Antzuolako Udalak egindako kudeaketari esker, eta Gipuzkoako Foru Aldundiaren ondare sailak emandako laguntzari esker ere, berrogei bat urtetan itxita egon den lantokia -eta galtzeko zorian zegoena gainera- errekuperatu dugula esan dezakegu. Gipuzkoak duen larru tailer bakarra da Antzuolan duguna.\nBaina ez pentsa berau larru-ontze inguruan Antzuolako Udalak eta Herriak egin duen gauza bakarra denik. Jarduera horrekiko dugun oroitmena eta ondarea zorionez galdu ez delako.\nHorrela, lehenik eta behin, auzo berri bati Zurrategi auzoa jarri zitzaion izenez. Ondoren, 1998ko uztailaren 4an, urte askotan \"Bare\u00f1o\" \"(eta Laborda)\" izeneko larru lantoki bat zegoen lursailean, \"Zurrategi\" auzoan hain zuzen ere, lanbide honekin lotutako zurratzaile bat larrua ontzen izeneko irudi bat inauguratu zen. Inaugurazio honekin erakusketa eder bat antolatu zen larru ontzerako erabiltzen zen tresneriarekin eta antzinako argazkiekin. \nDemografia.\n2019an herriak 2.201 biztanle zituen. Horietatik %20,22k 65 urte edo gehiago zituen. Eta atzerrian jaiotakoen kopurua %4,86 zen.\n2021eko urtarrilaren 1etik 2021ko abenduaren 31ra bitartean hamahiru haur jaio ziren Antzuolan: lau mutil eta bederatzi neska; hil, aldiz, hemeretzi herritar hil ziren, hamabi emakumezko eta zazpi gizonezko. 2071 biztanle zituen 2022. urtean. Beraz, jaitsiera nabarmena da azken urteetan.\nPolitika.\n2019ko udal hauteskundeen ondoren Be\u00f1ardo Kortabarria (EH Bildu) izendatu zuten alkate bigarrenez.\nAlkateak.\nHauek izan dira Antzuolako azken alkateak:\na Alkateak ez zuen legegintzaldia bukatu.\nb Alkateak ez zuen legegintzaldia bukatu, Eusko Abertzale Ekintzaren hautagai bezala.\nAzpiegiturak.\nAntzuolako herri ikastetxea.\nAntzuola Herri Eskola 1981ean egin zen bategitearen emaitza da: herrian zeuden bi ikastetxeak (publikoa eta ikastola) batu ziren. Bere eredu pedagogikoa konstruktibismoan oinarritzen du: haurren ikasketa prozesua eurek aukeratutako proiektuekin gauzatzen da, betiere irakasleek gidaturik.\nHezkuntza eredua arriskuan ikusirik, Antzuola Herri Eskolako hainbat ikasle ohik eredu horri babesa eskaintzeko artikulu bat argitaratu zuten 2019ko maiatzean \"Argia\" aldizkarian.\nKultura Ondare Immateriala.\nHizkuntza.\nAntzuola UEMAko kidea da, herri euskalduna izaki. Bertako hizkera mendebaleko euskararen aldaera bat da, sortaldeko hizkeraren barnean kokatzen den Debaerdiko euskara, hain zuzen. Deba eskualdeko hainbat herrik osatzen dute Debaerdiko hizkera: Bizkaiko Ermua eta Mallabia eta Gipuzkoako Antzuola, Bergara, Eibar, Elgeta eta Soraluze. Hauen artean aipatzekoa da Antzuolan eta Bergaran gainontzekoetan baino handiagoa izan dela euskara giputzaren eragina. \"Antzuolako hizkera\" liburutik eratorrita, modu irekian dago \"Antzuolako aditza\" liburuxka, bertan ikusgai dago Antzuolako hizkeraren aditz taula. Hitanoaren erabilera oso errotuta dago Antzuolako hizkeran, gehien bat gizonezkoen artean. Toka hitz egiteko ohitura dagoen arren noka hitz egitea nahiko galduta dago, hala ere, herritar batzuk egoerari buelta eman nahian lanean ari dira.\nJaiak.\nHerriko jaiak.\nUztaileko hirugarren igandean bukatzen dira, aste bereko ostegunean hasita. Ostegun arratsaldean hasten dira jaiak, Oinarin dantza-taldeko txikienen ikurrin-dantzarekin eta Udaleko zinegotzien soka dantzarekin. Hala ere, azken urteetan indarra hartu duen Hontzaren jaitsierak ematen dio berebiziko hasiera festari gauerdian.\nMairuaren Alardea.\nMairuaren Alardea herriko festarik ezagunena da, uztailaren hirugarren igandearekin bat egiten duen larunbatean ospatua. Bertan bi gertakari goraipatzen dira. \nLehenik, Foruen galera aurretik euskal herrietan arma eta milizien egoera jakiteko urtero ospatzen ziren alardeak. Baina alardeak egitea galdu eta 1876an euskal foruak desagertu ostean, Euskal Herri osoan garai bateko ospakizunak berreskuratzeari ekin zitzaion, eta 1881 urtean Mairuaren pertsonaiarekin alardea egiteari ekin zitzaion Antzuolan. \nBigarrenik, 920. urtean, ustez, Valdejunqueran antzuolarrok mairuen kontra izandako borroka aitzakia hartuz, herri izatearen harrotasuna ere adierazi nahi da. \nBi zati ditu ospakizunak: batetik, kaleetan zehar egiten den desfilea; eta, bestetik, Herriko plazako ekitaldia.\nUrteekin eboluzionatu duen jaia da alardearena. 1980ko hamarkadan lehenago gazteleraz egiten ziren hitzaldiak euskaratu egin ziren. 21. mendean, mairuaren eta bere segizioaren irudia duindu egin zen, eta, diskurtsoa leuntzeko, testuko hainbat hitz eta aipamen moldatu egin ziren, bi generoetara egokitu edota hizkuntza eta kultura aniztasuna islatzeko. Emakumezkoen integrazioa ere pixkanaka garatu zen, 2011n buruzagiaren guardian edo 2012an kanoi eramaileen artean ere sartu ziren emakumeak, eta alardeko kapitaina Edurne Iturbe bihurtu zen 2019an, lehenengo aldiz emakumezko bat postu horretan.\nAuzoetako jaiak:.\nOtsailaren 3an da San Blas eguna, baina aste horretako larunbatean ospatzen da jaia Basalde auzoko ermitan. Katarro eta eztarriko gaitzen zaindari dela esaten da. Egun horretarako herriko okinek apropos egindako San Blas opilak eta kandelak bedeinkatzen dira.\nGalartza auzoan ospatzen da, otsailaren 5ean. Bezperan, eguna argitu bezain azkar, herriko kintoak Antzuolan baserririk baserri ibiltzen dira kantuan, santa eskean. Gero, ilunabarrean, herrira jaitsi eta auzoz auzo ibiltzen dira, kantuan. Egun berean herritarrak ere batzen dira kalez kale iluntzean santa eskean kantuz ibiltzeko.\nKorpus egunaren asteburuan ospatzen dira Ondarra auzoan. Zapatu goizean, besteak beste, ginkana izaten da. Arratsaldean ere umeendako ekintzak izaten dira nagusi: krossa, jolasak, merienda... Gauean, giro aparta egoten da auzotarrek gertatuko afarian. Domeka goizean prozesioa izaten da ekitaldi nagusia.\nUzarragako jaiak San Joanak (ekainak 4) ospatzen dira, bezperan zuhaitza sartu eta sua pizten da. San Joan Txiki (abuztuak 29) ere ospatzen da.\nEkainaren 29an dira Kalebarrengo jaiak, San Pedroak. Bezperan, gauean, auzoko balkoi edo leihoetan loreontziak lapurtu eta beste toki batean lagatzeko ohitura omen zegoen. Jaietako ekintzarik aipagarrienetako bat larunbat gauerdian egiten den sagar-dantza da.\nLizarraga auzoko zaindaria da San Martzial. Jaia ekainaren 30ean ospatzen da, ermitan bertan, herriko plazatik 2,7 km-ra. Auzokoek San Martzial egunean ateratzen dute bertako pitxer berezia, \u201csirve para San Marcial\u201d idatzita daukana.\nBerez maiatzaren 15ean izaten den arren, feria aste horretako larunbatean egiten da. Orain dela gutxira arte, ganadu eta baserriko tresnen azoka egiten zen bakarrik, baina gaur egun ganadu, artisautza eta janari saltzaileak egoten dira. \nIhauterietako igandean sorgin-dantza dantzatu izan da, baina aurrenekoz 2020an larunbatez dantzatu da. Hartza, tximinoa eta domadorea ere ateratzen dira goizetik herriko dantzariekin batera kalejiran. Antzuolak inauteriak ospatzeko ohitura eta gogoa betidanik izan du, entzutea dugunez. Ez dakigu sorgin-dantza noiz egin zen Antzuolan lehenengo aldiz. 1922 inguruan dantzatu zuen dantza talde batek, baina jakin badakigu dantzari horiei 25-30 urte gehiago zeuzkan Nikomedes Letek irakatsi ziela dantza hori, beraz, 1885 inguruan dagoeneko dantzatzen zen Antzuolan sorgin-dantza. \nMusika.\nAlfontso Ugarte.\nEuskal Herrian musika loraldi betean sartuta zegoen garaian kokatzen da Alfonso Ugarte musikaria. XIX. mendearen amaieratik 1936. urtera arte luzatzen da musikaren abertzaletasuna aldarri zuen garai hori. Garai horretan hainbat maisuz (Ugarte ere tartean zela) osatutako belaunaldi batek berrikuntza bat garatu zuen eta, ondorioz, Europako korronte garaikideen bidean jarri zuten euskal musika: Guridi, Usandizaga, Aita Donostia, Nemesio Ota\u00f1o, etab.\nAlfonso Ugarte Leturia 1879an jaio zen Antzuolan, Gipuzkoako barnealdean, Zumarraga eta Bergara artean kokatutako herri txiki batean. Juan Lino Leturia osaba izan zuen lehen musika-maisua. Lino Leturia Zumarragako Andre Maria Jasokundearen parrokian organo-jotzailea izan zen eta musika-akademia txiki bat sortu zuen. \n1900. urtean, Lizarrako San Pedro de la R\u00faa parrokian (Nafarroa) organo-jotzaile plaza bat betetzeko oposizioak deitu ziren. Alfonso Ugarte bertara aurkeztu zen eta lehen postua eskuratu zuen, baina, esan, XIX. mende amaieratik Ugarte Antzuolako parrokiako bitarteko organo-jotzaile lanak egiten aritu zen. Alfonso Ugarte 1902an iritsi zen Lizarrara (Nafarroa) eta bertan bizi izan zen 1937an zendu zen arte. \nAlderdi profesional horien guztien artetik, erlijiozko musikaren organo-jotzailearena eta musikagilearena nabarmendu behar dira, izan ere, alor horiek jorratuz eman zuen bizitza Alfonso Ugartek, Euskal Herriko eta Nafarroako lurretan eliza-musikaren erreforma barneratzen aitzindarietako bat izan zelarik. \nEra berean, Alfonso Ugarte Lizarrako musikaren sustatzaile garrantzitsua izan zen. Bitan izan zen Lizarrako Musika-Bandaren buru, lehenenik eta behin 1908. urtean denbora laburrez eta bigarrenik, 1920. urtetik aurrera. \nEuskal kulturaren sustatzaile sutsua ere izan zen. 1902an herrira iritsi bezain laster, euskal abertzaleen bilgune bat sortu zuen bi aita kaputxinoekin eta Irujo familiarekin batera. Geroago, Lizarrako \"Euzko Etxea\" edo lehenengo \"batzokiko\" presidente izan zen. Bertan, Lizarran eta Nafarroako beste herri batzuetan euskal abertzaletasuna bultzatu zuten ekintza politiko eta kulturalak garatu ziren\".\" Ekimen horiek II. Errepublikarekin hasi ziren etekina ematen, izan ere, Lizarran II. Errepublikaren garaian EAJ alderdiak babes handia eskuratu zuen hauteskundetan (1933an Fortunato Aguirre abertzaleak hartu zuen alkatetza) eta euskal kultura sustatzeko hainbat proiektu abiarazi ahal izan ziren. Ugartek ekimen horiekin guztiekin kolaboratu zuen, \"Euskal EsKolako\" (1933an sortua) diruzain izan zen eta euskal folklorea hedatzen kolaboratu zuen. bereziki txistuarena, Aita Hilario Olazar\u00e1n lizarratarrarekin batera. Instrumentu horri dagokionez, hainbat lan argitaratu zituen eta herrian berriki sortua zen txistulari taldeak interpretatzen zuen errepertorioan barneratu ziren. Hala eta guztiz ere, indarraldi hori, bat-batean eten zen 1936an, altxamendu militarra jazo zenean. Militar-kolpistak Lizarra hartzean jazo ziren gertakizunen eraginez (euskal kulturaren eta abertzaletasunaren errepresioa, bertako kide nagusien fusilamendua, musika-banda desegitea) hil zen Ugarte.\nBeraz, Alfonso Ugarte 1937an hil zen Lizarran, bihotzekoak jota. Bere heriotzarekin eta bere lankide askoren heriotza eta erbesteratzearekin amaitu zen, gure musika-kultura berritu eta sendotu zuen aro garrantzitsuenetako bat. Berritze hori lehen mailako pertsonaien eskutik eman zen (Guridi, etab.) baina modu xumeagoan aritu ziren beste musikari batzuek ere lagundu zuten lantegi horretan. Horien artean Alfonso Ugarte azpimarratu behar da bereziki.\nGaur.\nAntzuolako musika talde edota musikari esanguratsuenak honakoak dira: Patxi Luque, Klak!son, Kobrazulo.\nHoriez gain, urte guztiko jarduna duen Alboradak txistu taldea nabarmentzen da.\nKultura Ondare Materiala.\nEraikinak.\nErlijiosoak.\nXVI. mendean jasotzen hasitakoa, ez du egungo itxurarik izango XIX. mendera arte. Oso sinplea da, apaingarririk gabe, sarreran azaltzen den barroko erako ate aurrea izan ezik. Barruan, erretaula, neoklasikotzat (XVIII. mendea) jo daitekeena eta Mexikon bizi zen Francisco de Iraeta e Ibarra antzuolarrak emandako diruari esker egina. Bertan ikusten den marmola Izarraitzekoa (Azpeitia-Azkoitia) omen da. Ezkerraldeko aldarean, berriz, antzina San Bartolomen egon zen Andra Maria dago, XIV. mendekoa.\nTenplario garaikoa omen den eliza zahar honen (Antzuolako lehen parrokia) kanpoaldea egoera tamalgarrian zegoenez, elizbarrutiak desakralizatu du eta saldu egin ditu bertako ondasunak. Hala ere, erretaula, Antxietaren eskolakoa, bere ikasle Jeronimo de Larreak eginikoa da XVII. mendean. Marfilezko edo Urrutiko gurutzea ere XVII. mendekoa da, Mexikon bizi zen Urrutia baserriko seme batek bidalia. Gaur egun Antzuolako Errukizko Amaren parrokian gordetzen dira, eta bertan dagude ikusgai.\nBertako Andra Mariaren irudia (Santa Anarena eta XIII. mendekoa zena) 1984an lapurtu zuten eta oraintsu berreskuratu da berriz. Antzina ermita hau San Llorenteri (San Lorenzo) eskainita bazegoen ere, egun Santa Ageda da bertako zaindari; jaia otsailaren 5ean, San Blas ostean, ospatzen da. Bertan ogia eta haziak bedeinkatzen dira.\nXIX. mendera arte bertako zaindari Santa Katalina izan arren, harrez gero San Martzial dugu. Nahiz eta interesgarria izan batez ere kanpoko arkitekturarengatik (XVI. mendeko ateburu eta leihoak), ikusgarria da barruko egur lanketa (basurde buruak ikus daitezke landuta). Barruan Santiagori eskainitako irudiak ere badaude. Erromesari \u201cPikunittako (herriko baserria) eskolaua\u201d esaten diote Antzuolan. Horrez gain, San Martzialgo jaietan ateratzen den kofradeen pitxerra ere interesgarria da, eta urtean zehar maiordomoaren etxean gordeta egoten da.\nOlotz izeneko lur eremuan dago eraikita eztarriko gaitzak sendatzen dituen zaindari honen ermita. Hala ere, garai bateko zaindaria Santa Engrazia izan omen zen; Santa Engratzia de Olotz, dokumentuetan azaltzen den bezala. Otsailaren 3an ospatzen da San Blas jaia; eta bertara herriko okindegian egindako opil bereziak eramaten dira bedeinkatzera. Mendebaldean dauzka XVI. mendekotzat jo daitezkeen leihatilak. Bitxia da, era berean, iparraldeko fatxadan zapatak-eta gordetzeko dagoen leihatilatxoa ere. Barruan, \u201cU\u201d tankerako koroa, garai batean oso ohikoa baina egun leku gutxitan dagoena.\nXVIII. mendekoak, barrokoak, beraz. Nekaldiaren ikurrez osaturik dagoen erdiko gurutzea dugu interesgarriena. Ohiturak dioskunez, Antiguako baselizako serora edo beatarekin, gurutze honi hiru buelta emanez, eta bakoitzean oilarrari mun emanez, joaten omen ziren etxekoandre asko euren umeekin oinez ikas zezaten. Gurutze hauek Antiguako ermitaren parean daude, errepidearen beste aldean. Kalbarioko beste hiru gurutze ere ikus daitezke Kalegoiko hormetan.\nXVI. mendeko Andramari gotiko bikaina dago, eta XV. mendeko Magdalenaren irudia, berriz, Donostian dago. Gertu daude goian aipatu den Kalbarioko gurutzeak.\nAltzarte edo errotaberri aurrean kokatuta zegoen XX. mendeko 70ko hamarkada arte ermita. Egun, bertako Andra Maria, XIV. mendekoa, parrokian dago eta kanpandorrea berriz ermita egon zen lekuan bertan. Ohitura gisa mantentzen da San Bartolome egunez, Abuztuak 24, bertan dagoen kanpandorreko kanpaia jotzea.\nZibilak.\nGarai batean herriko harategia izan zena aurkitzen da. Udaletxea bezala, XVIII. mendekoa eta Martin de Carrerak egindakoa da. Egun oraindik garai hartako zurezko balkoiak ikus daitezke, nahiz eta egoera fisiko kaskarrean egon. Inguruko etxeetan, eta hormetan itsatsita, kalbarioko gurutzeak ikus daitezke.\nLurrean duen errekarria ikusgarria da. Bere egiturari begiratuz gero, kanpoaldean eta barnealdean gotiko tankerakoa dela konturatuko gara; beraz, XV-XVI. mendekoa, eta herriguneari dagokionez, etxerik zaharrena.\nUdaletxearen ondoan, eskuin aldean, Bizkalatza etxea (6. zenbakia), hau ere barrokoa, nahiz eta apaingarri gutxi izan. Ilara berean, Udaletxearen ezkerraldean, armarria daukan Goenaga etxea (16. zenbakia) ikus daiteke. Honek oso ohizkoa ez den ertzdun armarria dauka, eta bertan, \u201cArmas de Goenaga\u201d jartzen du. Azpian, egun aurrezki kutxa denean, bi zutabe toskanar ikus daitezke. Etxe horren ezkerraldean (2. zenbakia), eraberrituta, antzinako Goenagatarren etxea, orain Ostatukoa dena, hau ere XVIII. mendekoa. Etxe honen fatxadan, zera irakur daiteke: Joseph Ygnacio de Goenagak egina 1763. urtean. Plaza gainean, garai bereko iturri ederra dago; badirudi Martin de Carrerak egindakoa dela XVIII. mendean. Iturri ostean, Olaran etxea eta pilotalekua daude.\nXVIII. mendekoa, egitura barrokoa duena. Estilo bereko udaletxe asko ikus daitezke Debagoienan. Udaletxeak (Martin de Carrera-k XVIII. mendean egindakoa) garai bereko armarri ederra erakusten du, eta ohiturak dioskunez, bertan ikusten diren ilargi erdiak Baldejunkerako borrokan mairuei lapurtutakoak dira. Gaur egun, herriko jaietan Mairuaren Alardea izeneko ospakizunean goraipatzen da ekintza hura. Era berean, armarriaren azpiko zatiak herriko banderan ere ikus daitezke.\nBertan ikus daiteke 3. zenbakiaz Amarrandegiko etxea. Izenak adierazten duen bezala, bertan herritarrek elizari emandako hamarrenak edo detxemak gordetzen ziren. Herri arkitektura bitxia duen honek ez dauka parekorik ez herrian eta ezta inguruan ere, Nafarroa aldeko etxeen egitura baitauka. XVIII. mendean egina da.\nXVII. mendeko etxe honek ikusgarria dauka teilatuaren barruko egitura. Zer esanik ez bertako armarri handi eta polita.\nEtxearen aurrealde guztia bitxia da. Oholezko egitura bertikala, tartean adreilua jarrita. Itzelezko ateburua, harlanduzko koloma eta guzti. Dokumentuen arabera, XVII. mendean egindakoa.\nOrain etxe hau dagoen tokian Etxeandia edo Galarditorre egon zen, XVI. mendean eraiki zenetik XX. mendeko hasiera arte.\nErrotak.\nBidebarrieta deritzan sailean kokaturik dago errota hau. Altzarte izena baino lehen, Lapa\u00e7a deitzen zen, baina 1573an egindako permuta baten ondorioz, Sebastian Lopez de Ozaetak (jabe berriak), Al\u00e7arte izena jarri zion. Izen horrekin lehen aipamena 1587. urtekoa da. Errotabarri izenarekin, berriz, 1720an azaltzen da, nahiz eta Altzarte ere deitua izan.\nLizarragako errota honek izen ugari izan ditu, tartean Errota-Abaro eta Laskurain-Cia. Erreka-ondo deritzan etxean kokaturik dago. XIX. mendean eraiki zuten eta Jose Laskurain Larrearena zen, Francisco Laskurainen aitarena.\nDirudienez, lehendabizi, indar etxea jartzea pentsatu zuten eta horretarako turbina bat ezarri zioten. Hala ere, errota jar zezaketela ikusita, hori ere jarri zuten. \nAntigua auzoko errota honen lehen aipamena XVI. mendekoa da. Zehatzago esateko 1592. urtekoa.\nGarai hartan ez zen Antigua errota deitzen, Galardi errota baizik. Dena dela, 1720an Antigua nahiz Galardi izenez ezagutzen omen zen.\nLarrebarren y Cia.koak, argindarra ematen zuen Bizkalatza, Aki\u00f1ao, Aranguren, Iturbe, Zumaetagoiko... Sarasketa, Aitzaga... baserrietara, edota baita Telleriaren lantokiko bonboak mugiarazteko ere.\nBere lehen aipamen historikoa 1586koa da. 1876ko abuztuaren 8an idatzitako jabego ziurtagirian dakigu errota hau eta Laskurainandi baserria Bastidako bizilagunak eta senar emazteak omen ziren Santiago Ceballos eta Benantzia Amurriorenak zirela.\nGaur egun lur jota dago errota hau.\nAmilleta, Galardi eta Irastorza baserrietara eskaintzen bazuen ere argindarra, 1914-15 bitartean goiko indarretxea (\u201cElectra-Basalde\u201d) egin zenean, plazatik gorako etxeei eta Basalde auzoko baserriei, baina baita Pikunieta, Ursalto, Arrandari... edota Miso baserriei ere argindarra bidaltzeko gai zen, nahiz eta sarritan indar handirik gabe.\nIrudiak-oroigarriak.\n1929ko maiatzaren 15ean jarri zen San Jose egiteko lehen harria. 1929. urtean inauguratu zen. Irudia brontzezkoa da, Parisen Raffl etxeak egina. Hiru metro ditu, 2.000 kilo eta harrizko oinarriak 10 metro.\nAntzuolarren historian funtsezkoa den lanbide bati egindako omenaldia da 1998ko uztailaren 4an larru ontzaileei eskainitako brontzezko monumentua.\nAntzuolako lehen ur depositua 1909. urtean egin zen. Antzuolako etxeetara ura eramatea ahalbidetu zuen lehen depositua izan zen eta udalak 2013an Torresoroako zelaian jarri zuen oroigarria.\nBaserriak.\nIturbe Haundi, Bidaurre eta Lapatza baserriak ondare zibilaren barruan nabarmentzekoak dira.\nHerri senidetuak.\n1984 inguruan hasitakoa da aihertarren eta antzuolarren arteko harremana, Nafarroa Behereko eta Gipuzkoako bi herri txiki hauen arteko adiskidetasuna Aiherrako Beltzuntze elkarteko zenbait lagunek eta antzuolar batzuek elkar ezagutu ondoren sortu zen. Adiskidetasun hori gorpuztuz joan da geroztik, eta hastapeneko harreman soilak bi herrien arteko lotura bilakatu dira.\nUrte guzti horien buruan, urtez urte, herritarren arteko harreman pertsonalez gain, ekitaldi ugari antolatu dira, urtean behin, txandaka, urte batean Antzuolan eta bestean Aiherran, ospatu izan diren senidetze egunetan. Ospakizunaren ekintza nagusia bi herrietako herritarrek elkarrekin egiten duten bazkaria izan ohi da, baina badira nabarmentzeko beste ekintza asko ere: bi herriak eta inguruak ezagutzea, antzerki saioak, kantaldiak, hitzaldiak, erakusketak, pilota partidak, etab.\nHarreman horren ondorioz, Antzuolako kale bati Aiherra izena jarri zitzaion.\nHerri bien arteko harremana Antzuolako Udalak hasiera-hasieratik babestu eta bultzatu zuen arren, Aiherran Beltzuntze elkarteak hartu zuen harremanaren gidaritza bere gain. 2004an, ordea, Aiherrako Udalak ere Antzuolarekin harremana izan nahi zuela eta, herri bien arteko hitzarmena sinatu zen. Sinadura urriaren 29 iluntzean gauzatu zen Aiherran, 20. urteurreneko ospakizunen barruan, hain zuzen ere.\n2009an bete zen harremanaren 25. urteurrena. Ospakizun ekitaldiez gain, herri bien arteko adierazpena onartu zen.\n2011ko maiatzaren 6an aurkeztu zen Aiherra eta Antzuolaren arteko senidetzeari buruzko liburua: Antzuola eta Aiherra, mugak zubi. Liburuan 27 urte hauetako harremanak eman duena jasotzen da: senidetzearen hasiera, ondorengo urteetako nondik norakoak, 20. eta 25. urteurrena, protagonisten elkarrizketak eta argazki ugari... harremanaren isla diren irudi eta argazki ugari."}
{"id": "6336", "revid": "59723", "url": "https://eu.wikipedia.org/wiki?curid=6336", "title": "Arama", "text": "Arama Gipuzkoako hego-ekialdeko udalerri bat da, Goierri eskualdean kokatua. Landa-udalerri txiki eta euskalduna da, probintziako txikiena, eta eskualdean biztanle gutxien daukana Altzaga eta Gaintzarekin batera. Izan ere, biztanle zituen an.\nGeografia.\nAuzoak.\nAramak bi gune nagusi ditu: behean, herrigunea, udaletxea eta kale nagusia dituena; goian, baserriek osatutako gunea.\nHistoria.\nXIV. mendean Ordiziaren menpe zegoen, inguruko beste herri batzuk bezala, baina 1615eko otsailaren 13an hiribildu titulua jaso zuen.\nXIX. mendean krisialdian sartu zen, gerrateen ondorioz.\nDemografia.\n2019an Aramak 202 biztanle zituen, horietatik % 19,31k 65 urte edo gehiago zituen. Atzerrian jaiotakoen kopurua % 8,91 zen.\nPolitika.\n2011 eta 2015eko udal hauteskundeak.\n2011 eta 2019 urteen artean Asier Mujika izan zen alkatea.\n2019ko udal hauteskundeak.\n2019ko udal hauteskundeetan hauek izan ziren emaitzak: Aramako Herri Batzarrak, 49 boto; Aramako Herritarrek, 46 boto. Horren ondorioz, Luis Garmendia (Aramako Herri Batzarra) izendatu zuten alkate.\nAlkateak.\nHauek izan dira Aramako azken alkateak:\nEkonomia.\n2017an honela banatzen ziren sektore ekonomikoak herrian: lehen sektorea BEGaren % 0,5. Bigarren sektorea % 80,6. Hirugarren sektorea % 17,1. Eraikuntza % 1,9.\nEuskara.\nAramako euskara erdialdeko euskararen (gipuzkeraren) aldaera bat da, sartaldeko euskararen barnean kokatzen den Goierriko euskara, hain zuzen. Urolaldeko hizkerarekin batera osatzen du Sartaldeko azpieuskalkia, baina Urolaldekoan sakonagoa da mendebaleko euskararen eragina. Nortasun beteko hizkera da Goierrikoa, batasun handikoa, nahiz eta gorabeherak badiren mendebaletik ekialdera, hau da, Segura, Zegama eta Legazpitik Zaldibia edo Legorretara. Ataungoa ere berezia da, ziurrenik, bakartu samar eta Nafarroako mugan dagoelako. Abaltzisketak eta Ikaztegietak Tolosaldearekin lotura egiten dute, eta Urretxuk eta Zumarragak, berriz, Goierri eta Urolaldearen artekoa. 2016an herritarren % 83,33 euskalduna zen."}
{"id": "6337", "revid": "23317", "url": "https://eu.wikipedia.org/wiki?curid=6337", "title": "Aretxabaleta", "text": "Aretxabaleta Gipuzkoako hego-mendebaldeko udalerri bat da, Debagoiena eskualdekoa. 28.97\u00a0km\u00b2 ditu, eta biztanle zituen . urtean.\nIzena.\nHerriaren izena dokumentatu zen lehen aldian \"Areyzchavaleta\" eran izan zen, XV. mendearen amaieran. XVI. mendeko dokumentu eta ondorengoetan, \"Arechaualeta\" edo \"Arachavaleta\" forma agertzen da, eta gaztelerazko izena V-rekin agertu izan da harrezkero. \nEtimologia.\nEtimologia gardena du izenak, \"aretx/haritz\" gehi \"zabal\" gehi \"-eta\" leku-ugaritasunezko atzizkia. Baina zabal hori ez da ulertu behar haritz zabal baten zentzuan, izenlaguna balitz bezala, baizik eta izen gisa; zabaldia edo ordokia. Zentzu horretan, \"Haritzak dauden ordekaren tokia\" litzateke.\nAhoskera.\n\"Atxabalta\" forma sinkopatua ohikoa da herrian, indarra bigarren silaban ezartzen da. Elkarte-izenetan ere azaltzen da. Aretxabaletarrek beren buruari \"atxabaltarra\" esaten diote, berriz ere indarra bigarren silaban. \"Atxab\u00e1leta\" forma ere jasoa dago, baina ez da erabiltzen.\nGeografia.\nUdalerriak 28,97 km\u00b2-ko azalera du eta buruz behera jarritako triangelu isoszele baten itxura du. Herrigunea goiko-ezkerreko erpinetik gertu kokatzen da eta gainerakoa ingurune menditsua da. Eremuaren erdialdea Urkuluko uharkak hartzen du.\nIngurune naturala eta klima.\nHerrigunea Deba ibaiak zeharkatzen duen haran estuan dago, 248 metroko altueran. Ingurua oso menditsua da. Mendi ezagunena Kurtzebarri da, 1133 metrokoa, herritik ikusten den gurutzeagatik. 500 metro hegoalderantz Elorretako Haitza dago (1140 metro). Hala ere, Aretxabaletako tokirik garaiena Elgeako mendilerroan dagoen Aumategiga\u00f1a da, 1192 metroko garaierarekin. Udalerriko beste mendi esanguratsuen artean, aipatzekoak dira Murugain, Andarto eta Urkuluko uharkaren gainean dagoen Iruaitz.\nGipuzkoan ohikoa denez, zuhaitzik ugarienak landatutako pinuak dira, geografia guztian daudenak. Zaraiako mendilerroaren magalean, Urkulu inguruan eta beste toki batzuetan pagadi zabalak ere baditugu.\nAretxabaletaren ekialdean Urkuluko urtegia dago. 1979an eraikia, Debagoieneko eta Gipuzkoako beste herri batzuk urez hornitzen ditu. Urtegitik behera doan Urkulu errekak O\u00f1atiko Zubillaga auzora jotzen du, beherago, San Prudentzion, Deba ibaiarekin batzeko. Urtegiak sortu duen inguru naturala oso erabilia da aisialdirako Debagoienan, eta bertako urak bizileku bilakatu dira hainbat hegazti espezierentzat. Inguru horretan hainbat ibilbide egin daitezke ondare natural hori hobeto ezagutzeko. Aretxabaletatik Urkuluko uharkara igotzeko oinezkoentzako eta txirrindularientzako bidea Bustintegi errekaren ertzetik doa.\nKlimari dagokionez, epela eta hezea da. Urteko ur-jasa 1300\u00a0mm/m\u00b2 ingurukoa da, eta batez besteko tenperaturak 5\u00a0\u00b0C urtarrilean eta 17\u00a0\u00b0C uztailean dira. Neguan elurteak ohikoak dira mendian, eta herrigunean ere urtean bizpairu aldiz egiten du.\nUdalerri mugakideak.\nAretxabaletak mugakide ditu Arrasate iparraldean, Eskoriatza mendebaldean, Aramaio iparmendebaldean, O\u00f1ati ekialdean eta Barrundia (Araba) hegoaldean.\nAuzoak.\nGaur egun Aretxabaletako udalerria osatzen duten elizateak herrixkak ziren garai batean, 1630ean \"Aretxabaletako Udalerria\"ren sorrerarekin batera barneratu zirenak. Elizate hauek herriko erdigunea baino lehenagokoak dira. Urteekin, bertako biztanleria jaitsiz joan da, 1960ko hamarkadan auzoetan bizi ziren 969 bizilagunetik gaur egungo 319ra. Honako hauek dira Aretxabaleta udalerria osatzen duten auzoak (2019ko errolda):\nHerrigunean ere hainbat auzo kokatzen dira. Hegoaldetik iparraldera:\nHistoria.\nHistoriaurrea.\nAretxabaletan aurkitzen den populazio aztarna zaharrena Urtaoko tumulu neolitikoa da. Orkatzategiko Estazio Megalitikoaren parte da. Brontze Aroan erabiliko ziren kobazulo ugari ere badira inguruko mendietan, Gazteluarro, Iruaxpe eta Ugastegikoak besteak beste.\nErdi Aroa.\nHerriaren lehenengo aipamenak X. mendekoak dira, Aretxabaleta eta bertako elizateak Leintz ibarraren barnean zeudenean, Eskoriatza, Arrasate eta Leintz Gatzagarekin batera. 1260. urtean Arrasatek bailara utzi egin zuen, eta 1331n Leintz Gatzagak jarraitu zion. Ordutik aurrera, bailara 17 herrixkak osatzen zuten: Apotzaga, Aozaratza, Arkarazo, Aretxabaleta, Areantza, Bedo\u00f1a, Bolibar, Eskoriatza, Galartza, Korueta, Gellao, Isurieta, Larri\u00f1o, Marin, Mazmela, Mendiola eta Zarimutz. Elizate bakoitzak bere alkate eta kontzejua zeuzkan, eta guztiak parekoak ziren eskubidetan eta administrazioan. Bailara osoa ordezkatzen zuen Anaiarteko Alkatea ere bazegoen; kargu hori edozein aitonen-semek bete zezakeen.\nErdi Aroan bi familia boteretsu izan ziren Aretxabaletan, Galartza familia aurrena eta beranduago Otalora familia. Galartzatarrak Murugain inguruan kokatzen ziren eta dorretxea bertan altxatu zuten. 1560. urtean Sancho Galartzakoa hil ondoren familia Arrasatera aldatu zen. Otaloratarrak Urkulu inguruan kokatzen ziren eta han zuten hauek dorretxea.\n1370. urtean Gaztelako Henrike II.a erregeak Leintz Beltran Velez Gebarakoa O\u00f1atiko jaunaren esku utzi zuen. Leinztarren eta gebaratarren artean istilu ugari izan ziren hurrengo urteetan, ezagunena 1388-1401 artean (data zehatzik ez dago) gertatutako Urrexolagaraiko gudua izan zen. Kondearen menpekotasunetik aldendu guran, 1497. urtean, garai hartako Leintz Gipuzkoako Probintzian sartu zen. Geroago, 1556. urtean, Gebaratarrengandik askatu egin zen eta \"Valle Real de Leniz\" izena hartu zuen. Egoera horretan jarraitu zuten Leintzeko gune guztiek (egungo Aretxabaleta eta Eskoriatza herrietako udalerriak osatzen duten herriguneek eta elizateek) 1630. urtera arte, Eskoriatza eta Aretxabaleta herrien arteko liskarrek bailararen banaketa ekarri arte. Urte horretan Aretxabaletak \"Valle Real de Aretxabaleta\" izena hartu zuen. Kale nagusiaren erdialdean udaletxea eraiki zen, eta eraikinak bertan dirauen arren gaur egun udalaren egoitza Arratabe jauregia da.\nAro modernoa.\nXIX. mendearen erdialdera Madrildik Frantziara zihoan \"Postarien Errege Bidea\" eraiki zen eta Aretxabaleta zeharkatzen zuen. Honek bailara osoa biziberritu zuen eta uretsa (ur sufreduna) ematen zuten iturriak zeudela aprobetxatuz bainuetxeak eraiki ziren Aretxabaleta eta Eskoriatza artean. Ibarrakoak (1843an erakia) bainurako 16 gela zituen eta Madrildik nobleak etortzen ziren bertan egonaldiak egitera. Beirazko galeria batek lotzen zuen ostatu dotorearekin. 88 gela zituen ostatuak eta herritarren etxeak ere alokatzen zituzten \"ba\u00f1ista madrildarrek\". \"Portasol\" ezizena hartu zuen eremu hark, Madrilgo Puerta del Sol plazari erreferentzia eginez. Gaur egun ere eremu hartan dagoen auzoak Portasol izena du. Espainiar Estatuko bainuetxe garrantzitsuenetakoa bihurtu zen, honen adierazle 1888ko Bartzelonako Nazioarteko Erakusketan zilarrezko domina eskuratu izana. Otalorako bainuetxea 1867an zabaldu zen eta 60 gela zituen. Ibarrako Bainuetxea 1936an itxi zen, Otalorakoa aldiz 1896an eta ondoren Arrasatetik etorritako monja agustindarren komentua ezarri zuten bertan.\nXIX. mendearen amaiera aldera Anglo-Vasco-Navarro trenbidea eraiki zen.\nXX mendea.\nXX. mendearen lehenengo erdialdean nekazaritza eta abeltzaintza izan ziren herriko jarduera ekonomiko nagusia. Arrasateko kooperatiba mugimenduaren anparoan 1950. eta 1960. hamarkadetan industriak indar handia hartu zuen. Honek elizateetako biztanleak herrigunera aldatzea ekarri zuen, bai eta Espainiako hainbat lurraldetatik etorritako inmigrazio handia ere. Hasieran sarrailagintza nagusitu zen (CVL, Ilargi, AZBE...) eta ondoren iritsi zen elektrotresnen industria, Copreci enpresari lotuta. Fundizioak ere badira, Beroa (jadanik ez dagoena) eta Ederlan (Aretxabaleta eta Eskoriatza arteko mugan) dira adibide garbiak. 1984. urtean Aretxabaletako Industrialdea eratu zen Basabe poligonoan. Euskal gatazkak ere kolpatu zuen Aretxabaleta eta 1986an guardia zibilaren kuartelaren aurka egindako atentatuan bi guardi zibil hil ziren.\n1979. urtean Urkuluko uharka eraiki zen. Ur biltegi garrantzitsua izateaz gain gaur egun aisialdirako gunea eta hegaztientzako pausaleku garrantzitsua ere bada.\nEkonomia.\nUdalerriko ekonomi jarduera nagusia, abeltzaintzaren eta nekazaritzaren (barazkiak, fruitarbolak) gainetik, industria (metalen eraldakuntza, sarrailgintza, kimikoa eta manufaktura-industria) da. 2017an honela banatzen ziren jarduera ekonomikoak herrian: Lehen sektorea BEGaren %0,5; bigarren sektorea %59,6; hirugarren sektorea %37,1; eraikuntza %2,7. \nBi industria gune daude Aretxabaletan, bata Basabe industrialdea, lehenengo eraiki zena, eta bestea Bainetxe industrigunea, XXI. mendekoa. Aretxabaletako enpresa handiena Copreci da (\"Cooperativa de precisi\u00f3n\"). 1963. urtean sortu zen eta elektrotresnak egiten ditu.\nAretxarte merkatarien elkartea sortu zen 1991. urtean. Hainbat ekintza egiten ditu herriko komertzioak sustatzeko, ezagunenak gabonetako iragarkia eta ixadebalde azokak.\nDemografia.\n2019an herriak 7.098 biztanle zituen. Horietatik %21,34k 65 urte edo gehiago zituen. Atzerrian jaiotakoak %7,69 ziren.\nPolitika.\n2011ko udal eta foru hauteskundeetan Bildu koalizioak gehiengoa eskuratu zuen, hamahiru zinegotzitik sei eskuratu baitzituen. Aralarrek hiru zinegotzi lortu zituen, Euzko Alderdi Jeltzaleak bi eta Euskadiko Alderdi Sozialistak bat. Hori horrela izanik, Ana Bolinaga Uribarren alkate izendatu zuten.\n2015eko udal hauteskundeetan, berriz, aldaketa nabarmena izan zen. EAJ alderdiak sei zinegotzi lortu zituen, aurrekoetan baino lau gehiago. Bilduren eta Aralarren ondorengoa zen Euskal Herria Bilduk bost zinegotzi lortu zituen, aurreko bi taldeak zituzten hamar zinegotzietatik erdia. PSE-EEk, bestalde, bere zinegotzia mantendu zuen, eta Irabazi taldeak bat lortu zuen. Emaitza horiekin, eta EAJ eta PSE-EE taldeek EAE mailan egin zuten akordioaren ondorioz, EAJko Unai Elkoro hautatu zuten alkate.\n2019ko udal hauteskundeetan hauek izan ziren emaitzak: EAJk 1.826 boto; EH Bilduk 1.501 boto; PSE-EEk 216 boto; Podemos-IU-Equok 192 boto; PPk 32 boto. Unai Elkoro (EAJ) izendatu zuten berriro alkate.\nAlkateak.\nHauek izan dira Aretxabaletako azken alkateak:\nOndasun nabarmenak.\nAretxabaletak izan zuen aurreneko eliza Bedarretako San Migel izan zen, XIII. mendean eraiki zena eta gaur egun hilerria dena (eliza haren aztarna bakarra hilerriaren atari erromanikoa da). Murugainen magalean dauden Galartza eta Isurieta auzoetako elizak ere XIII mendekoak dira. Urkulu inguruan daudenak aldiz XIV eta XV mendeen artean eraiki ziren. Erdi Aroko baserri batzuk ere badiraute oraindik: Iraeban, Isurieta eta Murube.\nHerriaren erdigunea osatzen duten eraikinak XV. mendetik aurrera altxatu ziren, Andre Mariaren Jasokundearen eliza, Otalora jauregia eta Arratabe jauregia, azken hau udaletxea da gaur egun.\nKultura.\nEuskara.\nAretxabaletako euskara mendebaldeko hizkeraren aldaera bat da, sortaldeko euskararen parte den Debagoieneko euskara, hain zuzen. Deba eskualdeko hainbat herrik osatzen dute Debagoieneko hizkera: Gipuzkoako Aretxabaletak, Arrasatek, Eskoriatzak, Leintz Gatzagak eta O\u00f1atik eta Arabako Aramaiok. \"Leintz haranak\" esparru berezia osatzen du Deba ibarrean, oso estua delako Arrasate, Aretxabaleta, Eskoriatza eta Leintz Gatzaga herrien arteko batasuna. Aramaioko hizkera ere ez da asko urruntzen hauetatik, baina bai Oleta auzokoa, Oletako hizkera sartaldeko eta sortaldeko hizkeren arteko tarteko hizkeratzat hartzen baita. O\u00f1atiko hizkera ere berezia da. O\u00f1ati ez zen Gipuzkoan sartu 1845 urtera arte eta bertako hizkerak oraindik ere nortasun berezia du. Oro har, Debagoieneko hizkerak Arabako euskararen eragina duela esan daiteke. Debagoienak Gasteizekin eduki du hartu-emanik estuena eta, dirudienez, hango ezaugarriak eta hango berrikuntzak iritsi dira bertara.\n2016an biztanleen %66,64 euskalduna zen.\nGastronomia.\nAretxabaletako tomatea (edo \"Aretxabaletako mozkorra\") Espainiar Estatuko tomate barietaterik onena izendatu zuten 2021ean Kantabrian egindako lehiaketa batean. Herrian bertan 2017. urtetik aurrera \"Aretxabaletako Tomatearen Astea\" antolatzen da irailean eta tomate erakusketa egin ondoren tomaterik itsusiena aukeratzen da.\nKirolak.\nHerriko kirol talde nagusia Aretxabaleta Kirol Elkartea da, UDA ezizenaz ezagunagoa. Futbol taldea Hirugarren Mailara igo zen 2015ean, baina garaipen handiena 1972an lortu zuen, Afizionatuen Espainiako futbol txapelketa hain zuzen ere. Lehen mailan jokatu izan duten futbolariak ere izan dira Aretxabaletan, Bixente Etxeandia, Andoni Zubizarreta eta Jose Javier Barkero dira ezagunenak.\nMendizaletasunak ere jarraitzaile ugari ditu herrian eta bertako Felix eta Alberto I\u00f1urrategi anaiak Himalaiako mendiak igotzen aritu ziren. Albertok zortzimilako guztiak igo zituen. Bi mendizale elkarte ere badira herrian, \"Murrukixo\" eta \"Zaraia\". 2022ko irailean Ikazkin Trail mendi asterketa antolatu da.\nHistoria luzea duen beste kirol bat txirrindularitza da, hala errepidekoa nola ziklo-krosa. 1931an hasita Leintz Bailarari Itzulia egin zen urtero (Gerra Zibilak 8 urtetako etenaldia eragin zuen) eta garaiko txirrindulari onenek hartu zuten parte. Gaur egun ere jarraitzen du oraindik, abuztuaren 16an izaten da eta Euskal Bailarak kriteriumaren egutegian sartuta dago. Gerra ostean Nazioarteko ziklo-kros lasterketa antolatu zen eta 1980ko hamarkadan Munduko Txapelketa antolatzear ere egon zen. Trialsinak ere zaleak baditu herrian eta 2018. urtean Oztopo taldea sortu zen.\nAzkenik, aipagarria da Joseba Larrinaga paraolinpiar atleta, Atlantako Paralinpiar Jokoetako maratoian zilarrezko domina irabazi zuena. Sydneyko Jokoetan laugarrena izan zen. Aretxatxabaletako lehenengo izarra ordea Fernando Aguilar izan zen. \"Aretxabaletako galgoa\" esaten zioten eta 1959ko Espainiako gazte mailako krosa irabazi zuen. Donostiako Jaizkibel Kirol Elkarteak fitxatu zuen ondoren eta Tokioko Joko Olinpikoetan hartu zuen parte 5.000 m eta 10.000m probatan.\nJaiak.\nJai patronalak \"Andramaixak\" dira eta abuztuaren 14, 15, 16 eta 17an ospatzen dira. Kontzertuak, herri bazkariak, kirol txapelketak (txirrindularitza, pilota...) eta jaietako ohiko ekitaldiak izaten dira. Urtean zehar beste jaiegun batzuk ere izaten dira.\nMusika.\nAretxabaletan musikak garrantzia handia izan du. XX. mendearen hasieran Cristobal Altube opera tenore arrakastatsua izan zen eta munduko antzoki onenetan abestu zuen. 1979an Aretxabaleta abesbatza eratu zen eta hainbat sari jaso izan ditu gregoriano estiloan. Horretaz gain Vatikanoko San Petri basilikan abestu duen lehen euskal abesbatza izan zen 1986an. Herriko Akordeoi Orkestrak ere sona badu.\nMusika taldeak ere izan dira eta badira herrian. 1980. hamarkadan Akulu taldea osatu zen. Azken urteotan musika estilo anitzak jorratzen dituzten taldeak agertu dira; Neallta Fola, Screamers and Sinners, Krisis, Wood Strings, Txerrikumeak eta Nhil, besteak beste. \"Bixentak\" taldeak herriko jaiegunetan abesti ezagunen bertsioak egiten ditu. \nE\u00f1aut Zubizarreta \"Trigger\" biolontxelo jotzaileak dagoeneko bakarkako hiru disko argitaratu ditu. Igor San Juan bakarlariak 2016an disko bat atera zuen eta Mikel Zamorak 2022an.\nAipatu behar da Aretxabaletako kuartela ere, bertan baitituzte entsegu lokalak herriko sortzaileek. Kuartela Kultur Elkartea ere sortu zuten 2019an.\nHerri senidetuak.\n1990. urtean Austriako Maria W\u00f6rth herriarekin harremanak egin zituen Aretxabaletak. Herriko udal gobernuak aurreragoko urrats bat egin asmoz senidetzeko proposamena aurkeztu zuen baina Gipuzkoako Foru Aldundiak eta Eusko Jaurlaritzak ez zuten oniritzirik eman. Herri bien arteko harremanak hainbat urtetan luzatu ziren."}
{"id": "6338", "revid": "23317", "url": "https://eu.wikipedia.org/wiki?curid=6338", "title": "Arrasate", "text": "Arrasate (ofizialki: \"Arrasate / Mondrag\u00f3n\") Gipuzkoako hego-mendebaldeko udalerri bat da, Debagoiena eskualdeko populatuena eta Gipuzkoako jendetsuenetan seigarrena, biztanle baitzituen . urtean. Bertakoak \"arrasatearrak\" edo \"mondragoetarrak\" dira. Bergarako barruti judizialaren menpe dago.\nKooperatiben hiriburua da, bertan sortu zirelako euskal enpresa kooperatibo garrantzitsuenak: Euskadiko Kutxa, Eroski, Fagor, Mondragon Unibertsitatea (MU)... Horiek guztiak ere Mondragon kooperatiba taldeko kide dira. Herriko eta inguruko jende gehienak enpresa hauetan egiten du lan.\nHorretaz gain, garrantzi handikoa izan da herrian Union Cerrajera XX. mendean zehar, herritar askoren lantoki zen sarrailak egiten zituen enpresa ezaguna. Izan ere, arrasatearrek \"sarrailagile\" ezizena hartzen dute.\nIzena.\nUdalerriaren izen ofiziala \"Arrasate edo Mondragon\" da gaur egun. Urteetan zehar atzera eginez gero, udalerriaren izenak biak direla erakusten du historiak, bai euskaraz eta bai gaztelaniaz. Hala eta guztiz ere, gaur egun, gehienetan, \"Arrasate\" hartzen da euskarazko izentzat eta \"Mondragon\" gaztelerazkotzat; izan ere, hizkuntza bakoitzean erabilera horixe egiten da oro har. Euskaraz, gainera, \"Mondragoe\" ere erabili ohi da, batez ere adineko jendeak.\n\"Arresate\" edo \"Arrasate\" herrixka kokatuta zegoen lekuan 1260an sortu zuen herria Alfontso X.a Jakitunak. Horrenbestez, sorrerako hiri-gutunean irakur daiteke hurrengo esaldia: \"por fabor que avemos de fazer bien e merced a todos los pobladores de la puebla que es en Leniz, que avie ante nombre Arressate, a que Nos ponemos nombre Montdragon\".\nKondaira batek dioenez, \"Mondragon\" izena aspaldian herritarrak beldurtzen zituen \"Santa Barbara\" mendiko herensuge baten oinarritzen da. Eskualdeko olagizonek garaitu zuten dragoi hura, eta hala jaso zuen izena herriak. Historialariek diotenez, ordea, izena ez dago kondairan oinarrituta; haien ustez, kondaira horren ondoren asmatutakoa da, izena arrazoitzeko, eta erregearen burutazioa baino ez zen izan.\n\"Arrasate\" hitzaren etimologia ez dago argi, baina \"ate\" eta \"arras\" (arratsaldea, iluntzea) berbak barne biltzen ei ditu; horrenbestez, \"iluntzeko atea\" edo halako zerbait izan liteke haren esanahia. Beste batzuen ustez, berriz, \"harresi\" eta \"ate\" hitzen arteko loturatik dator, herriko harresian ziren ate ugarien ondorioz.\nLehen mendeetan hiriaren izen ofizial bakarra \"Mondragon\" izan zen, euskal hiztunek \"Mondrague\" edo \"Mondrau\" deitzen zioten arren. Bestalde, ezaguna zen hiria sortu aurretiko herrixkaren izena \"Arrasate\" zena, baina izen hori erabiltzeko ohiturarik ez zegoen.\nXX. mendearen bigarren erdian, eta Francisco Francoren heriotza eta demokraziaren itzulerarekin batez ere, euskararen sustapena indartzearekin batera, herrien euskarazko izenen erabilpena handituz joan zen poliki-poliki. Horien artean, \"Arrasate\" euskarazko izen ofizial bezala erabiltzea proposatu zuten, \"Mondragoe\" ordeztuz. Proposamen horrek onarpen zabala izan zuen, bai herritarren artean eta bai Euskal Herri osoan ere. Horrenbestez, Euskaltzaindiak euskarazko izen ofizialtzat onartu zuen \"Arrasate\". Gaur egun, \"Arrasate\" da euskaraz gehien erabiltzen dena, \"Mondrague\" edo \"Mondrau\" ere erabiltzen den arren.\nEuskaltzaindiak bere 140. arauan azaldu duenez, \"Arrasate\" da udalerriaren euskarazko izena. 2004an arau hori onartu zen arte, Euskaltzaindiak ontzat ematen zuen \"Mondragoe\" izena ere, berak argitaratutako hainbat izendegitan.\nGeografia.\nArrasate Gipuzkoako Debagoiena eskualdearen mendebaldean kokatuta dago, Araba eta Bizkaiarekin mugan. Udalatx (1.117 m) mendiaren magalean dago, haren hegoaldean. Herria mendiz inguratuta dago, aurrekoaz gain Murugain (778 m) eta Kurtzetxiki (532 m) ere ditu gertu. Udalerriak, mendi horien guztien artean, eta beste hainbat udalerrirekin batera Leintz harana osatzen du.\nEuskal Autonomia Erkidegoari erreparatuz gero, jabetzen gara erdi-erdian dagoen herria dela Arrasate, hiru herrialdeen lotunean . Gertuen duen euskal hiriburua Gasteiz da, 39 kilometrora, eta horren ondoren Bilbo, (48\u00a0km.)ra, Donostia (78\u00a0km.)ra eta Iru\u00f1ea (109\u00a0km.)ra daude. Herria Deba ibaiak zeharkatzen du, baina izen bera duen herritik datorren Aramaio ibaia ere Arrasatetik igarotzen da, herrian Deba ibaiarekin bat egiten duela.\nAuzoak.\nArrasatek herrigunetik kanpo dauden bost auzo ditu:\nHorrez gain, herrigunea bera beste hainbat auzotan banatuta dago:\nUdalerri mugakideak.\nArrasateko udal barrutiak hurrengo udalerriak ditu mugakide:\nHistoria.\n1260ko maiatzaren 15ean Alfontso X.a Jakitunak hiri-gutuna eman zion bertan zegoen \"Arrasate\" edo \"Arresate\" herrixkari, Leintz eta Aramaioko haranak elkartzen diren tokian, baita \"Mondragoe\" (\"Mondragon\") izen berria ipini ere. Bizitoki hori Santa Barbara mendixkaren magalean kokatu zen. Tontorrean gaztelu zaharra zegoen, Deba ibarrean oso leku estrategikoan, iberiar goi-lautada eta kostaldearen arteko komunikabiderik garrantzitsuena baitzen ibar hori. Erdi Aroko hasieran hiriak sortzeko ahaleginari jarraituta, Deba ibarraren buruan eratu zen hiribildua, Gipuzkoako barneko aldeko beste haran eta ibar batzuetan egin zen antzera.\nAlfontso X.a Jakitunak Gasteizko forua eman zion Mondragoeri. Ondoren, Gaztelako erregeek zabaldu egin zituzten bertako biztanleei emandako eskubideak. 1353an Garagartza, Gesalibarko Santa Ageda, Udala eta Uribarri elizateak hiribilduan sartu ziren.\nBando-gerren garaian eraso asko izan zituen Arrasatek. O\u00f1atiko jaunak erre egin zuen hiribildua 1448ko ekainaren 23an, guraiatarren (oinaztarrak) eta baineztarren (ganboatarrak) arteko liskarrak zirela eta. Ia erabat hondatuta geratu zen horren ondorioz. Ondorengo mendeetan Mondragoeko hiribilduak izen handia izan zuen bertako burdinoletan egiten zen altzairua zela eta. Burdinolak garrantzi handikoak izan ziren XV. eta XVI. mendeetako garai hartan, armagintzan bereziki, eta Mondragoeko altzairua ezaguna zen Espainian, Frantzian, Herbehereetan, Ingalaterran eta Italian, besteak beste. Gaur egun, horren lekukoa da bertako kale nagusietako batek izen hori berori daukala. Halaber, Meatzerreka auzoaren izenak garbi erakusten du meatzeek herrian edukitako presentzia eta garrantzia. \nXIX. mendearen amaieran, bestela, 1897an Antonio Canovas del Castillo Espainiako lehen ministroa Santa Agedako bainuetxean hil zuen Michele Angiolillo anarkista italiarrak.\nEspainiako Gerra Zibilean, 1936ko udazkena eta 1937ko udaberria artean frontea Kanpazar inguruan egon zen, Arrasate frankisten eskuetan zegoelarik, Intxorta aldera gudarien aurkako erasoaldia handik zuzenduz. Arrasate Gipuzkoan errepresioa gogorren jaso zuen herrietako bat izan zen, frankistek herria hartu eta gutxira 43 herritar hil baitzituzten. \n1950eko hamarkadan Jose Maria Arizmendiarrietak sortutako kooperatiba mugimenduaren hasiera, Fagor (orduan \"ULGOR\" izenez) eta Euskadiko Kutxaren (orduan \"Lankide Aurrezkia\" izenez) sorrerarekin batera. 1960-1970ko hamarkadetan herriko biztanleriak izugarri egin zuen gora, kooperatibismoak bultzatuta. Horren harira, J.M. Uranga Arregik hau idatzi zuen \"Mondrag\u00f3n trayectoria y anecdotario\" lanean, 1970ean:\n1966an Bedo\u00f1a auzoa Arrasate udalerriaren parte izatera pasatu zen, eta urte hartan bertan Lagun Aro erakundea sortu zuten. 1991an MCC kooperatiben korporazioa abian ipini zuten, eta sei urte geroago Mondragon Unibertsitatea. \n2013an krisialdiak jo zuen Fagor enpresa, herriko eta bailarako ikurra zena.\nEuskara.\nArrasateko euskara mendebalekoa da (bizkaiera), sortaldeko azpieuskalkian kokatzen den Debagoieneko euskara, hain zuzen. Deba eskualdeko hainbat herrik osatzen dute Debagoieneko hizkera: Gipuzkoako Aretxabaletak, Arrasatek, Eskoriatzak, Leintz Gatzagak eta O\u00f1atik eta Arabako Aramaiok. \"Leintz haranak\" esparru berezia osatzen du Deba ibarrean, oso estua delako Arrasate, Aretxabaleta, Eskoriatza eta Leintz Gatzaga herrien arteko batasuna. Aramaioko hizkera ere ez da asko urruntzen hauetatik, baina bai Oleta auzokoa, Oletako hizkera sartaldeko eta sortaldeko hizkeren arteko tarteko hizkeratzat hartzen baita. O\u00f1atiko hizkera ere berezia da. O\u00f1ati ez zen Gipuzkoan sartu 1845 urtera arte eta bertako hizkerak oraindik ere nortasun berezia du. Oro har, Debagoieneko hizkerak Arabako euskararen eragina duela esan daiteke. Debagoienak Gasteizekin eduki du hartu-emanik estuena eta, dirudienez, hango ezaugarriak eta hango berrikuntzak iritsi dira bertara\nArizmendi ikastola Arrasateko San Frantzisko Xabier, San Viator eta Umezaintza, eta Eskoriatzako Almen ikastolek 1999tik osatzen duten kooperatiba da. 2005ean Aretxabaletan ospatu zuen Kilometroak jaia, 1981ean berriz, Arrasaten antolatu zuten.\nHizkuntzaren normalizazioaren alde, Goiena Komunikazio Taldea 1999an sortu zuten, Arrasaten egoitza nagusia duena. Horren aurrekaria Arrasate Press aldizkaria izan zen herri horretan 1988an abiatua, AED euskara elkartearen ekimenez eta Joxe Aranzabal, blogari moduan geroago nabarmenduko zena, tartean zuela. Debagoieneko beste herri aldizkariekin batera Goienkarian bat egin zuen 2000. urtean, Goiena K.T. taldearena den aldizkarian. Hedabide elkarte horretan, Arrasate Irratia eta Goiena Telebista ere badaude, aurretik Arrasate Telebista 1990etik emititzen aritu zela, beste batzuen artean Maider Egues kazetari zeukana.\nEuskarazko idazleen artean, aipatzekoak dira Euskal Pizkundearen garaian Seber Altube euskaltzain, filologo eta idazlea, eta Juan Arana \"Loramendi\" fraide kaputxino eta olerkaria. Urteak aurrera, Jokin Zaitegi josulaguna izandakoa eta euskaltzaina nabarmendu zen 1950eko hamarkadan bereziki, Euzko-gogoa literatura aldizkaria sortuz eta idazle klasikoen hainbat obra euskaratuz. Azkenik, Eneko Barberenak XXI. mendearen lehenengo urteetan idazteari ekin zion, eta komikien munduan Julen Ribas marrazkigilea eta Igor Leturia blogaria aipatzekoak dira.\nGaur egungo euskalgintzan, nabarmentzekoak dira Julen Arexolaleiba soziolinguista eta Xabier Letona kazetaria (\"Argia\").\n2016an herritarren %57,1 euskalduna zen.\nEkonomia.\nArrasate Gipuzkoako gune industrial nagusia da, eta baita Euskal Herriko nagusienetakoa ere. Euskal kooperatibismoaren erdigunea da, XX. mendearen bigarren erdialdean kooperatiba ugari sortu zuen mugimenduari esker. Kooperatiba horietako gehienak Mondragon Corporacion Cooperativa taldearen barnean daude eta askok eta askok egoitza nagusia Arrasaten dute.\nArrasaten 12.000 lanpostu inguru daude kooperatibismoari lotuak; horri esker, herriko biztanleek ez ezik, inguruko herri eta eskualdeetako pertsona askok bertan lan egiten dute.\nDemografia.\n2019an Arrasatek 22.058 biztanle zituen. Horietatik %24,92k 65 urte edo gehiago zituen. Atzerrian jaiotakoak %10,29 ziren.\nPolitika.\nUdal hauteskundeak.\n2011n Inazio Azkarraga-Urizar (Bildukoa) hautatu zuten alkate, Bildu eta Aralarren botoekin.\n2015eko udal hauteskundeen ondoren, EAJ aderdiko Maria Ubarretxena hautatu zuten Arrasateko alkate. Alkate hautatua izateko aurkeztutako bost izangaietako inork ez zuenez lortu erabateko gehiengoa, hauteskundeetan boto gehien jaso zuen hauteskunde zerrendako burua hautatu zuten alkate.\n2019ko udal hauteskundeetan honakoak izan ziren emaitzak: EAJk 4.474 boto, EH Bilduk 4.103 boto, PSE-EEk 1.373 boto, Podemos-IU-Equok 881 boto, Independenteek 271 boto eta PPk 253 boto. Maria Ubarretxena (EAJ) izendatu zuten alkate berriro.\nAlkateak.\nHauek izan dira Arrasateko azken alkateak:\na Alkateak ez zuen legegintzaldia bukatu, bere kontra aurkeztutako zentsura mozioa galdu ondoren.\nb Alkateak ez zuen legegintzaldia bukatu, Eusko Abertzale Ekintzaren hautagai bezala.\nGarraioa.\nAraba Bus sareko lineak zerbitzua ematen dio udalerri honi:\nKultura.\nMusika taldeak.\nArrasaten musika talde ugari sortu dira, batzuk oso ezagun bihurtu direnak, esate baterako RIP, Ekon\u200e, Des-kontrol\u200e eta Gose. Hona hemen Arrasateko hainbat musika talderen zerrenda:\nOndasun nabarmenak.\nErdi Aroko hiriguneak hasierako egitura eta ezaugarriak gordetzen ditu oraindik. Erdi Aroko kale-egituraketa paradigmatikoa da tipologiari dagokionez eta lur-sailen zein orubeen banaketa gotikoaren amaierakoak dira. Hiriguneak egitura eliptikoa du eta lurraren aldatsetara egokituta dago. Hiru kale nagusi ditu eta beste bi kale txiki zeharretara. Erdiko kalea da ardatza, antzina errepide izandakoa. Hiriguneko beheko aldean hasi eta iparretik hegora doa. Alde banatan, Iturriotz eta Burdinola kaleak eta, goitik behera, Zurgin eta Olarte kantoiak Burdinola kalea gurutzatu eta antzinako harresiraino doaz. Harresi barruko etxe-multzoak bikoitzak dira eta ingurukoak, berriz, bakunak. Neurri handi batean, Erdi Aroko orube banaketa gordetzen da: oinarria luzea eta estua, batez ere, Burdinola kalean.\nHirigunearen erdian, antzinako hilerriaren gainean, plaza dago. Alde banatan, Arrasateko herri-eraikinik esanguratsuenak: San Juan Eliza Nagusia eta Udaletxea. Jatorrizko harresiko sarrera-ateetarik hiru kontserbatzen dira, Beheko Atea edo \"Portaloia\" 1768koa da. Beheko aldean dago eta bertan elkartzen dira harresi barruko hiru kale nagusiak. Iturriotz kantoiko Atea edo \"Kontzezinoko\" atea ere XVIII. mendekoa da; eta Zurgin-kantoikoa, berriz, XVI.ekoa.\nHirigune honetan nagusitzen den eraikin-moldean hiru-lau solairuko etxeak ikusten dira, elkarren ondoan, bata besteari itsatsita. Teilatuaren bizkarra, gailurra fatxadaren parean, bi isurialde eta teilatu-hegalak, airean. XIX. mendean eraikitako etxeak nagusi diren arren, garai pizkundetarrean eta barrokoan eraikitako jauretxe eta jauregiak ere badira bertan, Bainez de Artazubiaga etxea nabarmen daiteke Iturriotz kalean. Eliza Nagusia eta Udaletxea oso eraikin esanguratsuak dira hiribilduan. Lehena, eraikin gotikoa da. Dorrea, gotorleku motakoa da, XVI. mendekoa. Udaletxea, berriz, Martin Karrera arkitektoak egindako eraikin barroko ederra da. Harresi barruko esparrutik kanpo baina oso hurbil beste eraikin multzo bat dago: San Frantzisko eliza, kalostra eta komentua.\n1997ko otsailaren 11n, Eusko Jaurlaritzak kultura ondasun izendatu zuen Arrasateko alde zaharra, \"monumentu-multzo\" sailkapenarekin.\nEraikin nagusiak.\nArrasate osatzen duten eraikinen artean, nabarmentzekoak dira honako hauek, duten garrantzi eta historiagatik:"}
{"id": "6339", "revid": "46380", "url": "https://eu.wikipedia.org/wiki?curid=6339", "title": "Asteasu", "text": "Asteasu Gipuzkoako erdialdeko udalerri bat da, Tolosaldea eskualdekoa. an, biztanle zituen. Ekialderantz begira dagoen haran batean dago, Oria ibaiaren adar Asteasu errekaren haranean hain zuzen, eta irteera naturala Amasa-Villabonarantz du. Errepidez, Tolosatik 10,5 kilometrora eta Donostiatik 23 kilometrora dago.\nGeografia.\nIngurune naturala.\nAsteasu ekialdera begira dagoen haran batean dago, Hernio (1.070 m) mendiaren magalean. Udalerriaren topografia oso malkartsua da, gorabehera askorekin. Punturik baxuena (70 metro inguru) ekialdeko muturrean dago, Asteasu Amasa-Villabonarekin lotzen duen errepidean; punturik altuena, berriz, hego-mendebaldeko muturrean dago (700 metro).\nHernion mendigunearen lepoetako batek erditik udalerria zeharkatzen du, hego-mendebaldetik ipar-ekialdera garaiera galduz. 400-600 metro inguruko garaieraraino iristen den lepo horretako muino nagusiak Ma\u00f1aka, Aranburuko gaina, Irumuno, Bulanomendi (550 m), Saskarate-aitza, Upazainga\u00f1a (300 m), Santa Mai\u00f1a (400 m) eta Aitzondo dira. Bere garaian, Larrazkos eta Azkonobietako basoak famatuak izan ziren, bi baso-lur horiek luze-zabalean 5.000 area izateraino iritsi baitziren. Herria bera udalerriaren ekialdean dago.\nOriaren adar Asteasu erreka udalerriaren hegoaldetik igarotzen da. Usarrabi errekak (Oriaren beste adarra) eta beste Opin erreka eta Erreka Illunaren urek ere zeharkatzen dute.\nGI-2631 errepidea \u2014Tolosaldea Zarautzekin lotzen du\u2014 Asteasutik pasatzen da, Andazarrate gainetik barrena.\nUdalerri mugakideak.\nAsteasuk mugakideok ditu: Aia, iparraldean; Zizurkil, ekialdean; Larraul, Alkiza eta Anoeta, hegoaldean; eta Errezil eta Aia, mendebaldean.\nHistoria.\nErdi Aroan sortutako herria da, jatorria erabat argi ez badago ere. Diotenez Alfonso VIII.a, 1203an, izan omen zen Asteasuri armarria eman ziona. Mendearen hasierako testu batek honela dio: \"Zilarrezko atzealdean hiru makila gorri daude; hauetan, suge gorri bat kiribiltzen da; goialdean, alde banatan, gora begira dauden giltza beltzekin eratutako bi ikoroski daude, eta hauen erdian pontifize tiara bat dago. Kanpoaldeko ertzean inskripzio hau ageri da: \"Asteasu, Aiztondoko Alkatetza Nagusiko buru\"\". Aiztondoko Alkatetza Nagusia osatzen zuen Larraul eta Sorabillarekin, Gipuzkoako hiru alkatetza handienetakoa, eta bertako hiriburua zen. 1397an Probintziako Ermandadetako Ordenantzetan espresuki aipatzen da\u00a0Aiztondoko Alkatetza. Asteasu 1386an Tolosari itsatsi zitzaion Alkiza eta Adunarekin batera. Handik urte gutxira berriro bereizi zen. 1457an Gipuzkoako lurraldean gertatu ziren Ahaide Nagusien kontrako borrokan, haiei babesa ematen zien Asteasuko etxe nagusia suntsitua izan zen. 1760an udaletxea inauguratu zen. 1813an bere artxibategia erre zen soldadu frantziarrek sortutako sute baten ondorioz. Bitxikeria gisa aipa daiteke bigarren karlistaldian Santa Kruz apaiza azken aldiz Asteasun ikusia izan zela, erbestera joan aurretik.\nEkonomia.\nNekazaritzak munta izan bazuen ere, gaur egun industria nagusi da: hainbat lantegi ditu (lehen hirurok 50 langiletik gorakoak dituzte):\n2017an honela banatzen ziren sektore ekonomikoak: lehena, BEGaren % 1,6; bigarrena, % 70,7; eta hirugarrena, % 25,7.\nKultura.\nEuskara.\nAsteasuko euskara gipuzkeraren aldaera bat da, Tolosaldekoa, Gipuzkoako erdiguneko euskararen barne dagoena, Beterrikoarekin batera. 2016an herritarren % 83,41 euskalduna zen.\nMuskerraren bidea.\nBernardo Atxagaren mundu literarioa inspiratu zuten lekuetatik bi kilometroko ibilbidea, 2015ean sortua.\nDemografia.\n2019an herriak 1.550 biztanle zituen. Horietatik % 17,35ek 65 urte edo gehiago zituen. Atzerrian jaiotakoak % 7,23 ziren.\nPolitika.\n2003tik 2011ra I\u00f1aki Amenabar izan zen alkatea.\n2011ko maiatzaren 22ko hauteskundeetako emaitzen ondorioz, Asteasu Batuz plataformako Pili Legarra hautatu zuten alkate.\n2015eko hauteskundeetan \"Asteasu Batuz\"ek 468 boto eta \"7\" zinegotzi lortu zituen, Pili Legarra zuela zerrenda-buru, eta EAJk 184 boto eta 2 zinegotzi. Pili Legarra izendatu zuten alkate beste behin.\n2019ko hauteskundeetan Asteasu Batuz-ek 499 boto lortu zituen. EAJk 158. Eta PSE-EEk 19. Pili Legarra aukeratu zuten alkate hirugarrenez."}
{"id": "6340", "revid": "48990", "url": "https://eu.wikipedia.org/wiki?curid=6340", "title": "Astigarraga", "text": "Astigarraga Gipuzkoako ipar-ekialdeko udalerri bat da, Donostialdea eskualdekoa eta, haren barruan, Buruntzaldea elkartekoa. biztanle zituen . urtean. Astigarraga tradizioz sagardoari loturik dago, bereziki horregatik da ezaguna. Euskal Herrian sagardotegi gehien dituen herria da, 20 baino gehiago.\nGeografia fisikoa.\nHerri honetatik Urumea ibaia igarotzen da. Mendi famatuena Santiagomendi da, eta bertan sagardotegi bat dago. 2014 arte Arantzazuko Ama izeneko eskola bat zuen, lehen erlijiosoa eta pribatua zena, baina gerora publiko bihurtu zutena. 2014tik Astigarragako Herri Eskola deritzo eskolari.\nMugakideak.\nAstigarragak mugakide ditu iparralde eta mendebaldean Donostia, hegoaldean Hernani eta ekialdean Errenteria.\nHistoria.\n1941eko udal akordio baten bidez Astigarraga Donostiaren zati bihurtu zen. 1984ko abenduaren 30ean erreferendum bat egin zuten eta herritarren gehiengoak Donostiatik banatzea erabaki zuen. 1987ko ekainaren 30ean eratu zen Astigarragako udal berria.\nDemografia.\n1943tik 1987ra Astigarraga Donostiarekin batuta egon zen. Sasoi horretan herriak hazkunde industrial garrantzitsua izan zuen. Desanexioaren ondoren, Astigarragaren populazioak handitzen jarraitu zuen, Donostiaren hazkunde eremuan egoten jarraitzen baitu. XX. mendearen lehen hamarkadan izan zen gorakada batez ere, populazioa %50ean igo baitzen 10 urte horietan.\n2019an herriak 6.180 biztanle zituen. Horietatik %11,7k 65 urte edo gehiago zuen. Atzerrian jaiotakoak %7,28 ziren.\nEuskara.\nAstigarragako euskara gipuzkeraren edo erdialdeko euskalkiaren aldaera bat da, zehatzago esanda, erdiguneko gipuzkeran barne dagoen Beterriko euskara da bertakoa. Koldo Zuazoren arabera, \"Beterri\" izan da euskalkiaren bihotza. Zehatzago esanda, Iru\u00f1ea eta Gipuzkoako itsasbazterra lotzen duen ardatz zatia. Aspaldikoa da ardatz hori, eta haren aldamenetan sortu eta indartu ziren zenbait hirigune. Ardatz horren indarra inguruetara zabaldu zen, eta zabaldutako gaien artean dago hizkera ere. 2016an herritarren %64,74 euskalduna zen.\nEkonomia.\n2017an honela banatzen ziren sektore ekonomikoak herrian: lehen sektorea BEGaren %0,2; bigarren sektorea %17,3; hirugarren sektorea %57,4; eraikuntza %25,2.\nPolitika.\nUdal hauteskundeak.\n2011ko maiatzaren 22ko hauteskundeetako emaitzen ondorioz, Bilduko Andoni Gartzia Arruabarrena hautatu zuten alkate. Bilduk gehiengo osoa lortu zuen (zazpi zinegotzi), EAJk bi zinegotzi eskuratu zituen eta Hamaikabat alderdiak beste bi.\n2015eko udal hauteskundeetarako Astigarragan hamahiru zinegotzi aukeratu zituzten herritarrek, herriaren hazkundearen ondorioz bi zinegotzi gehiago lortu baitzituen udalbatzak. Bilduren ondorengoa zen Euskal Herria Bilduk zinegotzi bat galdu zuen, seirekin geratuz, eta Euzko Alderdi Jeltzaleak lau irabazi zituen, guztira sei eskuratuz. PSE-EEk, berriz, zinegotzi bat lortu zuen. Hamaikabat alderdia ez zen aurkeztu 2015ean eta, beraz, udalbatzan zituen bi zinegotziak galdu zituen. Emaitza horiekin, nahiz eta alderdirik bozkatuena Euskal Herria Bildu izan, EAJ eta PSE-EE alderdiek EAE mailan egindako akordioari esker Jes\u00fas Mar\u00eda Santos jeltzalea hautatu zuten alkate.\n2019ko udal hauteskundeetan hauek izan ziren emaitzak: EH Bilduk 1.563 boto (7 zinegotzi). EAJk 1.252 boto (5 zinegotzi). PSE-EEk 269 boto (zinegotzi 1). PPk 47 boto. Xabier Urdangarin (EH Bildu) izendatu zuten alkate.\nOndasun nabarmenak.\nEraikin militarrak.\n&lt;br&gt;\nSagardoa.\nEuskal Herriko udalerrien artean, Astigarraga da sagardo gehien ekoizten duena, bertan 20 sagardotegi baino gehiago baitaude: Akelenea, Artola, Alorrenea, Arrizabalaga, Astarbe, Bereziartua, Buenabentura, Etxeberria, Gartziategi, Gurutzeta, Irigoien, Larrarte, Lizeaga, Mendizabal, Mina, Oialume Zar, Oiarbide, Petritegi, Rezola, Sarasola eta Zapiain."}
{"id": "6341", "revid": "336", "url": "https://eu.wikipedia.org/wiki?curid=6341", "title": "Ataun", "text": "Ataun Gipuzkoako hego-ekialdeko izkinako udalerria da, Goierriko eskualdekoa. Aralarko ingurune naturalean kokatua, muga egiten du Nafarroa Garaiarekin. Lursailei dagokienez, probintziako udalerririk luzeena da, eta zabalenetan, seigarrena. Biztanle dentsitate oso apala du, eta nahiko ondo gorde du natura ingurunea. biztanle zituenan.\nGeografia.\nGipuzkoako hegoaldean dago, Goierri bailaran. Nafarroa Garaiarekin muga egiten du, eta Aralarko natura parkearen barruan dago. Bailarako industriaguneetatik hurbil baina herri txikia izanik, oraindik artzaintza, nekazaritza eta natura munduan erabat txertatuta dago. 58,9\u00a0km\u00b2 ditu, eta itsas mailatik 196\u00a0m gorago dago.\nGipuzkoako herri luzeena da (14 km) eta oso zabalduta dago auzo ugaritan, baina biztanle gehien-gehienak San Martin, San Gregorio eta Aia auzuneetan bizi dira.\nAgauntza ibaiak zeharkatzen du. Harana honako mendi hauek babesten dute, besteak beste: Balankaleku (985), Aietsu (968), Arantzazumendi (777), Mu\u00f1oan (912), Saratsamendi (952), Sarastarri (989), Leizadi (921), Aizkoate (631) eta Intzartzu (826).\nBertaratzeko, hainbat aukera daude:\nMugakideak.\nMugakide ditu:\nAuzoak.\nNagusiak hiru dira:\nHorrez gain, badira beste auzo txikiago edo zehar batzuk:\nHistoria.\nAtaun, Gipuzkoako hegoaldean, Nafarroa Garaiarekiko mugan eta Aralarko natura parkean dago, basoz, larrez eta mailoz inguraturik, Agauntza ibaia bizkarrezur duela. Ataungo domoa edo Aitzartea ere fenomeno geologiko bitxitzat jotzen da. Baina baditu, ordea, lur azpian fosildutako makina bat haitzulo; aipagarrienak Troskaeta, Sarastarri, Intzartzu kobazuloa eta abar dira.\nGizakiaren aztarna zaharrenak Usategietan daude \u2014inguru hauetako zaharrenak dira\u2014, duela 40.000 urte ingurukoak. Geroxeagokoak dira Pikandieta, Armontaitz, Limurita, Kobazar eta abarretako aztarnak. Halaber, herriko mugetan trikuharriak daude, Atxurbidetik Ubegi bitarteraino, gehienak, Jose Migel Barandiaran, Telesforo Aranzadi eta Enrique Eguren ikerleek aztertuak.\nAtaunen \u2014izenak berak dioenez, ate edo pasabidea baita\u2014 erromatar garaiko txanponak ere aurkitu dira; Kristo aurrekoak Usategietan eta ondorengoan Otadizelain; Berrenoko galtzada bide egokia izan baita bidaiarientzat, iheslarientzat, kontrabandistentzat eta Done Jakue bideko erromesentzat. Jentilbaratzeko gazteluaren hondakinak eta han topatutako urrezko eraztunak Erdi Arora garamatzate. Urte askoan Nafarroaren eta Gaztelaren arteko borrokaleku izan zen. 1200. urtean Gaztelak Gipuzkoa bereganatu bazuen ere, Jentilbaratzak Nafarroako Erresumaren menpe segitu zuen ehun urte baino gehiagoan.\nGarai haietakoa da kristautasunaren etorrera, XI. mende aldean-edo, eta lehendik zeuden sinesmenekin nahasi zen. Horren adierazgarri dira herriko hainbat leku: sorgin, lamina, jentil eta basajaunen istorioz josita baitago Ataun. Eta horregatixe, urtero, azaroan Jentilen Etorrera izeneko ikuskizuna egiten da herrian zehar.\nHerri izaera XVII. mende arte ez zuen lortu (1616an) eta komeni zitzaionean inguruko herriekin ere bat egiten zuen, Batzar Nagusietan ordezkaria eduki ahal izateko.\nLazkaoko Jauna izan da beren historiako mendeetan zehar ataundarrek izan duten areriorik handienetakoa; jauntxoa izanik, eskubide handiak baitzituen lortuak herritarrenak zapuzten zituztenak. Horren mende bizi ziren ataundarrak: herriko lurren herena berea zuen, hainbat maizter, erroten monopolioa, apaizak izendatzeko eskubidea eta urteko laborearen hainbateko bat berari eman beharra.\nAipagarria da XVI. mendean Ataun herriak Lazkaoko jaunarekin izandako eztabaida eta auzien ondoren, herriko armarria elizako horman jartzeko lortu zuen eskubidea (1584an).\nBizimoduari dagokionez, artzaintza, abeltzaintza, nekazaritza, meatzaritza eta basogintza izan dira nagusi, XX. mendean Goierri bailaran, industrializazioa garatu eta nagusi bihurtu arte.\nAtaun ekimen handiko gizon eta emakumeen herria izan da eta da, izan diren lekuetan aztarna utzi dutenak. Gure historia erlijioso, notari, abokatu, mediku, albaitari, idazle, intelektual, historialari, antropologo, etxegile eta abarrez josita dago. Nahiz eta nekazari-lur izan, gurasoek ahaleginak eta bi egin izan dituzte seme-alabek aurrera egin zezaten. Horiek izan dira izan, Ataungo herriari izena eta izana eman diotenak: ataundarron izaera, herri baten nortasuna.\nDemografia.\nAtaungo populazioren lehen zantzuak XI. mendekoak dira; ordurako bai baitzen zenbait oinetxe Lazkao eta Ataungo barrutian kokaturiko Agauntza ibaiaren arroetan. 1200. urterako San Martin eliza egoteak, data honen aurretik ere populazio-guneren bat izango zela pentsarazten du. XIV. mendearen bukaera arte, bertako biztanleria ibarrean bizi zela ikusten da garbi-garbi eta nagusiki Arrondoan eta Elbarrenan. XVI. mendetik aurrera, San Gregorio eta Ergoiena auzoak hasi ziren jendeztatzen Agauntza ibaiaren bideari jarraiki. Azkenik, XVII. eta XVIII. mendeen artean Aia auzoa jendeztatu zen. Era honetan iritsi zen Ataun XIX. mendera; jendeztatze-mailarik altuena lortu zuen garaira.\nXIX. mende inguruan hasi zen zabalkuntza, 10 mendetan zehar zabaldu zen XIX. mendearen bigarren erdira arte. Epe luze honen barruan Ataun jendez bete zen. Jatorrizko gunea zen San Martindik abiatuz, jendeztaturiko gunea zabalduz joan zen poliki-poliki Agauntza ibaiaren ibarrean barrena, nekazaritzarako lur berriak erdietsi ahala. Ibaiaren ertzetatik eta norabide ezberdinetan, haran txikien bideari helduz, abiatu ziren biztanleak beren baserriak eraikitzera nekazaritzarako edota animalien bazkarako egokiak ziren tokietan. Abeltzaintzak garrantzia handia lortu zuen Ataungo nekazaritzaren barruan. Prozesuak XIX. mendearen erdialdean lortu zuen bere goieneko unea.\nUne hartatik aurrera garapen-aldi berria hasi zen; gorabehera askoko populazioaren beheranzko joera, hain zuzen ere. Joera hau, gaur egun arte mantendu da.\n2019an 1,745 biztanle zituen. Horietatik %22,41ek 65 urte edo gehiago zituen. Eta atzerrian jaiotakoak %6,56 ziren.\nPolitika.\n2007ko udal hauteskundeak.\n2007ko udal hauteskundeetan hiru alderdik aurkeztu zituzten zerrendak. PSE-EE, Alderdi Popularra eta Herrigintza (kandidatura independente bat). Hauek izan ziren emaitzak:\nEmaitza hauekin, Bittor Oroz Izagirre bihurtu zen udalerriko alkate. Bederatzi eserlekuak lortu zituen bere alderdiak, PSE-EE eta PP eserlekurik gabe utzita. Kontuan hartu behar da EAE-ANVren hautagaitza legez kanpo zegoela ere, eta hori bozketan nabari izan zen, boto baliogabeak 473 izan zirelako. EAE-ANVkoek boz horiek berenak zirela aldarrikatu zuten.\n2011ko udal hauteskundeak.\n2011ko maiatzaren 22ko hauteskundeetan ere emaitza bera izan zen. Igor Aierbe izendatu zuten alkate.\n2015eko udal hauteskundeak.\n2015eko udal hauteskundeetan Euskal Herria Bildu koalizioak bost zinegotzi eskuratu zituen, eta Herrigintza herritar plataformak lau. Euskal Herria Bilduko Igor Aierbe Guridi hautatu zuten alkate.\n2019ko udal hauteskundeak.\n2019ko udal hauteskundeetan hauek izan ziren emaitzak: EH Bilduk 563 boto (bost zinegotzi). EAJk 408 boto (4 zinegotzi). PSE-EEk 10 boto. Martin Aramendi (EH Bildu) izendatu zuten alkate.\nAlkateak.\nHauek izan dira Ataungo azken alkateak:\nEkonomia.\n2017an honela banatzen ziren sektore ekonomikoak herrian: lehen sektorea BEGaren % 7,8; bigarren sektorea, % 11,4; hirugarren sektorea, % 67,8; eraikuntza, % 13.\nKultura.\nEuskara.\nAtaunen Goierriko hizkera egiten da. Urolaldeko hizkerarekin batera Sartaldeko azpieuskalkia osatzen du Goierrikoak, baina Urolaldekoan sakonagoa da mendebaleko euskararen eragina. Nortasun beteko hizkera da Goierrikoa, batasun handikoa, nahiz eta gorabeherak badiren mendebaletik ekialdera, hau da, Segura, Zegama eta Legazpitik Zaldibia edo Legorretara. Ataungoa ere berezia da, ziurrenik, bakarti samar eta Nafarroako mugan dagoelako. Abaltzisketak eta Ikaztegietak Tolosaldearekin lotura egiten dute, eta Urretxuk eta Zumarragak, berriz, Goierri eta Urolaldearen artekoa.\n2016an, biztanleen % 87,18 euskalduna zen.\nApalategi ikerketa beka.\n2019an udalak Joxemartin Apalategi beka sortu zuen. Lehen urtean Ataungo emakumeei buruzko ikerketa bultzatu zuen."}
{"id": "6350", "revid": "96586", "url": "https://eu.wikipedia.org/wiki?curid=6350", "title": "Johann Wolfgang von Goethe", "text": "Johann Wolfgang (von) Goethe (Frankfurt, Alemania, 1749ko abuztuaren 28a - Weimar, Alemania, 1832ko martxoaren 22a) idazle alemaniarra izan zen, Erromantizismo eta \"Sturm und Drang\" garaikoa. Azken polimata edo gizaki unibertsaletakotzat hartzen da, idazle izateaz gain eleberrigile, dramagile, olerkari, zientzialari, geologo, botanikari, anatomista, fisikari, zientzia historialari, pintore, arkitekto, diseinatzaile, ekonomista, antzerki zuzendari, filosofo humanista eta, hamar urtez, Estatuko funtzionario izan baitzen.\nGeorge Elioten (1819-1880) hitzetan, \u00abAlemaniako letra-gizonik handiena... eta Lurraren gainean ibili zen benetako gizon unibertsala\u00bb. Bere eleberriak, olerkiak, dramak eta baita zientzia-tratatu eztabaidagarriak ere inspirazio-iturri izan ziren lan mota guztietarako. Arthur Schopenhauerrek \"Wilhelm Meister\" eleberria aipatu zuen, \"Tristram Shandy\", \"La Nouvelle Helo\u00efse\" eta \"Don Quijote\"rekin batera, inoiz idatzi den lau eleberri onenen artean. Bere abizenak Goethe-Institut izena ematen dio Alemaniako hizkuntza eta kultura mundu osoan zabaltzeaz arduratzen den erakundeari.\nBizitza.\nHasierako urteak.\nGoethek bere bizitzako gorabeherak \"Aus meinem Leben. Dichtung und Wahrheit\" (Nire bizitzatik kanpo. Poesia eta egia) (1882) izeneko liburuan kontatu zituen. Frankfurt am Main hirian jaio zen. Aita, Johann Caspar Goethe, abokatu eta kontseilari inperiala zen eta ama, Katharina Elisabeth Textor, Frankfurtko burgu-maisu ohi baten alaba.\nTalentu aparteko adimendun gizona, eta jakin-nahi izugarriz betea, denetatik egin, eta kultura zabala bereganatu zuen. Lehenik hizkuntzak ikasi zituen, artea izan arren bere zaletasuna. Garai horretan bere lehen poemak idatzi zituen, eta geologia, kimika eta medikuntza alorrean interesatu ere.\nIkasketak.\nLeipzigen, zuzenbidea ikasi zuen (1765), baina gaixotasun larri batek ikasketak uztera behartu zuen, 1768an Frankfurtera itzultzera behartuz. Katharina von Klettenberg bere amaren lagunak zaindu zuen, baita mistizismo pietistan barneratu ere. 1770ean, ikasketetara itzuli zen Estrasburgon, eta, hurrengo urtean, doktorego-tesia aurkeztu zuen, Estatuaren eta Elizaren arteko harremanari buruzkoa. Estrasburgoko teologoek eskandalagarritzat jo zuten idazkia, eta haietako batek \"erlijioa mespretxatzen duen zorotzat\" jo zuen Goethe. Fakultateko dekanoak tesia erretiratzeko gomendatu zion Goetheri, eta, aldi berean, Unibertsitateak lizentziatura lortzeko aukera eskaini zion. Titulu horretarako, tesi gutxi batzuk planteatu, eta defendatu besterik ez zuen egin behar, eta halaxe egin zuen. Tesi horietako batean, Goethek bere semea hiltzen duen ama heriotzara kondenatu beharko ote litzatekeen aztertu zuen. Gai hori, geroago, forma artistikoan agertu zen \"Gretchenen tragedia\" bere obran.\nHan igarotako urte biak erabat garrantzitsuak izan ziren harentzat: Friederike Brion ezagutu, eta hark bere emakumezko pertsonaia gehienak iradoki zizkion. Halaber, Johann Gottfried von Herder ere ezagutu zuen, Erromantizismoan eragin handia izan zuen filosofoa, alemaniar poesia popularrean barneratu, Shakespeareren unibertsoa erakutsi eta Neoklasizismo frantsesetik baztertu zuena.\nWetzlarren zuzenbide-praktikak egiten hasi zen, eta Herderekin kolaboratu zuen \"Sturm und Drang\" (Ekaitza eta indarra) mugimenduaren adierazpen sortzailea idazten, Alemaniako Erromantizismoaren preludiotzat hartzen dena: \"Alemaniako estilo eta arteari buruz\" (1772). Lan horretan, James MacPherson (Ossian) eta Shakespeareren poesia aldarrikatzen da. Frankfurtera itzuli zenean, \"G\u00f6tz von Berlichingen tragedia\" (1773) idatzi zuen, eta, hurrengo urtean, \"Werther\" (1774) eleberria. \"Werther\"ren inspirazioa 1772. urtearen erdialdean aurkitu zuen Wetzlarreko auzitegian zuzenbide-praktikak egiten ari zenean: Charlotte Buffekin maitemindu zen, bere lankide eta praktiketako abokatu Johann Christian Kestnerren neskalagun eta emaztegaia, eta Karl Wilhelm Jerusalem, korrespondentziarik gabeko maitasunak oinazetutako beste abokatu batek, bere buruaz beste egin zuen Kestnerrek emandako pistola bat erabiliz. Goethek bi istorioak batu zituen \"Werther \"eleberrirako, neurri batean epistolarra, eta hain arrakasta handia izan zuen protagonistaren irudian belaunaldi gazteen desengainua irudikatzean, ezen, herrialdean, nerabeen suizidio epidemia bat eragin baitzuen.\n\"Werther\"ren urte berean (1774), Goethek \"Clavigo \"drama argitaratu zuen Frankfurten abokatu-langela bat ondasun gutxirekin irekitzen saiatzen ari zela, eta, 1775eko udaberrian, hiriko bankari baten alaba zen Lili Sch\u00f6nemannekin konprometitu zen. Hala ere, bi familien arteko desberdintasun sozialek eta bizimoduek, azkenean, bertan behera utzi zuten konpromiso hori, eta ez zen ezkontzara iritsi. Ezkongai aldia urte bereko udazkenean amaitu zen, eta, giro horretatik ihes egiteko irrikaz, alferrikako senarrak ez zuen zalantzarik izan Saxonia-Weimar-Eisenacheko Carlos Augustoren, Saxonia-Weimarko dukerriaren oinordekoa, Weimar Gorterako gonbidapena onartzeko. Bere \"Stella \"(1775) argitaratu ondoren, Weimarrera joan zen berehala, praktikan bi egoeratatik ihes eginez: Lili Sch\u00f6nemannekiko konpromiso sentimentala eta zuzenbidean jardutea.\nKarlos Augusto printze oinordekoaren zerbitzura, Weimarren finkatuko du bere egoitza hil arte. Hala ere, hark agindutako zeregin ugariek literatura ia hamar urtez uztera behartu zuten, nahiz eta Ana Amalia de Brunswick-Wolfenb\u00fcttelek, Carlos Augustoren amak, intelektualen zirkulu bat zutik jarri zuen bere semearen irakasle Wielandekin, eta zabaldu zuen bertan Goethe eta, ondoren, intelektual oso garrantzitsuak sartu zituenean, hala nola Herder eta Friedrich von Schiller; labur igaro ziren handik ere Jakob Michael Reinhold Lenz eta Friedrich Maximilian Klinger. Berehala nabarmendu zen Goethe, eta legazioko aholkulari sekretu izatetik (1776) kontseilari sekretu izatera igaro zen (1779), eta, azkenik, ministro goren moduko bat bihurtu zen. Bere beste eginkizunetako bat Dukerriko Liburutegia gainbegiratzea izan zen, bere zuzendaritzapean Alemania osoko garrantzitsuenetako bat izatera iritsi baitzen.\nGarai horretan hasi zituen ikerketa zientifikoak. Optikaz interesatua, Isaac Newtonek koloreei buruz zuen teoriaz bestelako bat sortu zuen, eta geologian, kimikan eta osteologian ere ikertu zuen. Azken diziplina horretan, 1784ko martxoan, masailezurren arteko hezurra aurkitu zuen, gizakiaren eboluzioaren teorian lehen harrietako bat jarri zuena, nahiz eta horretan, oso gutxigatik, Vicq d'Azyr anatomista frantsesa aurreratu zitzaion; horrek frustrazio handia suposatu zion. Charlotte von Steini idatzitako gutunek, hala, bere bizitzako garai honetako jardueraren fede ematen dute, Weimarko estatu oso txiki eta apala eraberritzeko era guztietako mandatu eta gestioei eskainia.\nHain postu garrantzitsutik, goi-aristokraziarekin harremanak izateko aukera izan zuen, eta pertsonaia garrantzitsuak ezagutu zituen, hala nola Napoleon Bonaparte, Ludwig van Beethoven eta Arthur Schopenhauer. 1782an, Carlos Augusto dukeak berak \"von \"preposizioa jarri zuen bere abizenaren aurretik, eta nobleziaren protestak gorabehera, nobleziaren diploma eman zion Gorteko kide izan zedin gainerako ministroen pareko karguarekin, guztiak Gortekoak baitziren.\n1780ko ekainaren 23an sartu zen Masonerian, bi urte geroago zutabeak eraitsi zituen \"Amalia \"logia iragankorraren barruan. 1830ean, hil baino bi urte lehenago, Goethek \"1830eko San Juan jaierako\" poema idatzi zuen masoneriako kide gisa bere berrogeita hamargarren urteurrena ospatzeko. Masoia izateak eta beste zaletasun batzuek, itxuraz, eragina izan zuten haren obran, batez ere \"Fausto\"rengan.\nBestalde, William Shakespeareren eta Pedro Calderon de la Barcaren antzerkiaren estudioan sakontzen jarraitzen zuen, eta lan horietako batzuk (adibidez, Calderonen \"Printze iraunkorra\") arrakastaz antzeztarazi zituen Weimarko Gorteko antzerkiaren arduradun gisa; funtzio horietan, gutunak trukatzen hasi zen Schillerrekin. Autore horien antzerki-irakurketek nabarmen zabaldu zituzten beren izpirituaren zerumugak. Gainera, Ossianen poesia zeltiar faltsuaren aurreko berotasunak menderatzen du, eta Erromantizismoko jainko handiaren bakarrizketa ospetsu bat idazten du, \"Prometeo\", sortzaileen jeinu errebeldea pertsonifikatzen zuena eta oso harro sentiarazi zuena:\nHorrela izan zen, hain zuzen ere, titanismoa izenez ezagutzen den mugimenduari dagokionez, Giacomo Leopardi izan zelarik haren ordezkari nagusienetako bat. Goetheri esker, Weimar Alemaniako benetako kultur gune bihurtu zen; bertan, Charlotte von Steinek inspiratutako poemak idatzi zituen, eta bere lanik anbiziotsuenak idazten hasi zen, hala nola \"Ifigenia T\u00e1uriden\" (1787) \"Egmont \"eta \"Fausto \"dramak, gero sakonki berrikusiko zituenak Italiara egindako bidaian (1786-1788) jasotako zirrara sakonaren ondoren, zeinak bere estetika erromantiko desorekatua oreka klasikoan bihurtuko zuen. Venezian hasi zen, non bere \"Venezianische Epigramme\" (Epigrama veneziarrak) konposatu zituen, eta Erroman amaitu zuen; han, kultura greko-latinoa sakon ikasi zuen, garai horretakoak dira bere \"R\u00f6mische Elegien\" (Elegia erromatarrak). Italiarako bidaia bere aro klasikoaren hasiera da.\nHala ere, 1788an Weimarrera itzuli zenean, bere estetika berriarekiko (Weimarren klasizismoa deiturikoa) aurkakotasun handia aurkitu zuen; are gehiago, eskandalu bat sortu zen urte horretan bertan emakume gazte batekin, Christiane Vulpiusekin (1765-1816), ohaide bizi dela, zeinak hurrengo urtean seme bat eman baitzion, Julius August Walther von Goethe (1789-1830). Lau seme-alaba gehiago jaioko ziren, baina egun gutxira hil ziren denak. Goethek 1800. urtean legitimatu zuen bere seme bakarra.\nEz zuen erabat alde batera utzi karrera zientifiko bat egiteko asmoa. \"Zur Farbenlehre\"n, 1810ean, Newtonen koloreen teoria ezeztatzen saiatu zen bere berezko teoriarekin, aukera gutxirekin ordea. Obra horren lehen liburukian dago, zalantzarik gabe, zientziaren lehen historia ulerkorra dena.\n1791 eta 1813 artean, Dukerri-antzokia zuzendu zuen, eta, kargu horren ondorioz, 1794an Friedrich von Schiller antzerkigilea ezagutu zuen. Harekin adiskidetasun luzea izan zuen, eta nolabaiteko gutun epistolarra 1805ean hil zen arte. Schillerrek ordura arte argitaratu gabeko Goetheren \"R\u00f6mische Elegien\" (Elegia erromatarrak) argitaratu zuen 1795ean. \"Wilhelm Meisters Wanderjahre\" (Wilhelm Meisterren ikasketa urteak) (1796) eleberria eta \"Hermann und Dorothea\" (Hermann eta Dorothea) (1798) nobela ere inprimatu zituen. Schillerrek animatu zuen Goethe bere bizitzako obra handian jarrai zezan, \"Fausto\" (I) poema, etengabe zuzentzen eta zabaltzen ari zena eta 1808an agertu zena. Bi urte lehenago Christiane Vulpiusekin ezkondu zen, beharbada bere bizimodua kritikatzen zutenak isilarazteko. Litekeena da bere bizitzako garairik garrantzitsuena Erfurten 1808an Napoleon I.arekin izandako elkarrizketa izatea, Frantziako armadak Prusiako lurraldearen zati bat hartu zuenean Napoleondar gerren esparruan.\nFrantziako Iraultzak nahasmendu handia eragin zion Goetheri. Bere epigrama veneziar batzuek jada jorratzen zuten gai hori, baina bere pentsamendua klasizismoaren orekaz eta harmoniaz erabat josita zegoenez eta Kanten filosofiatik izaki osoa osotasun organiko gisa ikusten zuenez, iraultzaren garapena eta indarkeriak eragindako aldaketa, bada, ankerkeria iruditzen zitzaizkion. Hori orduko lan batzuetan islatu zen, hala nola \"Unterhaltungen deutscher Ausgewanderten\" (Alemaniako emigranteen elkarrizketak) (1795) nobelatxo laburren bilduman; \"Hermann und Dorothea\" (Herman eta Dorotea) (1797) lan epikoan, eta \"Die nat\u00fcrliche Tochter\" (Sasiko alaba) (1799 eta hurrengoak) tragedian. Geroxeago, heldutasuneko eleberriak agertzen dira: \"Die Wahlverwandtschaften\" (Hautapen-ahaidetasunak) (1809), eta \"Wilhelm Meisters Wanderjahre\" (Wilhelm Meister-en mendi-ibiliak) (1821, 1829an berrikusia), baita Italian zehar egindako bidaiaren egunkari bat ere, \"Italienische Reise\" (Italiako bidaiak) (1816), \"Aus meinem Leben. Dichtung und Wahrheit\" (Nire bizitzatik kanpo. Poesia eta egia), zenbait zatitan (1811-1833) autobiografia, eta \"West-\u00f6stlicher Divan\" (Ekialdeko eta mendebaldeko Divan) (1819) poema-liburua, non ekialdeko poesiaren eragina zertxobait nabaritzen den. Goethe Weimarren hil zen 1832ko martxoaren 22an. \"Fausto\" bere poema koral handiaren azken bertsioa urte horretan bertan agertu zen, hil ondoren.\nBere ibilbide literarioari dagokionez, Goethek \"Sturm und Drang\"en zordun zen Erromantizismo sumindu baten baitan hasi zuen, eta bere lanik adierazgarriena berak idatzi zuen: \"Die Leiden des jungen Werther\" (Werther gaztearen arrengurak) (1774). Erromarako bidaiak estetika hori zokoratzea ekarri zion, Erromantizismoari uko egin eta oreka klasiko greko-latinoarekin identifikatuz, eta horrek amaiera eman zion bere barne-bizitza ekaiztsuari. Hori izan zen Klasizismoaren agerpena, kultura alemaniarra identifikatzeko benetako sustraia. \u00abOrain ulertzen dut marmolaren zentzua\u00bb, idatziko du bere \"R\u00f6mische Elegien\" (Elegia erromatarrak) (1788-1790) batean.\nItalian zehar egindako bidaia horren ondorio dira \"Venezianische Epigramme\" (Veneziako Epigramak) (1790) ere, eta horien artean daude Frantziako Iraultza garaikideari edo bizitzaren eta kulturaren esanahiari buruzko gogoeta sakon batzuk. Goetheren jarrera politikoa, ordea, kontserbadorea zen: \u00abnahiago dut injustizia desordena baino\u00bb, idatziko zuen. Horrek mesfidantza batzuk sortu zizkion beste artista batzuen aldetik, zeinei batere axola ez zitzaien beren testuinguru sozialarekin ez gogoratzea, Beethoven adibidez. \"Fausto\" konplexu eta handikiaren bi bertsioetan aurkitzen da Europako kultura sortzeko gai izan zen azken mitoa, hots, jakitearen handitasun intelektualak eta egarri orojakileak nola sor dezaketen miseria moral eta espirituala. Bestalde, Spinozaren irakurketan eta azterketan ere, kontsolamendu bat aurkitzen du eragiten zion desoreka erromantikoarekiko, \"Aus meinem Leben. Dichtung und Wahrheit\" (Nire bizitzatik kanpo. Poesia eta egia) lanean kontatzen duen bezala, non bere esaldia \u00abJainkoa ondo maite duenak ez du Jainkoak bera maitatzerik eskatu behar\u00bb komentatzen bereziki luzatzen den.\nGoethek ospea, errespetua, prestigioa eta miresmena izan zituen bizitzan. Delacroixek litografia batean erretratatu zuen 1827an, \"Fausto\" eta \"G\u00f6tz von Berlichingen\" ilustratzeaz gain. Hori dela eta, bere garaiko gazte askok ezagutu nahi izan zuten bera, edo, pedanteki esan ohi denez: \"vera effigies\". Bestalde, bere idazkariak, Eckermannek, kontu handiz idazten zituen maisuarekin urteetan zehar izandako elkarrizketak, eta \"Goetherekin Elkarrizketak\" idatzi zituen, non bere azken urteetan bisita horiei buruz eta jainkotiar eta gizatiar den guztiari buruz izan zituen iritziak islatzen diren. George Santayana filosofoak honela idatzi zuen: \n\"Fausto\".\nFausto Goethek idatzitako drama erromantiko ospetsua da. Alemanez idatzita, haren lehen atala 1808an argitaratu zuen. Bigarren atala, berriz, bere heriotzaren ondoren argitaratu zuten, 1832an, hain zuzen. Kondaira horren inguruko bertsio ugari badira ere, Goetheren bertsioa, guztien artean eragin handikoena izan da. Batzuek Alemaniako literaturaren idazlanik gorentzat jotzen dute. Goetheren lanak hainbat gai jorratzen ditu, besteak beste, gaztetasun amaigabea, askatasuna, ongia eta gaizkiaren arteko erlazioak, morala edota giza-izaeraren mugak. Fausto, oraingoan, Infernutik libratuko zuen Goethek.\nFausto, kondaira eta historia.\nFausto Alemaniako elezahar klasiko baten protagonista da. Fausto gizon argia, eta arrakasta handikoa da, baina baita bere bizitzarekin asegaitza ere, eta, beraz, deabruarekin itun bat egiten du bidegurutze batean, bere arima mundu mugagabeko jakintzaren eta plazerren truke emanez.\nAntza denez, bada Fausto historikoa ere. Fausto 1480an jaio omen zen Alemaniako Baden-W\u00fcrttembergeko Knittlingen herrian. Kolonian, Leipzigen eta beste hiri alemaniar batzuetan bizi omen zen. Esan ohi da 1540an hil zela Staufen im Brisgau herrian, sustantzia kimikoekin egindako ikerketa batek sorrarazitako eztanda bat izan zela medio. Haren izena Georgius Faustus zatekeen. Luterok, Erreforma Protestantearen sortzaileak, deabru-botereak egotzi zizkion.\nGoethen lanaren historia.\nLehen zatia, \"Faust: der Trag\u00f6die erster Tei\"l (Fausto: Tragediaren lehen zatia), 1806an amaitu zuen Goethek hasiera batean. 1808an argitaratu ondoren, 1828\u20131829an berrikusitako edizio bat argitaratu zuen, egileak berak argitaratutako azkena izango zena. Aurretik, 1790ean, Fausto izeneko bertsio partziala agertu zen, zati bat. Lanaren lehen bertsioak, \"Urfaust\" bezala ezagutzen direnak, 1772 eta 1775 bitartean egin ziren; hala ere, lanketa horren xehetasunak ez daude erabat argi.\nGoethek bigarren zatia idazten 1832an amaitu zuen, \"Faust: der Trag\u00f6die zweiter Teil\" (Fausto: Tragediaren bigarren zatia), hil zen urtean. Lehenengo zatian ez bezala, ekintzaren fokua ez dago Faustoren ariman, deabruari saldua izan baita, baizik eta psikologia, historia eta politika bezalako fenomeno sozialetan. Bigarren zatia Goetheren azken urteetako okupazio nagusia izan zen, eta hil ondoren bakarrik agertu zen, 1832an.\nArgumentua.\nLehen atala.\nFaustoren Lehen zatia istorio konplexua da. Leku askotan kokatzen da, lehena zerua delarik. Mefistofelesek itun bat egiten du Jainkoarekin: gizaki gogokoena Jainkoagandik (Fausto) desbideratu dezakeela dio, ezaguna izan daitekeen guztia ikasten ahalegintzen ari baita, asmo moraletatik urrun. Hurrengo eszena Faustoren estudioan gertatzen da, non protagonista, ezagutza erlijioso, gizatiar eta zientifikoaren urritasunagatik etsita, magiara itzultzen baita ezagutza infinitua lortzeko. Hala ere, susmoa du bere saiakera ez dela emaitzarik lortzen ari. Zapuztuta, suizidioa kontsideratzen du, baina baztertu egiten du Pazko hurbilaren hasierako oihartzuna entzuten duenean. Bere laguntzaile Wagnerrekin paseatzera doa, eta txakurtxo batek, kanitxe arrunt batek, jarraitzen dio etxera.\nFaustoren estudioan, kanitxea deabru bihurtzen da. Faustok tratu bat egiten du berarekin: Deabruak Faustok nahi duen guztia egingo du lurrean dagoen bitartean, eta, trukean, Faustok deabrua zerbitzatuko du beste bizitzan. Tratuaren arabera, Mefistofeles, Faustori zerbitzatzen ari zaion bitartean, Faustok ematen dion zerbaitekin pozik geratzen bada une hori betiko luzatu nahi izateraino, une horretan bertan hilko da Fausto. Deabruak eskatzen dionean odolez sina dezala ituna Faustok ulertzen du hark ez duela konfiantzarik bere ohorezko hitzarekin. Azkenean, Mefistofelesek irabazten du liskarra, eta Faustok bere odol tanta batekin sinatzen du kontratua.\nJarraian, bere txango batean, Margaret (Gretchen ere deitua) ezagutzen du Faustok. Neskak erakarri egiten du, eta bitxi-opariekin eta Martha auzokidearen laguntzarekin, deabruak Faustoren besoetara eramaten du Gretchen, eta horrek liluratu egiten du, eta, azkenean, bereganatu. Alabak Faustorekin adiskidetasun handiagoa izateko eman zion lo egiteko edabearen erruz hiltzen da Gretchenen ama. Gainera, Gretchenek haurdun geratu dela jakingo du. Bere anaia Valentinek Fausto salatzen du, desafio egiten dio, eta Fausto eta deabruaren eskuetan hiltzen da. Gretchenek bere sasiko semea itotzen du, eta hilketagatik kondenatzen dute. Fausto heriotzatik salbatzen saiatzen da espetxetik askatuz, baina, lortu ez duenez, deabruari laguntza eskatzera joaten da. Gretchen, eromenak jota eta ihes egiteari uko eginda, Faustoren besoetan hiltzen da.\nBigarren atala.\nAipamen klasikoetan aberatsa, \"Fausto\"ren Bigarren zatian, lehen zatiko istorio erromantikoa baztertua da, eta Fausto magiazko mundu batean esnatzen da abentura eta helburuen ziklo berri bati ekiteko. Piezak bost ekitaldi ditu \u2014atal independente samarrak\u2014, eta horietako bakoitzak gai bat du. Faustok denboran eta espazioan bidaiatzen du. Alemaniako enperadoreari arazo ekonomikoak konpontzen laguntzen dio; era guztietako izaki fantastikoak (txorrotak, ninfak, sirenak, etab.) biltzen dituen festa bat antolatzen du, eta Helenaren mamuak poztu egiten du. Helenaren ondoren, Antzinaroan, Euphorion hil zen Ikarori gertatu zitzaion bezala hegaz egiten saiatuz. Bere ama Helenak ilunpetan laguntzen du Euphorion, Fausto berriro bakarrik utziz. Enperadorearengana itzuli, eta inperioa bateratzeko borroka erabakigarria irabazi zuen. Hark lurrak oparitzen dizkio kostaldean. Haietan, nahi gabe beste bizitza batzuk suntsitu ondoren, hil egiten da betirako bakean bizi nahiko lukeen leku bat aurkitzean. Azkenean, Fausto zerura doa apustua galduta ere. Aingeruek bosgarren ekitaldiaren amaieran deklaratzen dute; Margaritaren laguntzaz, \"beti lanean ahalegintzen dena / erreskatatu eta berreskura dezakegu\".\nBi atalen arteko lotura.\nHasiera batean, argumentua irakurrita, liburua bi atal oso desberdinak dituela ematen du. Baina haien arteko lotura ugari daude. Lehen zatian zehar, Fausto pozik sentitzen da; tragediaren azken ondorioa eta itunen emaitza bigarren zatian baino ez da agertzen. Lehen zatiak mundu txikia irudikatzen du, eta Faustoren eremuan gertatzen da, denborazko ingurunea. Bigarren zatia, aldiz, mundu zabalean edo makrokosmosean gertatzen da. Gainera, munduaren balorazioan, aldaketa bat da Faustorentzat, gauzak ikusteko modua aldatzen baitu. Bigarren zatirako Margaritarekiko maitasuna gainditu du, eta, duela gutxi, boterearekiko maitasun bat aurkitu du; hala ere, bere lehen amodioa tartekatzen duen salbazioak alde baten eta bestearen arteko lotura erakusten du, erromantizismo alemaniarraren idealen, emozionalaren edo subjektiboaren irudikapena besterik ez dena, arrazionalaren edo objektiboaren gainean.\nEragina.\n\"Fausto\"ren eragina handia izan da, bai Alemanian baita ere Medebaldeko kulturan. Istorioak literatura-, musika- eta pintura-lan ugari inspiratu ditu. Interpretazio anitz eta batzuetan kontrajarriak egin dira Bigarren Zatiarekin (junguianak, freudiarrak, soziologikoak, alkimikoak, literarioak eta klasikoak, gutxi batzuk bakarrik izendatzeagatik). Lana ezagutza zientifikoari, erlijioari, pasioari eta sedukzioari, independentziari eta maitasunari buruzko parabola bat da, besteak beste.Termino poetikoetan, Goethek moralki interesatua den metafisika baten testuinguruan kokatzen ditu zientzia eta boterea. Fausto zientzialari enpirikoa da, eta ongia eta gaizkia, Jainkoa eta deabrua, sexualitatea eta hilkortasuna bezalako gaiei, aurre egin behar izaten die.\nAlemanierari ere eragin dio Goetheren Fausto lanak, bereziki \"Lehen zatia\"k. Alemanierazko esamolde batzuk liburu horretan dute jatorria, adibidez.\nMoldaketak.\nGoetheren antzezlana eragin handia izan du Europako kulturan. Asko izan dira musikarako eta zinemarako egin diren moldaketak. Hona hemen ezagunenak:\nLanak.\nHaren lanen artean, hauek nabarmenduko ditugu:\nEuskaratuak.\nHiria argitaletxeak kaleratutakoak:\nIgela argitaletxeak kaleratutakoak:\nIbaizabal argitaletxeak kaleratutakoak:"}
{"id": "6353", "revid": "119347", "url": "https://eu.wikipedia.org/wiki?curid=6353", "title": "Azkoitia", "text": "Azkoitia Gipuzkoako erdialde-mendebaldeko udalerri bat da, Urola Erdia eskualdekoa. 55,4\u00a0km\u00b2 ditu, eta biztanle zituen . urtean.\nIzena.\n\"Azkoitia\" izena, dirudienez, honela osatu zen: \"haitz\" + \"goi\" + \"ti\". Hau da, jatorriz \u00abhaitzaren goialdean dagoen tokia\u00bb esan nahi du segur aski.\n\"Azkoitia\" izenaren bukaerako \"\u2013a\" artikulua da. Hortaz, izena erabiltzean, honako hau da bidea: \"Azkoitia, Azkoitiarekin, Azkoitian\"...; baina \"Azkoitiko, Azkoititik, Azkoitira\"... Era berean, izen honek bere azken \"\u2013a\" galtzen du ondoan beste determinatzaile bat edo adjektiboa daramanean; adibidez: \"Azkoiti maitea, Azkoiti osoan, Gure Azkoiti hau\"...\nUdalerri mugakideak.\nMugakide ditu iparraldean Mendaro eta Deba; ekialdean Azpeitia; hegoaldean Antzuola, Urretxu eta Zumarraga; eta mendebaldean Elgoibar, Soraluze eta Bergara.\nHistoria.\nAzkoitia Goi Erdi Arotik \"Iraurgi\" izenarekin ezagutzen den tokian dago, Urola ibaiko haranaren erdialdean. \nGizakia ingurune horretan europar neolitiko-garaitik bizi da, behar bada K. a. 1. milurtekoa baino lehenagotik, Izarraitzen dauden Mari-Kurtz trikuharriek erakusten duten bezala; herritik hurbil ere Munoaundiko herri harresitua dago, izen bereko mendian, burdinaren garaiko kokalekua. Bertan bizi izan ziren K.a. VI. eta I. mendeen artean.\nAzkoitiko lehen hiri-esparru izan zen San Martingo kokaleku zaharrean, erromatar garai berankorreko eta goi erdi aroko aurkikuntzak nabarmentzen dira, IV. eta IX. mendeen arteko errauste-kutxak, oso interesgarriak garai benetan garrantzitsua izan zen une bateko euskal kultura ezagutzeko.\nLurralde- eta gizarte-erakunde gisa Iraurgi haraneko lehen idatzizko erreferentzia 1186-1189 urteetakoa (edo behar bada lehenagokoa) dela dirudi, eta Iru\u00f1eko gotzaindegira lotuta egongo litzateke. Bertan, Baldako Santa Maria eliza aipatzen da. Bere hondakinak hilerrian gordetzen dira, Balda dorretxearen inguruko lurretan. Halaber, jaurerriaren antzinatasuna ere aipatzen du eta bere goiburuari jarraitzen dio: \"antes Balda que Azcoitia\".\n1319 inguruan, bi mende baino gehiagotan herriaren historia markatu zuten bandokideen borroka odoltsuen adierazgarri den gertakari garrantzitsua eman zen, hots, Joan Martinez de Oinaz kapareak, oinaztarren aldeko beste hainbat jaun eta adiskiderekin Baldako Santa Mariako eliza erre zuen. Gertakari horretan Baldako jaun ganboatarra eta bere semea hil zituzten.\nAspalditik gertatzen ziren etengabeko borrokek \u2014garaiko egoera sozioekonomikoa ahaztu gabe, haien jatorrian baitzeuden\u2014 eraginda beharbada, Azkoitiko herriak Alfontso XI.a Gaztelakoa erregeari hiribildu izatearen pribilegioa eskatu zion, hirigune gisa Iraurgiko goiko zona hartuz. 1324ko urtarrilaren 4an lortu zuen. Hiribilduari honako izen hau eman zitzaion: \"San Martin de Ahezcoytia de Yraurgui\".\nHiribildua.\nBandoen arteko borrokek jarraitu izanaren ondorioz, San Martingo biztanleek, hiribildua Urola ibaiaren beste aldera eramateko eskatu zuten, Baldaren etxearen lurren ondora, segurtasun-arrazoiengatik. Erregalia 1331ko uztailaren 9an eman eta sinatu zen. Egun hori hiribildu berriaren sorrera gisa hartu da, eta \"Miranda de Yraurgi\" izena hartu zuen. Hala ere, Azkoitiaren izen zaharra gorde eta nagusitu zen, sortutako hiribilduarena ofizialki eta praktikan gutxienez 1456ko erronkaren ondorioz desagertuz.\nHala ere, askotan Azkoitiko herria konprometitu zuten senitarteko nagusien arteko lehia odoltsuek Baldako Santa Maria eliza behin betiko hiribilduaren barrura eramatea eragin zuten, Fernando I.a Gaztelako erregearen aginduz. Horretarako, 1509 eta 1510ean datatutako Julio II.a aita santuaren buldak jaso zituen. Sakramentuaren lekualdaketa gorabeheratsua izan zen; izan ere, tradizioaren arabera, Baldako jaunak, bere goiburuari jarraituz seguru aski, arkabuz tiro batez aldareko Sakramentua garraiatzen zuen apaiza hil zuen, eta nora inork ez zekiela ihes egin zuen lauhazka bizian.\nXV. mendean, hiria sortu eta hurrengoan alegia, hiri-barruti berrian, bandoen arteko gerra amaigabearekin eta bandoen eta hiribilduen arteko lehiarekin lotutako hainbat gertakari historiko izan ziren. Adibidez, 1436an Azkoitia erre egin zuten, eta 1456an, nobleziak entitate horiei eta erregeari botatako erronka eman zen. Idiakeztarren etxeak dauden hego-ekialdeko atean erronkaren kartela jarriz hasi zen, eta hainbat urte geroago, senitarteko nagusi asko herritik kanporatuz eta euren etxe gotorlekuak boteaz amaitu zen. 1458an sortu zen hiribilduko kontzejua bere interesak oztopo gutxiagorekin zuzentzen eta garrantzi berezia hartzen hasi zen. Egoitza Kale Nagusian zuten, baina hala ere XVIII. mendean Plaza Zaharreko eraikin barroko berri eta garrantzitsura eraman zuten, euren geroaren eta autonomia handiagoaren froga gisa.\nXVI. mendean Azkoitiak pisu handia hartu zuen Probintzian, eta Gipuzkoako Foru Aldundiaren lau egoitza ibiltarietako bat eta korrejidorearen egoitzetako bat bihurtu zen.\nAzkoitia, XVII. mendean, europar kulturaren gune aurreratua izan zen. Izan ere 1763an, Xabier Munibe Pe\u00f1afloridako Kondeak bultzatuta, pentsamendu ilustratuaren haztegia den Euskalerriaren Adiskideen Elkartea sortu zen Insausti jauregian, hiribilduaren ondoan.\n1766an, laboreen garestitzearen eta prezio eta horniduraren politika ofizialaren ondorioz Gipuzkoako hiribilduetan gertatu zen matxinada Urolako herri horretan sortu eta herrialde osora zabaldu zen.\nXIX. mendean Gerra Karlistak egin ziren eta burdinoletan oinarritutako ekonomia amaitu zen. Gertakari horiek eragin handia izan zuten Azkoitian. Garai hartan industrializazioa sortu zen \u2014ehungintzaren fabrikazioa nagusi zen\u2014 eta, hiriaren eskalaren aldaketaren ondorioz, hiria gune zaharretik eta lehen errebaletatik kanpo zabaldu zen, gehienek alde zaharrean bizitzen jarraitzen bazuten ere.\nXX. mendean industrian oinarritutako ekonomia baterantz bideratzen da herria. 1920an Urolako trena sortu zen eta horrek gorakada demografiko handia ekarri zuen. Bizitokiak jatorriko gunetik kanpora irten ziren, eta Azkoitia berria eta zabala, 1960ko hamarkadatik aurrera batez ere, ibarreko espazioak okupatzen hasi zen, baina erreferentzia gisa hiriguneak jarraitu zuen.\nDemografia.\nAzkoitia Gipuzkoako hirigune garrantzitsua izan da mendeetan zehar, baina XX. mendeko industrializazioak ez zion ekarri, beste herri batzuei bezala, biztanleen hazkunde nabarmenik. 1950etik 1980ra zerbait hazi zen populazioa, baina 1980ko hamarkadan mendearen amaierara arte iraun zuen beherakada bat hasi zen. XXI. mendearen lehen hamarkadan biztanle kopurua berriro hazi zen.\n2019. urtean 11.989 biztanle zituen herriak. Horietatik %19,05ak 65 urte edo gehiago zituen. Eta atzerrian jaiotakoak %10,02 ziren.\nEkonomia.\nAbeltzaintza (behi-aziendak), industria (altzarigintza, zurgintza eta metalurgia) eta merkataritza dira udalerriko ekonomi jarduera nagusiak. \nLanean ari den populazioaren erdiak baino gehiagok industrian dihardu eta herenak inguru zerbitzu-sektorean.\n2017an honela banatzen ziren sektoreak: Lehen sektorea BEGaren %0,9. Bigarren sektorea %51,7. Hirugarren sektorea %42,5. Eta eraikuntza %4,9.\nPolitika.\nUdal hauteskundeak.\n2011ko hauteskundeetan Bildu alderdiak eskuratu zituen zinegotzi eta boto gehien, eta talde horren kide Pello Bastarrika hautatu zuten alkate.\n2015eko hauteskundeetan Bilduk bi zinegotzi galdu zituen eta Eusko Alderdi Jeltzaleak hiru irabazi zituen, alderdirik bozkatuena bihurtuz eta gehiengo osoa eskuratuz. Horren ondorioz, EAJko Javier Zubizarreta hautatu zuten alkate.\n2019ko udal hauteskundeetan hauek izan ziren emaitzak: EAJk 2.717 boto. EH Bilduk 2.194 boto. PSE-EEk 465 boto. Azkoitiko independenteek (Azkoitia bai) 369 boto. PPk 105 boto. Javier Zubizarreta (EAJ) izendatu zuten alkate berriro.\nOndasun nabarmenak.\nAzkoitiko hirigune historikoa, 2005eko urtarrilaren 25an, Eusko Jaurlaritzak kultura ondasun izendatu zuen, \"monumentu multzo\" sailkapenarekin.\nHauek dira monumentu multzo izendatutako gunearen mugak: Santa Klara komentuko ekialdeko baratzea eta ipar-ekialdeko atzealdea; Santa Klara kalearen atzealdea (59. zenbakitik 35.era); kale bereko iparreko lerrokatzea (33. zenbakitik 1.era); Balda dorretxearen atzealdea; Inazio Iriarte Margolaria kalearen iparraldeko lerrokatzea; Floreaga jauregiko atzealdea, Aizkibel kaleraino; Aizkibel kaleko kalezulotik Aingeru kalera eta Altuna Portu etxeko atzealdera. Altuna Portu etxeko atzealdea; Urola ibaiaren hegoaldeko ertza; Jausoro etxea eta San Jose ermita; Urola ibaiaren eskuinaldea edo hegoaldea, gainean dagoen Udal Merkatua barne hartuta, Santa Klararen komentuko baratzearen ekialdeko muturreraino.\nHerritik kanpo Izarraizko Estazio Megalitikoa eta Iruarrietako Estazio Megalitikoa daude.\nKultura.\nEuskara.\nHerriko hizkera edo \"Azkoittiko euskerie\", hau Urolaldeko hizkeraren barnean dago eta era berean erdialdeko euskara edo gipuzkera eta mendebaleko euskara edo bizkaieraren arteko euskalki mota bat da, erdialdeko euskararenparte bada ere, hizkera honetan sakonagoa baita mendebaleko euskararen eragina. Eremu lauagoa delako eta, batez ere, Eibar-Elgoibar aldeko industriak eraginda, estuagoa eta sarriagoa izan da hartu-emana. Lexikoan azaltzen da argien lotura, baina lexikoan ez ezik, hizkuntzaren beste sail batzuetan ere ageri da mendebaleko euskararen eragina Urolaldean.\n2016an herritarren %76,91 euskalduna zen."}
{"id": "6354", "revid": "1491", "url": "https://eu.wikipedia.org/wiki?curid=6354", "title": "Azpeitia", "text": "Azpeitia Gipuzkoako erdialdeko udalerri bat da, Urola Erdia eskualdekoa. 69,39 km\u00b2 ditu, eta biztanle zituen . urtean. Urola ibaiak zeharkatzen du eta Izarraitz mendilerroaren magalean dago.\nSan Ignazio Loiolakoa Azpeitiko Loiola auzoan jaio zen. Hantxe dago Loiolako Santutegia, XVII. mendean Ignazioren omenez eraikitako barroko estiloko basilika.\nIzena.\n\"Azpeitia\" izena, dirudienez, honela osatu zen: \"haitz\" + \"behe\" + \"ti\". Hau da, jatorriz \u00abhaitzaren behealdean dagoen tokia\u00bb esan nahi du segur aski.\n\"Azpeitia\" izenaren bukaerako -\"a\" artikulua da. Hortaz, udalerriaren izen osoa erabiltzean, honela deklinatzen da: \"Azpeitia, Azpeitiarekin, Azpeitian\"... baina \"Azpeitiko, Azpeititik, Azpeitira\"... Era berean, izenak azken \"-a\" galtzen du, ondoan beste determinatzaile edo adjektibo bat daramanean: \"Azpeiti maitea, Azpeiti osoan, Gure Azpeiti hau\"...\nGeografia.\nMugakideak.\nMugakideok ditu: iparraldean, Zestoa; ekialdean, Errezil eta Beizama; hegoaldean, Ezkio, Itsaso eta Beasain; hego-mendebaldean, Zumarraga; mendebaldean, Azkoitia; eta ipar-mendebaldean, Deba.\nAuzoak.\nHerriguneaz gain, Azpeitiak hainbat auzo ditu eta horietako hiruk estatistiketan izaera ofiziala dute:\nHorietaz gain, badira beste auzo hauek:\nUrtegia.\nHerrian Ibai-Eder urtegia dago, eskualdeko ur horniduraren bide nagusia dena.\nEkonomia.\nAbeltzaintza (esnea eta haragia) eta industria (altzarigintza, zurgintza, metalurgia tailerrak) dira udalerriko ekonomi jarduera nagusiak.\n2017an, sektore ekonomikoak honela banatzen ziren: lehen sektorea, BEGaren % 0,9; bigarren sektorea, % 34,7; hirugarren sektorea, % 55; eraikuntza, %,9,4.\nDemografia.\n2019an, herriak 15.055 biztanle zituen. Horietatik % 21,02k 65 urte edo gehiago zituen. Atzerrian jaiotakoak % 8,6 ziren.\nPolitika.\nUdal hauteskundeak.\n2011ko maiatzaren 22ko hauteskundeetako emaitzen ondorioz, Bildu koalizioko Eneko Etxeberria hautatu zuten alkate.\n2015eko udal hauteskundeetan Bilduk zinegotzi bat galdu zuen eta EAJk bi irabazi, baina lehenak gehiengoa izateari eutsi zion. Horrela, Eneko Etxeberriak alkate izaten segitu zuen. 2018ko urtarrilean jakinarazi zuen ez zela 2019ko hauteskundeetara aurkeztuko eta urte horretako ekainean kalean utziko zuela, bi agintaldiren ostean.\n2019ko udal hauteskundeetan bi alderdiek zinegotzi kopuru bera mantendu zuten eta, beraz, EH Bilduk gehiengo osoa berretsi zuen. Emaitzak hauek izan ziren: EH Bilduk, 4.489 boto; EAJk, 3.025 boto; PSE-EEk, 252 boto. Nagore Alkorta izango da Azpeitiko alkatea 2019-2022 agintaldian. Azpeitiko lehen emakume alkatea da.\nEuskara.\nAzpeitian gipuzkeraz hitz egiten da; eta, euskalki horren barruan, Urolaldeko hizkeran. Goierriko hizkerarekin batera Sartaldeko azpieuskalkia osatzen du Urolaldekoak, baina mendebaleko euskararen eragina hizkera horretan sakonagoa da. Eremu lauagoa delako eta, batez ere, Eibar-Elgoibar aldeko industriak eraginda, estuagoa eta sarriagoa izan da hartu-emana. Lexikoan azaltzen da argien lotura, baina hor ez ezik, hizkuntzaren beste sail batzuetan ere mendebaleko euskarak Urolaldean duen eragina ere ageri da.\n2016eko EUSTATen datuen arabera, azpeitiarren % 83,69 euskalduna da, % 6,77 ia euskalduna, eta % 9,54 erdalduna. Datu horiek nahiko egonkor mantendu dira 1986tik. Dena den, 2001az geroztik, erdaldunen igoera arina nabari da. Kaleko erabilerari dagokionez, 2016ko neurketaren arabera, herritarren % 81,80 kalean euskaraz aritzen da. Zifra horrek ere beherakada izan du, 2006ko neurketan % 86 izan baitzen.\nAzpeitia UEMA Udalerri Euskaldunen Mankomunitateko kidea da, 2008az geroztik, elkarte hori osatzen duten beste 85 udalerrirekin batera. Egun, Josu Labaka Azpeitiko Udaleko zinegotzia UEMAko lehendakaria da."}
{"id": "6355", "revid": "137486", "url": "https://eu.wikipedia.org/wiki?curid=6355", "title": "Baliarrain", "text": "Baliarrain Gipuzkoako erdialdetik pixka bat hego-ekialdera dagoen udalerri euskaldun bat da, Tolosaldea eskualdekoa. 2,5\u00a0km\u00b2 ditu, eta biztanle zituen . urtean. Herriaren jarduera ekonomiko nagusia nekazaritza da. UEMAko kidea da.\nGeografia.\nBaliarraindik hurbilen dagoen herria Ikaztegieta da, Baliarraindik 3 bat kilometrora. Orendain eta Altzaga herriak ere Baliarraindik gertu daude; bi herri horiekin baturik, 1960ko hamarkadan Iruerrietako udalerri berria osatu zuen Baliarrainek.\nInguru naturala eta klima.\nBaliarraingo mendi nabarmenenak Astatokomendia eta Belkoain dira, 455 eta 447 metroko altuerarekin, hurrenez hurren.\nErreka hauek udalerrikoak dira: Gaintzabaso, Iturrimotza eta Okots.\nIbiurreko urtegia herrian dago kokatuta, eta Tolosaldea urez hornitzen du, zehazki, honako udalerriak: Belauntza, Irura, Anoeta, Billabona, Asteasu, Zizurkil, Hernialde eta Andoain. 2013an osorik bete zen lehen aldiz urtegia.\nHistoria.\nHistorian Baliarraini buruzko lehen aipamena XIV. mendetik dator, Ikaztegieta, Tolosa eta Orendain aipatzen diren dokumentu batetik alegia. Izan ere, Baliarrain ez zen udalerri independente izan 1615 arte, orduan Tolosatik banandu zela. Horren ondoren, Amezketa, Altzo eta Abaltzisketa udalerriekin batera \"Amezketako Batasuna\" eratu zen. Erakunde horren helburua herri txiki horien interesak Gipuzkoako atzar Nagusietan defendatzea zen.\nEspainiar estatuak gaur egun duen probintzia antolaketa ezartzean XIX. mendean, Baliarrain udalerri bihurtu zen. Haren tamaina txikiak eraginda, historian zehar arazo ekonomiko ugari izan ditu. Horrek bultzatuta 1967an inguruko Ikaztegieta eta Orendain herriekin batu zen. Herri horiek 1991n berriz banandu ziren.\nAndoaingo eta Tolosaldeko ur beharrizanak asetzeko 1990eko hamarkada bukaeran, Gipuzkoako Foru Aldundiak urtegi berri bat eraikitzea proposatu zuen Baliarrain herrian, Ibiurreko urtegia. Urtegiaren eraikitzea iragartzeak kontrako erantzun ugari sorrarazi zituen Tolosaldeko eta Baliarraingo biztanle askoren aldetik. Atzerapen askoren ondoren hala ere, 2004ko otsailean urtegiaren lehen harria jarri zen.\nUrtegiaren eraikitze lanak 2008. eta 2009. urteen artean amaitzea espero zen. Urtegiak guztira 6,5 hektometro kubo dauka eta haren uharkak 70 metroko altuera. Andoaingo eta Tolosaldeko beste 12 udalerrien ur beharrizanak betetzen ditu urtegiak, guztira 55.000 pertsonaren ur beharrak alegia. Urtegia eraikitzearekin batera, ur zikinak tratatzeko araztegi berri bat eraiki zen.\nEkonomia.\n2017an honela banatzen ziren sektore ekonomikoak herrian: lehen sektorea BEGaren %7,2. Bigarren sektorea %3,5. Hirugarren sektorea %46,8. Eraikuntza %42,5.\nDemografia.\n2019an 151 biztanle zituen. Horietatik %12,58k 65 urte edo gehiago zituen. Eta atzerrian jaiotakoak %7,28 ziren.\nBaliarrain Gipuzkoan biztanle gutxien duten herrietako bat da, Orexarekin batera. Industrializazio prozesuak herria hustu egin zuen XIX. mende amaieratik. 1967. urtean, eta biztanleria galera hori saihesteko, Baliarrain Ikaztegieta eta Orendain herriekin batu zen Iruerrieta herria sortuz. Hiru herriek batera, 800 biztanle inguru zeuzkaten eta 13,7 kilometro koadroko azalera.\nIruerrieta sortu zuten hiru herriak 1991n banandu ziren berriro ere, eta gaur egun independente jarraitzen dute. Herrien batzearen aurretik Baliarrainek 180 biztanle zituen, baina 1991rako ia erdira murriztua zen kopuru hori, guztira 99 biztanle baino ez ziren geratzen. 1970eko hamarkadako industrializazio prozesuak beraz, eragin latza izan zuen herrian, eta hainbat biztanlek herria utzi zuten.\n2004tik biztanleriak jaitsiera txiki bat izan zuen, izan ere, eraiki den Ibiurreko urtegiak etxe batzuk eraitsi beharra ekarri zuen. Urtegia 2008rako amaiturik egon zen.\nPolitika.\n2007ko udal hauteskundeak.\nBi alderdik aurkeztu zuten hautagai zerrenda azken udal hauteskundeetan Baliarrainen: herriko talde independente batek (Herritarrak izenekoa) eta Alderdi Popularrak. Hauek izan ziren emaitzak:\nEmaitza horiekin, Martzelino Dorronsoro Galarraga bihurtu zen Baliarraingo alkate, 53 botorekin (botoen %\u00a0100). Alderdi Popularra ordezkaritzarik gabe geratu zen, batere botorik jaso ez zuenez.\n2011ko udal hauteskundeak.\nTalde independenteak 59 boto lortu zituen, eta PPk 0. Martzelino Dorronsoro izendatu zuten alkate.\n2015eko udal hauteskundeak.\nZerrendarik ez zen aurkeztu, eta hauteskundeak errepikatu behar izan ziren sei hilabetera. Tarte horretan Herritarrak taldeak zerrenda osatu zuen. 66 boto lortu zituen. Olatz Iriarte izendatu zuten alkate 2016ko urtarrilaren 9an.\n2019ko udal hauteskundeak.\nAuzolanean Bizirik taldeak 57 boto lortu zituen. Bederatzi hilean behin alkate kargua aldatzea erabaki zuten.\nAlkateak.\nHauek izan dira Baliarraingo azken alkateak:\na 1988. urtean Baliarrain, Ikaztegieta eta Orendain udalerri bihurtu ziren, aurreko Iruerrieta udalerriaren desegitearen ondorioz.\nb Zerrendarik ez zen aurkeztu, eta hauteskundeak errepikatu behar izan ziren sei hilabetera.\nKultura.\nEuskara.\nBaliarraingo euskara gipuzkeraren edo erdialdeko euskalkiaren aldaera bat da, zehatzago esanda, erdiguneko azpieuskalkiaren parte den Tolosaldeko euskara da bertan hitz egiten dena. Beterriko euskararekin batera osatzen dute Tolosaldeko hizkerek erdiguneko azpieuskalkia. Herritarren %90,84 euskalduna zen 2016an.\nBaliarraintarrek zartagi ezizena dute. Herrian bada jatetxe/aterpetxe bat izen horrekin eta guraso elkarte bat ere bai.\nJaiak.\nBaliarrainek abuztuaren 15ean ospatzen ditu bere jaiak, Jasokundearen jaiak."}
{"id": "6356", "revid": "336", "url": "https://eu.wikipedia.org/wiki?curid=6356", "title": "Beasain", "text": "Beasain Gipuzkoako hegoaldeko udalerri bat da, Goierri eskualdeko jendetsuena, biztanle baitzituen . urtean. Oria ibaiaren ertzean kokatua du hirigunea, Usurbe mendiaren hegoaldeko magalean, Gipuzkoako hiriburua den Donostiatik 42 kilometrora, eta itsas mailatik 159,2 metro gorago.\nGeografia.\nIngurune naturala.\nBeasaingo ia udalerri osoa Oriaren arroan dago. Oria da, gainera, Beasaingo ibairik urtsuena eta herrigunea zeharkatzen duena. Udalerriaren zatitxo bat, ipar-mendebaldean, Urolaren arroakoa da. Hauek dira Oria ibaira isurtzen diren ibai, erreka eta errekatxoak: Eztanda, Arriaran, Larrebarrena, Muruerreka, Igartetxeerreka, Basakaitz, Mariarats, Ezkierdierreka, Arkabe, Pasazabal, Zagaitzerreka eta Agauntza. Urola ibaira, berriz, beste hauek isurtzen dira: Ibaieder, Errekaundi, Otoerreka, Erroitz-erreka, Sustatxoerreka eta Eulaerreka.\nBeasaingo punturik altuena Murumendiko gailurra da (867 m), euskal mitologian Mariren bizilekua; baxuena, berriz, Oria ibaiaren ibilgua, Ordiziara igarotzen den tokian. Udalerri menditsua da, hegoaldean dituen Oria eta Eztanda ibaien aldameneko lur lau emankorrak izan ezik. Hona hemen mendi garaienak: Murumendi, Usurbe, Pagokabar, Zormendi, Mallutz, Urresparatz, Murutxiki, Portamosegi, Txoritegi, Atxabal, Ekuneta eta Zarate.\nBeasaindik hegoaldera begiratuta, Aizkorriko eta Aralarko mendilerroak ageri dira.\nUdalerri mugakideak.\nErlojuaren orratzen noranzkoan:\nAuzoak.\nBeasainek hamabi auzo ditu:\nHistoria.\nHistoriaurreko aztarnak aurkitu dira Beasainen: Murumendi eta Matxinbentan trikuharriak daude. Murumendin burdin aroko bigarren aldiko herrixka bat aurkitu zen. Erdi Aroan, XIII. mendean, Igartzako eta Arriarango leinuak ziren nagusi herrian; Igartzatarren nagusigoak mende askoan iraungo zuen. Arriarangoaren dorretxea, 1456an eraitsi zuten Gipuzkoako anaiarteek.\n1399an, Beasain Ordiziari uztartu zitzaion, gaizkile, bidelapur eta ahaide nagusiengandik defendatzeko, Ordizia baitzen inguruko hiri nagusia. Hala ere, nolabaiteko autonomia ekonomiko eta administratiboa mantendu zuen.\nXV. mendean, Igartzako jaunak Igartzako burdinola eraikiarazi zuen, eta orduz geroztik Beasaingo ekonomiaren ardatza metalgintzaren inguruko industria izan da.\n1615ean hiribildu titulua lortu zuen eta Ordiziako auzo izatetik herri izatera igaro zen. Orduantxe ere hiribildu bilakatu ziren Astigarreta eta Gudugarretarekin (biak gaur egun Beasaingo auzoak dira) muga arazoak izan zituen XIX. mendearen hasiera arte.\n1619an Ataun eta Idiazabalekin elkartu zen, Gipuzkoako Batzarretarako ordezkariaren gastuak murriztearren. 1639an batasunetik irten eta 1644an Ordiziarekin elkartu zen hamar urterako. Batasun horrek aurrekoaren helburu bera zuen: Batzarretara bien artean ordaindutako ordezkari bakarra bidaltzea, alegia. 1682an Zaldibia, Ordizia eta Aramarekin elkartu zen, eta 1710ean Ataun batu zitzaien. 1818an Beasain, Ataun eta Zaldibiak Atazalbeako Batasuna sortu zuten, betiere Gipuzkoako Batzarretarako gastuak murrizteko helburuz. Batasun horrek 1852 arte iraun zuen.\nBurdinolek garrantzi handia izan zuten Beasainen Erdi Aroaz geroztik, eta, Industria Iraultza iritsi zenean, hemen eraiki zen Gipuzkoako lehen labe garaia, 1860an. Hor du jatorria gaur egun trengintzan diharduen eta Beasaingo eta Goierri osoko enpresa nagusia den CAF (Construcciones y Auxiliar de Ferrocarriles) konpainiak.\nEkonomia.\nIndustria da udalerriko jarduera nagusia: trengintza (CAF), siderurgia, material elektrikoak, kimikoa eta abar; merkataritza eta zerbitzu-gunea ere bada. Lanean ari den populazioaren erdiak industrian dihardu, eta ia beste erdiak zerbitzu sektorean. \n2017an, honela banatuta zegoen ekonomia jarduera, sektoreka: lehen sektorea, balio eguneratu garbiaren (BEG) %\u00a00,2; bigarren sektorea, %\u00a064,3; hirugarren sektorea, %\u00a032,5; eraikuntza, %\u00a03.\nDemografia.\n2019an herriak 13.969 biztanle zituen. Horietatik %\u00a019,8k 65 urte edo gehiago zituen. Eta atzerrian jaioak %\u00a013,18 ziren.\nBeasaingo biztanle kopuruak maila berdintsuan iraun zuen hainbat mendez, harik eta, XIX. mendearen bukaerarekin, herria industrializatu zen arte. Geroztik, eta bereziki CAF enpresaren sorrera eta hazkundearekin, immigrazio handia izan zen, batez ere 1970. urteraino.\nXIX. mendearen bukaeraz geroztik, bilakaera hau izan du Beasainek, biztanle kopuruaren aldetik:\nGaur egun, Beasain Gipuzkoako 15. udalerria da, biztanle kopuruaren aldetik. Hona hemen azken urteotako bilakaera:\nPolitika.\n2011ko udal hauteskundeak.\n2011ko maiatzaren 22ko hauteskundeetan Bildu koalizioak eskuratu zituen boto gehien, EAJ alderdiari 44 botoko diferentzia aterata. Bilduko Koldo Agirre hautatu zuten alkate, bere taldearen eta Aralarren botoari esker. EAJko zinegotziek bere hautagaiari eman zioten botoa, PSE-EE taldekoek bereari eta Hamaikabat eta PP taldekoak abstenitu egin ziren.\n2015eko udal hauteskundeak.\n2015eko udal hauteskundeetan EAJk hiru zinegotzi gehiago eskuratu zituen eta Hamaikabat, Aralar eta PP alderdiek, bakoitzak zuen zinegotzi bakarra galdu zuten. Emaitzen ondorioz, EAJ alderdiko Aitor Aldasoro hautatu zuten alkate.\n2019ko udal hauteskundeak.\n2019ko hauteskundeetan hauek izan ziren emaitzak: EAJk 3.259 boto. EH Bilduk 1.947 boto. PSE-EEk 885 boto. PPk 151 boto. Berriz ere, Aitor Aldasoro izendatu zuten alkate.\nAlkateak.\nHauek izan dira Beasaingo azken alkateak:\na Alkateak ez zuen legegintzaldia bukatu.\nAzpiegiturak.\nGarraioa.\nEsan bezala, Erdi Aroaz geroztik behintzat bide garrantzitsuak igaro dira Beasaindik. Gaur egun, herritik igarotzen dira A-1 autobia eta Madril-Hendaia burdinbidea. Beasaingo tren geltokia da Goierriko tren geltoki nagusia. Probintzia arteko hainbat autobus lineak ere bidaiariak hartu eta uzteko geldialdia egiten dute Beasainen.\nHerri barruko eta inguruko herrietako joan-etorrietarako garraiobide publiko nagusia autobusak dira, eta trena ere erabiltzen da inguruko zenbait herritara joan-etorriak egiteko.\nEuskara.\n2016an herritarren %59,05 euskalduna zen.\nBeasaingo euskalkia gipuzkeraren aldaera bat da, Goierriko hizkerakoa hain zuzen. Goierriko hizkeraren ezaugarri gehienak edo denak biltzen ditu. Indartsu daude gipuzkeraren bereizgarri gehienak; hala ere, Beterritik zabaldu diren hainbat berrikuntza ez dira Beasaina iritsi, eta nabaria da mendebaleko euskararen zenbait ezaugarri, indartsuago edo ahulago, Beasaina ere iritsi izana. Beasaingo kalean eta auzoetan, Goierriko hizkera gehientsuenen artean bezala, batasun handia dago. Salbuespen bakarra Aratz-Matxinbenta auzoa da.\nBeasaingo Udalak 2005. urtean abiatutako \"Beasaingo euskara eta etnografia\" proiektuaren bidez, herriko hizkera eta ahozko ondarea bildu zituzten, 45 bat beasaindar elkarrizketatuta.\nOndasun nabarmenak.\nHistoriaren aldetik nolabaiteko balioa duten Beasaingo eraikinen zerrenda osoa hementxe duzu: Beasaingo ondare higiezinaren inbentarioa (2001). Nabarmenenak aipatuko ditugu hemen.\nIgartzako monumentu multzoa.\nIgartzako jaun-andre boteretsuei lotua, Behe Erdi Arokoak dira aztarnarik zaharrenak. Eraikin hauek ditu osagai:\nLoinazko Andre Mariaren baseliza.\nLoinazko Andre Mariaren baseliza XVI. menderako eraikia zegoen, eta dirudienez XIII. mendekoa da hango Andre Mariaren zurezko irudi polikromatua.\nLetamendi baserria.\nLetamendi baserria XVII. mendekoa da. Beasaingo herrigunearen gaineko muino batean dago, Beasainmendi auzoaren beheko aldean.\nJasokundeko Andre Mariaren eliza.\nAndre Mariaren Jasokundearen eliza Erdi Aroan eraiki zuten, baina garai hartakoak pulpitu azpiko arkua eta Igartzako jaun-andreen kapera baino ez dira. XVI. eta XVII. mendeetan hainbat berrikuntza lan egin ondoren hartu zuen eraikuntzak ia erabat gaur egungo itxura. 1660an arkupea eraiki zitzaion, eta herriko gune publiko garrantzitsu bilakatu zen. Kanpandorrea XVII. mendekoa da, eta sakristia XVIII. mendekoa. Barnealdean hiru ataleko erretaula dago. Nabe bakarreko eliza da; atzealdean korua eta hainbat gela ditu erantsirik. Gurutze gangak ditu estalkian.\nOlaran fabrika.\nOlaran fabrika 1939an eraiki zuten, eta arkitektura arrazionalistaren erakusgarri da. Orduz geroztik larrugintzan aritu zen, harik eta 2009. urtean \u2014nazioarteko krisialdiak jota\u2014 enpresa itxi zuten arte. Hurrengo urtean, Beasaingo Udala jabetu zen eraikinaz, eta zenbait artistek beren ekimenak egin zituzten hor: grafitiak, argazkiak, bideo musikalak. Gainera, gazteen errebindikazioetarako gune ere bihurtu zen.\nEraikinaren zati bat kultura ondasun izendatua du Eusko Jaurlaritzak 2003az geroztik, \"monumentu\" sailkapenarekin. Gainerakoa, 2011n eraitsi zuten, etxebizitzak egiteko.\nBeasaindar ospetsuak.\nJaiotegunaren hurrenkeran:"}
{"id": "6357", "revid": "144802", "url": "https://eu.wikipedia.org/wiki?curid=6357", "title": "Belauntza", "text": "Belauntza Gipuzkoako ekialdean eta Tolosaldeako eskualdean dagoen herri euskalduna da.\n3,4\u00a0km\u00b2 ditu eta biztanle zituen . urtean.\nHistoria.\n1321ean, bertan borrokatu zen Beotibarko gudua nafarren eta gipuzkoar oinaztarren artean. 1374an Tolosarekin bat egin zuen, inguruan ahaide nagusiek zuten indarrari aurre egiteko.\n1802an lortu zuren hiribildu titulua.\nDemografia.\n2019an herriak 258 biztanle zituen. Horietatik %26,36ak 65 urte edo gehiago zituen. Eta atzerrian jaiotakoak %6,59 ziren.\nPolitika.\n2015eko udal hauteskundeetan Denok Bat plataformak 88 boto lortu zituen, eta Gazteak Aurrera plataformak 68 boto. Mariano Lazkano izendatu zuten alkate, hirugarren aldiz. Baina 2016ko abenduan hil egin zen bihotzekoak jota. Ondorioz, Silvia Moneo izendatu zuten alkate.\n2019ko udal hauteskundeetan Denok Bat plataformak 82 boto lortu zituen, Belauntzako Herritarrek 46, eta PSEk 3. Silvia Moneo izendatu zuten berriro alkate.\nAzpiegiturak.\nIbiurreko urtegiak ur hornidura ematen dio herriari.\nEkonomia.\n2017an honela banatzen ziren sektore ekonomikoak herrian: Lehen sektorea BEGaren %1,2. Bigarren sektore %74,1. Hirugarren sektorea %19,7. Eraikuntza %5.\nEuskara.\nBelauntzako euskara gipuzkeran katalogaturik dago, zehatzago, erdiguneko gipuzkeraren parte den Tolosaldeko euskaran. Erdiguneko azpieuskalki hau Beterriko hizkerek eta Tolosaldekoek osatzen dute. 2016an herritarren %84,65 euskalduna zen."}
{"id": "6366", "revid": "6950", "url": "https://eu.wikipedia.org/wiki?curid=6366", "title": "Laozi", "text": "Laozi (baita ere Lao Tzu, Lao Tse eta Laotze idatzia, txineraz: \u8001\u5b50, \"maisu zaharra\") txinatar zibilizazioaren filosofo garrantzitsuena izan zen.\nTxinatar tradizioak ka. VI. mendean bizi izan zela dio, baina jakitun modernuek K.a. IV. mendean kokatzen dute, \"pentsamenduaren ehun eskolen\" garaian. \"Dao De Jing\" edo \"Tao Te Ching\" idatzi zuela pentsatzen da, taoismoaren oinarrizko liburua dena. Liburu honen arabera Tao edo Dao (bidea), ez da aldatzen eta egia unibertsala da.\nTradizio taoistaren arabera, bere gizarteko ohiturak gaitzesten zituela eta, lanpostua utzi zuen, eta sartalderantz aldendu zen betiko bufalo baten gainean. Mugako zaindariari oroigarri gisa utzi omen zion \"Tao T\u00ea-king\" (\"\u00abTao\u00bb eta \u00abTe\u00bbri buruzko idatzia\") liburua, taoismoaren oinarria dena. 5.000 karakteretan idatzitako saiakera da, eta 81 ataletan dotrinaren oinarriak banan-banan eztabaidatzen ditu. Geroago, taoisten arabera, Laotse Indiara joan omen zen; han, bere dotrinak budismoari hasiera eman omen zion."}
{"id": "6368", "revid": "688", "url": "https://eu.wikipedia.org/wiki?curid=6368", "title": "Internet", "text": "Internet komunikazio-sare interkonektatuen multzo deszentralizatu bat da. Komunikazio-sareen arteko konexioa TCP/IP protokoloen familiak erabiliz lortzen da, eta horri esker, sare fisiko heterogeneoek mundu mailako sare logiko bakarra osatzen dute. 1969an sortu zen, urruneko konputagailuen artean lehenengo aldiz konexioa egitea lortu zenean. Kaliforniako (Estatu Batuak) hiru unibertsitateko konputagailuen arteko konexio hura ARPANET izenez ezagutzen da.\nInternet-en erabilera azkar hazi zen mendebaldeko hemisferioan 1990eko hamarkadaren erdian. Berehala, munduko beste lekuetan ere asko zabaldu zen eta 1995. urteaz geroztik Internet-en erabilera 100 aldiz biderkatu zen; 2015erako munduko biztanleriaren herena hartzen zuen. Konputagailuen komunikaziorako protokolo desberdinak daude: P2P, bezero-zerbitzari.\nInternet-en arrakasta handiena izan duen zerbitzuetako bat World Wide Web (WWW edo Web-a) izan da. Urruneko hipertestu-fitxategiak modu errazean kontsultatzeko aukera ematen duen protokolo multzo bat da. 1990. urtean sortu zen Web-a eta Internet erabiltzen du transmisio-bide moduan.\nBaina Web-a ez da Internet erabiltzen duen zerbitzu bakarra. Komunikazio-industria gehienak (telefonia, irratia, telebista, posta,egunkari tradizionalak, etab.) eraldatzen ari dira Interneten eraginez. Horrela sortu dira Internet bidezko telefonia (VoIP), Internet bidezko telebista (IPTV), posta elektronikoa (SMTP), etab. Egunkariak, liburuak eta inprimatutako beste bitarteko batzuk argitaratzeko industriak webguneen teknologiara egokitzen ari dira: blogak, web-kateak, online albiste emaileak, albisteak zabaltzea (NNTP), etab.\nPertsonen komunikatzeko modua ere aldatu eta azkartu ditu Internetek, berehalako mezularitzaren, foroen eta sare sozialen bidez. Informazioa trukatzeko protokoloei esker erraza da fitxategiak transmititzea (FTP), urruneko dispositiboetarako atzipena lortzea (SSH, Telnet), on-line elkarrizketak izatea (IRC), on-line jokoetan aritzea, etab.\nMerkataritza elektronikoa ere izugarri hazi da Internet-i esker, bai enpresa handietan, baita enpresa txiki eta ertainetan ere. Ekintzaile berriei ere aukera berriak eskaini dizkie, Internet bidez norbere produktuak eta zerbitzuak mundu osorentzat ikusgarri eta salgai jartzea erraza gertatzen baita.\nGarrantzitsua da jakitea Interneta bi alde dituela Agerikoa eta Ikusezina. Alde batetik, Agerikoa\u200b, sarea erabiltzen dugunean ikusten duguna da. Beste aldetik Ikusezina, sarean egon arren, ikusgarritasun ezagatik ezkutuan geratzen dena da. Bilaketa-tresnetako emaitzetan (\u200bGoogle-n\u200b) ez dena azaltzen, alegia. Informazio hau, \u200bdatuz osatutako tauletan egituratzen da,\u200beta galdera (\u200bquery) bidez kaleratzen da, formularioetan bilaketa \u200bzehatzak eginez, horregatik ez da agertze bilatzaileetan. Beraz, interesgarria suerta daitekeen hainbat informazio, ez dugu zuzenean jasoko.\nHistoria.\nInternet-en sorrera Ameriketako Estatu Batuetako (AEB)-n kokatzen da, 1960ko hamarkadan, nahiz eta Interneten sorrerari buruz teoria bat baino gehiago dagoen. Haien artean komunikatutako terminal sare baten ideiarekin zebiltzan lanean, konputaziorako baliabideak konpartitzeko aukera izateko. Internet-en sortzailetzat hainbat zientzialari aipatzen dira: Robert Taylor, Vint Cerf, Robert Elliot (Bob) Kahn, Lawrence G. Roberts, etab. Modu batera edo bestera ARPANET (Advanced Research Projects Agency Network) lehenengo konputagailu-sarea martxan jartzen egindako lanak eman zion sorrera Internet-i. Vint Cerf eta Bob Kahn izan ziren Internet-erako TCP/IP protokoloaren asmatzaileak.\nHasiera batean ARPA (\"Advanced Research Projects Agency\" edo \"Ikerketa Aurreratuen Proiektuen Agentzia\") hasi zen proiektuan lanean. Gerora, AEB-ko Defentsa Departamentuaren zati izatera pasa zenean, agentziak DARPA izena hartu zuen. Garai hartako ordenagailuak erabiltzeko modu hobeak bilatzen ari ziren. Izan ere, ikertzaile eta laborategi nagusiek euren ordenagailu propioak izan nahi zituzten, baina oso garestiak ziren. ARPANET izan zen abiadura handiko komunikazioen lehenengo sarea. Gerora, 1970eko hamarkadan bestelako hainbat gobernu erakunde eta sare akademiko batu ziren sarera, eta poliki-poliki hedatuz joan zen. Ez dago argi Internet helburu militarrekin garatutako proiektua izan ote zen edo helburu zibilek eta ikerkuntza-helburuek eraginda.\nLehenengo sare haren sorrerari esker, ikertzaileak, zientzialariak, irakasleak eta ikasleak beren arloko beste erakunde eta lankideekin komunikatu ahal izan ziren, beste ikastetxeetan eta ikerketa-zentroetan eskuragarri jarritako informazioa kontsultatzeko eta baita beren ikerketa-lanetan lortutako emaitzak argitaratzeko ere.\nLeonard Kleinrock-ek MIT-n ilara-teoriari buruz eta paketeen kommutaziorari (Packet switching) buruzko lanak egin zituen 1960ko hamarkadan. Datuak multzokatuz paketeak osatzeko metodo bat da paketeen kommutazioa. Gerora paketeen transmisiorako sareen eredu teoriko bat sortu zuen; hori aurrerapauso handia izan zen ARPANET paketeen kommutaziora lehen sarearen garapenerako.\nGarai hartako beste urrats garrantzitsu bat ordenagailuak elkarren artean komunikatu ahal izatea izan zen. Lawrence G. Roberts-ek 1965ean Massachusettseko konputagailu bat eta Kaliforniako beste batekin konektatu zituen abiadura baxuko telefono linea kommutatu baten bidez, ordura arte sekula eraiki ez zen eremu zabaleko lehen konputagailu sarea sortuz.\nInterkonektatutako lehen sarea 1969ko azaroaren 21ean sortu zen, UCLA eta Stanfordeko unibertsitateen arteko lehen lotura egin zenean telefono linea kommutatuaren bidez.\nARPANET eta TCP/IP.\n1972an ARPANet-en lehen erakustaldi publikoa egin zen \"International Conference on Computer Communications\" biltzarrean. DARPAk finantzatutako komunikazio-sare bat zen, telefono-sare kommutatuaren gainean modu banatuan funtzionatzen zuena. Izan zuen arrakasta ikusita, paketeen trafikoa ahalbidetzeko sareen konexio mota desberdinen inguruko ikerketa abiatu zuen 1973an DARPAk. Komunikazio-protokolo berriak garatu ziren, konektatutako ordenagailuen artean informazioa trukatzeko. Lehen aldiz \"Internet\" terminoa erabili zen TCP (\"Transmission Control Protocol\") eta IP (\"Internet Protocol\") bidez konektatutako sareen sistema izendatzeko. CERN ikerketa-zentroak ere lan handia egin zuen Interneterako protokoloen garapenean. Vint Cerf-ek Yogen Dalal-ekin eta Carl Sunshine-ekin batera lehen TCP protokoloa sortu eta argitaratu zuen 1974an \"Specification of Internet Transmission Control Program\" (RFC 675) izenburupean.\n1983an ARPANET sarea TCP/IP protokoloa erabiltzen hasi zen. Urte horretan bertan, ISP (\"Internet Service Provider\") Internet zerbitzu hornitzailea sortu zen, TCP/IP protokoloa estandarizatzeko eta Internet-en ikerketarako baliabideak jartzeko. Bestalde, interneteko identifikatzaileen esleipena hartu zuen IANA (Internet Assigned Numbers Authority) erakundeak, gerora ICANN izango zenak.\nSare nagusia eta WWW.\n1986an AEBtako NSF agentziak NSFNET (\"National Science Foundation's Network\") sarea garatu zuen, zuhaitz egiturako lehen Internet sarea izan zena. Gerora NSINET eta ESNET sareekin osatua izan zen, guztiak Ameriketako Estatu Batuetan. Aldi berean, Europan beste sare batzuk sortu ziren, publikoak zein komertzialak, amerikarrekin batera, eta AEBko sareekin batera Internet-en oinarrizko bizkarrezurra edo sare nagusia osatu zuten.\n1989an, sare-protokoloen OSI (\"Open System Interconection\") ereduen garapenak egitura desberdineko sareen interkonexioa ahalbidetzeaz gain, komunikazio-protokolo desberdinak erabiltzeko aukera sortu zen. Genevako CERN ikerketa-zentroan Tim Berners-Lee buru zuen fisikari talde batek HTML lengoaia, HTTP protokoloa eta World Wide Web sortu zituen.\n1990eko hamarkadan, interkonexiorako erraztasunei esker eta sarearen erabilera errazten zuten tresna grafikoak sortzearekin batera, Internet-ek izugarrizko gorakada izan zuen. Erabilera hainbeste zabaldu izanak erabiltzaile-profil berri bat ekarri zuen: erabiltzaile arruntak.\nOrdura arte AEBetako gobernuak diruz sostengatzen zuen sarea eta ez zen posible hura helburu komertzialetarako erabiltzea, baina Interneten erabilera hainbeste zabaldu zen une hartan, Interneten erabilera komertzialerako debekua bertan behera geratu zen eta gobernuz kanpoko administrazio eredu baterantz igaro zen. 1993an WWW publikoa bihurtu zen, CERNek bere teknologiak doan eskaini zituelako, edonork erabili ahal izan zitzan .\nSare globala.\n2006rako Internetek 1.100 milioi erabiltzaile zituen eta hamar urtetan 2.000 milioira igoko zela aurreikusten zen. Erabiltzaile kopuruak izan duen gorakada izugarria da. Horren guztiaren emaitza da gaur egun bizi duguna: hasiera batean gobernu batek erabiltzeko moduko komunikazio-sare moduan sortu zena, estatuko funtsekin planifikatu eta eraiki zena, gaur egun elkarren artean konektatutako sareez osatutako sare global erraldoi bat da, eta edonor sar daiteke. Sarera etengabe lotzen zaizkio sare eta erabiltzaile berriak, haren hedadura eta nagusitasuna zabalduz doa, eta harekin batera azpiegitura horri probetxu ateratzen dioten merkatu, teknologia, erakunde eta enpresa berriak sortzen dira.\nHorrela, Internetek sare txikiagoen arteko lotura egiten du, sare globalaren parte eginez. Sareko partaideen arteko komunikazioa protokoloen bidez egiten da. Beraz, TCP/IP erabiltzen duen sareen Sarea da Internet.\nInterneteko teknologia.\nBideratzea (routing) eta zerbitzu-geruzak.\nInternet sarean maila desberdineko geruzak daude. Interneteko Zerbitzuen Hornitzaileek (ISP) bezeroak konektatzen dituzte. ISP-en bezeroak bideratze-hierarkian (routing) mailarik baxuenean daude. Mailarik altuenean 1. mailako sareak daude, telekomunikazio-konpainia handiak, interkonexio-akordioen bidez trafikoa beste batzuekin zuzenean trukatzen dutenak. 2. mailako sareek eta maila baxuagoko beste hornitzaile batzuei erosten diete Interneterako trafikoa, Interneteko zati batzuetarako atzipena lortzeko, baina interkonexioan ere parte har dezakete. ISP batek hornitzaile bakarra erabil dezake konektagarritasunerako, edo multihoming bat inplementatu erredundantzia eta karga-kulunka lortzeko. Puntu neutroek zirkulazio-karga garrantzitsuenak dituzte, eta konexio fisikoak dituzte ISP askotara.\nOrdenagailuek eta routerrek bideratze-taulak erabiltzen dituzte modu lokalean konektatutako makinen artean IP paketeak bidaltzeko. Taulak eskuz edo automatikoki eraiki daitezke DHCP routing-erako protokoloen bidez. Azken nodoek normalean lehenetsitako bideratzea izaten dute, eta hierarkian \"gora\" egiten dute ISP interneteko zerbitzuen hornitzaileruntz, hark eskaintzen dien garraioa erabiltzeko. Hierarkian gorago dauden ISP-ek \"Border Gateway Protocolo\" erabiltzen dute, Internet global konplexuan barrena bideratze egokiena aurkitzeko asmoz.\nErakunde akademikoek, enpresa handiek, gobernuek eta bestelako erakundeek ISPek duten rol bera egin dezakete. Horrela, erakundeko ordenagailu indibidualen izenean hartuko dute parte trafikoaren trukean. Ikerketa-sareak haien artean konektatuz azpisare handiagoak sortzeko joera dute: Internet2, GEANT, GLORIAD, Janet, etab. Ordenagailu-sare guztiak ez daude Internetera konektatuta. Gobernuek izan ohi dituzte sailkatutako webgune batzuk, sare seguru independenteetatik baino ezin direnak atzitu.\nInternet-erako atzipena.\nErabiltzaile arruntek Internet atzitzeko modem-a, banda zabal bidezko konexioa (zuntz optikoa), Wi-fi-a, satelite bidezko konexioa edo telefono mugikorretarako teknologia (3G, 4G) erabil ditzakete. Interneterako atzipena eskaintzen duten leku publikoak izaten dira: liburutegiak, adibidez. Bertan, Interneterako atzipena duten konputagailuak izaten dira. Aireportuetan, kafetegietan, hoteletan eta halakoetan ere izaten da Internetera konektatzeko aukera. Campus oso batek ere eskaini dezake atzipena.\nURL-a.\nSareko baliabideen helbide elektronikoa identifikatu eta idazteko sistema da. Testu-dokumentuek, argazkiek eta audioek, besteak beste, URL bat dute Interneten argitaratzen direnean. Lokalizatzaile horiei esker, World Wide Web-ean (WWW) hiperestekak sor daitezke, eta horrek nabigazioa errazten du. \u00a0\nURL batek lau zati izaten ditu:\nDomeinu izenak.\nICANN (\"Internet Corporation for Assigned Names and Numbers)\" edo \"Izen eta Zenbakien Esleipenerako Interneteko Korporazioa\" izeneko erakundeak kudeatzen du Internet-eko DNS (Domain Name System) identifikatzaile bakarren esleipena: domeinu-izenak, IP-helbideak, protokoloaren portu-zenbakiak eta bestelako parametro batzuk. Domeinuak identifikatzeko bakarrak diren izenak erabiltzea funtsezkoa da Internet-ek funtziona dezan.\nICANN erakundeak Kalifornian du bere egoitza. Haren jarduna nazioarteko zuzendaritza batzorde batek gainbegiratzen du eta komunitate teknikoek, komertzialek, akademikoek eta GKEek osatzen dute. Estatu Batuetako gobernuak oraindik ere parte-hartze pribilegiatua izaten jarraitzen du DNS sisteman onartutako aldaketetan. Internet sare banatu bat izanik eta sarera konektatu nahi izan duten hainbat sarek osatzen dutenez, berez ez du hura gobernatzen duen entitaterik.\nOso ohikoak diren domeinu batzuk honako hauek dira: .tk, .com, .es, .gob, .edu, .net, .org. Euskal-Herriak badu bere domeinu propioa: .eus domeinua. 2012ko maiatzean egin zuen \"PuntuEus Fundazioa\"-k .eus domeinuaren eskaria ICANN erakundearen aurrean eta 2013ko abenduan sinatu zuten kontratua.\nProtokoloak.\nInternet protokoloak osagai garrantzitsua dira. Bi bertsio daude: IPv4 eta IPv6.\nIPv4 (\"Internet Protocol version 4\") Internet-aren hasieran IP helbideak finkatzeko erabiltzen zen bertsioa da. 32 biteko zenbakiak ziren eta oraindik erabiltzen da. 4,294,967,296 helbide desberdin sortzeko ahalmenarekin diseinatu zen, baina Internet-en hazkuntza azkarrak IPv4 helbideak agortzea ekarri zuen 2011. urtean. Protokolo hura ez zen nahikoa pertsona konputagailu guztientzako helbideak sortzeko, are gutxiago ibilgailu, telefono, PDA etab. bakoitzerako.\nIP helbideak bukatzen ari zirenez, protokolorako bertsio berri bat sortu zuten: IPv6 (\"Internet Protocol version 6\"), 1998an estandarizatua izan zena. Helbideak sortzeko askoz gaitasun handiagoa du eta Interneteko garraioa bideratzeko eraginkorragoa da. 128 bit erabiltzen dira IP helbideetarako, guztira 340.282.366.920.938.463.463.374.607.431.768.211.456 helbide desberdin sor daitezke. Haren erabilera gora egiten ari da.\nDokumentu digitalak.\nDokumentu Digitalen Biltegiak.\nDokumentu digitalak bildu ahal izateko, biltegi mota desberdinak eskaintzen ditu internetek. Horien artean, azalduko direnak dira ezagunenak.\nLiburutegi digitalak.\nZerbitzari batean kokatzen dira dokumentu digitalak, kontsulta publikoa ahalbidetzeko asmoz.\nGordailuak.\nEgilek biltegiratzen dituzte euren dokumentu digitalak, hauen kontserbazio eta kontsulta bermatuz. Gordailu mota ezberdin bi daude, bertikalak eta horizontalak. Bertikalak gai baten inguruko informazioa biltegiratzen dute, adibidez\u00a0 E-LIS\u00a0 -ek dokumentazioari buruzkoa. Beste alde batetik horizontalak askoren inguruko informazioa biltzen dute, adibidez ADDI EHUkoa.\nDatu-baseak.\nDatu-base programa informatikoekin kudeatutako datu-bilduma da Esaterako, Inguma, Badok edo GureGipuzkoa.\nWeb-guneak.\nInterneten HTTP protokoloaren bitartez eskuragarri dagoen fitxategi eta web orrialde bildumak dira. Tamaina aldetik oso desberdinak dira eta informazioa zein zerbitzuak eskaintzen dituzte. Adib. http://www.ehu.eus\nBlogak.\nEgileak (blogaria) mezuak egunkari edo bitakora moduan idatzi eta kronologikoki argitaratzen ditu. \nAplikazioak eta erabilera.\nAsko dira Internet erabiltzen duten aplikazio eta zerbitzuak. Ospetsuena World Wide Web. Hona hemen horietako batzuk:\nWWW.\nWorld Wide Web (edo Web) haien artean loturik dauden hipertestu dokumentuen sistema bat da, Internet bidez atzigarria dena. Web-nabigatzaile bat erabiliz webguneak bistaratzen dira, eta haien web-orrietako esteken bidez nabigatuz bertako testuak, irudiak, bideoak edo bestelako multimedia-edukiak atzitu daitezke.\nWeb-nabigatzailea web-zerbitzarietan biltegiratutako fitxategiak indexatzen dituen sistema informatikoa da, gairen bati buruzko informazioa eskatzen denean. Hitz gakoen bidez, bilaketa egiten da, eta bilatzaileak helbideen zerrenda bat erakusten du, lotutako gaiekin. Bilatzaileak sailkatzeko modu desberdinak daude, egiten duten zundaketa prozesuaren arabera. Sailkapen ohikoenak honela banatzen ditu: indize edo direktorio tematikoak, bilaketa-motorrak eta meta-bilatzaileak.\nInternet mugikorra.\nInternet-ek malgutasun handia eskaintzen du. Ia edozein lekutan egonda, nahikoa da gailu mugikor bat izatea informazioa atzitu edota hainbat aplikazio erabiltzeko. Sakelako telefonoek, datu txartelek, joko eramangarrien kontsolek eta router zelularrek Internet-era haririk gabe konektatzeko aukera ematen diete erabiltzaileei. Internet-eko zerbitzuen artean, posta elektronikoa eta Web-a dira hedatuenak; ia edonork erabil ditzake. Murriztapenak badira, noski: Interneteko hornitzaileek eskaintzen dituzten zerbitzuak murriztu ditzakete, datu mugikorren kargek mugak izan ditzakete, pantailen tamaina txikiak zailtasunak sor ditzake, etab.\nHezkuntza.\nMaila guztietarako material didaktikoa existitzen da Interneten, Web-ean, bai eskola-umeentzat eta baita ikerketa-lanean doktoretza egiten ari direnentzat ere. Urruneko hezkuntzarako edo norberak bere kaxa ikasteko ere ikastaro eta baliabide asko daude. Sekula baino errazagoa da gaur egun hezkuntzarako informazioa lortzea. Internet, oro har, hezkuntza formala zein informala errazteko tresna garrantzitsua da. Hezkuntzarako software librea ere asko ari da hazten.\nUrruneko lana eta lan kolaboratiboa.\nInternetek informazioa trukatzeko ematen duen erraztasunak errazagoa egin dute lankidetza-lana. IRC (\"Internet Relay Chat\") protokoloak, txatak, berehalako mezularitzak eta posta elektronikoak lana modu kolaboratiboan egiten laguntzen duten komunikaziorako aukerak dira. Fitxategiak, marrazkiak eta irudiak parteka daitezke eta taldeko kideak ahotsaren eta bideoaren bidez komunika daitezke.\nBestalde, edukia kudeatzeko sistemei esker, lankidetzan ari diren kideek partekatutako dokumentuetan lan egin dezakete. Lankidetza arlo askotan egin daiteke, ikerketa zientifikoa, softwarearen garapena, konferentzia baten plangintza, aktibismo politikoa, idazketa sortzailea, etab. Elkarlan sozial eta politikoa gero eta hedatuagoa dago.\nHorrek guztiak lan egiteko modua aldatu ditu, bakoitzak bere etxetik lan egiteko aukera sortzen baita. Internetek malgutasun handiagoa eman die pertsona horiei ordutegiei eta lokalizazioari dagokienez.\nSare sozialetarako zerbitzuak.\nSare sozialetarako zerbitzua web plataforma baten bidez harremanetan jartzeko aukera ematen duen bitartekoa da. Harremanen bat partekatzen duten pertsonek hartzen dute parte zerbitzuan, adiskidetasuna adibidez, edo interes eta jardun komunak dituztenak.\nSare sozialetarako zerbitzuek ez dituzte posta elektronikoak edo telefono dei eta bideokonferentziek dituzten hainbat muga talde-elkarrizketetarako. Ezagunenetako batzuk hauek dira: Facebook, YouTube, WhasApp, Instagram, Twitter, LinkedIn, etab.\nEragin soziala.\nInternetek eragin sakona du lan munduan, aisialdian eta mundu mailako ezagutzan. Web-ari esker, milioika pertsonek sarbide erraza eta berehalakoa dute lineako informazio ugari eta askotarikoa eskuratzeko. Komunikabide berri horrek urruneko eskualdeen arteko oztopo fisikoak apurtzea lortu zuen. Hasiera batean masetara bideratutako alde bakarreko komunikabide gisa sortu bazen ere, Web 2.0 deiturikoak erabiltzaileen parte-hartzea posiblea egin zuen.\nEntziklopediekin eta liburutegi tradizionalekin alderatuta, Web-ak informazioaren eta datuen bat-bateko eta muturreko deszentralizazioa ahalbidetu du. Datu-baseen automatizazioak eta edozein konputagailutatik datu-base horiek atzitzeko terminal bihurtzeko aukera sortu denetik, banku-transakzioak digitalizatzea ekarri du, kostu administratiboak eta erabiltzailearen denbora aurreztuz.\nSoftware librearen eta kode irekiaren sorkuntzan mundu mailako lankidetza proiektuak sortu ahal izan dira, adibidez: Free Software Foundation, bere GNU tresnekin eta eduki libreko lizentziarekin, Linux sistema eragileko nukleoa, Mozilla Fundazioa bere Firefox web-nabigatzailearekin eta Thunderbird posta irakurgailuarekin, OpenOffice suite ofimatikoa, eta baita Wikipedia bera ere.\nInternet modu desberdinean zabaldu zen munduan zehar. Herrialde aberatsetan sortu eta loratu zen, gerora herrialde eta sektore behartsuetara zabaltzeko, nahiz eta oraindik ere azken herrialde horietan Interneterako atzipena eta Interneteko batez besteko abiadura askoz txikiagoak izan. Teknologia berrietarako sarbidearen ekitate eza arrakala digitala da.\nAisialdia.\nAskok Internet erabiltzen dute musika, filmak eta bestelako lanak deskargatzeko. Iturri batzuek erabileragatik kobratzen dute baina beste batzuek doakoak dira. Albisteak entzuteko eta eguraldiaren iragarpena ezagutzeko ere asko erabiltzen da Internet.\nTxata eta sare sozialak aisialdirako ere asko erabiltzen dira (YouTube, Twitter, Facebook, Instagram). Zerbitzu horien hornitzaileek askotan zerbitzu osagarriak eskaintzen dizkiete erabiltzaileei, espazio eta profil publikoak sortzea adibidez, internautek argazkiak eta iruzkin pertsonalak sarean jartzeko aukera izan dezaten. Gaur egun ezbaian dago ea komunikazio-sistema horiek pertsonen arteko harremana sustatzen ala murrizten duten gizakien artean.\nPornografiak Interneteko trafikoaren zati handi bat hartzen du. Sarearen bidez erraz zabaltzen da pornografia, haren publizitatea agertzen da webgune askotan. Kezkagarria da gazteen sexu hezkuntzan eta jardueretan duen eraginagatik .\nTendentziak.\nZazpi tendentzia mota aipatu ditzakegu gai honen inguruan:\nInfoxikazioa.\nInfoxikazioa gehiegizko informazioaren intoxikazioa da, hau da, hartzen dugun informazio kopurua hainbestekoa da, etengabeko datu jarioa itogarria suertatu daitekeela. Informazio larregik intoxikatu egiten gaitu, infoxikazioa sortuz.\nErabaki bat hartu edo gai baten inguruan eguneratua mantentzeko garaian informazio gehiegi edukitzean sortzen den egoera da. Analizatzeko informazio kopuru handiak, informazio gehiegiren gehitzea, iturri ezberdinen kontraesanak edota datu garrantzitsuenak bereiztea zailtzen dituzten informazioak izan daitezke infoxikazioaren kausa.\nInfozaborra.\nSarean metatu diren, inork nahi ez duen publizitatea eta errepikatutako informazioak dira, bilatzaileen lan eraginkorra oztopatzen dutena.\nAnalfabetismo teknologikoa.\nTeknologien hedapena\u00a0azkarra\u00a0izan\u00a0da, hala ere, pertsona guztiak ez dira teknologia berriak ulertu eta modu eraginkorrean erabiltzeko gai. Gaitasun hori ez izateari analfabetismo teknologikoa esaten zaio.\nEten digitala.\nInternetera sartzeko gaitasun eza da. Geografia, ekonomia, kultura eta egoera sozial ezberdinen ondorioz teknologia sarbide eta erabileran ematen den etena.(Erabiltzaile eta erabiltzaile ez direnen arteko hutsunea).\nPasibotasuna.\nPartaide pasiboak dira teknologia erabiltzen dutenak, informazioa eskuratuz, baina informazio-edukirik sortu barik, lurker-ak esaten zaie pertsona hauei. Azken urteetan sare sozialekin tendentzia hau aldatzen ari da. \u00a0 \u00a0 \u00a0 \u00a0 \u00a0 \u00a0 \u00a0\nItzal digitala.\nPertsona batek interneten sortzen dituen datuak artxiboetan, zerrendetan, buletin ofizialetan, web nabigazio historietan eta posta bidalketetan gordeta daude. Erabiltzaileak berak horietako heren bat sortzen du, beste biak erabiltzailearen kontrolpetik kanpo daude. Hori itzal digital moduan ezagutzen da.\nPazientzia gutxiko nabigazioa.\nIkerketen arabera, gehien jota 10 segundo ematen ditugu web-orri baten informazioa bilatzen, eta Googleko erabiltzaileen %3a pasatzen da soilik bilaketa emaitzetako bigarren orrialdera. Informazio zuzena eta zehatza aurkitu nahi dugu begirada bakar bat emanez, informazioa bilatzeko pazientzia gutxi daukagulako.\nSegurtasuna.\nInternet-eko baliabideek, hardwareak eta software osagaiek erasoak jasotzen dituzte, baimenik gabe baliabideen kontrola har dezakete, iruzurra edo xantaia egin edo informazio pribatua atzitu.\nMalware-a.\nMalware-a software gaiztoa da, Internet-etik zabaltzen dena. Malware mota asko daude: birusak, harrak, troiakoak, spyware-ak, etab. Programa horiek konputagailuaren, konputagailu-sarearen edo erabiltzailearen informazioa biltzen dute helburu gaiztoekin.\nZentsura.\nIa ezinezkoa da Interneten kontrol zentralizatua eta globala ezartzea. Zenbait gobernuk (Iran, Saudi Arabia, Ipar Korea, Txinako Herri Errepublika eta Estatu Batuak, besteak beste) haien herritarrei Interneteko eduki politiko eta erlijioso batzuk ikustea mugatu egiten diete, beren pentsamenduaren kontrakotzat jotzen dituztelako. Gobernuak kontrolatutako iragazkien bidez egiten da zentsura eta eduki horien hedapena zigortu egiten dute lege edo arrazoi kulturaletan oinarrituz. Hala ere, Interneteko erabiltzaile askok iseka egin diezaiekete iragazki horiei. Izan ere, Interneteko edukiaren gehiengoa mundu osoan dago eskuragarri. Horretarako trebetasuna eta baliabide teknikoak behar izaten dira, hala ere.\nZentsura egiteko beste modu bat, Interneteko zerbitzuak eskaintzen dituen enpresaren autozentsura izatea da, Txinan gertatzen den bezala. Badira zentsura indargabetu nahian gobernuak mehatxatu dituzten bilatzaileak ere, Google kasu. Txinan dituen zerbitzuak bertan behera uzteko mehatxua egin zion.\nInterneten erabileran zentsura gainditzeko, teknologia eta tresna ugari garatu izan dira. Darknet, adibidez, komunikatzaileen erabateko anonimotasuna lortzea helburu duten sare eta teknologien bilduma da, era horretan askatasun osoko gunea sortuz. Teknika kriptografikoak ere erabiltzen dira. Gaur egun erabateko anonimotasuna lortzen ez duten arren, erabiltzaileen pribatutasuna nabarmen hobetzea lortzen dute. Horrelako sareak biziki erabili izan dira, adibidez, Arabiar Udaberriko gertaeretan eta WikiLeaks sare osoan, isilpeko informazioa argitaratzeko.\nTamaina.\nWeb-orri kopurua.\nInterneteko web-orrien kopurua esponentzialki hazi da. 2005. urteko ikerketa baten arabera (Google, msn, Yahoo! Eta Ask Jeeves) 11 500 milioi web orrialde zeuden.. 2019an indexatutako webguneak 6 bilioi orrialde dituela kalkulatzen da. Hala ere, zaila da Interneten tamaina zehaztea; izan ere, Internet etengabe hazten ari da eta ez dago eduki osoa eskuratzeko eta, ondorioz, tamaina zehazteko modu fidagarririk. Kopuru hori kalkulatzeko, bilaketa-motorrek indexatutako webguneak erabiltzen dira, baina metodo horrek ez ditu lineako orrialde guztiak hartzen.\nErabiltzaile kopurua.\nOro har, Interneten erabilerak izugarrizko hazkundea izan du. 2000tik 2009ra, 394 milioitik 1858 milioira igo zen Interneten erabiltzaileen kopurua munduan. 2010ean, munduko biztanleen %22ak bazuen konputagailu baterako atzipena, eta Google-en egunero mila milioi bilaketa egiten ziren, 300 milioi erabiltzailek blogak irakurtzen zituen eta YouTube-n egunero 2 mila milioi bideo ikusten ziren. Ezin aipatu gabe utzi Internet-ek eragiten dituen energia kontsumoa eta CO2 isurketak.\nInternet-en hizkuntza nagusia ingelesa da. Lehen sistema informatikoak ASCII (American Standard Code for Information Interchange) kodeketa erabiltzen zuten. Ingelesaren ondoren (% 27), World Wide Webean gehien eskatzen diren hizkuntzak honako hauek dira: txinera (% 23), espainiera (% 8), japoniera (% 5), portugesa eta alemana (% 4), arabiera, frantsesa eta errusiera (% 3) eta koreera (% 2). Eskualdeka, munduko Internet erabiltzaileen % 42 Asian daude, % 24 Europan, % 14 Ipar Amerikan, % 10 Iberoamerikan eta Kariben (oro har), % 6 Afrikan, % 3 Ekialde Hurbilean eta % 1 Ozeanian. Interneteko teknologiak behar adina garatu dira azken urteotan, batez ere Unicoderen erabileran, instalazio onekin munduko hizkuntzarik erabilienetan garatzeko eta komunikatzeko moduan baitaude.\nHerrialdeei eta generoari dagokionez, aldeak nabarmenak dira."}
{"id": "6370", "revid": "58701", "url": "https://eu.wikipedia.org/wiki?curid=6370", "title": "Kantauri", "text": "Kantauri edo Kantauri itsasoa Galiziako Estaca de Bares muturretik Aturriraino doan kostaldeko itsasgunea da, Bizkaiko golkoaren zati dena. Kantauri itsasoa ez da Bizkaiko golkoarekin nahastu behar. Lehenengoa bigarrenaren zati bat da. Izen hau gehienbat Espainian erabiltzen da, gainerako lurraldeetan izen hau ia-ia ezezaguna da eta \"Bizkaiko golkoa\" hitzak erabiltzen dira honen ordez.\nEtimologia.\n\"Cantabricus Oceanus\" izena erromatarrek ezarri zioten K.a. I. mendean, kostaldean bizi zen kantabriar leinuarengatik.\nEzaugarriak.\nIparraldeko itsaso hotzen eta hegoaldeko itsaso tropikalen artean kokaturik dago. Britaniar uharteetako behe presio gunearen eta Azoreetako antizikloiaren arteko talkak haizearen norabidea konstante mantentzen du eta honek 2-3 metrotako altuera duten olatuak sortzen ditu. Itsaso zakarra da beraz eta marea biziak nabariak izaten dira, bai eta enbatak ohikoak ere. Golkoko itsaslasterrak ere eragina badu.\nEkialdera joan ahala udan ura beroagoa da (22-24\u00baC) eta neguan hotzagoa (10-12\u00baC), eta bere gazitasuna %35ekoa da. Itsasaldien anplitudea handia da. Itsaso sakona da, plataforma txikia duena."}
{"id": "6374", "revid": "512", "url": "https://eu.wikipedia.org/wiki?curid=6374", "title": "Donibane Garazi", "text": "Donibane Garazi Euskal Herriko udalerri bat da, Nafarroa Beherea lurraldean, Garazi eskualdean, Luzaide, Beherobia eta Lauribar ibaien arteko elkargunean (Errobi ibaia osatzen dute). Altuera 159 eta 320 metro artekoa da, eta 2,73 km\u00b2-ko azalera du. 2018an 1 553 biztanle zituen.\nBertako biztanleak \"donibandarrak\" edo \"donibanegaraztarrak\" dira.\nNafarroa Beherea herrialdeko hiriburua da, baita Garazi eskualdeko eta Beherobiko ibarreko hiriburua ere. Era berean, Bortuez Bestaldeko Merindadeko hiriburua izan zen, Nafarroako Erresuman zegoenean.\nIzena.\nDonibane Garazi beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nHiria \"Garazi\" izenaz aipatzen da, baina akats bat da, Garazi bat baita, Donibane Garazi hiriburua duena.\nEtimologia.\nHizkuntza guztietako izendapen guztiek argi eta garbi bereizitako bi zati dituzte. \"Donibane Garazi\" euskal toponimoak argi eta garbi ikusteko aukera ematen du. Lehena santu katoliko baten izena da, San Joan, nahiz eta hizkuntza bakoitzak bere hizkuntzara itzultzen duen.\nBigarren zatia desberdina da euskaraz eta gainerako hizkuntzetan. Horrela, bertsio tradizionalak, euskaldunak, \"Garazi\" hitza erabiltzen du, Garazi eskualdeari erreferentzia eginez. Horrela, izenak \"Garazin dagoen San Joango hiria\" esaten du, eta Donibane Lohizune edo Donibane Iru\u00f1a bezalako beste Donibane batzuetatik bereizteko aukera ematen du.\nGainerako hizkuntzetan, Donibaneko gainerakoetatik bereiztea ahalbidetzen duen elementu bat ere erabiltzen da, baina kasu horretan erreferentzia Iba\u00f1etako mendateari dagokio. Hala, adierazten da \"San Joango hiria [Iba\u00f1etako] mendatearen azpian dagoela\".\nSinboloak.\nDonibane Garazi hiriak bere nortasuna islatzen duten hainbat ikur ditu:\nBandera.\nNahiz eta Donibane Garazin bandera propiorik ez izan, tradizioa ez delako Ipar Euskal Herriko herri gehienetan gertatzen den bezala, Nafarroako bandera erabili ohi da. Ikurrina ere nahiko preziatua izaten da.\nGeografia.\nIngurune naturala.\nDonibane Garazi Luzaide, Beherobia eta Lauribar ibaien arteko elkargunean kokatuta da, Luzaide, Beherobia, Arzubi eta Hergarai ibarrek bat egiten duten lautada txikiaren erdian. Garaziko ekialdeko muturrean dago, hiriburua izan arren. Pirinioetan kokatuta dago, Munhoa (1 021 m), Lauri\u00f1aga (1 279 m), Ortzantzurieta (1 566 m), Errozate (1 345 m) eta Behorlegittutturru (1 265 m) hegoaldetik eta Orgamendi (639 m), Arradoi (660 m), Motxondorena (484 m) eta Jara (812 m) iparraldetik bezalako mendi handiez inguratuta.\nSarbideak.\nUdalerritik RD-933 (7 kilometrotara dagoen Arnegi doana, antzinako RN-133), RD-918 (antzinako RN-132) eta RD-401 errepideak pasatzen dira.\nHidrografia.\nIba\u00f1eta mendatetik gertu kokatuta, bertan Luzaide eta Lauribar lotzen dira. Errobi ibaiak udalerria ere zeharkatzen du.\nHistoria.\nErdi Aroa.\nDonibane Garazi hiribildua XII. mende amaieran sortu zen, Mendiguren gailurrean nafar gotorlekua eraiki zenean, egungo Zitadela, eta erromesen bidea haren magaletik pasarazi zenean. Zenbait mende geroago Karlos II.a Nafarroakoa bere \"Erresumaren giltzatzat\" hartuko zuena. Haren garapenak Donazaharreri nagusitasuna kendu zion Urkulu eta Orreaga zeharkatzen zituen erromatar galtzadan. Orduan, Nafarroako Erresumako baten hiriburu bihurtu zen: Bortuez Bestaldeko Merindadea.\nHiribildu zaharreko lehendabiziko eraikinen artean Errobitik gertu zegoen XII. mendeko Santa Eulalia eliza, Uganga auzoan dagoen Toki Eder izeneko etxean dagoen portale erromanikoa eta gertuko muinoan dagoen Mendiguren gaztelua, 1191n aipatua.\nGazteluaren oinetan, Antso VII.a Azkarrak, Nafarroako erregeak, XIII. mendearen hasieran, Navas de Tolosako garaipenaren ondoren, hiribildu gotortu bat eraiki zuen, ogiba-atedun harresiz inguratua. Hesi horrek gaur egun ere irauten du. Eliz bat eraikitzea ere agindu zuen, hiriko defentsa-sistemaren barnean zegoena: Zubiburuko eliza.\n1329an, Filipe Evreuxkoak (1328-1343) forua eman zion hiribilduari, hiriak harresiak, azokak eta feriak kontrola zitzan. Era horretan, Donejakue Bidea egiten ari ziren erromesek bertatik igaro behar zuten Iru\u00f1era heldu baino lehen.\nXV. mendeko Mendebaldeko Zismaren garaian, Avignongo aita santuaren apezpiku zismatikoa izan zuen 1383 eta 1488 artean. Erromakoa, berriz, Baionan zegoen (Jean Froissartek esan zuen apezpiku biek Orthezen bildu zirela Gaston Febusek deituak).\nNafarroako konkista.\n1512an, Fernando Katolikoak errege legezkoak ziren Joanes eta Katalina Labritekoari Nafarroako Erresuma indarrez kendu eta horiek Bearnora alde egin behar izan zuten. Gaztelako Erresumako armadak Pirinioak igaro eta 1512ko abuztuan Donibane Garazi konkistatu zuen. Albako dukeak gazteluaren defentsa gogortu zuen irailean.\nIrailetik aurrera Joanes Labritekoak gidatutako armadak erresumak berreskuratzeari ekin eta Donibane Garazi hartu zuen. Garai hartan, hiribildua eskuz esku aldatu zen, askotan kalte ugariak izanik. Labritekoaren 20 000 soldaduek 1512ko azaroan hiribildua setiatu arren, gotorlekuko 1000-1800 soldaduek eutsi egin zioten. Berriro 1516an ekin zion. Orreagan hil zen ekainaren 17an.\n1521eko maiatzaren 12an Labritarren Henrike II.a Nafarroakoak hiribildua setiatu zuen eta 15ean, konkistatu egin zuen. Ekainaren 30ean Noainen galdu, eta hiru asteko setioa izan eta gero, Albako dukeak gotorlekua berreskuratu zuen.\nBitartean, espainiarrek tropak bildu zituzten Nafarroa Beherea birkonkistatzeko. Gaztelako soldaduei Noainen borrokatzeko garaiz iritsi ez ziren Aragoiko tropak gehitu zitzaizkien, eta Luis IV.a Beaumontekoa Leringo kondeak, Nafarroako Erresumako agintari nagusietako bat izan arren, Espainiako bandora pasatu zela, bere aldeko ehunka gizon bildu zituen, Donamaria, Urtsua eta Maio kapitainek errekrutatuak. 6 000 infante, 550 zaldizko eta zortzi artilleria pieza bildu ondoren, Diego de Vera koronelak eta Leringo kondeak Orreaga utzi zuten uztailaren 15ean Donibane Garazirantz.\nInbaditzaileak 1521eko uztailaren 20an aurkeztu ziren Donibane Garazin, Donibane Garaziko setioa esaten zaion horretan. Gotorlekua errenditzeko eskaerari uko egin ondoren, artilleria kokatzen hasi ziren. Joan Arberoak errefortzuak eskatu zizkien frantziarrei eta Henrike II.a Nafarroakoari, baina Espainiarrek Baionari eta inguruko beste leku batzuei eraso egingo ziela beldur zenez, kapitainak 400 baino ez zituen izango, gehienez ere.\nUztailaren 20an, espainiarren hiru setio kanoi handiak gaztelua borrokatzen hasi ziren, nondik legitimistek euren artilleriarekin erantzuten zuten. Aldi berean, inbaditzaileek harresiaren oinarrira iritsi zen meategi bat zulatu zuten. Lehergailuak jarri ondoren, lehertu egin zuten eta gotorlekuko defentsetan zulo handi bat ireki. Orduan hasi zen erasoa, nazioarteko begiraleek, nagusiki ingeles eta portugaldarrek, \"basati\" eta \"oso bortitz\" adjektiboez kalifikatu zutena: nafar defendatzaileetako asko behean harresia jaurti zituzten.\nBorrokan hildako nafarren estimazioak legitimisten erdietatik, kalkulu frantziarren arabera, defendatzaileen hiru laurdenera artekoak ziren, Portugalgo enbaxadoreak Anberesen esandakoaren arabera. Enbaxadore ingelesek, berriz, hiru ehunka \"harresiaren gainetik krudeltasun handiz jaurti\" zituztela zioten, Peio Monteano historialariak jasotako testigantzen arabera. Ikus daitekeenez, sarraskiaren berri kontinentean zabaldu zen.\nPlaza hartu ondoren, Vera koronela eta Luis IV.a Beaumontekoa Donibane Garazitik erretiratu ziren, gazteluan ehun gizoneko goarnizio txiki bat utzirik. Bazekiten Frantziako armada bat laster iritsiko zela zonaldera eta ez zuten harrapatu nahi.\n1522an gaztelarrek hiribildua utzi baina 1524ko urtarrilean berreskuratu zuten. 1527an nafarrek berriro lortu zuten eta zenbait hilabetez mantendu egin zuten.\nAro modernoa.\n1530ean, Karlos I.a Espainiakoak seigarren merindadea utzi eta gotorlekua txikitu zuen. Henrike III.a Nafarroakoak Frantziako tronua lortu eta Nafarroako eta Frantziako errege bihurtu zen, haren oinordekoek Karlos X arte erabili zuten titulu bera.\nErlijio Gerretan, 1567 Joana Labritekoak katolizismoa debekatu eta irailean liga bat eta 1568ko martxoan altxamendu bat sortu ziren. Katolikoen aterpea zena Montgomeryk 1570eko Errauts Ostiralean hartu zuen eta hiribildua eta eliza bi erre zituen. Azkenean, Henrike III.ak egoera konpondu egin zuen.\nFrantziako Iraultza.\n1789ko martxoan, Donibane Garazin bildutako Nafarroako Gorteek ez zuten beren burua Frantziako \"probintzia\" tzat hartu eta ez zuten Frantziako Estatu Orokorretara ordezkaririk bidali. Ekainean egindako bilera batean, berriz, lau ordezkari hautatu eta foruak errespetatzeko aginduak zituztela, Parisera bidali zituzten. Hala ere, saioa alferrik izan zen, eta 1789ko abuztuaren 4ko gauean foruak abolitu ziren. Nafarroa Behereak, Ipar Euskal Herriko beste herrialdeekin eta Bearnoekin batera, Pirinio Behereak izeneko departamendua sortu zuen.\n1790eko martxoaren 4ko Legeak departamenduak eta barrutiak sortu zituen. Ipar Euskal Herrian hiru barruti sortu zituen: Maule, Donapaleu eta Uztaritze. Lapurdin egindako gehiegikeriak zirela eta, egoitza Uztaritzetik Baionara aldatu zuten. Direktorioak izenen aldaketa bultzatu zuen iraultzaileak gogoan har zitezen. Horregatik, Donibane Garazi \"Nive-Franche\", Uztaritze \"Marat-sur-Nive\" (Marat zela eta), Itsasu \"Union\", Arbona \"Constante\", Baigorri \"Thermopyles\" (Termopiletako gudua zela eta), Donapaleu \"Mont-Bidouze\", Luhuso \"Montagne-sur-Nive\", Donibane Lohizune \"Chauvin-Dragon\", Ainhoa \"Mendiarte\" eta Zuraide \"Mendialde\" bihurtu ziren.\n1790eko Donibane Garaziko kantonamenduak egun dituen udalerri berak zituen, Donapaleuko kantonamenduan zegoen Ainhize-Monjolose izan ezik.\nFrantziako Iraultzan eta Frantziar Lehen Inperioan izandako gudek gudu-zelai bihurtu zuten Donibane Garazi. 1793an, Konbentzioaren eta Espainiaren arteko gerran, orduko Nive-Franche gotorlekuan Euskal Herriko Ehiztariek Frantzia defendatu zuten.\n1813an Soultek gidatutako napoleondar kontraerasoa Donibanetik hasi zen, Iru\u00f1ea Wellingtonen setiotik askatzeko asmoz. 1814an, espainiar erregearen zerbitzura ziharduen Espoz Mina nafar jeneralak, Pirinioak zeharkatuta, nafar hiri hau setiatu zuen; baina bertakoek ez zuten etsi, eta hiria Luis XVIII.a Frantziakoaren eskuetara igaro zen, Napoleon I.ak abdikatu eta gero.\n1889an trenbidea Donibane Garazira heldu bazen ere, XX. mendean hiria garrantzi politiko eta ekonomikoa galduz joan zen.\nNazien okupazioa.\nFrantzia bi eremutan banatu zenez, bata Wehrmachten mendekoa eta bestea Vichyko gobernuak administratua 1940ko ekainaren 22an, Beherobiko ibarreko goialdea Vichyko gobernuko administrazioari esleitu zitzaion, baina Beherobiko ibarreko behealdea, Hirugarren Reicheko administrazioari. Donibane Garazi, gutxigatik, Vichyk administratutako zatian zegoen. Izan ere, demarkazio-linea ibarraren erdialdean egon zen, Arnegi eta Donibane Garazi artean.\nXX. mendea.\nXX. mendean zehar, nahiz eta aurrekariak XIX. mendearen erdialdean gertatu, Donibane Garaziko gazte asko beren etxeak uzten hasi ziren Amerikara, batez ere Estatu Batuetara, bizitzera joateko. Fenomeno hori ez da gelditu 1970eko hamarkadara arte, nahiz eta populazioa 1700etik 1400era jaitsi zen. Hala ere, aldea ez zen inguruko gainerako udalerrietan bezain nabarmena izan; izan ere, Donibane Garazi enplegu-gune bat zen eta, beraz, Garazi eta Baigorriko herrietako biztanle asko Donibane Garazira edo hiri-multzo bat osatzen duten ondoko herrietara joan ziren bizitzera.\n1980ko hamarkadatik aurrera, kultura berritu zen. Euskal nortasuna, ordu arte, Frantziar Estatuak lausotu eta gutxietsi egin zuen, eta, orain, bertako biztanleen harrotasuna da. Liskar politiko handiak ere gertatzen dira, bereziki Iparretarrak talde armatua sortuz, 1990eko hamarkadan pixkanaka gutxitzen hasiko direnak. Orduan, biztanleria 1 500 biztanle inguruan egonkortu zen, eta nekazaritza-mundua kalitatezko ekoizpena lehenesten hasi zen. Horrela, udalerria Ossau-Irati gaztan dago, eta arrain-hazkuntza eta nekazaritza ekologikoa garatzen dira.\nAuzoak.\nDonibane Garazi 7 auzotan banatuta dago, eta honako hauek dira:\nEkonomia.\nDonibane Garaziko enpresa nagusia pattarra egiten duen \"SARL \u00c9tienne Brana\" da, Departamenduko elikagaigintzaren inportanteenetariko bat dena.\nHiria Ipar Euskal Herriko barnealdeko eta Euskal Pirinioetako erakarpen turistikorako gune garrantzitsua ere bada, bai berezko erakarpenagatik, bai lurraldeko komunikazio-ardatz nagusietan egoteagatik.\nLaborantza (artoa, zuhainak, mahastiak, barazkiak) eta abeltzaintza (behiak, ardiak eta txerriak) dira jarduera nagusiak. Nafarroa Behereko merkataritza-gunea ere bada (astelehenetako azoka eta apiril, uztail eta abuztuko ardi eta gazta-feriak). Turismoak ere garrantzi handia du eskualdean.\nHirigintza.\nTipologia.\nNafarroa Behereko gainerako udalerriekin alderatuta biztanleria-dentsitate handia duen arren (559 biztanle/km\u00b2), horren arrazoia da udalerriek 2 km\u00b2-ko azalera baino ez dutela, eta, beraz, ia ez dutela eremu-eremurik etxebizitzakoak konpentsatzeko. Hala eta guztiz ere, Donibane Garazi landa-eremuko udalerria da, nahiz eta Nafarroa Behereko udalerririk urbanizatuena izan.\nMerkataritza-gune garrantzitsua da, inguruko handiena, eta Pekotxetaren bentek baino ez dute gainditu Luzaiden, Nafarroa Garaiko mugan. Oso hiri turistikoa ere bada, bereziki Donejakue bidean bisitatua.\nLurzoruaren okupazioa.\nUdalerrian nagusi den lurzoruaren okupazioa artifizializatutako lurraldeetakoa da; izan ere, 2018an lurzoru donibanegarztarraren % 51 ziren, hau da, ia 1,35 km\u00b2. Aurreko erregistroekin alderatuta, 1990ean, 6 puntu inguruko igoera egon da, garai hartan kopuru hori % 45 ingurukoa baitzen.\nUdalerriko lurzoruaren beste bi erabilera nagusiak nekazaritza-eremu heterogeneoak ( % 29,2) eta belardiak ( % 19,7) dira.\nPolitika.\nAuzapezak.\n, demokratikoki hautatua eta boto gehien jaso dituena, Donibane Garaziko herriko etxeko gobernuburua da, bertako atalak zuzendu eta koordinatzeaz arduratzen dena, bai eta Donibane Garazi beste udalerri edo erakunde batzuekiko harremanetan ordezkatzeaz ere.\n2020tik 2026rako legealdiko auzapeza Laurent Intxauspe da.\nAuzapezak funtzio bikoitza du:\nBerezko botereak ditu:\nErakunde publikoak.\n2017ko urtarrilaren 1era arte, Donibane Garazi Garazi-Baigorri herri elkargoaren kide zen. Une horretatik aurrera, sortu berria zen Euskal Hirigune Elkargoaren parte izatera pasa zen.\nGarraioa.\nEuskal Hirigune Elkargoaren esku dagoko Car Express hiriarteko autobus sareak zerbitzatzen du herria. Guztira, line bakarra eskaintzen du zerbitzua.\nBaiona-Donibane Garazi burdinbideak zerbitzua ematen du Arrosa udalerriri, Txik Txaken 54. linearen bidez.\nGainera, Hergarai Bizik eskatutako Garraio Solidarioa zerbitzu presta dio udalerrian.\nKultura.\nDonejakue Bidea udalerritik igarotzen da, Donazaharretik datorrena. Hurrengo udalerria Arnegi edo Orreaga da.\nEuskara.\nLuis Luziano Bonapartek, 1869an, Garazi eskualdeko herri guztiak sailkatu zituen, Arnegi izan ezik, ekialdeko behe-nafarrera euskalkian, Amik\u00fcze eta Oztibarre eskualdetan hitz egiten zena.\nKoldo Zuazok, 2010ean, Donibane Garazik nafar-lapurtera euskalkian sailkatu zituen.\nHezkuntza.\nUdalerrian lau eskola daude: eskola publikoa, haurtzaindegi publikoa, Garaziko ikastola eta Sainte-Marie lehen mailako eskola pribatua. Garaziko ikastolak murgiltze bidezko euskarazko irakaskuntza eskaintzen du, eta beste hiru eskolek frantsesa-euskara irakaskuntza elebiduna, ordutegiaren erdia hizkuntza bakoitzean dutela.\nUdalerrian, gainera, bi ikastetxe daude: bata publikoa (Zitadelako kolejioa) eta bestea pribatua (Joan Maiorgako kolejioa). Irakaskuntza orokorreko eta profesional publikoko lizeo bat (Nafarroako lizeoa) eta nekazaritzako lizeo pribatu bat (Frantses-Enia lizeoa) ere badaude.\nKirola.\nUnion sportive Garazi (US Garazi) 1963n sortutako errugbi taldea da. 2003an desagertu zen Union sportive Baigorri (US Baigorri) taldearekin bat egin zuenean Union sportive Nafarroa (US Nafarroa) sortzeko. Egoitza soziala Donibane Garazin egon arren, Baigorrin egoitza erantsi bat dago.\nFootball Club Garazi (FC Garazi) 1977ko udazkenean sortutako futbol taldea da, Donibane Garazin du egoitza soziala.\nDonejakue bidea.\nOkzitaniako eta Frantziako Donejakue bideetatik datozen erromesak Donazaharretik sartzen dira Donibane Garazira, Donazaharretik, Maddalengo kaperatik igaro ondoren. Zitadelako karrika zeharkatu eta Errobi ibaia gurutzatzen dute, erromatar zubitik, Espainiako karrikara igaro eta Erdi Aroko hiritik Donejakuerako bidean.\nJaiak.\nUztailaren 15ean, Joan Maiorga martiriaren eguna ospatzen dute.\nZinema.\nDonibane Garazi ikus-entzunezko hainbat produkzioren eszenatoki izan da, hala zinematografikoak nola telebistakoak:\nOndasun nabarmenak.\nOndare militarra.\nLau gotorlekurekin, 1626 eta 1627 artean eraiki zuen Pierre de Conty de La Mothe d'Argencourtek, eta 1640 eta 1648 artean Nicolas Desjardinsek ukitu zuen. Mendebaldeko hormak 1540 eta 1560 urteen artean eraikitako artilleriako kasamatak ditu, hiribilduaren leialtasuna ziurtatzeko, beti Nafarroako Erresumari leial izan zitzaiona. 1686tik 1700era, Fran\u00e7ois Ferry ingeniariak lan osagarriak egin zituen gotorlekuan: kasernak eta defentsa osagarri batzuk eraiki zituen, S\u00e9bastien Le Pestre de Vaubanen aginduei jarraituz. Hasierako planaren jarraitutasunean hobekuntza txiki batzuk egin ziren 1728ra arte. XIX. mendean zehar ia ez zen aldaketarik izan gotorlekuan, XVII. mendearen lehen erdian Nafarroako arkitektura militarraren eredu ongi kontserbatua eta aparta izan zena.\nBi sarbide ditu, biak Zitadelako karrikatik. Mendebaldeko sekziotik, Garaziko behereko zatia eta Baigorriko ibarra ikusteko aukera dago. Berriki zaharberritua, gotorlekuak gotorleku bastioidunen defentsa-sistema ulertzea ahalbidetzen du, gotorleku eta zubi altxagarriz betetako lubaki eta harresiekin. Gainera, adibide berezia da, lurra erabat menditsua eta irregularra baita.\nGaur egun eskola publikoa dagoen arma-etxea ezin da bisitatu.\nErlijio-ondarea.\nLehen \"Zubiburuko Andredena Maria\" bezala ezagutua eta gaur egun \"Jasokuntza\" deitua, hiriaren erdian dago, gotorlekutik eta Errobi ibaitik gertu, Erdi Aroko harresiaren zati delarik. Elizaren ondoan dagoen eraikinak Andredena Mariaren ospitalea hartu zuen mende askotan, eta multzo bera osatu zuen elizarekin.\nElizaren dorrea, Andredena Mariaren atearen gainean dago, zubi erromatarra Zitadelako karrikarekin lotzen duena.\nOinarri erromanikoen gainean gotiko estiloan eraikia, elizak bi ganbera, bi tribuna solairu eta koru poligonal bat dituen nabe bat du. Bere barnean, XIX. mendearen erdialdeko organo bat dago, bi teklatuz eta pedal batez osatua. Jondoni Frantses Xabierrekoaren estatuaren atzean zegoen, 2002 eta 2004 artean zaharberritze lanak egin ondoren, toki ikusgarriago batera joan zen arte.\nHiri senidetuak.\nDonibane Garazi ondorengo hiriekin senidetuta dago:"}
{"id": "6376", "revid": "119347", "url": "https://eu.wikipedia.org/wiki?curid=6376", "title": "William Shakespeare", "text": "William Shakespeare (Stratford-upon-Avon, Warwickshire, 1564ko apirilaren 26a [bataio eguna] - Stratford-upon-Avon, 1616ko maiatzaren 3agreg./apirilaren 23ajul.) ingeles antzerkigile, olerkari eta aktorea izan zen. Europako literaturaren ikur handienetako bat da, ingelesezko inoiz izandako idazlerik onena eta historiako dramagile handiena da, aditu askoren arabera. Egile oparoa izan zen, antzerkigintzan, narratiban eta poesian.Gaur egun ezagutzen diren bere lanen artean, kolaborazioak barne, 39 antzezlan, 154 soneto, bi poema narratibo luze eta beste zenbait bertso daude, azken hauen autoretza ziurra ez bada ere. Bere antzezlanak hizkuntza nagusietara itzuliak izan dira, eta beste edozein antzerkigileren baino maizago antzezten dira. Gainera, aztertzen eta ber-interpretatzen jarraitzen dute.\nStratford-upon-Avongo merkatari aberats baten semea zen eta jaioterrian egin zituen ikasketak. 1582an Anne Hathaway-rekin, bera baino zortzi urte zaharragoa zen emakumearekin, ezkondu zen eta hiru seme-alaba izan zituzten. Emaztearekiko harremanak txarrera egin zuten eta ondorengo urteetan, 1584tik aurrera, Londresera joan eta aktore eta antzerkigile bezala lan egin zuen. Lord Chamberlain-en antzerki konpainian aritu zen, eta 1588an hasi zen bere ospea zabaltzen. 49 urte zituela (1613 inguruan), Stratfordera erretiratu zela dirudi, eta handik hiru urtera hil zen. Shakespeareren bizitza pribatuaren erregistro gutxik irauten dute, eta horrek bere itxura fisikoa, sexualitatea, erlijio sinesmenak eta hari egotzitako lanak beste batzuek idatzi ote zituzten ala ez bezalako gaiei buruzko espekulazio handiak bultzatu ditu. \nShakespearek 1589 eta 1613 artean ekoiztu zituen bere lan ezagun gehienak. Hasierako antzezlanak komediak eta historiak izan ziren batez ere, eta genero horietan ekoiztutako lan onenetakoak dira. 1608. urtera arte, batez ere tragediak idatzi zituen, horien artean \"Hamlet\" (1601), \"Romeo eta Julieta\" (1597), \"Otelo\" (1603), \"Lear erregea\" (1603) eta \"Macbeth\" (1606), guztiak ingeles hizkuntzako lan onenen artean daudenak. Bere bizitzako azken fasean tragikomediak idatzi zituen, erromantizismo izenez ere ezagunak direnak, horien artean ospetsuenak honakoak izanik, \"Uda gau bateko ametsa\" (1595-96), \"Veneziako merkataria\" (1596-97), \"Romeo eta Julieta\" (1597), \"eta Windsordeko emazte alaiak\" (1601). Azken aldera, beste antzerkigile batzuekin ere kolaboratu zuen.\nShakespeareren antzerki lan asko kalitate eta zehaztasun ezberdineko edizioetan argitaratu ziren bere bizitzan. Hala ere, 1623an, bi aktore-kide eta lagunek, John Hemingesek eta Henry Condellek, \"Lehen Folioa\" (First Folio) izenarekin ezagutzen den testu behin betikoagoa argitaratu zuten, Shakespeareren obra dramatikoen hil ondorengo bilduma, bere antzezlan guztiekin bi izan ezik. Hitzaurrean Ben Jonson idazlearen poema bat agertzen da, famatua egin den aipu batekin \" Shakespeare ez da garai batekoa, baizik eta garai guztietakoa\".\nBizitza.\nHasierak.\nWarwickshire konderriko Stratford-upon-Avon herrian jaioa, eskularrugile eta herriko bailea zuen aita, John Shakespeare, eta burges-leinu zaharrekoa ama, Mary Arden. Ez da ezagutzen zehatz-mehatz zein egunetan jaio zen, baina 1564ko apirilaren 26an bataiatu zuten Stratfordeko Hirutasun Santuaren elizan. Adituek San Jurgi egunean, apirilaren 23an, jaio zela uste dute, eta 1616an egun berean zendu zen hain zuzen ere. Gauza segurua da Stratfordeko Grammar Eskolara joan zela ikastera, eta han, Oxforden ikasitako maisuen bidez, latina ikasi eta letra klasikoei buruzko ohiko ikasketak egin zituela. Gaztetatik maitemindurik, 1582an berak baino zortzi urte gehiago zituen Ann Hathawayrekin ezkondu, eta hiru seme-alaba izan zituzten: Suzanne nagusia, eta Judith eta Hamnet bikiak.\nJakiteko dago oraindik Shakespearek zer egin ote zuen hurrengo urteetan; beharbada herri txiki bateko maisu izan zen, eskolari buruzko gai asko baitaude Shakespeareren lanetan eta horietan, ikasleena baino gehiago, irakasleen ikuspegia agertzen delako.\n1596ko abuztuan, hamaika urte besterik ez zituela, idazlearen seme bakarra Hamnet hil egin zen. Stratforden lurperatu zuten. Kritikari batzuen ustez, semearen heriotzak \"Hamlet\"en antzezlana inspiratu zion (1601 inguruan). Lan zaharrago baten berridazketa zen, zoritxarrez galdua dagoena.\nLondres eta antzerkitik igarotzea.\nBadirudi 1587an Londresera joan eta antzerki giroetan sartu zela, hasieran ikusle nobleen zaldiak zaintzen nonbait, baina hortik aurrera aktore lanetan lehenik eta egile anonimo bezala gero.\nEz da behin betikotasunez ezagutzen Shakespeare idazten noiz hasi zen, baina aipamen garaikideek eta antzezpen erregistroek erakusten dute bere zenbait antzezlan Londresko eszenatokian egin zirela 1592an. Ordurako, Londresen aski ezaguna zen Robert Greene antzerkigile ezagunak, bere egunkarian eraso egin zion, eta hori da hain zuzen Shakespearek antzerkian egindako lanaren lehen aipamena. Greenek eszena-astintzailetzat (\"Shake-scenes\") salatu zuen. Biografoek iradokitzen dute bere karrera 1580ko hamarkadaren erdialdetik aurrera edozein unetan hasi zela, eraso horiek baino lehenago.\n1594an, \"Chamberlain Jaunaren gizonak\" (\"The Lord Chamberlain's Men)\" konpainiako egile eta -beste kide batzuekin batera- enpresaburu izan zen Shakespeare. Urte batzuk geroago, noble haren babesean jardundako aktoreak \"Erregearen gizonak\" (\"King's Men\") bilakatu ziren, hurrengo lau hamarkadetan Ingalaterrako antzerki-konpainia garrantzitsuena izango zena. Beraz, antzerkigile lanean hasi zenetik, garai hartako konpainia onenarekin, eta orduko aktore nagusia zen Richard Burbagerekin, loturik egon zen.\n1599an, konpainiako-kide talde batek, Thames ibaiaren hegoaldeko ertzean euren antzoki irekia eraiki zuten, \u201cGlobe\u201d izena jarriz. Halaber, 1608an taldeak Blackfriars antzoki estaliaren ardura ere hartu zuen. Shakespeareren ondasunen erosketa eta inbertsioen erregistroek adierazten dutenez, konpainiarekin zuen elkarlanak gizon aberats bihurtu zuen, eta 1597an Stratfordeko bigarren etxerik handiena erosi zuen, New Place izenekoa, eta 1605ean Stratfordeko parrokiako hamarrenen zati batean inbertitu zuen.\nShakespeareren obra batzuk 1594an hasita, \"kuarto\" formatoan argitaratu ziren. Eta 1598rako, bere izena salmenta puntu bihurtu ondoren, egunkarietako azaletan agertzen hasi zen. Shakespearek antzezten jarraitu zuen, bere eta beste zenbaiten antzezlanetan, idazle bezala arrakasta lortuz. Ben Jonson idazleak \"Lanak-\"eko 1616. edizioan \"Gizon bakoitza bere aldartean\" (1598) antzezlanean bere izena aipatzen du, eta baita \"Sejanusen erorketan\" ere (1603). 1623ko \"Lehen Folio\"an (\"First Folio\"), Shakespeare antzezlan guztietako antzezle nagusietako bat bezala agertzen da. Bestalde 1610ean, Herefordeko John Daviesek honakoa idatzi zuen, \"Will handiak\" sarri errege-rolak antzezten zituela.\nBere ibilbidean zehar, Shakespearek denbora Stratford eta Londresen artean banatu zuen. 1596an Stratforden New Place etxea erosi aurreko urtean, Thames ibaiaren iparraldeko Saint Helen auzoan bizi izan zen. 1599an ibaia zeharkatu egin zuen hegoaldera joateko, bere konpainiak bertan Globe Antzokia eraiki zuelako. Bestalde, 1604an ibaiaren iparraldera aldatu zen berriro, San Paulo katedralaren ondoko etxe ederren auzora. \nAzken urteak.\n1611n Shakespeare erretiraturik bizi izan zen Stratforden, baina John Fletcher-rekin batera historia kutsuko bi drama idatzi zituen,\"Henrike VIII\" (Henry VIII\")\" eta \"Bi senide nobleak\" (\"The Two Noble Kinsmen\"), eta baita galdutako beste hirugarren bat, \"Cardenio\" izenekoa.\n1616ko apirilaren 23an hil zen, emazteari \u00abnire bigarren oherik onena\u00bb utzi ondoren (ez dago argi zer adierazi nahi zuen). Annerekin ezkonduta jarraitu zuen hil zen arte, eta Susannah eta Judith bi alabek bizirik iraun zuten. Lehena John Hall doktorearekin ezkondu zen. Hala ere, Susannah eta Judithen seme-alabek ez zuten ondorengorik izan, eta beraz, gaur egun ez dago idazlearen oinordekorik. Dena den, baziren esamesak Shakespeare William Davenant poeta eta antzerkigilearen benetako aita izan zela.\nShakespeareren heriotza edariarekin lotu izan da beti. Iruzkin hedatuenen arabera, mozkorraldi baten ondorioz izan zuen sukar handiagatik zendu zen. Dirudienez, antzerkigilea Ben Jonson eta Michael Drayton lankideekin bildu omen zen ideia literario berri batzuk ospatzeko. Alemaniako zientzialariek egin berri dituzten ikerketak diotenez, litekeena da idazle ingelesak minbizia izatea.\nHil zenerako, Shakespeareren 18 obra inguru zeuden argitaratuta, gehienak \"kuarto\" erako argitalpen piratetan, bere lanak argitaratzeaz arduratu ez zelako. 1623an, Shakespeareren lagun eta lankide izan ziren John Heminge eta Henry Condell aktoreek haren antzezlan gehienak argitaratu zituzten, \"Lehen Folioa\" (\"First Folio)\" izeneko bilduman. Argitalpen piratetan baino testu hobeak izateaz gain, ordura arte argitaratu gabeko beste 18 antzezlan ere ageri dira.\nShakespeareren gorpua Stratfordeko Hirutasun Santuaren Elizako (Holy Trinity Church) presbiterioan lurperatu zuten. Presbiterioan lurperatua izatearen ohorea, elizako aldare nagusitik gertu, ez zen antzerkigile bezala zuen ospeagatik izan, baizik eta elizako hamarren bat 440 liberatan erosteagatik (kopuru handi samarra garai hartan). Shakespeareren hilobi-monumentuak, bere familiak hilobitik gertu dagoen horman eraikia, idazteko jarreran erakusten du, eta urtero bere jaiotzaren oroimenean, eskuan hegazti luma berri bat jartzen zaio. \nGarai hartan ohitura zen, hilobi berrietarako lekua behar zenean, antzinako hilobiak hustu eta edukiak gertuko hezurtegi batera eramatea. Entziklopedia Britainiarraren arabera, bere gorpuzkiak hobitik aterako zituzten beldurrez, Shakespearek honako epitafio hau osatuko zuen bere hilarriarentzat:\nElezahar baten arabera, Shakespeareren lan argitaragabeak bere hilobian daude. Inor ez da ausartu elezaharraren egiazkotasuna frogatzen, beharbada epitafio horren madarikazioaren beldurrez.\nEz da ezagutzen Shakespeareren erretratu guztien artean zein den idazlearen irudiarekiko leialena, horietako asko faltsuak baitira eta hil ondoren margotuak, \"Lehen Folioa\"ren grabatuan oinarrituta. \"Chandos erretratua,\" Londreseko National Portrait Galleryn dagoena,1600 eta 1610 artean datatutakoa dena, egokiena dela uste da. Bertan, egilea gutxi gorabehera berrogei urte zituela agertzen da, bizarrarekin eta urrezko uztai bat ezkerreko belarrian duela.\nShakespeare mundu osoko estatua eta oroigarri askotan gogoratua izan da, besteak beste Southwark katedraleko hileta monumentuan eta Westminster abadiako \"Olerkarien txokoan\".\nShakespeareri buruzko eztabaida.\nBitxia da mendebaldeko kanonaren egileetako bati buruz gerokotasunera iritsi den ezagutza guztia, espekulazio ezberdinenekin osatutako nortasun bat besterik ez izatea. Eztabaidatu izan da, baita ere, Shakespeare ote den bere lanen benetako egilea. Batzuk Francis Baconi, Christopher Marloweri edo zenbait egileri eman dizkiete. Irudipen horiek guztiak, egileari buruz eskura dauden datuak oso gutxi izateak baino ez ditu sortzen, eta bere obra bikainaren neurrigabekeriarekin kontrastatzen dute. Eta horrek, interpretaziorik bihurrienei ere amore ematen die.\nEgiletzaren arazoa.\nShakespeare 1616an hil eta ia ehun eta berrogeita hamar urtera, berari esleitutako lanen benetako egiletzari buruzko zalantzak sortzen hasi ziren. Kritikariak, \"stratfordiarrak\" (Stratforden jaio eta hil zen William Shakespeareren tesiaren aldekoak) eta \"anti-stratfordiarrak\" (lan hauek beste egile bati esleitzearen defendatzaileak) artean banatu ziren. Bigarren aukera hau, gaur egun, oso gutxiengoa da.\nDokumentu historikoek erakusten dutenez, 1590 eta 1620 artean Shakespeareri esleitutako hainbat antzezlan eta olerki argitaratu ziren. Eta antzezlan hauek antzezten zituen \"Lord Chamberlainen Gizonak\"\u00a0(ondoren \"Erregearen Gizonak\") konpainiak, bere kideen artean izen horretako aktore bat zuen. Aktore hau William Shakespearerekin identifika daiteke, bere testamentuan antzerki konpainiako kideei dohain batzuk egiten baitzizkien.\nZein da Shakespeareren egiletza zalantzan jartzeko arrazoi nagusietako bat? Munduko Entziklopedia Liburuaren arabera, \"Stratford on Avon\u201deko aktore batek hain maila altuko lanak idatzi izana sinestea. Bere nekazal jatorriak ez zuen egile bikainari buruz zuten irudiarekin bat egiten. Entziklopedia horren arabera, ustezko idazle gehienak \"nobleziakoak edo beste estamentu pribilegiatu batekoak ziren\". Horrela bada, Shakespeareren aitatasun literarioa zalantzan jartzen zuten askok. Uste zuten \"egile ikasiak, finak eta goi mailakoak bakarrik idatzi zitzakeela lanok\". Hala ere, aditu askok Shakespearek idatzi zituela uste dute.\nEzkontzaren zoriona.\nAutorearen bizitza pertsonalari eta ustezko homosexualitateari buruz iritzi asko eztabaidatu dute. Espekulazioen oinarri nagusia, bere baimenik gabe argitaratu zen soneto-bilduma originalean aurkitzen da. Emaztea eta hiru seme-alaben ama izandakoa bera baino zaharragoa zen, eta ezkondu aurretik haurdun zegoen. Bere testamentuko aipamen ospetsu batean ere oinarritzen da susmo hori: \"Nire bigarren oherik onena utziko diot\". Orokorrena da, bikotearen harremana ez zela guztiz ona. Baina kontrakoa dioenik ere bada, antzerkigileak soneto bat eskainiko baitzion bere emazte andreari, \u201c\"Munduko emaztea\u201d\" (\"The World 's Wife)\" izenekoa.\nOso gertutik jarraitu da gainera, Shakespeareren sonetoetako krudelkeria emakumeen irudiarekiko, eta ondorioz, bere sareetan harrapatuta erortzen ziren gizonen inozotasuna. Emakumearen promiskuitate, haragizko eta faltsukeriaren gaiak, antzerkigileak umorez deskribatzen eta kritikatzen dituenak, froga nahikoak omen dira gizonekiko zuen nolabaiteko zaletasuna. Eta beste aldean, badira emakumeen irtirinerako gaitzespena oinarritzat hartzen duteak, betiere emakumeen azalkeria eta interes materialistak aipatuz.\nArazo guzti hau nahasi egiten da une batez bere pasarte ezagunenetako batzuk aztertuz gero. Shakespearek \"Nahi duzuenez\" izeneko komedian, agerian uzten du gizonezkoen munduaren ustelkeria, eta Rosalinda emakumeak duen gaitasuna hasierako ordena berrezartzeko eta bakera iristeko. Hala ere, tramaren heroina emakumezko figura bat den arren, balentria handiak egiteko balorea soilik gizon baten papera hartzen duenean izaten du, hain zuzen Jupiterren maitale maskulinoa zen Ganimedes mitologiako pertsonaiarena.\nErlijioa.\n1559an, Shakespeare jaio baino bost urte lehenago, Elisabet I.aren erregealdian, Ingalaterrako Eliza, ziurgabetasun garai baten ondoren, Eliza katolikotik banandu egin zen behin betiko. Horregatik, katoliko ingelesak anglikanismora bihurtzeko presionatuak izan ziren, eta legeak ezarri ziren bihurtzeari uko egiten ziotenak jazartzeko. Historialari batzuen arabera, Shakespeareren garaian fede berriaren inposaketaren aurkako oposizioa, oso garrantzitsua eta hedatua egon zen. Kritikari batzuk, ebidentzia historiko eta literarioetan oinarrituz, Shakespeare oposiziogile horietako bat zela argudiatu dute, nahiz eta ez dute hori frogatzerik lortu. Egia esan, erosoago aurkitu zen Jakobo I.a filokatolikoaren erregealdian, Elisabet I.a antikatolikoarenean baino.\nBadira zantzuak antzerkigilearen familiako kide batzuk katolikoak izan zirela. Garrantzitsuena John Shakespeare aitak sinatutako liburuxka bat da, non bere katolizismo sekretuaren profesioa egiten zuen. Testua, XVIII. mendean Shakespeareren jaiotetxeko habeetako baten barruan aurkitua, Edmond Malone ikerlari ospetsuk aztertu zuen. Hala ere galdu egin da, eta, beraz ezin da egiazkotasuna frogatu. Bestalde, John Shakespeare elizako zerbitzuetara joaten ez zirenen artean zegoen, baina uste da hori \"zorrengatik auzipetua izateko beldurragatik\" izan zela, eta ez erlijio anglikanoa ez onartzeagatik.\nShakespeareren kultura.\nShakespeareren hezkuntzari buruz asko ezagutzen ez den arren, artistak ez zuen unibertsitate heziketarik jaso, eta unibertsitatetik igarotako Ben Jonson lagunak, noizbait deitoratu zuen \"bere latin eskasa eta are gutxiago greziarra\", baina hori ez zen oztopo izan \"Avoneko zisne gozoa\" deitzeko, eta \"ez da mende batekoa, garai guztietakoa baizik\" esateko.\nNeurri batean, bere heziketa ez hain eskasa (Stratforden eskola on bat zegoen, eta Shakespearek bertan latindar klasiko asko ezagutu ahal izan zituen) abantaila bat izan zen, bere kultura ez baitzen moldatu garaiko ohiko patroiaren arabera. Autodidakta bezala, liburu-saltzaile batekin izandako adiskidetasunari esker, oso bakanak ziren iturri literarioetara sarbidea izan zuen. Bere idazkien azterketek irakurle amorratua izan zela adierazten dute. Testu batzuk benetako zentoak dira, iturri ezberdinenetako idatzietatik aterata. Baina funtsean, lau izan ziren bere lanen inspirazio iturriak: historialari ingelesak, era guztietako ipuinak eta miszelaneak, bere aurreko ekoizpen dramatiko ingelesa argudioak eta pertsonaiak ateratzeko, eta azkenik mitologia.\nShakespearek asimilatzaile handia zela onartu zuen, eta batzuetan obra osoak berridatzi zituen (adibidez, berea baino lehenagoko \"Hamlet\" bat egon zen, 1589ko Thomas Kyd-ena, eta arrakastatsua izan arren iraun ez zuena. Baina Shakespeare bertan inspiratu zen). Halaber, lan desberdin askotako testuak aipatu edo gogora ekarri zituen. Baina jarraitzen zituen ereduak gainditzeko gai zen, erabat zaharra zen zerbait berri bihurtuz, bizitza berria emanez. Hala ere, erabat originala izatea ere lortu zuen, batzuetan nahita tradizio orotatik kanpo kokatuz, bere sonetoetan bezala, kanon guztiak inbertituz eta gizon bati zuzendutako kantutegi bat eginez, non momentuko nartzisismoa bertan behera uztea eskatzen zen, maitasunarekiko garrantzia sortzeko.\nBere obra.\nAurrekariak: antzerki isabeldarra.\nShakespeare antzerkigintzan hasi zenean, trantsizio garai bateko aldaketak jasaten ari zen. Jatorrian, Ingalaterrako antzerkia ikuskizun herrikoia zen, sasoi hartan hedatutako beste dibertsio batzuekin lotua, \"bear baiting\"-arekin adibidez (hartz kateatu baten borroka txakur amorratuen aurka).\nBere sustraiak Erdi Aro berantiarrean aurkitzen dira, tradizio dramatiko hirukoitz baten: a) \"mirariak\" edo \"misterioak\" (\"mystery plays\"), gai erlijiosoak dituztenak eta gremio ezberdinen jaiak goraipatzeko erabiltzen zirenak; b) moraltasunak edo \"obra moralak\" (\"morality plays\"), izaera alegorikoekin eta jada aktore profesionalek antzeztuak; eta c) \"interludio\" gortesauak, nobleak entretenitzeko asmatutako antzezlanak.\nNoblerik nabarmenenek, euren izenak zeramatzaten aktore taldeak babesten zituzten. Horrela sortu ziren isabeldar garaian, \"Hundsonen Gizonak\" (geroago \"Chamberlain Jaunaren Gizonak\" deitua), \"Almirantearen Gizonak\" eta \"Erreginaren Gizonak\" bezalako konpainiak. Batzuetan, antzerki konpainia horiek beren babesle aristokratikoen jauregietan antzezten zuten. \"Erregearen Gizonak\" taldeak adibidez, Jacobo I.a erregeak konpainia babestu ondoren, gortean hilean behin antzezten zuen. Mezenas baten babesa izatea funtsezkoa zen antzezlanak etorkizunean arrakasta izango zuela ziurtatzeko.\nSasoi hartako hasiera baten, antzezlanak ostatuen barruko patioetan ematen ziren. Shakespeareren garaian ere leku horietako batzuk antzerki-emanaldiak hartzen jarraitzen zuten. Hala ere, ez ziren oso egokiak emanaldietarako, batzuetan ostatuen ohiko jarduera zaratatsuek zaildu egiten baitzituzten aktoreen saiakerak. Gainera agintarien oposizioa zuten, han sortzen ziren desorden eta liskarrengatik kezkatuta, eta baita lantzean behin gertatzen ziren \"inkontinentzia praktika gaiztoengatik\". Antzezlekuok higienearen faktorearen aurka ere bazeuden: izurriteak nahiko ohikoak ziren, eta bilera jendetsuak ez ziren komenigarriak osasuna sustatzeko.\nArrazoi horiengatik pixkanaka antzerki-jarduera arautzen zuen legeria sortu zen, gero eta zailagoa bilakatuz ostatuetan antzezpenak egiteko baimenak lortzea. Horrek eraman zuen antzoki finkoak eraikitzera hirien kanpoaldetan. Osasuntsuagoak ziren, eta aktoreen jarduera sendotu eta profesionalizatu egin zuten. Lehen antzokia, soilik \"Antzokia\" (\"The Theatre\") deitua, 1576an eraiki zen. Geroago beste batzuk jaso ziren: \"Ohiala, Larrosa, Zisnea eta Globoa\" (\"The Curtain, The Rose, The Swan eta The Globe\"). Azken hau, 1599an eraiki zen, eta gainontzekoak bezala Londresetik kanpo kokatuta zegoen, Udalarekin arazoak saihesteko. Guztien artean ospetsuena egin zen, eta William Shakespeare partaide zeneko konpainiaren gustukoena ere bazen.\nAntzoki berri hauek guztiak ostatuetako patioen ereduari jarraituz egin ziren. Bakar bat ere ez da kontserbatzen jatorrizko egoeran, baina bere forma nolabaiteko hurbilketarekin ezagutzeko aukera dago, garaiko erreferentzia batzuei esker. Itxura hexagonal edo oktogonaleko esparruak ziren (salbuespenak bazeuden), erdi estalita zegoen eszenatoki batekin, aire zabaleko hareatza baten erdialderantz apur bat sartzen zena. Guztia bizpahiru solairuko galeriaz inguratuta zegoen. Antzeztokiak bi maila zituen, bata harearekiko metro bat pasatxokoa, teilatuarekin eta zutabeen bidez lotuta, eta bestea pixka bat altuagoa, tramoia maneiatzeko eta eszenaratzeko behar zen aparatua ezkutatzen zuen teilatu batekin. Bandera bat eraman zezakeen, edo dorre baten itxura hartu. Antzoki hauek nahiko edukiera errespetagarria zuten. \"Globoak\" adibidez, 2.000 ikusle inguru har zitzakeela kalkulatu da.\nEszenografia bakuna izanik, ardura nagusia interpretearen esku geratzen zen, eta ondorioz bere teknikaz gain-interpretatzera jotzen zuen hizkeran, keinuetan eta janzkera deigarrian. Emakumeek agertokira igotzea debekatuta zutenez, beren paperak haur edo nerabeei ematen zitzaizkien, eta hori anbiguotasun erotikoaren jolas komikoari eskaintzen zitzaion. Hitza oso garrantzitsua zenez, patioan aurreratzen zen eszenatoki zatia bakarrizketa ugarietarako erabiltzen zen. Margotutako atzealderik ez zegoen, eta aktoreak publikoaren irudimena erabiltzen zuen. Ikuslegoa nabarra eta heterogeneoa zen eta ondorioz, aipamen zakarrekin, txiste zuhur eta xelebreekin, maitasun adeitasun dotoreenak eta pedantekeriarik bihurrienak nahasten ziren.\nEntzuleek antzerkira prezio aldakor bat ordainduz sartzen ziren, eskainitako postuaren erosotasunaren arabera. Sarrera merkeenak zutik egotea eskatzen zuten, eguraldiaren gorabeheretara egokituz. Hain merkeak ez zirenak nobleziari eta jende aberatsari egiten zizkien mesede, estalpean eta eguzkitik babestuta esertzeko aukera zutelako.\nAutore dramatikoaren lanbidea ez zegoen ondo ordaindua, eta obren gaineko eskubide guztiak antzezten zituzten enpresen esku geratzen ziren. Horregatik obrek, askotan, bateratze eta moldaketa ugari jasaten zituzten hainbat lumen aldetik, ez beti prestuak eta errespetuzkoak. Edo sarri aktoreen apetaren menpe jasaten zituzten ebakidurak. Egilearen izena bi edo hiru urte beranduago baino ez zen aipatzen (eta askotan zehaztugabetasunez). Beraz, idazleek ez zuten bere lanaz gozatzen, konpainian akziorik ez bazuten behintzat. Shakespeare eta beste antzerkigile batzuk ordea, elkarrekin lan egiten zuten, eta irabaziak banatzen zituzten.Isabeldar antzerkiaren, eta bereziki Shakespeareren antzerkiaren, ezaugarririk garrantzitsuenetako bat, bere tramak biratzen dituen maila ugariak dira. Tragikoa, komikoa, poetikoa, lurrekoa eta naturaz gaindikoa, erreala eta fantastikoa nahasten dira neurri handiagoan edo txikiagoan lan hauetan. Malenkoniatsuaren eta aktiboaren arteko trantsizioak azkarrak dira, eta sarritan, eszenako duelu eta borroken bidez agertzen dira, garai hartako oso gustuko koreografia animatua izan behar zutenak.\nBufoia (\"fool\") shakespeariar obrarako pertsonaia garrantzitsu bat da, adierazpen eta erraztasun askatasuna ematen baitio. Ezgaitasun mentala edo gabezia fisikoa aitortzen zitzaion, fuste handiagoko pertsonaien ahotan debekatuak izango ziren gai polemikoei buruz gauzak esatea edo iritzia ematea ahalbidetzen ziona. Zalantzarik gabe trikimailu hori ezin hobea zen autore ingelesarentzat, erregetzaren aurkako edozein kritika justifika bailiteke beste pertsonen orokortasuntzat hartzen ez duen pertsonaia bati esleituz, pairatzen dituen gabeziak direla eta.\nShakespeareren antzerkia.\nLehen Folioa.\nEskuizkribu holograforik eta konposizio-data zehatzik ez dagoenez, oso zaila da kronologia bibliografiko shakespearianoa ezartzea.\"Lehen Folioak\" (First Folio), bere literatur ekoizpenaren zatirik handiena biltzen duen liburua, 1623an argitaratu zen, egilea hil eta zortzi urtera.\nBilduma honek bere ekoizpen dramatikoa hiru arlotan banatzen zituen, historiak, komediak y tragediak, eta 750 kopia egin ziren. Gaur egunera heren bat iritsi da, gehienetan osatu gabeko aleak. Lan honi esker, egilearen inprimatu gabeko antzezlan dramatikoen erdiak gorde ziren, Shakespeare historiara egile dramatiko bezala pasatzeaz ez baitzen arduratu. Nahiago zuen olerkigintza.\n\"Lehen Folioak\" soilik 36 lan dramatiko biltzen ditu (ez da edizioan bere poema lirikorik aurkitzen), horietatik 11 tragediatan, 15 komediatan eta 10 lan historikoetan banatuta. Tradizionalki Shakespeareri esleitutako lan batzuk ez ditu barne hartzen, \"Perikles\" eta \"Bi senide nobleak\" komediak kasu, ezta \"Eduardo III.a\" lan historikoa ere. \"Perikles\" antzezlanean Shakespeareren parte-hartzea nahiko ziurra dela dirudien bitartean, ez da gauza bera gertatzen beste bi obrekin, eta beraz, kanon shakesperianoan sartutako tituluen kopurua, bertsioen arabera, 37 eta 39 artekoa da.\nTragediak.\nMendebaldeko tragedia askok bezala, Shakespearek graziaren paretik erori eta hiltzen den protagonista bat deskribatu ohi du, gainontzeko protagonistekin proportzio estuarekin batera. Antzerkigileak generoaz egiten duen bira, komediaren aurkako poloa dela iradoki izan da. Gizakiak halabeharrez zoritxarrekoak direlako zentzuaren adibideak ematen ditu, beren akatsengatik edo, are gehiago, beren bertuteak tragikotasun \u00a0ironikoarekin erabiliz. Edo patuaren izaeraren bidez, edo gizakiak sufritzeko, erortzeko eta hiltzeko duen izaeraren bidez... Bestela esanda, amaiera halabeharrez zorigaiztokoa duen irudikapena da.\nGuztira hamaika tragedia idatzi zituen, eta horien arteko batzuen taularatzeak gaurdaino ailegatu dira. Patua eta familien arteko liskarrak direla eta, elkarrengandik bereizi eta gazterik hil beharra duten maitale gazteen istorio lirikoa da Shakespeareren lehen tragedia handia: \"Romeo eta Julieta\" horren estiloa, ordea, literario eta artifizial samarra da batzuetan. \"Julio Zesar\" drama berriz, antzinako Erromako gaiekin zerikusia duen lehena, ahalegin horretan emandako beste urrats bat da.\nShakespeare tragediarik bikainenak idazten ari zen garaian, Jakue I.a izendatu zuten Ingalaterrako errege, eta bere babespean hartu zituen \"Chamberlain Jaunaren Gizonak\" (\"Lord Chamberlain's Men)\" taldekoak. Garai honetakoak dira Shakespeareren lorpen artistikorik handienak: \"Hamlet\", \"Otelo\", \"Lear erregea, Antonio eta Kleopatra, eta\" \"Macbeth\"; azken honen Eskoziari buruzko gaia, erregeren arreta erakartzeko izango zen agian. Tragedia hauetan agertzen dira bai Shakespeareren protagonista sonatuenak, baita haren poesia dramatikorik goi-mailakoena ere. \"Hamlet\" eta \"Oteloren\" artean sailkatzen zailak diren hiru komedia daude, kutsu maltzurra eta tristea dutelako \"komedia arazodunak\" edo \"komedia ilunak\" izenez elkartzen direnak: \"Atenasko Timon,\" \"Tito Androniko\" eta \"Koriolano\". Antzezlan hauek, ez zuten inoiz arrakasta handirik lortu.\nOndoren zerrendatzen dira Shakespeareren tragedia guztiak, idatzi ziren gutxi gorabeherako dataren arabera sailkatuta:\nKomediak.\nGuztira hamazazpi komedia idatzi zituen, eta funtsezko ezaugarrien artean bis komikoa aurkitzen dugu, hitz-jokoz beteriko lengoaiaren dialektika, hots, klase sozial, sexu, genero edo boterearen araberako izaera kontrajarriak (adibide adierazgarri bat \"Bazapiztia hezia\" litzateke). Eta baita aipamen eta konnotazio erotikoak, mozorroak eta dispertsio kaotikorako eta nahasmendurako joera, historiaren argumentuak galdutakoa berreskuratzea eta naturaren esparruan dagokion lehengoratzea ekarri arte.\nKomediaren panoramak gainera, gizarte baten esplorazioa dakar, non bere kide guztiak modu berdinean aztertzen diren, gizarteak bere lan historikoetan ikusten duen bezala. Gizarte-moten galeria bezala, beraz, komedia espazio zabalagoa da, tragikoa eta historikoa baino, eta Shakespearek hobeto islatzen du bere garaiko gizartea. Nahiz eta arlo horretan egileak pertsonaia bereiziak sortzeko duen talentua ere nabarmentzen duen, Falstaffen adibidean bezala.\n1591-1595 bitartean komedia hauek idatzi zituen: \"Hanka-sartzeen komedia, Veronako bi zaldunak, Amodioaren lan galduak\",\u00a0eta \"Basapiztia hezia\". Bigarrena idazle gazte baten lana da: zorrotza, hizkera-aberastasun handikoa, eta garai hartako nahiz literaturari buruzko aipamen ugari dituena. Heldutasun handiagoko komediak dira \"Uda-gau bateko ametsa\", \"Veneziako merkataria\", eta \"Zarata asko ezertarako\". 1595-1599 bitartean idatziak. Shakespeareren komedien ardatza amodioa izan ohi da beti, eta emakume heroien bizkortasuna dute ezaugarri. Bestalde, \"Hamabigarren gaua\"\u00a0eta \"Zeuk nahi duzunez\" dira, biak 1600 aldera idatziak, Shakespeareren maisu-lanak genero honetan.\nOndoren zerrendatzen dira Shakespeareren komedia guztiak, idatzi ziren gutxi gorabeherako dataren arabera sailkatuta:\nLan historikoak.\nLehen Folioan \"lan historiko\" bezala soilik Ingalaterrako historia berriarekin zerikusia dutenak sailkatzen dira. Gai historikoko beste lan batzuk, antzinako Erroman girotutakoak kasu, edo Eskoziako benetako errege bat protagonista duen Macbeth bera ere, ez dira atal honetan sailkatzen. Guztira hamaika dira (edo hamar, gaur egun apokrifotzat jotzen den \"Eduardo III.a\" kanpoan utziz gero). Antzerkigileak lan hauek garatzeko erabilitako iturria oso ezaguna da: Raphael Holinsheden \"Kronikak\".\nBere lan historikoen artean, errege ingelesei buruz idatzi zituen hamar liburu bildu ohi dira, \"Historia Zikloa\" izenaz ezaguna, eta zazpi errege ingelesi eskainia. Ziklo honek \"Lear Erregeari\" (errege legendario bat) eta \"Macbeth\"i (Eskoziako Macbeth erregearen bizitzan oinarritua) buruzko lanak baztertzen ditu, eta baita \"Eduardo III\".ari buruzko lan bat (nahiz eta gero eta zantzu gehiago egon berak ere parte hartu zuela, ez da ziurra egilea nor izan zen). Bestalde, ziklo honek \"Jon erregea\" eta \"Henrike VIII.a\" ere baztertu egiten zituen, urteen sekuentzia historikoa ez jarraitzeagatik.\nGarai hartan ikuslegoaren zati handi bat analfabetoa zela kontuan hartuta, lan hauek istorioa komunikatzeko eta ondorioz, abertzaletasuna eta ingeles kulturarekiko maitasuna sustatzeko modu egoki bat irudikatzen zuten, baita gerra zibilekiko arbuio sentimendu bat pizteko ere. Entretenimendua emateaz gain, obra historikoek monarkiaren boterea berresten eta justifikatzen zuten, legitimitatea zalantzan jar zezaketenen aurrean. Shakespeareren antzerkian erregea, ordena kosmikoaren ordezkaria da lurrean. Hori da geroago Greenblatten mailako akademikoek aztertuko zutena, nagusi den diskurtsoan Isabeldar antzerkiak benetako autoritatea finkatzeko, ordena mantentzeko eta subertsioari adorea kentzeko duen gaitasunean zentratuz.\nAntzerki konpainiek beren babesle aristokratikoekiko zuten menpekotasuna zela eta (eta \"Erregearen Gizonak\"ek kasuan, autoritate errealarekiko), logikoa da nobleziako pertsonaia historikoak protagonista dituzten eta Ingalaterrako historian garrantzitsuak diren obrak idatzi eta antzeztea. Henrike V.aren kasua jasotzen da adibidez, Ingalaterraren betidaniko arerioa zen Frantziako tropen Agincourteko batailan garaile izan zeneko gertaeran oinarritutako antzezlanean. Gertaera historiko nabarmenei berriro helduz, porrotak alde batera utziz eta garaipenaren heroismoa gehiegikeriaz erakutsiz (agintean zen erregeari egozten zitzaiona), lan hauek, koroarekiko herri-debozioa areagotzea lortzen zuten.\nHala ere, aditu batzuek uste dute Shakespeareren lan historikoek monarkiari buruzko kritika ezkutuak ere badituztela, justiziarekin sor daitezkeen arazoak saihesteko disimulatuta.\n1590 eta 1594 urteen artean, Shakespearek \"Henrike VI.a\"-ren hiru zati ospetsuak, eta \"Rikardo III.a\" idatzi zituen. Lau drama hauek 1422 eta 1485 urteen arteko Ingalaterrako historiaren tetralogia osatzen dute, eta \"Rikardo III\"-ak Shakespeareren ordu arteko karakterizazio kementsuena eskaintzen du: Richard Crookhack konkordunarena. Lan historiko hauek osatzen dute lehen aldi honetako multzorik handiena, garai hartan hauek baitziren herrikoienak eta baita egiteko errazenak ere. Bigarren tetralogia batek ere aurreko gertaera historikoak ukitzen ditu, eta \"Rikardo II.etik\" \"Rikardo III.era\" bitarteko antzezlanek modu dramatikoan azaltzen dute historiari buruzko Tudortarren bertsio ofiziala.\nOndoren zerrendatzen dira Shakespeareren komedia guztiak, idatzi ziren gutxi gorabeherako dataren arabera sailkatuta:\n\"Eduardo III\".a zerrendako lehenengoaren egileari buruzko zalantza handiak daude. Azkenekoa, \"Henrike VIII\".a, John Fletcherrekin elkarlanean idatzia izan zela uste da.\nEleberri edo fantasiazko komedia berantiarrak.\n1608an \"Erregearen Gizonak\" konpainiak beste areto bat erosi zuen, Blackfriars delakoa, eta neguan kriseiluen argitan antzezten zuten han, Globe Antzokian estalperik gabe biltzen zirenak baino ikusle finagoen aurrean. Garai horretako mundu magikoan, Beaumont eta Fletcher komediagileek bazekiten ikusle haiei nahi zutena ematen, eta haien eraginpean idatziko zituen agian Shakespearek \"Perikles\" eta \"Zinbelino\" tragikomediak, azken garaiko eleberri eta fantasiazko komedia genero honetako bere bi maisulanen aitzindari bezala: \"Neguko ipuina\" eta \"Ekaitza\".\nProsaz edo bertsoz idatzitako zaldun-narrazioak fantasia heroikoko genero bat ziren, oso ohikoa Europan Erdi Arotik Errenazimentura arte. Zaldun-liburuek ingelesez, frantsesez, espainieraz, italieraz eta alemanez, gainera, mito eta elezahar zelta eta anglosaxoiak izan zitzaketen, magia eta fantasia ere tartean zeudela. Gainera, kristautasunaren aurreko mitologia galtzearen nostalgia nabaria zen. \nGaldutako obrak eta apokrifoak.\nShakespearek John Fletcherrekin idatzi zituen lan batzuk galdu egin dira, adibidez \"Kardenio\", Miguel de Cervantesen On Kixote Mantxakoaren pasarte baten inspiratua. Edo \"Bi zaldun noblea\"k (1613), \"Quarton\" 1637 inguruan erregistratua izan zena; azken lan hau \"Lehen Folioan\" sartu ez zenez, irakurle askok zalantzan jartzen dute antzerkigilearen autoretza bertan. Bestalde, eta ekoizpen shakespeariar askok dituzten gorabeherak ikusita, badira erdiak Fletcherren soslai eta estilora egokituko liratekeela diotenak.\nIritzi kritikoa.\nShakespeareren hizkuntza izugarri aberatsa da. Hamabost mila hitz inguru erabiltzen ditu, eremu linguistiko guztietatik hartuak: prosa latinotik, herri hizkeratik, herri eta probintzietako dialektoetatik, hainbat lanbide-hizkeratatik, etab.\nPertsonaia bakoitzak, bere mailaren arabera, hizkuntza errealista edo estilizatua erabiltzen du, ahozko hizkuntzaren tonua gordez. Hitza bera ere, garrantzia handitzen dion beste bigarren esanahi batez aberasten da askotan. Hizkuntzalariek esango luketen bezala, adiera ugari hartzen ditu adierazleak. Hitz joko inplizituak edo ironikoak dira, esanahi bikoitza dutenak, lizunak sarritan, eta tragedia handienetan ere agertu ohi direnak. Hor dago unibertsoaren poetizazioa ere.\nBadirudi Shakespearek ezin duela hitz egin irudirik gabe. Agian irudien erabilerak adierazten du ondoen idazle haren garapena. Hasierako irudiak arranditsuak dira, klixeak sarritan, distira poetikoaren fama hartzeko baino gehiago objektuak irudikatzeko aukeratuak.\nAntzeko bilakaera sumatzen da erretorikan, sintaxian, bertsoetan eta antzerkian bertan ere. 1590 urtearen inguruan Londresko antzokiak ematen zituzten antzezlanak, gizon gazte batenak eta antzerkigintza gazte batenak ziren: obra kartsuak baina aldakorrak. Agerraldi bakar batean erretorika ederra eta zentzurik gabeko hizkera jasoa aurki daitezke, estilo dramatiko bikaina eta zoritxarreko sormen zatiak. Garai batean esaten zen lan hauek lankidetzan eginak zirela, eta gaizki zeuden zatiak Shakespeareren lankideek egindakoak zirela orobat.\nBaina, artista guztiek bezala, Shakespearek ere ikasi beharra zuen, bere ahalmenak probatu beharra, eta antzerkia erabili zuen horretarako. Honela,\"Tito Androniko\" antzezlana nahaspila odoltsua bada ere, nahaspila hori beharrezkoa izan zen gero \"Macbeth\" eta \"Lear Erregea\" obretako izu kontrolatua lortu ahal izateko. Eta \"Henrike VI.e\"ko alegiazko istorioek eta gehiegikeriek, berriz, \"Rikardo III.aren\" antzezlan bikaineko zital makiavelikoaren une gorenera eramaten gaituzte zuzen-zuzenean.\nShakespeareren olerkigintza.\nSonetoak.\nZalantzarik gabeko garrantzia duen antzerkigilea izateaz gain, Shakespeare poeta eta sonetista ere izan zen. Orokorrean, bere burua lirikotzat jotzen zuela uste da, egile dramatiko bezala baino gehiago, eta bere garaia soilik lirikagatik irautea espero zuela. Batez ere olerki narratibo eta mitologiko luzeak idatzi zituen arren, bereziki soneto liriko hutsen egile bikain bezala gogoratzen da. Sonetoen kronologia zehaztea zaila da, baina 1592 eta 1599 artean konposatuak izan zirela uste da.\nBere soneto batzuk, 138 eta 144, gehi beste hiru \"Amodioaren lan galduak\" komedian sartuak, inprimaturik atera ziren \"Erromes sutsua\" izeneko olerki lirikoen bilduma baten. Sonetoen gaiak maitasuna eta denbora dira, nolabait kontrajarriak; azken gai honetan iheskortasunari dagokionez sakontzen du, batzuetan metafisikara iritsiz. Soneto bakoitzak mugimendu dramatiko bat ere badu, eta bere irakurketan batez ere mezuaren balio moral eta espirituala antzematen da. Eta baita uzten digun filosofia ere, bizitzak ematen digun denbora urria aprobetxatzea horretan murgiltzeko. Bestalde, Shakespeare gauza berriak esatera ausartzen da, hala nola adiskidetasunaren eta maitasunaren arteko desberdintasunik eza, eta baita emakumearenganako eta gizonarekiko maitasunaren arteko funtsezko desberdintasunik eza ere.\nOlerki luzeak.\nShakespearek oso maite zuen poesia; garai hartan hain gogokoa zen gai klasikoa ukituz zenbait poema narratibo egin zituen, hala nola, \"Venus eta Adonis\", izurria zela eta antzokiak itxita zeudenean, eta \"The Rape of Lucrece\" (1594, \"Lukreziaren bortxaketa\"). Kontu handiz argitaratu ziren biak eta Southamptongo kondeari, Henry Wriothesleyri, eskaini zizkion. Garai hartan bertan, Shakespeareren soneto eztiak zabaltzen hasiak ziren eskuizkribu bidez haren adiskide minen artean. \"Sonnets\" haiek, egileak Londreseko giro fin eta hiritarrari eginiko erantzunaren adierazpenak izango ziren agian, baina gaur egun ezinezkoa da egiazko egoerak alegiazko eta konbentzionaletatik bereiztea, edo lehen sonetoetako mutil lirain hura edo azkenetako dama beltzarana nor ziren jakitea.\nEpio Stolo idazleak zioenez, musek Plautoren hizkuntzan hitz egingo lukete latinez hitz egin nahi balute, eta aditu batzuek diote musek Shakespeareren esaldi ederrean hitz egingo luketela ingelesez hitz egin beharko balute. Olerki ezagunenak honako hauek dira:\n\"Venus eta Adonis -\" (\"Venus and Adonis\", 1593)\n\"Lukreziaren bortxaketa - (The Rape of Lucrece\", (1594)\n\"Sonetoak -\" (\"Sonnets\")\n\"Maitale baten arrangura.\"\nS\"\"hakespeare denboran zehar.\nXVII. mendean, Ingalaterrako antzerkigileen artean bigarren lekuan jartzen zuten Shakespeare, Ben Jonsonen ondoren, eta baziren Francis Beaumonten eta John Fletcherren atzetik hirugarren jartzen zutenak ere. Baina XVIII. mendearen hasieran lehen mailara jaso zuen kritikak, eta geroztik ez da handik jaitsi. Iruzkingile batzuek ez dute onartu nahi Shakespeareren obrak Ingalaterra barneko probintzia batean lehen mailako eskolara joandako gizonarenak direnik, eta drama horiek aristokrataren batek edo, gutxienez, Oxforden edo Cambridgen lizentziatutako batek idatziak direla frogatzen saiatu izan dira. Hala, Christopher Marlowe, Francis Bacon, Elisabet I.a Ingalaterrakoaren garaiko moja bati edota Jesusen Konpainiari berari egotzi izan zaie obra horien egile izatea.\nXIX. mendean, Shakespeare Ingalaterrako \"Koblari Handia\" bilakatu zenean, bidezkoa izango zatekeen jakituriaren orakulu modukotzat eta sentikortasunaren eredutzat hartzea. Gaur egun, ordea, pentsa daiteke Shakespeare ez zela neutrala bere irudien erabileran soilik, irudi horien bidez adierazten zituen balio guztietatik ere aldendurik zegoela. Egia da antzerki-egituraren artetik poesia kutsu handia dariola noizean behin, baina ez gizabanakoaren sentimendu pertsonal gisa, edonork senti zezakeenaren adierazpide bezala baizik. Poetaren inpertsonaltasuna argitzeko, John Keats olerkariak dio poeta bera dela, paradoxaren paradoxaz, poetikotasun gutxieneko izakia.\nIdazlan euskaratuak.\nWilliam Shakespeareren hainbat lan euskaratuak izan dira:\nShakespeare pantailan.\nShakespeareren biografiaren bertsio zinematografikoen artean honakoak daude: John Maddenek zuzendutako \"Shakespeare maitemindua\" (\"Shakespeare in Love\") (1998), Ines Paris zuzendari eta gidoilariaren \"Migel eta William\" (\"Miguel y William\") (2011), Miguel de Cervantes eta Shakespeareri buruz, eta \"Anonimoa\" \"(Anonymus\") (2011), Roland Emmerichek zuzendua. Azken film honek, bere lanen egiletzari buruzko balizko erantzun bat planteatzen du, konplot politiko baten barnean.\n250 film inguru egin dira Shakespeareren testuetan oinarrituta, eta horrek agerian uzten du idazle honen lanaren eragin izugarria. Pantailara gehien eraman den lana \"Hamlet\" da, zinemarako 61 egokitzapen eta 21 telesailekin 1907 eta 2000. urteen artean. Shakespeareren lanetan oinarritutako film ezagunenak honako hauek dira:"}
{"id": "6378", "revid": "6950", "url": "https://eu.wikipedia.org/wiki?curid=6378", "title": "Tomate", "text": "Tomatea barazki mota bat da, \"Solanum lycopersicum\", eta landare horren fruitua. Munduko labore garrantzitsuen artean dugu tomatea. Kontsumoaren arabera, bi tomate mota bereiz daitezke: %\u00a075 kontsumo freskorako (entsaladarakoa) eta %\u00a025 industrian prozesatzeko (kontserbak egitekoa).\nHistoria.\nEspainiarrek ekarri zuten Europara. Mexikotik Iberiar Penintsulara XVI. mendean iritsi zen. Europan Italian erabili zen lehenengo aldiz jangai gisa 1550. urtearen inguruan. Gatza piper beltza eta olioz lagunduta jaten zen. XX. mendearen ia hasiera arte toki askotan pozoitsua zela kontsideratzen zen, belladonarekin zuen antza zela eta. Horregatik, saltsa moduan hedatu zen lehenik, eta mendeetan ez zen gordinik jateko ohitura sustraitu.\nKonposaketa.\nBere konposaketaren %\u00a092 ura da eta proteinak %\u00a01 soilik. Energia-kopuru txikia du: 100 g-ko 17 kilokaloria. 100 gramo tomatetan, 17 miligramo C bitamina, 1,2 miligramo E bitamina, eta 1.715 mikrogramo karoteno biltzen dira. Likopenoa zelula karotinoide bat da, kolore gorria duen konposatu kimiko bat, karotenoaren antzekoa, tomatearen pigmentu edo klorofilaren barruan dago eta kolore berezia ematen dio. Likopenoa oxidazioaren kontrakoa da. Gorputzean erradikal askeek sortarazten dituzten estres oxidatzaileei aurre egiten die eta, bide batez, zelulak babesten ditu. Hori dela eta, zenbait zientzialarik egiaztatu dutenez Yamamoto jaunak, Japoniako Kobeko Unibertsitatekoak edo Indiako Delhi Berriko Zientzia Medikoko Institutukoak, adibidez tomateak duen likopenoa minbiziari kontra egiteko guztiz ona da.\nLaborantza.\nTomateak edozein sasoiretan (negutegian) landatzen dira.\nNafarroan, 1998an lehenengo bost uzta-makinak erosi baziren ere, egun, industriarako tomatearen biltze lana erabat mekanizatuta dago.\nSukaldean.\nGeure-geureak diren plater batzuk tomaterik gabe ezingo lirateke prestatu: txipiroiak saltsa beltzean edo zamari erako baratxuria, esaterako. Tomate gordina, tomate-saltsa edo tomate-zukua oso arruntak dira. Oraingo euskal eta Mendebalde guztiko sukaldea tomaterik gabe beste zerbait izango lirateke.\nEntsaladaren osagai nagusietakoa da urazarekin batera.\nErrekor batzuk.\nTomate landare luzeena 19,8 metro, landare zabalena 85,46 metro koadro, ale gehien batera zituenak 1.355 koxkor; ale gehien eman zituenak 32.194 hazi zituen; ale handienak 5 kiloko pisua zuen; tomate barietate gehien dituen elkarteak 241 ditu."}
{"id": "6379", "revid": "336", "url": "https://eu.wikipedia.org/wiki?curid=6379", "title": "Alpeak", "text": "Alpeak edo Alpe mendiak Europa erdialdeko mendikate garrantzitsua da. Punturik garaiena Mont Blanc mendia da, 4.810 metrokoa. Alpeen inguruan dauden ibai emaritsu eta laborantza-lur aberatsei esker, gaur egun ezagutzen dugun zibilizazioa garatu zen. Beste mendi nagusiak Monte Rosa (4.634 m), Dom (4.545 m), Weisshorn (4.505 m) eta Cervino (4.476 m) dira. Italia, Alemania, Austria, Suitza, Frantzia, Liechtenstein eta Esloveniako hainbat eskualdetan hedatzen dira.\nEtimologia.\nAlpes hitzaren esanahi etimologikoa \"bailara\" da. Horrek agerian uzten du izena jarri zitzaienean, garrantzi handiagoa zutela larre garaiek mendi gailurrek baino. Europako herririk primitiboenetako bat osatzen duten zeltek \"alpe\" izena eman zieten orokorrean mendi malkartsu guztiei.\nEz dakigu zeltak ala latindarrak izan ziren izena jarri zietenak, baina bai bertako elurraren kolore zuri itzelak bultzatuta egin zutela. \"Alpes\" hitza latinezko \"albos\" (zuria) hitzetik etor liteke edo \"alb\" haren baliokide zeltarretik.\nAntzinako mitologia germaniarrean, Alp mendi gailurretan bizi zen aireko espiritu bat zen, noizbehinka inguruko herrietako lasaitasuna zapuztera jaisten zena.\nDeskribapen fisikoa.\nArku itxurako mendikatea da, 1000\u00a0km-ko luzera eta gehienez 400\u00a0km-ko zabalera duena. Ugariak dira 4000 metro baino gehiagoko mendiak. Irizpide geologiko eta geografikoak erabiliz, hiru sektoretan bana daiteke:\nOrogenia.\nMendikate horren formakuntza konplexu samarra da. Mesozoikoan (duela 245 eta 65 milioi urte, Aro Sekundarioan) eta Zenozoikoan (haren lehen zatian, Aro Tertziarioan) gertatutako mugimendu tektoniko batzuen ondorioz sortu zen, Magrebetik Uraletara zabaldu zirenak. Ingurune haietan itsas sakonune handiak zeuden, Afrikako eta Europako plakak elkartzean itxi zirenak: toleskuntza ikaragarriak sortu zituzten, iparralde eta mendebalderantz lehendabizi, eta hegoalde eta ekialderantz gero.\nToleskuntzen ondorioz, gainazaleko plaka sedimentarioak hauen norabide berean desplazatu ziren. Hala eta guztiz ere, konpresioaren ondorengo garaietan, hedapen mugimenduak egon ziren, altxatutako guneen flexioaren ondorioz. Horrek sortu zuen Alpeek egun duten orografia konplexua.\nGeologia.\nOrogenoetan, orokorrean, sekuentzia bera jarraitzen da. Erdialdean barne eremu kristalinoa dago, bi aldeetara toles eta zamalkudura gerrikoa eta horren alboan lurraldeaurre arroa edo \"foreland\" arroa. Alpeetan, ordea, ez da guztiz betetzen.\nBarne eremu kristalinotik hegoaldera, toles-zamalkadura gerrikoa eta \"foreland\" arroa daude, adierazitako ordenean. Po arroa hegoaldeko lurraldeaurre arroa da. Barne eremu kristalinotik iparraldera abiatuta foreland arroa topatuko dugu. Horrek esan nahi du alderanzketa bat dagoela eta orogenotik urrundu ahala deformazio kopurua murriztu beharrean handitzen dela. Kasu horretan, toles eta zamalkadura gerrikoa Jura mendilerroari dagokio, Alpeen ipar-mendebaldean.\nLurraldeaurre arroa eta toles eta zamalkadura gerrikoa alderantzizkatuak egotearen arrazoia Triasikoko materialen hedapenak eta horren portaerak baldintzatzen dute. Keuperreko materialek maila disarmonikoa osatzen dute, hau da, portaera moldakorrez osatutako geruza, gainetik eta azpitik dauden materialek esfortzuaren aurrean portaera desberdina izatea ahalbidetzen duena.\nAlpeak tlkaz eratu ian dira. Kontrako bi indarren eraginez, konpresioa gauzatzen da eta indar tangentziala sortzen da: harexen ondorioz, kontinente lurrazala eta litosfera loditu diren. Modu horretan, desoreka isostatikoa eratu zen. Orogeno Alpetarraren zamak eragiten duen esfortzu lateralaren eraginez, alboko materialek hondorapena jasan zuten, konpentsazioa lortzeko.\nHutsune hori sedimentuz bete zen (gerora, Molasse arroa izan zena). Behin lurralde aurre arroa metatuta, esfortzuek segitu zuten, baina metatutako materialen gainzamak material horien deformazioa saihestu zuen. Beraz, esfortzu hori desplazatu zen eta zamalkadurak lurralde aurre arrotik urrunago eratu, beti ere maila disarmonikotik gorako materialetan, azpikoak Keuper facieko materialen bitartez babestuta baitaude.\nOrogenoaren eremu sakonagoetan zamalkadurek basamentuan eragina izaten dute eta materialak metamorfismo gradu altuagoaren eraginpean pairatzen dute deformazioa. Hori dela eta, deformazioa moldakorragoa da eta deformazioa egokitzeko eskala handiko toles etzanak eratu ziren. Horren adibide Dent de Morcles da.\nBergentzia bikoitz asimetrikodun orogenoari esaten zaio. Guneko eremu deformatutik abiatzen diren narrasdura mantu erraldoiak iparralderantz daude eta iparralderako bergentzia nabarmena erakusten dute. Hegoaldeko toles eta zamalkadura gerrikoko egiturek, aldiz, hegoalderanzko bergentzia dute, baina eskala txikiagoan.\nKlima eta landaretza.\nAltuera eta erliebeak osoki mugatzen dute mendialde gaitz honek harturiko lurraldeen klima eta landaretza. Eurite ugariek (Frantzia aldeko Mediterraneo aldeko Alpeetan eta Austriako Alpeetan izan ezik) elur forma hartzen dute gailurretan. F\u0153hn izeneko haize beroak sortarazten dituen urtze aldi azkarrek ur laster arin eta ugariak eragiten ditu.\n1.000 eta 2.000 m-ko altueran, labore lurren leku hartzen dute basoek, eta 2.000 m-tik gorako eremuetan lubizi eta betiereko da nagusi. Lantze-lurrak eta biziguneak behereko egutera edo eguzkialdeetan egokitu dira. Alpeetan sortzen dira Europako ibai nagusi zenbait (Po, Adige, Rodano, Rhin, Drave)\nGlaziarrak.\nEgun dirauten glaziar alpetarrak Kuaternarioko glaziazio handiaren ondorio dira eta etengabe atzera egiten ari dira, gainera. Hala ere, XX. mende amaierako datuen arabera, glaziare ugari zenba daiteke mendikate osoan zehar. Handienak, ekialdetik mendebaldera, honakoak dira:\nBiztanleria eta ekonomia.\nAlpeetako biztanleria antzinakoa da: XIX. mendeko industria iraultzak (burdinbideak, hidroelektrizitatea, lurlan teknika berriak, turismoa) aldatu dituzte guztiz etxeko nekazaritza, abere hazkuntza eta artisautza oinarri zituen gizartearen bizi baldintzak.\nHerri txikietako biztanleria urritu egin da, handiagoenen faboretan (Grenoble eta Innsbruck hiriek 100.000 biztanletik gora dituzte). Alpeetako industria elektrizitateaz baliatu da industria zaharrak indarberritu eta elektrokimika nahiz elektrometalurgia garatzeko (Valais, Aosta, iparraldeko Alpe frantsesak, Bolzano eta Save jugoslaviarra).\nKomunikabideen garapenak, bestalde, badu ikustekorik aurrerapen horrekin: burdinbide tunelak daude, adibidez, Fr\u00e9jus (1871), San Gotardo (1882), Aarlberg (1884), Simplon (1906); nazioarteko mendate eta errepideak, Furka (1886), Galibier (1891), Iseran (1937), Grand-Saint-Bernard eta Mont Blanceko tunelak, kasu.\nNegu kirol eta atsedenaren inguruan garatu den turismo industriak izugarrizko indarra hartu du Alpeetan, eta populazioa berriz emendatu. Bainuetxe termalak \u2014asko ugaldu dira\u2014eta, nagusiki, negu kiroletarako egonlekuak Alpeen geroa baldintzatzen duen turismoaren garapen azkar baten ondorio zuzena dira.\nBibliografia.\nApraiz, A (2005): Plaka tektonika: Lurraren funtzionamendua ulertzeko teor\u00eda. UEU, 329-353."}
{"id": "6380", "revid": "237", "url": "https://eu.wikipedia.org/wiki?curid=6380", "title": "Euroa", "text": ""}
{"id": "6386", "revid": "336", "url": "https://eu.wikipedia.org/wiki?curid=6386", "title": "Geneva", "text": "Geneva (frantsesez \"Gen\u00e8ve\", ahoskatua; arpitanez: \"Gen\u00e8va\", ahoskatua; alemanez: \"Genf\", ahoskatua) Suitzako hiri garrantzitsuenetariko bat da, herrialdeko mendebaldean kokatutakoa eta bigarren populatuena, Zurichen ondoren (194.565 biztanle).\nBertan hitz egiten den hizkuntza nagusia frantsesa da.\nGeografia.\nGeneva edo L\u00e9man lakuaren mendebaldeko muturrean dago: lakua hiriko osagairik ezagunenetakoa da.\nBanaketa administratiboa.\nPregny-Chamb\u00e9sy, Cologny, Ch\u00eane-Bougeries, Veyrier, Carouge, Lancy, Vernier eta Grand-Saconnex inguruko udalerriak ditu."}
{"id": "6388", "revid": "2241", "url": "https://eu.wikipedia.org/wiki?curid=6388", "title": "Pluton (argipena)", "text": "Pluton hitzak esanahi ezberdinak izan ditzake:"}
{"id": "6389", "revid": "58701", "url": "https://eu.wikipedia.org/wiki?curid=6389", "title": "Li Po", "text": "Li Po edo Li Bai (701-762) txinatar olerkaria izan zen, Tang dinastiaren garaian bizi zena. \"Poeta hilezkorra\" deitutakoa, \"yue fu\" izeneko poema fantastikoak dira bere poemarik ezagunenak. Yangtze ibaian mozkorturik ito egin zela uste dute askok.\nBizitza eta aroa.\nErdialdeko Asiakoa zen jatorriz, eta baliteke etnikoki guztiz txinatarra ez izatea ere, eskualde haietan Txinako kuturarekin kontaktuan beste ingurune etniko batekoa baizik (pertsiar, turkiar...).\nSuyab izeneko hirian bizi izan zen umetan, gaur egun Kirgizistan den lurretan, baina nerabezara, merkatarien bere familiarekin, Sichuan eskualdean igaro zuen.\nTang garaia izan zen poesia txinatarraren urrezko aroa, eta hartan gehien nabarmendu zirenak Du Fu eta Li Po izan ziren, zeinak bizi zirelarik ere ospetsu izan ziren. Estiloz, ordea, ez zen beste asko bezain \"txinatar\", beharbada bere jatorriagatik, eta pertsonaia bakartia izan zen: Du Fuk onartu zuen Liren eragina, baina ez beste poeta askok, ezikusiarena egin ziotela dirudi. Bere poesian, halaber, exotikoarenganako erakarmen bat igartzen da.\nTang dinastiako beste poeta esanguratsu batzuk dira:\nTradizioaren arabera, itorik hil zen mozkor gau batez, aintzira batean ilargiaren isla harrapatzeko ahaleginean.\nEuskaraz.\n1982. urtean Idatz&amp;Mintz literatura aldizkariaren \"separata\" edo eskuliburu gehigarri gisa argitaratu zen Joseba Sarrionadiak atondutako \"LI PO poema batzu\" lana.\nMaiatz aldizkarian bi olerki euskaratu zituen 1985ean Itxaro Bordak. Hona bat, \u975c\u591c\u601d edo \"Gaueko pentsakizun isilak\", Bordak \"Nostalgia\" izenburuarekin emana:\n\u5e8a\u524d\u660e\u6708\u5149\uff0c \u00a0 Ohe aurrean ilargi betea dago;\n\u7591\u662f\u5730\u4e0a\u971c\uff0c \u00a0 lurrak izotz zuriz jantzia dirudi.\n\u8209\u982d\u671b\u660e\u6708\uff0c \u00a0 burua altxatzen dut ilargiari sogiteko\n\u4f4e\u982d\u601d\u6545\u9109\u3002 \u00a0 apaltzen dudanean sor herriari pentsatzen dut.\n\"Mandarin dotore\" liburuan (2003) Rafa Egigurenek itzulita Li Poren poema batzuk jaso ziren, Tang dinastiako beste autore batzuekin batera.\nArmiarma Proiektuaren itzulpenen Euskarara Ekarriak atalak beste itzulpen batzuk ere zerrendatzen ditu."}
{"id": "6393", "revid": "1545", "url": "https://eu.wikipedia.org/wiki?curid=6393", "title": "Gerhard Schr\u00f6der", "text": "Gerhard Fritz Kurt Schr\u00f6der (Mossenberg-W\u00f6hren, Blomberg, Ipar Renania-Westfalia, 1944ko apirilaren 7a) alemaniar politikaria da, 1998-2005 bitartean Alemaniako kantziler izandakoa. Rosneft Errusiako petrolio konpainiaren Administrazio Kontseiluko lehendakaria da 2017ko irailetik.\nLehen urteak eta ikasketak.\nBlombergen jaio zen, familia xume batean, 1944ko apirilaren 7an. Sei hilabete geroago hil zen haren aita, Bigarren Mundu Gerrako Errumaniako frontean borrokatzen ari zelarik. Amak etxeak garbitzen lan egin zuen. Gerhardek mandatuak egiten eta denda batean saltzen jardun behar izan zuen, gau eskolan batxilergoa ikasi bitartean. Eraikuntzan ere lan egin zuen. 1966\u20131971 bitartean, zuzenbide ikasketak egin zituen G\u00f6ttingengo Georg-August Unibertsitatean.\nBizitza politikoa.\n1960ko hamarkadaren hasieran, Alemaniako Alderdi Sozialdemokratako kide egin zen, eta denbora gutxian nabarmendu. Urte haietan, marxistatzat jotzen zuen bere burua, eta borroka antinuklearrean aritu zen. 1978an Sozialista Gazteen lehendakari hautatu zuten, eta 1980an Bundestageko diputatu.1986an, Saxonia Behereko hauteskundeetara aurkeztu zen, baina Ernst Albrecht, CDUko hautagaia, nagusitu zitzaion.\n1990ean, berriz aurkeztu zen Saxonia Behereko hauteskundeetara, eta haren alderdiak irabazi zuen botoen %\u00a044,2rekin, alderdi kristau-demokrataren kaltean, 14 urteren ondoren. Berdeen laguntzarekin Saxonia Behereko lehendakari hautatu zuten, eta haiekin koalizioko gobernua eratu zuen. 1993ko ekainean, Alemaniako Alderdi Sozialistaren Kongresu Berezian, uko egin zion sozialdemokraten lehendakaritzarako hautagai izateari, irabazteko aukera gutxi zuelako kontsentsuaren hautagai Rudolf Scharpingen aurrean.\n1994ko martxoan, Alderdi Sozialdemokratak gehiengo osoa erdietsi zuen Saxonia Behereko hauteskundeetan; beraz, lehendakari hautatu zuten berriro. 1995eko abuztuan, Alderdi Sozialdemokratako buruak, Rudolf Scharpingek, alderdiaren bozeramaile ekonomiko kargutik kendu zuen, sozialisten eta Helmut Kohl kantzilerraren alderdi kontserbadorearen politika ekonomikoen artean alde handirik ez zegoela adierazteagatik.\n1998ko martxoaren 1ean, Saxonia Behereko hauteskundeetan, haren alderdia atera zen ostera garaile, botoen %\u00a048 eskuraturik. Garaipen hori zela eta, Alderdi Sozialdemokratak hauteskunde federaletarako (kantziler izateko) hautagai izendatu zuen. Schroderrek uste baino errazago irabazi zituen hauteskundeak, eta Alemaniako gobernua sozialdemokraten esku geratu zen 16 urteko gobernu kristau-demokrataren ondoren.\nAlemaniako kantziler.\nSPD-Berdeak aliantzak Bundestageko gehiengoa lorturik, 1998ko urriaren 27an Alemaniako kantziler bilakatu zen Schr\u00f6der. 1989ko lehenbiziko seihilekoan Alemaniak Europar Batasunaren lehendakaritza hartu zuen; Ekialderako hedapena eta nekazaritzaren politikagintza komunari buruzko hitzarmen bat erdietsi, eta Romano Prodi eraman zuen Europako Batzordearen lehendakaritzara. Alabaina, eta atzerriko politikan lorpenak handiak izan arren, ezin izan zituen barne arazoak behar bezala menderatu. Hala, erabaki zelarik hondakin nuklearrak ez zirela gehiago atzerrira bidaliko, atzera egin behar izan zuen asmo horretan, eta horrek istilu handiak sortu zituen, ekologisten artean ez ezik, baita alemaniar guztiengan ere.\nHorrezaz gainera, naziotasunari buruzko legeen berrikuntzaren arazo neketsuari heldu behar izan zion; gobernu berriak etorkinei naziotasun bikoitzaren aukera uzten zion lege proiektua aurkeztu zuen. Proposamen horren ahultasuna \u2013Abdullah \u00d6calan atxilotu zutenean eraman zuten parlamentura, Europa osoan kurduak manifestazio gogorrak egiten ari ziren une berean\u2013, ondo baliatu zituen oposizioak, eta hala galera larria izan zuten SPDk eta Berdeek 1999ko otsaileko Hessengo hauteskundeetan, Bundesrateko gehiengoa galdu baitzuten. Ondoren, martxoan, Oskar Lafontaine Finantza ministroak dimisioa eman zuelarik, eta haren lekuan SPDren buru Schr\u00f6der kantzilerra ipini zutelarik, eta orobat Alemaniak Kosovoko Gerran, NATOren baitan, esku hartu zuelarik, argi geratu zen alde handiak zeudela gobernuko koalizioaren barruan.\nSchr\u00f6der indarturik atera zen 2000ko abenduko Nizako goi bileratik, handik aurrera Europar Batasunaren erabaki nagusien kontrola Alemaniaren esku izanen baitzen. 2001eko irailaren 11ko atentatuen ostean, 3.900 soldadu Afganistango Gerrara bidaltzea erabaki zuen gobernu federalak, Berdeen alderdiko legebiltzarkide batzuek aurkako botoa eman arren. 2002ko hauteskundeen atarian, Elba eta Donau ibaietako uholdeetan kaltetuei estatuaren laguntza bermatzeko izan zuen erreakzio azkarrak haren izen ona handitu zuen. Horrezaz gainera, hauteskunde kanpainan garbi mintzatu zen Iraken operazio militar bat burutzearen aurka.\n2002ko iraileko hauteskundeetan diputatu galera handia izan arren, Schr\u00f6derrek agintean segitu ahal izan zuen Berdeen igoerari esker. Ondorengo hilabeteetan, Frantziako presidente Jacques Chirac-ekin batera, Irak inbaditzearen aurkako jarrera agertu zuen. Herrialdeko datu ekonomikoak, ordea, oso ahulak ziren, langabezia handia, eta estatuaren zorra erraldoia. Egoerari aurre egiteko, ongizate estatua goitik behera aldatzeko egitasmoa plazaratu zuen 2004an gobernuak (Agenda 2010). Erreformek astindu handia emango zieten lan merkatuari, erretiratuen pentsioei, eta osasun eta zerga sistemari. Sindikatuen arabera, aberatsenen mesederako eta txiroenen kalterako ziren neurri horiek. Erreformen kontrako protesta handiak izan ziren.\n2005eko uztailean, zenbait eskualdetako bozetan (Sarre, Saxonia, Schleswig-Holstein, Ipar Renania-Westfalia) porrota jaso ondoren, Schr\u00f6derrek konfiantza mozioa galdu zuen Bundestagen; izan ere, hori zen bere nahia. Era horretan, Parlamentua desegiteko eskatu izan zion Horst Koehler presidenteari, hauteskundeak urtebetez aurreratu ahal izateko. Hauteskundeak irailaren 18an egin ziren, eta bi alderdi nagusiek oso emaitza paretsuak lortu zituzten, CDU-CSU batasunak SPDri aurrea hartu bazion ere. Negoziazio luzeen ostean kristau-demokratek eta sozialdemokratek hitzartu zuten gobernu akordioaren ondorioz, Angela Merkelren ordeztu zuen Schr\u00f6der kantziler karguan.\nPolitikaren ondorengo bizitza.\n2005eko azaroaren 23an, Angela Merkelek kantziler kargua hartu eta biharamunean, Schr\u00f6derrek diputatu akta utzi zuen; harrezkero, politika aktibotik erretiratu zen. 2006an, Nord Stream AG partzuergoko akziodunen ordezkari izendatu zuten. Akziodun nagusi Gazprom Errusiako gas konpainia duen partzuergo hori Nord Stream gasbidea eraikitzeko eratu zen. Kantziler ohia Gazpromen, hots, Errusiako estatuaren, enplegatu bihurtu izanak polemika handia piztu zuen Alemanian."}
{"id": "6395", "revid": "75584", "url": "https://eu.wikipedia.org/wiki?curid=6395", "title": "Martin Lutero", "text": "Martin Lutero \u2014jaiotzako izen-deiturez, Martin Luther\u2014 (Eisleben, Alemania, 1483ko azaroaren 10a - Eisleben, Alemania, 1546ko otsailaren 18a) apaiza, irakaslea eta teologoa izan zen, bai eta erlijio erreformatzaile eraginkorra ere.\nElizaren gehiegikerien aurka idatzi zituen \"Laurogeita Hamabost Tesi\"ek guztiz bizkortu zuten erreforma protestantearen etorrera. Haren irakaspenak zirela eta, Erreforma Protestantearen mugimendua sortu zen; batik bat protestantismoaren bertsio luteranista. Eliza Katoliko Erromatarrarekin hainbat alderdi teologiko adostu ezinean, Aita Santuarekiko mendekotasuna apurtzearen alde agertu zen eta kristautasunean adar berri bat. Egun, 70 milioi kristau luterano daude munduan, eta beste 400 miloi inguru beste adar protestanteetan.\nInprimagailuaren asmakizun berria zela medio, Martin Luteroren pentsaera erraz zabaldu eta beste teologoengan eragina izan zuen. Luteroren erreformak mota askotakoak ziren. Tokian tokiko hizkuntza arruntak, eta ez latina, erabili nahi zituen liturgian. Hortaz, Biblia alemanierara itzuli zuen. Apaizen ezkontzen alde egin zuen, eta Lutero bera ezkondu egin zen 1525eko ekainaren 13an.\nMartin Luteroren bizitzak eta idazlanek Europa Mendebaldeko Erdi Aroaren bukaeran eta Aro Modernoaren sorreran pauso handi bat, agian azkena, ekarri zuten.\nBizitza.\nLehen urteak.\nHans eta Margarethe Luderren semea zen; 1483ko azaroaren 10an jaio zen. 1484an familia Mansfelderra joan zen bizitzera, aitak bertan meategi batzuk zuzendu behar zituelako. Aitak semeak ikasketak izatea nahi zuenez, Mansfeld, Magdeburgo eta Eisenacheko eskoletara bidali zuen. 1501ean, 18 urte zituenean, Erfurteko unibertsitatera bidali zuen, legegizon izan zedin.\n1505eko ekainaren 17an Erfurteko agustindarren monastegian sartu zen, 1506an orden hartan, eta hurrengo urtean, apaiztu.\nIrakasle eta predikari urteak.\n1508-1546 urteetan Wittenbergeko unibertsitateko irakasle izan zen eta 1512an doktore titulua hartu zuen. Biblia irakasle gisa ezagun egin zen, eta Bibliari buruz eskolan egiten zituen iruzkinen bitartez gorpuztu zuen dotrina protestantea. Hasierako urteetan Elizaren dotrina ofizialetik kanpo ezartzen zuten zalantza handiak sortu zitzaizkion.\nGatazka Aita Santuarekin.\n\"Laurogeita hamabost Tesiak\" eta indulgetzien kontrako borroka.\n1514an Wittenbergeko parrokian predikari hastera deliberatu zuen, eta urtebetean berealdiko ospea jaso zuen herri xehearen artean, Idatzi Santuen gainean egiten zituen azalpenak zirela eta.\n1515ean epistolei buruzko iruzkinak idazten hasi zen eta 1517an, indulgentzien salmenta (pekatu baten ondoriozko zigorra kendu ahal izatea, diruaren truke) bereziki salatzen: horren ondotik abiatu zen Erreforma prozesua. Luteroren ustez, indulgentziak desegokiak ziren eta 1516 eta 1517an beren kontrako hiru sermoi predikatu zituen. Haren haserrea handituz joan zen eta azkenean 1517ko urriaren 31n \"Laurogeita hamabost Tesiak\" Wittenbergeko elizaren atarian jarri zituen. Testu hori alemanez idatzi zuen eta oso azkar hedatu egin zen inprentari esker. Handik bi astera bakarrik Alemania osoan zehar zabalduta zeuden, eta handik gutxira jadanik Europa osora.\nAita Santuaren erantzuna: eskumikatzea.\nJohan Eck teologoaren eta Tommaso de Vio Caietano domingotarren buruaren erasoek ez zuten atzerarazi eta 1520an \"An den christlichen Adel deutscher Nation\" (\"Germaniar nazioko aitonen seme kristauentzako agiria\"), \"De captivitate Babylonica ecclesiae pr\u00e6ludium\" (\"Eliza Babilonian gatibu\") latinez idatziriko tratatua eta \"Von der Freiheit eines Christenmenschen\" (\"Kristau gizonen askatasunaz\") liburua idatzi zituen. Hirugarren liburu horretan azaldu zuen Biblia dela autoritate gisa har daitekeen Idatzi Santu bakarra eta fedea dela kristau erlijioaren oinarri nagusia.\n1520ko ekainaren 15ean, Aita Santuak \"Exsurge Domine\" buldaren bitartez, jakinarazi zion bere doktrinaren 41 puntu ezabatzen ez bazituen, eskumikatua izateko arriskuan egongo zela. Luterok, ondoren, bulda jendaurrean erre zuen eta Aita Santuak, eskumikatu.\nLuteroren erbestaldia.\nWormseko dietak, eskumikaturik, Alemaniar Inperiotik erbestera egotzi zuen (1521). Frederiko Saxoniakoak Wartburg gazteluan jaso zuen eta egonaldi horretan Biblia alemanera itzuli zuen.\nWittenbergera jo zuen berriro eta, erreformaren hasieran berekin batean jardun zuen Thomas M\u00fcntzerren aurka jo zuen (\"Wider die himmlischen Propheten\", \"Zeruko profeten aurka\"), eta printzeen alde jarri zen laborarien matxinadan (1524-1525); hala ere printzeen sarraskiak salatu zituen.\nLuteroren ezkontza eta seme-alabak.\n1523ko apirilaren 8an Luterok hamabi monjeei Nimbschen monasteriotik ihes egiten lagundu zien, komentutik upel batzuetan atera zituen. Horietako hiru beraien senideekin joan ziren eta besteak Wittenbergera. Askeen talde horretan Katharina von Bora zegoen. Jakin zen Lutero edo Nicolas von Amsdorf-ekin ezkondu nahi zuela. 1525eko ekainaren hasieran Luterok Katharinarekin ezkondu nahi zuen. Lagunek ezer esan aurretik, ekainaren 13an harekin ezkondu zen. Katharina bere senarraren etxera aldatu zen, Wittenbergeko monasteriora. Hiru seme eta hiru alaba izan zituzten:\nEliza Luteranoa eraikitzen.\nLutero, apurka-apurka eliza luteranoa antolatzen hasi zen: kultuaren nondik-norakoak zehaztu, kantuak prestatu eta \"Katixima Handia\" (1529, \"Grosser Katechismus\") eta \"Katixima Txikia\" (1529, \"Kleiner Katechismus\") idatzi zituen. Horrela, erreforma gero eta gehiago zabalduz joan zen.\n1530ean \"Augsburgoko Aitorpena\" argitaratu zuen, luteranismoaren dotrina testu nagusienetako bat.\n1531n protestantismoaren aldeko printze alemanak biltzen zituen Schmakaldar Ligarako artikuluak idatzi zituen; nahiz eta berak publikoki beti mantendu egin zuen Karlos V enperadore alemanari ezin zitzaiola desobeditu, bere erabakiak okerrak baziren ere.\nLuteroren azken bidaia eta heriotza.\nLuterok Mansfelden aurkitu zuen heriotza. Bertara joan zen bere anai-arrebak laguntzeko meategi batzuengatik konde batzuekin zituzten arazoak konpontzen laguntzeko. Bidai horretan zegoela, bat-batean bularrean min handia somatzen hasi zen. Handik egun gutxira hil zen. Hain zuzen ere 1546ko otsailaren 18ko gaueko 2:45etan Eisleben, bere jaioterrian. Wittenbergeko jauregian lurperatu zuten, kristautasuna erreformatu zuen pulpitotik oso gertu.\nLuteroren ondarea.\nMartin Lutero erreforma protestantearen egile nagusietako bat izen zen. Inprentari esker Alemania osoko erreformistek irakurri zituzten bere idatziak eta pentsalari askorengan izan zuen eragina Europa osoan zehar.\nBai erreformak bai kontraerreformak garapen intelektual inportatea suposatu zuten. Adibidez jesuiten pentsamentu eskolastikoaren bidez, katolizismoaren kasuan. Biblia alemanera itzuli zuenez, alemaniar literaturaren sortzaileetako bat dela ere esan ohi da.\nLurralde luteranoetan erregeen botere absolutua txikitu egin zen. Katoliko eta protestanteen artean erlijio-gerra handiak egon ziren. Luteroren protesten mende bat eta gero, Bohemian gertatutako matxinada batek eragin zuen Hogeita Hamar Urteko Gerra, Alemania txikitu zuen katoliko eta protestanteen arteko gatazka handia."}
{"id": "6399", "revid": "58701", "url": "https://eu.wikipedia.org/wiki?curid=6399", "title": "Murasaki Shikibu", "text": " (c. 978-1014/1025) eleberrigile eta olerkari japoniarra izan zen.\nBere lanik ezagunena \"Genji Monogatari\" (\"Genjiren istorioa\") da, Historiako lehendabiziko eleberritzat jotzen dena. Bertan, gorteko printze baten amodio istorioak kontatuak dira, eta garaiko noble japoniarren bizitzaren lekukotzat hartzen da.\nMurasaki Shikibu Japoniako literaturan garrantzi handia duen emakume bat da, eta \"Genji Monogatari\" eskolan aztertzen den liburua."}
{"id": "6400", "revid": "512", "url": "https://eu.wikipedia.org/wiki?curid=6400", "title": "Friedrich Nietzsche", "text": "Friedrich Wilhelm Nietzsche (R\u00f6cken, Prusia, 1844ko urriaren 15a - Weimar, 1900eko abuztuaren 25a) filosofo eta filologo alemana izan zen, eta XIX. mendeko pentsalari modernoetako bat. Haren filosofiak eragin handia izan zuen XX. mendeko oso ideologia ezberdinetan. Oso filosofo aztertua eta eztabaidatua izan da, eta haren pentsamenduari askotariko interpretazioak egin zaizkio. Nietzscheren lanik nabarmenenak Honela mintzatu zen Zaratustra eta Moralaren genealogia dira.\nTestuinguru historikoa.\nXIX. mendea Europako iraultzen aldia izan zen: demografian, siderurgian, garraioan eta abarretan. Botere eta aberastasun grinak hedatu ziren. Zientzien garapena nabarmendu zen, eta teoria filosofiko berriak azaldu ziren. Industrializazioa: Lurrun makina eta gero, airezko, gasezko...motorrak landu, makina berriak sortu eta eskulana ordezkatu zuten. Aurkikuntza guztiak industrian aplikatu ziren, eta horrela produkzioa eta kalitatea hobetu ziren, eta altzairua, trenbidea... garatu ziren.\nMedikuntzako aurrerapenak elikadura hobetu zuten. Nekazaritza eremuetatik hirietara heldutako langile talde handiak hirietako auzo txiro eta baztertuetan pilatu ziren. Langileen egoera oso txarra izan zen, eta ez zuten bizitzeko adina irabazten. Klase burges aberatsak zuen boterea. Inperialismoa: Garaiko potentziak koloniak hartzeari ekin zioten. Populazioa asko handitu zen, eta europar askok emigratu zuten. Gainprodukzioaren arazoa bideratzeko merkatu berriak sortu ziren. Etnozentrismoa agertu zen, eta beraz, kolonietako kulturaren aurretik beraiena inposatu zuten. Mugimendu sozialak: mende honetan gizakiaren autonomiaren aldeko mugimenduak sortu ziren:\nBizitza.\nNietzsche urriaren 15ean jaio zen 1844an, R\u00f6cken herrixkan, Leipzig hiritik hurbil. Aita, Carl Ludwig Nietzsche, artzain luteranoa zuen, eta agian horregatik teologia eta filologia klasiko ikasketak hasiko zituen 1864. urtean Bonneko Unibersitatean. Gurasoen nahigaberako, ordea, berehala utzi zuen Teologia (seihileko bat soilik bete zuen), eta filologian sartu zen buru-belarri. 1865. urtean Leipzigeko Unibertsitatean sartu zen, eta bertan Arthur Schopenhauer eta Friederich Albert Langeren lanak ezagutzen hasi zen, filosofiaren munduan murgiltzen joan zelarik.\n1867-1868 urteetan prusiar armadan aritu zen borondatez, zaldi istripu batek zerbitzu militarretik kanpo utzi zuen arte. Urte horretan bertan ezagutu zuen Richard Wagner, bere bizitzan pisu handia izango zuen pertsona.\n1869an Leipzigeko Unibertsitateak doktoretza emango dio bere filologia lanengatik. Garai horietan Basileako Unibertsitateko irakasle lanetan zebilen (karrera bukatu gabe zuen arren), eta berehala irakasle izendatu zuten han, eta postu horretan arituko zen 1879 arte. Basileara bizitzera joatean Alemaniar Naziotasunari uko egin eta Suitzako hiritartasuna lortu zuen.\n1870an Frantzia-Prusia Gerran prusiarren alde mediku bezala lan egiteko baimena eman zion Suitzako Gobernuak. Gerran hilabete soilik egun zuen arren, bizitza osorako markatuko zuten gertaerak bizi izan zituen, bere osasuna betirako kaltetuko zituzten difteria eta disenteria ere bertan harrapatu zituelarik.\n1900ean hil zen Weimarren, nahiz eta bere azken urteak ohean, burmuin paralisi baten ondorioz egoera begetatiboan eman zituen.\nPentsaera.\nGaraiko kultura, erlijio eta mendebaldeko filosofiaren kritika zorrotza burutu zuen, bizitzarekiko jarrera moralen (positibo zein negatibo) analisi bidez hauen benetako izaera agerian utzi nahiz. Lan honek ondorengo belaunaldietan agertu ziren teologo, filosofo, psikologo eta literaturazaleengan eragin handia izan zuen. Bere ustez, Europan gaur egun nagusi den moral judu-kristaua gainditu beharreko gauza zen, eta Sokrates jotzen zuen moral horren errunduntzat.\nNietzscheren ezaugarri nagusi dira landuriko gaiak eta hauek lantzeko estiloa eta zorroztasuna. Bere garaian autore eztabaidatua izan zen oso, baina 44 urte zituela jasan zuen buruko kolapso batek bere lana geldiarazi zuen, 1900an hil zen arte bere ama eta arrebaren zaintzaren menpe egon zelarik.\nXX mendearen bigarren zatian bere lanak onarpen zabala erdietsi zuen, filosofia modernoaren irudi garrantzitsu bihurtu zelarik. Bere eragina bereziki nabarmena da filosofo existentzialista, fenomenologiko, postestrukturalista eta postmodernoengan. \"Susmoaren maisu\"-etako bat dela jo izan da, Karl Marx eta Sigmund Freudekin batera.\nLanak.\nNietzschek oparo eta ia amorruz idatzi zuen bere bizitza aktiboan zehar, ulertzen ez zuen gizarte baten aurrean. Buru osasuna guztiz galdu aurretik ere, gaixotasunak gorputza unatua zuela, arrebari diktatzen zizkion filosofia izkribuak. \"Moralaren genealogia, Ongia eta gaizkiaz haratago, Antikristoa, Ecce Homo, Honela mintzatu zen Zaratustra\"... idatzi zituen, besteak beste.\nEragina euskal letretan.\nJean Etxepare medikua izan zen aitzindaria Nietzscheren eragina euskal letretan jasotzen, bere 1910eko \"Buruxkak\" narrazio bilduman. Geroago, 1950-1960ko hamarkadetan Gabriel Aresti eta bereziki Jon Mirande nabarmendu ziren aleman filosofoaren ildoan. Gaztelaniazko Euskal Herriko idazleen artean Migel Unamuno, Pio Baroja eta Ramiro de Maezturengan ikus liteke Nietzscheren eragina (bereziki azken bi horien lanetan)."}
{"id": "6402", "revid": "56334", "url": "https://eu.wikipedia.org/wiki?curid=6402", "title": "Adam Smith", "text": "Adam Smith (Kirkcaldy, 1723ko ekainaren 16a greg./ekainaren 5ajul. - Edinburgh, 1790eko uztailaren 17a) ekonomialari eta filosofo eskoziarra. Ekonomiaren aita bezala ezagutzen da, bere Adam Smithek \"The Wealth of Nations\" (\"Nazioen Aberastasuna\") liburu sonatuarengatik (1776. urtean argitaratua). Lan honek ekonomia diziplina akademiko moduan garatu ahal izateko oinarriak jarri zituen, eta aldi berean merkatu librean oinarrituriko ekonomia libre baten aldeko aldarrikapen sutsua izan zen. Honela, ideologia liberalaren diskurso ekonomikoari funtsezko ekarpenak egin zizkion, gure garaian ere gaurkotasuna izaten jarraitzen dutenak.\nBiografia.\nKirkcaldyn (Eskozia) jaio zen 1723. urtean. Txikitan aitak bortxatu egin zuen, bere bizitzan zehar agerian gelditu izan ziren traumak sortuz. 1737an Glasgowko unibertsitatean sartu zen ikasle, bertan Francis Hutchesoneko Filosofia moralaren inguruko klaseak eman zizkiolarik. Ikasgai honetan (moral praktikoak bere lekua bazuelarik) oinarritu zuen Smithek, batik bat, Nazioen Aberastasuna. 1740an Oxfordeko Balliol Collegera ikastera joateko beka bat eskuratu zuen, baina, Nazioen Aberastasunean esan zuen bezala gainbehera zihoan ikastetxea zen hura. 1748tik 1751ra Edinburgon erretorika eta literaturko katedreden irakasle laguntzaile izan zen, eta David Humeren lagun egin zen, honek bere pentsakera eta obran eragin izugarria izan zuelarik.\n1751n logikako eta 1752an filosofia moraleko katedradun izandatu zuten Glasgowko unibertsitatean. 1763an, unibertsitatea alde batera utzi eta Buccleucheko 3. dukearen tutore lanetan hasi zen, honekin batera Frantzia eta Suitzatik bidaiatuz. Bidaia honetan lege naturalean, aberastasunean eta ordenean oinarrituriko politika eta ekonomia defendatzen zituzten fisiokrata frantziarrak ezagutu zituen. Bere teoria propioa osatzeko Fran\u00e7ois Quesnay eta Anne Robert Jacques Turgoten ideietan oinarritu zen. 1766tik 1776ra Kirkcaldyn bizi izan zen. 1778an Edinburgoko Aduanen zuzendari izendatu zuten eta lan honetan aritu zen 1790eko uztailean hil zen arte.\nLanak.\nSentipen moralen teoria.\n1759ko \"Sentipen moralen teoria\" (\"The Theory of Moral Sentiments\") berekoikeriak inongo paperik jokatzen ez duten giza jokabide guztiak aztertuz hasten da. Orduan jatortasun prozesua azaltzen da, zeinaren bidez norbanako gai den beste baten lekuan jartzeko, nahiz eta irabazirik ez jaso horren ordainetan. Honekin, Humek zuen kontzeptzio utilitarista kritikatzea bilatzen zuen Smithek. Obraren garapenak ikusle inpartzialaren aurkikuntzara darama, ekintzen egokitasuna eta ezegokitasuna ezarriko lukeen barne ahotsara hain zuzen. Lan honetan zehar autoreak sentipen moralen jatorria eta funtzionamendua azaltzen ditu: mendekua, bertutea, gorespena, ustelkeria, justizia\u2026 Emaitza sistema moralen kontzepzio historiko eta dinamikoa da, erlijioek ezarririko ikuspegi estatikoen aurrean.\nNazioen Aberastasuna.\n1776an Adam Smithek \"Nazioen Aberastasunaren izaera eta iturriei buruzko saiakera\" edo laburtuz \"Nazioen aberastasuna\" (\"The Wealth of Nations\") idatzi zuen. Lan honegatik ekonomia politikoaren aitzindaritzat du Smith aditu askok. Obra honek ekonomia politikoa zientzia politiko, etika eta jurisprudentziatik bereizteko ahalegin garbia erakusten digu. Bereizketa honetarako funtsezkoa da merkantilismoari (inperio kolonialei gehiago lotua iraultza industrialari baino) eginiko kritika.\nNazioen aberastasunaren tesi nagusia (ongizate sozialaren gakoa hazkunde ekonomikoan datza) lanaren banaketaren bidez indartzen da. Lanaren banaketa, bere aldetik, merkatuen zabalpenaren eta espezializazioaren bidez sakontzen da.\nObra honen berezitasunetako bat norberekoikeriaren bidez ongizate orokorra lortzen denaren aldarrikapena da. Hau askotan era okerrean ulertzen da, ordea, bekaizkeria hutsak ongizatea ekarriko balu bezala. Argi dago ordea, Smithentzat nork bere beharrak asetzeko modu onena bestearen beharrak aintzatetsi eta onartzea dela.\nObrak historiaren filosofia bat ere badarama bere barnean, gizakiarena soilik den elkartrukatzeko joera giza garapenaren motore bihurtzen baita. Gainera, gobernuen politika ekonomikoarentzako erreferente izatea bilatzen du lan honek, Esku Ikusezinaren eraginak ongi gobernaturiko gizartean soilik antzemango baitira.\nEragina.\nNazioen aberastasunaren inguruan interpretazio ugari egin dira."}
{"id": "6404", "revid": "1982", "url": "https://eu.wikipedia.org/wiki?curid=6404", "title": "Gerard Schr\u00f6der", "text": ""}
{"id": "6405", "revid": "336", "url": "https://eu.wikipedia.org/wiki?curid=6405", "title": "Eskozia", "text": "Eskozia (ingelesez eta eskozieraz, \"Scotland\"; Eskoziako gaeleraz, \"Alba\") Erresuma Batua osatzen duten lau herrialdeetatik iparralderen dagoena da. Ingalaterra eta Galesekin batera, Britainia Handiko uhartea osatzen du: uharte horretako heren bat hartzen du, eta 790 uharte baino gehiago ditu. Ipar eta mendebaldean, Ozeano Atlantikoarekin du muga; ekialdean, Ipar itsasoarekin; hegoaldean, Ingalaterrarekin; eta hego-mendebaldean, Ipar kanalarekin eta Irlandako itsasoarekin. Lurraldez, 78.772 km2 ditu, eta gutxi gorabehera 5.116.900 biztanle; beraz, 65 biztanle ditu km2-ko. Hiriburua Edinburgh da, eta hiririk handiena \u2013 Glasgow (haren hirigunean bizi dira Eskoziako biztanleen %\u00a020).\n1707 arte, Eskoziako Erresuma burujabea izan zen: urte hartan Britainia Handia sortzeko Ingalaterrarekin Batasun Agiria izenpetu zen. Batasunak ez zuen Eskoziako berezko sistema legal edo judizialaren aldaketarik ekarri, hau ordudanik Gales, Ingalaterra eta Ipar Irlandakotik ezberdina da, honenbestez nazioarteko zuzenbidean erakunde juridiko ezberdintzat onartu eta hartzen da. Berezko legeen biziraupena jaso da, baita eskoziar kulturako zati diren hezkuntza eta erlijio sistema ezberdinak ere eta hauek mendeetan zehar garatu dira.\nHizkuntza ofiziala ingelesa da lurraldean eta aitortutako hizkuntzak scotsera eta Eskoziako gaelera dira. Scotsera, ingelesaren oso antzekoa dena, germaniar hizkuntzen kidea da eta Eskoziako gaelera, aldiz, zelta hizkuntzen kidea da (biak indoeuropar hizkuntzen kideak dira), irlandera eta manxerarekin lotura estua duena.\nEtimologia.\n\"Scotland\" izendapena agertzen duen agiririk zaharrena X. mendeko \"Anglo-saxoi Kronika\" da, jatorri eztabaidagarria duen latinezko \"Scoti\" izendapenetik eratorria da, eta izen hori Hiberniako (gaur egungo Irlanda) biztanleak izendatzeko erabiltzen zen. Erromatarren garaian \"Scots\" edo \"Eskotoek\" gaur egungo Eskozia inbaditu zuen Irlandako tribu baten izena zen. \"Scotia\" edo \"Scottia\" hitzak, latinera arruntean agertzen da: \u00abScotsen lurraldea\u00bb edo \u00abeskotoen lurraldea\u00bb esan nahi du. Gainera \"Scotia\" hitza gaelera hitz egiten zen Eskoziako eremua izendatzeko bakarrik erabili zen; bestalde, izendapen hori \"Albania\" (gaeleraz, Eskozia izendatzeko \"Alba\" hitzetik zetorren) elearekin batera tartekatzen zen. Eskozia osoa izendatzeko \"Scotland\" izendapenaren erabilera Behe Erdi Aroan orokortu edo ohiko egin zen. Aro Garaikidean, ingelesez eta eskozieraz \"Scot\" izendapena Eskozia guztiko biztanleak izendatzeko erabiltzen da, betiere bere jatorri etnikotik at, eskoziar nortasuna nagusiki hiritartasunean oinarritzen baita eta ez etnian ala hizkuntzan. \"Scot\" izendapena eskoziera izendatzeko erabili ohi da, \"Lowlands\" edo Eskoziako Behe Lurretan hitz egiten den hizkuntza, alegia.\nGeografia.\nEskoziak 81.610 km\u00b2-ko hedadura du. Iparraldetik hegoaldera 441 km luze da eta ekialdeko kostatik mendebaldekora 39 eta 248 km arteko zabalera du. Bi zonalde geografikotan banaturik dago: \"Highlands\"-ak eta \"Lowlands\"-ak. Horrekin batera, Shetland, Orkney eta Hebrida uharteak ere Eskoziaren zatia dira.\nGaur egun Eskoziak 5 milioitik gora biztanle ditu; batez besteko detsitatea 66 lagun/km\u00b2-koa da.\nEskoziak Britainia Handiko uhartearen goialdeko herena hartzen du, europar kontinentearen ipar-ekialdean. Denera, 78.772 km\u00b2-ko eremuan hedatzen da. Eskoziaren lur-muga bakarra hegoaldean Ingalaterrarekin lotzen duena da eta 96 km ingurutan hedatzen da, ekialdeko kostaldeko Tweed ibaitik mendebaldeko Solwayko fiordora. Ozeano Atlantikoak Eskozia iparraldetik mendebalderuntz ingurantzen du, eta Ipar Itsasoa, berriz, bere ekialdean kokatzen da. Irlanda Eskoziako Kintyre penintsulatik 30 km-tara dago eta Norvegia, aldiz, Eskoziatik 400 km ipar-ekialderuntz dago, Faroe uharteak \u2013 310 km-tara, eta Islandia \u2013 798 km ipar-ekialderuntz. Eskoziako erdigune geografikoa, ohituraz, Badenochen dagoen Newtonmore herritik kilometro gutxitara dago, jendetsuenak diren eremuetatik iparraldera, halere honi buruzko iritzi ezberdinak daude, neurketak egiten diren eraren arabera, edota eskoziar uharteak kontuan hartzen diren ala ez.\nGaur egungo Eskoziako eremuaren hedadura 1237ko Eskozia eta Ingalaterraren arteko Yorkeko Akordioa eta 1266ko Eskozia eta Norvegiaren arteko Pertheko Akordioaren berdintsua da. Salbuespen batzuk ere badaude: antzina eskoziar lurraldea zen Man uhartea, orain Britainiar Koroaren Menpekoa da; XV. mendean Orkadak eta Shetland uharteak Norvegiari erosiak izan ziren; aldiz, Atlantikoan kokatzen den Rockall uhartetxo harritsua lehenik Erresuma Batuaren eskuetara igaro zen eta 1972ko Rockall Uharteko Akordioaren ostean, Eskoziaren jabego bihurtu zen. Halere, Irlanda, Danimarka eta Islandiaren aldetik Eskoziaren bereganatze horren legezkotasuna eztabaidan jarri da, eta nazioarteko zuzenbideari dagokionez, ziurrenik eraginik ez du izango. \nGeologia eta geomorfologia.\nPleistozeno aroko glaziazioetan zehar eskoziar lurralde osoa izotzez estalia zegoen, eta horrek gaur egungo paisaian berebiziko eragina du. Ikuspuntu geologikotik ikusita Eskozia hiru gunetan azpibanatzen da: Highlansetako fallaren ipar-ekialdean kokatzen diren \"Eskoziako Lur Garaiak\" eta uharteak, Arran uhartetik hasi eta Stonehavenera. Eskoziako eremu hau funtsean Kanbriar eta Aurrekanbriar aroko antzinako haitzez osatuta dago, eta ondorengo Kaledoniar orogeniar aroan goratuak izan ziren. Haitzez osatutako oinarri hau aro berriagoko arroka igneozko intrusioekin elkargurutzatzen dira, eta hauen aztarnek Skye uharteko Cairngorms eta Cuillin bezalako mendi multzoak sortu dituzte. Lehen aipaturikoaren salbuespen nabarmen bakarra hareharri estratuz osatutako \"Old Red Sandstone\" direlakoak dira, eta hauetan fosilak aurkitu izan dituzte, batez ere Morayko fiordoan. \"Highlands\", edo \u00abLur Garaiak\u00bb orokorrean menditsuan dira eta \"Great Glen\", edo \u00abHaran Handiak\u00bb banatzen ditu. Britainiar uharteetako garaiera handienak hemen kokatzen dira, 1.344 metrodun gailur handiena den Ben Nevis barne. Eskozia 790 uhartez osaturik dago, eta lau multzo nagusietan sailkatu daitezke: Shetland uharteak, Orkada uharteak eta Hebrida uharteak, eta azken hauen barnean Barruko Hebridak eta Kanpoko Hebridak daude. Gainera, eremu honetan ur gozo iturri ugari daude; horien artean Ness lakua edo Lomond lakua daude. Kostaldeko gune batzuk \"machair\" direlakoak dira, larrez estalitako dunak dituzten lursailak.\n\"Central Lowlands\" edo \"Central Belt\" bezala ezagutzen den eremua Paleozoiko aroko eraketez osatutako fosa tektonikoa da. Eremu honetako estratu sedimentario batzuk garrantzi ekonomiko handikoak suertatu dira, hauetan eskoziar Industria Iraultza burutzeko oinarrizko ikatza eta burdina baitzeuden. Gune honek jarduera bolkaniko sakona jasan du, Edinburgh hiritik hurbil dagoen Arthur's Seat muinoak ongi agerrarazten duenez, eta muino hau orain dela 300 urte Karbonifero aroan zehar aktibo egon zen sumendi garaiago baten aztarna da. Midland Valley bezala ere ezaguna, gune hau erabat laua da, nahiz eta Ochil Hills edo Campsie Fells bezalako muinoak ere badauden.\nHegoaldeko lautadak, edo \"Lowlands\" direlakoak 200 km luzerazko muino sail batzuez osatuta daude. Stranraerretik Dunbarrera doan falla baten hegoaldean kokatzen dira. Gune hau orain dela 400 edo 500 milioi urteko Siluriar biltegiez osatuta dago.\nFalla, haran edo \"glen\" direlakoek Eskozia ekialdetik mendebalderuntz gurutzatzen dute eta sarritan laku, edo \"lochs\" direlakoak izan ohi dituzte, adibide gisa Great Glen haranean kokatzen den \"Ness aintzira\", edota Higlandsetako Fallan kokatzen den Lomond lakua (Erresumako ur gozodun laku handiena). Bestalde Eskozia Ipar Itsasoan edo Ozeano Atlantikoan itsasoratzen diren ibaiek zeharkatzen dute, eta askotan fiordoetan itsasoratzen dira, adibidez Clydeko fiordoa, Fortheko fiordoa edo Tayko fiordoa. Eskoziako ibai luzehenak Tay ibaia (193 km), Clyde ibaia (171 km), Tweed ibaia (156 km) eta Spey ibaia (107 km) dira.\nUharteak.\nEskoziak 790 uharte baino gehiago ditu, lau talde nagusitan banatuta: Shetland, Orkney, Barruko Hebridak eta Kanpoko Hebridak.\nHauexek dira uharterik handienak:\nIbaiak.\nEskoziako ibaiak nahiko laburrak dira, luzeena ez baita 200 kilometrora iristen. Hona hemen luzeenak:\nFauna eta flora.\nEskoziako basabere eta landaretza Europaren ipar-mendebaldeko edozein lekutan aurkitu daitekeen ohikoa da, halere noizean behin ugaztun handiak ere ikus daitezke. Adibidez, hartz arrea, otsoa, ipar-katamotza, kastorea, elur oreina, altzea edota mortsa bezalako abereak orain ez gutxi arte eta beren behin-behineko desagepena arte ehizatu ohi ziren. Oraindik itsas txakur talde edo multzo garrantzitsuak badaude, bai eta zangak bezalako itsas hegaztien habia-lekuak ere. Arrano beltza ia bertako ikur nazionaltzat dute, eta honekin batera orain ez dela asko ia bere desagerpena arte ehizatuak eta orain Eskozian bersartuak izan diren buztan zuriko arranoa, arrano arrantzalea edo miru zuria bezalako hegaztiak ere badaude.\nUdan Eskoziako gailur menditsuetara berdantz edo \"Plectrophenax nivalis\" sailak joan ohi dira; neguan, aldiz, eper, erbi eta katazuri ugari euren negualdeko ileantzarekin ikus daitezke. Zenbait pinu baso ere kontserbatzen dira, eta hauetan \"Loxia scotica\" hegaztia bizi da, Britainia Handiko hegazti endemiko bakarra dena; habitat berbera hau basoilarra eta oilar lira, basakatua, katagorria eta lepahoriaren bizileku egokia da. Jada kriptozoologiaren atalean, Eskoziako abere edo piztia ospetsuena ezbairik gabe Ness lakuko munstroa da, eta hau ikusteko itxaropena duten ikertzaile eta turista ugari erakartzen ditu.\nHerrialde honetako landaretza askotarikoa da, zuhaitz kaduzifolio eta konifero ugariekin, eta mortu eta tundretan aurkitu ohi diren bertako espezieak ere badaude. Halere, bertakoak ez diren konifero espezien neurrigabeko landaketek eta abeltzaintza eta kirol jarduetarako (nagusiki basoilar eta orein ehizaketa) erabiltzen diren iparraldeko mortuek bertako landaretza eta basabereen eremu banaketan izugarrizko eragina izan dute. Perthshire konderrian kokatutako zuhaitz bat, Fortingalleko hagina, beharbada 5.000 urteko antzinatasuna duen hagina, Europako izaki bizidun zaharrena izan liteke. Kardalorea herrialde honetako lore nazionala da, Eskoziako Ezkutuan agertzen da eta \"Nemo me impune lacessit\" (euskaraz, \u00abInork ez nau haserretuko\u00bb) Eskoziako leloaren lotu daiteke.\nKlima.\nEskoziako klima epela eta ozeaniarra da, oso aldakorra. Ozeano Atlantikotik datorren Golkoko Korronteak eskoziar lurraldeak epeltzen ditu eta horregatik Eskoziak bere latitude berberean daude Oslo eta Mosku bezalako hiriek baino negu goxoagoak izan ohi ditu (halere uda epel eta hezeagoak izan ohi ditu). Hala eta guztiz ere, orokorrean Eskoziako tenperaturak gainontzeko Erresuma Batukoak baino baxuagoak dira: Eskozian erregistratutako tenperatura baxuena 1895ko otsailaren 11ean eta 1982ko urtarrilaren 10ean Grampian mendietan dagoen Braemar udalerrian harturiko -27,2 \u00b0C-koa (-16,96 \u00b0F) da, bai eta 1995eko abenduaren 30ean Highland eskualdeko Altnaharra udalerrian harturikoa ere. Neguko goreneko tenperaturak Lowlands ekualdeko 6\u00a0\u00b0C (42,8\u00a0\u00b0F) inguruan daude, eta udako goreneko tenperaturen batez bestekoa 18\u00a0\u00b0C (64,4\u00a0\u00b0F) da. Tenperatura gorenena 2003ko abuztuaren 9an Scottish Borders eskualdeko Greycrook udalerrian erregistratutako 32,9\u00a0\u00b0C (91,22\u00a0\u00b0F) da\nOrokorrean Eskoziako mendebaldea ekialdea baino beroagoa izan ohi da, hau itsas korronteen eragina eta Ipar Itsasoko tenperatura baxuen ondorioz da. Barruko Hebridetan dagoen Tiree udalerria planeta osoan eguzki gutxien duen lekuetako bat da: 1975an 300 ordu besterik ez. Eskozian zehar euri-jasa edo prezipitazioak oso aldakorrak dira. Highland eskualdeko mendebaldea oso eremu euritsua da, urteko 3.000 milimetrorekin. Lowlands eskualdean elurteak nahiko ezohikoak dira, baina garaiera handiko guneetan ohikoak dira. Braemar udalerriak urteko 59 egunetan elurteak jasaten ditu eta kostaldeko guneetan, aldiz, elurte egun batez besteko kopurua 10 egunetakoa baino gutxiagokoa izan ohi da.\nHistoria.\nHistoriaurrea.\nEskoziak Paleolitiko aroan biztanlerik bazuen ez da ezagutzen, gaur egungo eremua estali izan zuten jarraiko hainbat glaziaziok Mesolitiko aroa baino lehenagoko gizakien aztarna guztiak kendu baitituzte. Orain dela 11.000 urte iritsitako lehendabiziko gizataldeak ehiztariak eta fruitu biltzaileak izango ziren susmoa badago, lehenengo glaziazioaren izotzak iparralderantz atzeratzen hasi ziren garaia. Eskoziar lurraldean agertutako lehen gizakien kokalekuak orain dela 9.000 urte ingurukoak dira eta lehengo herriak, berriz, orain dela 6.000 urtekoak. Adibidez, aro honetakoa da Skara Braeko kokalekua, Orkada uharteetako uharte handienean, zeina oso kontserbazio egoera onean dagoen, bai eta eskoziar uharte guztietan aurkitutako bizileku, ehorztoki eta Neolitiko aroko erritualen guneak. Denboraren igarotzea iraun duten eraikin ugari eremu honetan izatea, zuhaitzik ez egotearekin zerikusia izan lezake, honek antzinako biztanleei bertako harkaitzetan bertan euren eraikinak sortzea erraztu zien.\nEskoziako erromanizazioa.\nEskoziari buruz idatzitako historia Britainia Handiaren erdi-hegoaldeko erromanizazioarekin bat da (gaur egungo Gales eta Ingalaterra); garai hartan Britainiako erromatar probintzia osatzen zuen. Erromatarrek Eskoziari Kaledonia (\u00abKaledonioen Lurra\u00bb) deitu zioten, herrialdean zehar iparraldetik-hegoaldera eta ekialdetik-medebaldera hedatzen ziren pinu kaledonioez osatutako baso mugagabearengatik. Garai hartan eskoziar eskualdean kokatu zegoen herri nagusia piktoena zen, dirudienez beren gorputzak margotzeko zuten ohiturarengatik honela deituak. Eskotoak (D\u00e1l Riatak bezala ere ezagunak), aldiz, irlandar jatorrikoak ziren eta Eskoziaren mendebaldean kokatuak zeudean. Hortaz garai honetan zehar ongi ezberdindutako bi erresuma zeuden: \"Scotland\", Eskoziaren mendebaldeko eskotoen erresuma, eta \"Alba\", ekialdeko piktoen erresuma.\nEskoziako erromanizazioaren prozesuak eten ugari izan zituen: K. a. 83. urtean, Cneo Julio Agricola jeneralak Mons Graupiuseko Gudan kaledoniak garaitu zituen: gertaera horrek Gask Ridge bezala ezagutzen den gotorlekuz osatutako kate bat eraikitzea zilegitu zuen, Highlandseko Failaren inguruan (dirudienez iparralderago barneratu gabe); haatik, handik gutxira, erromatarrak \"Southern Uplands\" (\u00abHegoaldeko Lautadak\u00bb) eremura atzeratu ziren, hau da, Eskoziako gunerik hegoaldekoena, eta han eskualdeko tribuak kontrolatzeko, Hadrianoren Harresia eraikitzeari ekin zioten. Lerro horrek erromatar okupazio garaian zehar Erromatar Inperioaren iparraldeko muga marratu zuen, nahiz eta are iparralderago Antoninoren Harresia eraikia izan zen. Muga hori aldi laburretan zehar soilik defendatu ahal izan zen eta azkena 208 eta 210 urteen artean izan zen, Septimio Severo enperadorearen agintepean. Denera, Eskoziako eremu horien erromatarren okupazioa 40 urte eskasetara iritsi zen; hala ere, latindar eragina eremu hegoaldekoenean, batez ere britoi jatorrizko tribuetan, oso iraunkorra izan zen.\nErdi Aroa.\nPiktoen Erresumak (VI. mendean egoitza Fortriuen zuen) Erdi Aroan berebiziko garapena jasan zuen, beharbada erromatar inperialismoari erantzun nahirik. Biziraupen eta zabalkuntza borroka honen gertakari garrantzitsu bat Dunnichengo Guda (685) izan zen; honetan Bridei III.aren erregealdian (671\u2013693) piktoek Northumbriako tribuak garaitu zituzten. \u00d3engus I.aren (732\u2013761) erregealdia ere piktoen erresumaren sendotze garaia izan zen. Garai honetan eta betiere Beda Beneragarriaren esanetan, piktoen erresumak eskotoen erresumak Alexandro I.a Eskoziakoaren (1107\u20131124) erregealdian izan zuen neurri berbera edukiko zuen. Halere, X. menderako jadanik kultura gaeliko bat piktoen erresumataz nagusitua zen, honela Kenneth MacAlpin-en (edo Kenneth I.a) errege dinastiaren jatorri irlandarraren kondaira ezarriaz. Hurrengo mendeetan zehar bere Eskoziako ekialdeko jatorrizko eskualdetik ateraz, Forth fiordotik iparralderuntz eta Oykel ibaitik hegoalderuntz, piktoen erresumak iparraldeko eta hegoaldeko lurrak bere kontrolpera igarotzera lortu zuen. XIII. mendearen amaierarako \"Albako\" erregeek beren erresumari Eskoziako hego-ekialdeko eremu anglo-hiztuna bereganatzea lortu zuten, baita Galloway eta Caithnesseko eremuetaz nagusitzea ere; XIII. mendearen amaieran erresumak gaur egun Eskoziak duen lur hedadura izatera iristi zen.\nHalere, Behe Erdi Aroko XII. mendean zehar hasitako zenbait kultura eta ekonomia prozesuek Ezkoziari oso bestelako ezaugarriak bereganatuarazi zizkion. Eraldaketa horren lehen bultzada Dabid I.aren erregealdian gertatu zen: horrek Iraultza Davidiarra izenez ezagutzen denari hasiera eman zion. Garai hartan, Eskozian feudalismoa barneratu zen, gobernu moduak berrantolatu eta lehendabiziko hiri eta udalerri forudunak sortu ziren (\"burgh\" izenekoak). Erakunde horiek, nahiz frantziar eta anglo-frantziar zaldun eta elizgizonen migratzeak \u00abosmosi-kultural\u00bb antzeko prozesu bat erraztu zuten: horren bitartez, \"Alba\"ko hegoaldeko eremuak eta kostaldekoak ingeles hiztunak bihurtu ziren, ordu arte konkistatutako hegoaldeko lur askoren antzera; erresumako gainontzeko eskualdeetan, aldiz, beren gaelerar hizkuntza mantendu zen.\n1286ko Alexandro III.a Eskoziakoaren heriotzak eta, halaber, ondoko haren biloba Margarita I.arenak erregetzan zegoen dinastiaren ondorengotza apurtu zuten. Gertaera horrek Edward I.a Ingalaterrakoaren esku-hartzea ekarri zuen: hark Eskoziako tronua bere babeseko John de Ballioli eman zion. Bi haien arteko erlazioa txartzean, Ingalaterraren konkista saiakera bat gertatu zen, baina William Wallacek (\"Braveheart\", euskaraz \u2013 \u00abBihotz Adoretsu\u00bb) Eskoziako Independentzia Gerrateetan ingelesak atzera bota zituen. Horrekin batera, Carrickeko konde Roberto I.a Eskoziakoak (\"Robert the Bruce\") bere burua Roberto I.a izendapenarekin Eskoziako Errege aldarrikatu zuen. Eskoziak Ingalaterraren aurka egindako gerrak hainbat hamarkada iraun zituen, eta \"Robert the Bruce\" dinastiaren aldeko (haren esanetan, Dabid I.a Eskoziakoaren ondorengoa omen zen) eta Ballioltarren aldekoen (Ingalaterrak lagundurik) guda zibilak XIV. mendearen erdira arte iraun zuen. Nahiz eta garailea Bruce dinastia izan, David II.a Eskoziakoaren ondorengo baten faltak bere hiloba Robert II.a tronura igo eta Stewarten dinastia bertan ezartzea zilegitu zuen. Estuardotarrek Eskozia gainontzeko Erdi Aroan zehar agindu zuten, XIV. mendetik hasi, Pizkunde Aroa iaragan eta Erreforma Protestantera arte doan oparotasun garaia. Hala eta guztiz ere, Ingalaterraren aurkako borrokaldia etengabeak ziren, bai eta \"Highlands\", edo \u00abLur Garaiak\u00bb, eta \"Lowlands\", edo \u00abBehe Lurren\u00bb arteko barne banaketak ere.\nAro Modernoa.\nEskoziar Historian Aro Modernoa \"Rough Wooing\" edo \"Gortejatze Bortitza\" (1544\u20131551) delakoarekin hasi zen, Maria I.a Stewart eta Edward VI. Ingalaterrakoaren ezkontza bat behartzeko asmoz Ingalaterrak egindako noizbehinkako erasoaldi militarrak izan ziren. Hala ere, azkenean helburu hori ez zuen lortu. Bestalde, XVI. mendea Erreforma Protestatearena da: Eskozian, mugimendu haren burua John Knox izan zen, Ingalaterraren laguntzaz.\n1603an James VI.a Eskoziakoak Ingalaterrako tronua jarauntsi zuen eta James I.a Ingalaterrakoa bihurtu zen. Halere, \u00abProtektoratua\u00bb izeneko aldi labur bat kontuan hartu gabe, Eskozia estatu burujabe bat izaten jarraitu zuen, nahiz eta Eliza gobernatzeko erari buruz Koroak eta \"Convenanter\" zirelakoek etengabeko liskar etengabeak izan. Iraultza Loriotsuaren ostean, James VII. Eskoziako errege katolikoa kanporatua izan zen eta William III.a Ingalaterrakoa eta bere emaztea zen Maria II.a jarri ziren Eskoziako errege-erregina gisan (1688), halere Eskoziak Ingalaterrako erregea ez zen beste errege protestante bat ezartzeko mehatsua burutu zuen. 1707an, halere, Eskoziarekin merkataritza-harremanen behin-behineko itxieraren aldeko ingelesen mehatxuen ostean, Batasun Agiria (1707) sinatu zen, honenbestez Britainia Handiko Erresumaren jaiotza egiaztatu zen.\nNahiz eta bi erresuma horiek batu, Stewart Etxekoen defendatzaile edo aldekoek (hots, jakobitarrek), eragin handia zuten \"Highlands\" eskualdean eta herrialdeko ipar-ekialdean ere, bereziki presbiteriarrak ez zirenen artean. Halere, 1715 eta 1745 urteetan piztutako Matxinada Jakobitatarrek ez zuten lortu Hannover Etxea britainiar tronutik kentzea. Gainera, matxinada horien harira, ingelesek aitzakia bikaintzat erabili zituzten, \"Highlands\" eskualdeko biztanleak bizilekuz aldatzera behartzeko: kanporatze horiei ingelesez \"Highland Clearances\" esaten zaie. Une hartan bertan, Eskoziako Klanen antzinako gizarte gaelikoari behin-behineko amaiera eman zitzaion.\nIlustrazioa eta Iraultza Industrialaren ondorioz, Eskozia Europako merkataritzaren, kulturaren eta intelektualen gune garrantzitsuenetakoa izan zen. XVII. mendearen amaieran Glasgow eta Edinburgh hiriak, batez ere, bizkor garatu ziren, eta XIX. mendean zehar, Clyde ibaiko ibarretan industria pisuaren agertzearekin bat, Glasgow \u00abBritainiar Inperioko bigarren hiria\u00bb bihurtu zen, betiere Londonen atzetik. Egoera Lehen Mundu Gerrarekin txartu zen, lau urte hartan anitz soldadu eskoziar hil baitziren, batez ere \"Highlands\" edo \"Lur Garaietakoak\", baina egoera are txarragoa bihurtu zen Bigarren Mundu Gerrarekin bat: Eskoziaren egoera ekonomikoak izugarrizko gainbehera azkarra jasan baitzuen eta horrekin batera, nazioarteko merkatuan eskoziar industria lehiakor ugari itxi ziren. Soilik XX. mendearen azken hamarkadak arte ez zuen herrialdeak nolabaiteko susperraldi ekonomiko eta kulturalik izan, gehienbat finantza eta sektore elektronikoaren pizkundeari esker (Silicon Glen delakoa), bai eta Ipar itsasoko petrolio eta gasaren etekinei esker ere. [[1998]]an [[Erresuma Batua|Erresuma Batuko]] Gobernuak burujabetza maila gorenakoak eman zizkion Eskoziari, [[Eskoziako Legebiltzarra]] berrezarriz eta, sinbolikoki bazen ere, [[Edinburgh]]era [[Scone harria]] itzuliz. Era berean, [[eskoziar nazionalismo]]a indarrez berpiztu zen.\nGobernua eta administrazioa.\nPolitika.\n[[Fitxategi:Debating_chamber,_Scottish_Parliament_(31-05-2006).jpg|thumb|250px|[[Eskoziako Legebiltzarra]]ren barnekaldea]]\n[[XIX. mendea]]n sortua, [[eskoziar nazionalismo|eskoziar independentismoa]] eragina eta indarra handitu egin da, batez ere [[XX. mendea]]ren amaieratik aurrera, [[Eskoziako Alderdi Nazionala|\"Scottish National Party\"]] (SNP, \u00abEskoziako Alderdi Nazionala\u00bb) alderdia ordezkari esanguratsuena da. Alderdi horren helburu nagusia Eskoziaren [[burujabetasun]]a da eta [[2011ko Eskoziar Parlamenturako hauteskundeak|2011ko Eskoziar Parlamenturako hauteskundeetan]] [[gehiengo absolutu|gehiengo oso]]a lortu zuen. Aldiz, [[2014ko Eskoziako independentzia erreferenduma]]n, % 44,7k burujabetasunaren alde eta % 55,3ak aurka bozkatu zuen.\nEskozia [[Erresuma Batua]] osatzen duten herrialdeetako bat denez, eskoziar estatu burua britainiar errege edo erregina da, hau da, [[1952]]ko bere koroaketatik [[Elisabet I.a Ingalaterrakoa]]. Eskozian erreginak \"Queen Elizabeth\" (\u00abElisabete Erregina\u00bb) titulua erabiltzen du \u00abElisabet II.aren\u00bb ordez, ez baita inoiz \u00abElisabete I.a Eskoziakorik\u00bb egon.\nKonstituzionalki, Erresuma Batua [[Parlamentu|Legebiltzar]] eta [[Gobernu]] subirano estatu bateratua da. [[1997]]ko [[erreferendum]]ean onartutako botereen deszentralizazioaren ostean Eskoziak burujabetza mugatu batetaz goza dezake: [[Erresuma Batuko Legebiltzarra]]k beregan gordetzen du eskoziar gobernuko sistema berritzeko, aldatzeko, handitzeko edo ezeztatzeko gaitasuna; honenbestez, [[Eskoziako Legebiltzarra]] ez da erabat burujabea.\n[[Fitxategi:Edinburgh Scottish Parliament01crop2 2006-04-29.jpg|thumb|ezkerrera|340px|[[Edinburgh]]en dagoen [[Eskoziako Legebiltzarra|Eskoziako Legebiltzar]] berriaren kanpokaldeko ikuspegia. [[Enric Miralles]] arkitektoak diseinatu zuen.]]\nErresuma Batuko Aginte Boterea juridikoki \"Queen-in-Council\" (\u00abErregina eta bere aholkulariak\u00bb) deritzonean datza, aldiz Lege Boterea \"Queen-in Parliament\" (\u00abErregina eta Legebiltzarra\u00bb) delakoak du. Praktika politikoan, Aginte Boterearen jabea Erresuma Batuko Gobernua da, non Lehen Ministroa buru duen, eta Lege Boterea [[Erresuma Batuko Legebiltzarra]] eta [[Edinburgh]] hiriko Holyrooden dagoen [[Eskoziako Legebiltzarra|Eskoziako Legebiltzarrean]] datza. Bere aldetik Erresuma Batuko Legebiltzarrak zergak, gizarte-segurantza, gudarostea, nazioarteko harremanak, komunikabideak eta [[1998]]ko \"[[Scotland Act]]\" agirian \u00abgai bereziak\u00bb bezala deritzaten atal zehatzen gaineko bere boterea mantentzen du.\nEskoziako Legebiltzarrak Eskoziarekin zerikusia duten gai guztien gaineko lege agintea du, baita, gutxi baldin bada ere, zergetan, nahiz eta botere hori inoiz ez duen betearazi. Itzulitako eskumenenekin zerikusia duten gaiak ere [[Erresuma Batuko Legebiltzarra|Britainiar Legebiltzarrera]] igorri ditzazke, honela Erresuma Batuko gainontzeko legediak kontuan har daitezen. Gai jakin batzuetan, eskoziar legediak gainontzeko estatuan hartu diren konponbide arruntetatik ezberdinak diren beste batzuk hauta ditzazke: adibidez, [[unibertsitate]] heziketa edota adinduentzako zainketak eskoziarrentzat dohainekoak izan ditezela, aldiz, gainontzeko Erresuma Batuan zerbitzu berdinengatik tasa batzuk ordaindu behar dira. Erresuma Batuan [[tabako]]a gune publikoetatik debekatu zuen lehendabiziko herrialdea ere Eskozia izan zen.\nEskoziar Legebiltzarra ganberabakarra da eta 129 biltzarkidez osatuta dago, hauetatik 73k hautesbarrutia edo \"constituency\" delakoa ordezkatzen dute eta izendapen bakarreko gehiengozko zenbaketa baten bidez hautatzen dira, eta gainerako 56 biltzarkideak ordezkapen proportzionalaren sistemaren bidez soilik zortzi hautesbarrutietan hautatuak dira. Legebiltzarreko hautaketaren ostean, honek bere biltzarkideetako bat iradokitzen du Erresuma Batuko Erreginak Eskoziako Ministro Nagusitzat (\"First Minister of Scotland\" edo \"Pr\u00ecomh Mhinistear na h-Alba\") hautatu dezan. Gainontzeko beste ministroak ere Legebiltzarrak proposatu eta Erreginak onartutakoak dira, eta hauek Ministro Nagusiarekin batera Eskoziako Gobernua osatzen dute, hots, eskoziar aginte boterea.\n[[2011ko Eskoziar Parlamenturako hauteskundeak|2011ko Eskoziar Legebiltzarrerako Hauteskudeetan]] [[Eskoziako Alderdi Nazionala|Eskoziar Alderdi Nazionalak]] (\"Scottish National Party\" o SNP) [[gehiengo absolutu]]a lortu zuen. [[Alex Salmond]]ek, beraz, ez zuen eragozpenik izan gobernu berria izendatzeko.\nGainera, Eskoziak [[Komunen Ganbera|Erresuma Batuko Komunen Ganberan]] ere bere ordezkaritza badu, eskoziar hautesbarrutietako 59 ordezkariak, hain zuzen. \"[[Scotland Office]]\" edo \u00abEskoziako Bulegoa\u00bb, [[Eskoziako Estatu Idazkaria]]k zuzendua, Eskoziarekin zerikusia duten gaiei buruz arduratzen den Britainiar Gobernuaren saila da. [[2007]]ko ekainetik aurrera, Eskoziako Estatu Idazkari karguan [[Des Browne]] dago.\nBanaketa administratiboa.\n[[Fitxategi:ScotlandLabelled.png|thumb|235px|eskuinera|Eskoziako 32 barrutien banaketa irudikatzen duen mapa.]]\nEskoziako banaketa administratiboak ugariak dira; konderriak, dukerriak, \"[[burghs]]\" direlakoak ([[Eskoziako Legebiltzarra]]n euren ordezkaritza duten hiri burujabeak) eta parrokiak daude. [[1975]]ean eskualde eta barrutien banaketa abian jarri zen, halere [[1996]]an ezeztatu zuten. Ordudanik administrazio gaietarako Eskozia 32 \"council areas\", edo \u00abbarruti gunetan\u00bb banatuta dago, hauek tokian-tokiko zerbitzuaz arduratzen den aginte bakar batek administratzen ditu. Beren aldetik \"community councils\" (\u00aberkidegoko barrutiak\u00bb) barrutiaren barneko azpibanaketak ordezkatzen dituzten erakunde informalagoak dira.\nEskozian helburu ezberdinetarako azpibanaketa ezberdinak daude. Honela, [[suhiltzaile]] eta [[Polizia|polizien]] sistemak oraindik [[1975]]ean sartutako eskualdeen banaketan oinarrituta egon litezke. Osasun sistema, posta sistema zein beste gobernuko nahiz gobernuz kanpoko erakundeentzat ohitura handiagoa duten aspibanaketa geografikoak mantentzen dira.\nErresuma Batuan, \u00abhiriaren\u00bb estatusa errege patentearen arabera zehaztu ohi da. Hiri hauek daude Eskozian: [[Aberdeen]], [[Dundee]], [[Edinburgh]], [[Glasgow]] eta, estatusa lortu berririk, [[Inverness]] eta [[Stirling]].\nEskualdeak.\n[[1996]]. urtetik aurrera Eskozia 32 eskualdetan banaturik dago:\nEskualde historikoak.\nHistorikoki eta antzinean, ordea, Eskozia 33 eskualdetan banaturik zegoen: [[Aberdeenshire]], [[Angus]], [[Argyllshire]], [[Ayrshire]], [[Banffshire]], [[Berwick]], [[Buteshire]], [[Caithness]], [[Clackmannanshire]], [[Dumbartonshire]], [[Dumfriesshire]], [[East Lothian]], [[Fife]], [[Inverness-shire]], [[Kincardineshire]], [[Kinross-shire]], [[Kirkcudbrightshire]], [[Lanarkshire]], [[Midlothian]], [[Morayshire]], [[Nairnshire]], [[Orkadak|Orkney]], [[Peeblesshire]], [[Perthshire]], [[Renfrewshire]], [[Ross and Cromarty]], [[Roxburghshire]], [[Selkirkshire]], [[Shetlandak|Shetland]], [[Stirlingshire]], [[Sutherlandshire]], [[Mendebaldeko Lothian]] eta [[Wigtownshire]].\nZuzenbidea.\n[[Fitxategi:Parliament House, Edinburgh.JPG|thumb|250px|ezkerrera|Aintzineko Eskoziako Legebiltzarra, gaur egun Eskoziako Auzitegiaren egoitza da.]]\nEskoziak legeak Zuzenbide Erromatarrean oinarriturik daude, \"[[Corpus Iuris Civilis]]\" [[latin]]darrera atzeratu daitekeelarik, bai eta [[Erdi Aroa|Erdi Aroko]] jatorria duen Zuzenbide anglo-saxoian ere. [[Batasun Agiria (1707)|1707ko Ingalaterrarekiko Batasun Agiriak]] bi lege sistema ezberdinen jarraiera bermatzen zuen: bata Eskoziako, eta bestea Ingalaterra eta Galeskoa. [[1611]]. urtea baino lehen Eskozian eskualdeetako legedi aniztasun handia zegoen, hauen artean \u00abUdal Legea\u00bb nabarmentzen zen, [[Orkadak]] eta [[Shetlandak|Shetland uharteetan]] erabilia, hau aintzineko [[norvegia]]r lege sistematik eratorria zelarik. Beste lege sistema batzuk [[zeltiar]] legeak eta [[Brehon legeak|Brehon legeen]] eratorriak dira, eta [[XIX. mendea]]n oraindik erabiliak ziren. Bestaldetik Eskoziar Zuzenbideak aparteko bilakatzen duen ezaugarri bat badu, ohikoak diren \u00aberrudun\u00bb eta \u00aberrugabetik\u00bb gain hirugarren berediktu edo epaia baitu: \u00abez frogatuarena\u00bb hain zuzen ere.\nEskoziar legeak justizia ezartzeko hiru [[auzitegi]] mota finkatzen ditu: [[zuzenbide zibil|eskubide zibilen]] auzitegiak, [[zuzenbide penal|auzitegi kriminalak]] eta auzitegi [[heraldika|heraldikoak]]. Justizia Zbililaren esparru nagusiena \"Court of Session\" delakoa da, halere [[Erresuma Batua|Erresuma Batuko]] [[Lorden Ganbera|Loren Ganberan]] helegiteak burutu daitezke. \"High Court of Justiciary\" delakoa, bere aldetik, auzitegi penal nagusiena da. Biak [[Parliament House]] eraikinean kokatzen dira, hau Aintzineko Eskoziar Legebiltzarraren kokalekua zelarik. Halere auzitegi zibil eta penal ohikoenak \"[[sheriff court]]\" direlakoak dira: Eskozian 49 \"sheriff court\" aktibo daude. Barrutietako Auzitegiak [[1975]]an sortu ziren eta irain edo okerkeri txikientzat erabili ohi dira. Amaitzeko, \"Court of the Lord Lyon\" delakoa zuzenbide heraldikoa erregulatzen du.\nDemografia.\n[[Fitxategi:Lothian Road, Edinburgh.jpg|thumb|200px|ezkerrera|[[Edinburgh]]eko Lothian Road kalea gauez.]]\n[[Fitxategi:Scottish clan map.png|200px|thumb|Eskoziar klanen kokapen mapa.]]\nBiztanleria.\n[[2001]]eko erroldaren arabera Eskoziaren biztanleria 5.062.011 biztanletakoa zen, halere [[2006]]ko ekaineko balioespenen arabera 5.116.900 biztanletako zen. Honek Eskozia munduko herrialdeen artean 112. postuan jarriko luke Estatu subiranoa balitz. [[Edinburgh]] hiriburuak 600.000 biztanle gutxi-gorabehera ditu, hauetako asko ikasleak direlarik. Halere, Eskoziako hiririk jendeztatuena mendebaldeko kostaldean kokatzen den [[Glasgow]] hiria da, ia 800.000 biztanleekin eta bere hirigune osoak 2.000.000 biztanle gutxi-gorabehera dituelarik. Historikoki, Glasgow eskualde honetako motor ekonomikoa izan da; horretaz gain, gune ekonomiko nagusia ere izan delarik: [[Glasgowko Unibertsitatea]] [[XV. mendea]]ren erdialdera sortu zen eta [[anglosaxoi|anglo-saxoi]] edo ingeles hiztun munduko zaharrenetarikoa da. Glasgowek [[XIX. mendea]]n jasandako gizarte, kultura eta ekonomia garapenak hiri hau \u00abBritainiar Inperioaren bigarren hiri\u00bb bilakatzera bultzatuarazi zuen.\nEskoziako erdigunea \"[[Central Belt]]\" bezala ezagutzen da, bertan herri eta hiri nagusienak kokatzen direlarik: mendebaldean Glasgow, eta ekialdean Edinburgh, [[Aberdeen]] eta [[Dundee]]. Aldiz, \"[[Highland]]\" eskualdea gutxi jendeztatua dago, nahiz eta azkeneko urteetan [[Inverness]] hiria azkar handitu izan den. Eskoziar lurraldea osatzen duten uharte askoren artean handi eta sarbide errazena dutenak (90ren bat) besterik ez daude jendeztatuak. Bestalde, hegoaldeko lautadak edo \"[[Southern Uplands]]\" direlakoak baserri girokoak dira nagusiki eta bertan nekazaritza da bizimoduaren jaun eta jabe. [[1947]] eta [[1966]]. urteen artean biztanleriari leku egiteko Glasgow eta Edinburgo hiriek pairatu zituzten arazoei konponbide bat emateko asmoz bost hiri artifizial sortu ziren: [[East Kilbride]], [[Glenrothes]], [[Livingston (Eskozia)|Livingston]], [[Cumbernauld]] eta [[Irvine (Eskozia)|Irvine]].\n[[Bigarren Mundu Gerra]]ren ondorioz sortutako immigrazioaren ondorioz, Glasgow, Edinburgo eta Dundee hiriek asiar jatorriko komunitate nabarmenak dituzte. [[Europar Batasuna]]ren zabalkuntzaren ondoren, [[Erdialdeko Europa|Erdialdeko]] eta [[Ekialdeko Europa]]ko pertsona kopuru handi bat ere Eskoziara bertaratu da: [[2005]]an Eskozian 40.000 edo 50.000 [[polonia]]r inguru bizi ziren. [[2001]]an 16.310 biztanle [[txinako Herri Errepublika|txinatar]] zeuden.\nHizkuntzak.\n[[Erresuma Batua|Erresuma Batuko]] legeen arabera hizkuntza ofizialik ez badago ere, hiru hizkuntzak ([[ingeles]]a, [[eskoziera]] eta [[Eskoziako gaelera]]) onarpen ofiziala dute.\n[[Fitxategi:Sanas.jpg|thumb|230px|Bide seinale elebidunak: berdez [[Eskoziako gaelera|gaeleraz]], beltzez [[ingeles|ingelesez]].]]\nIa Eskoziako biztanleria osoa ingelesez mintzatzen da, nahiz eta eguneroko erabileran eskoziarren zati handi batek dialekto eskoziarrak erabiltzen dituen.\nEskoziako beste mintzaira bat eskoziera da, ingelesarekin batera [[Germaniar hizkuntzak|germaniar hizkuntzen]] kidea dena. Eztabaida dago scotsera ingelesaren aldaera edo [[eskandinavia]]r eragina duen hizkuntza autonomoa den. Eskoziako Erregistro Orokorraren Bulegoaren (\"General Register Office for Scotland\") arabera, biztanleriaren % 30ek eskozieraz egiten du. Horretaz gain, [[Ipar Irlanda]]ko lur eremu batzuetan ere [[Ulsterko eskoziera]] mintzatzen da.\n[[Eskoziako gaelera]], [[Zelta hizkuntzak|zelta hizkuntzen]] kidea dena, berriz, 60.000 bat lagunek hitz egiten dute (eskoziarren %1,2), herrialdearen ipar-mendebaldean batez ere. Hiztun horiek gaur egun bizi diren eta historikoki bizi izan diren lurraldeek [[G\u00e0idhealtachd|Gaidhealtachd]] izena dute. Gainbehera prozesua etengabekoa da. [[1891]]n 250.000 hiztun gutxi-gorabehera ziren, biztanle guztien % 7.\nErlijioa.\n[[1560]]ko Erreforma Protestantea izan zenetik, Eskoziako Eliza \"The Kirk\" (\u00abEliza\u00bb) izenaz ere ezaguna da, Eskoziako eliza nazionala bilakatu zen. [[Protestantismo|Protestante]] eta [[kalbinismo|kalbinistar]] eliza da eta antolakuntza presbiteriar bat du eta Estatutik independentea da. [[2005]]ean Eskoziako biztanleriako % 12 Eskoziako Elizako kide zen; aldiz, [[2001]]an % 40k haren kide zela zioen. Eliza herriz herriko parrokien egitura baten bitartez jarduten da eta modu horretan eskoziar komunitate bakoitzak bere berezko kongregazio bat du. Eskoziak biztanleri [[katolizismo|katoliko]] garrantzitsu bat ere badu, bereziki mendebaldean. Erreforma Protestantearen ondoren katolizismoa [[Eskoziako Lur Garaiak|\"Highlands\"]] eskualdean eta [[Uist]] eta [[Barra]]ko uharte batzuetan biziraun zuen; [[XIX. mendea]]n, [[Irlanda]]tik iritsitako inmigrazioari esker indarberritu egin zen. Eskozian kristau erlijioaren barnean dauden beste izendapen batzuk Eskoziako Eliza Askea eta Eskoziako Eliza Episkopalirra dira.\n[[Islam]]a Eskoziako [[erlijio]] ez kristau garrantzitsuena da, 50.000 sinisdun baititu (biztanleria osoko % 1 baino gutxiago). Beste erlijio batzuk [[judaismo]]a, [[hinduismo]]a eta [[sikhismo]]a dira, bereziki [[Glasgow]] hirian. [[1967]]an inauguratu eta [[Eskdalemuir]] udalerritik gertu dagoen [[Kagyu Samy\u00e9 Ling]] monasterioak [[Mendebaldeko Europa|Europar Mendebaldeko]] tenplu budistarik handiena du. [[2001]]eko erroldaren arabera, eskoziar biztanleriaren % 28 ez zen inolako erlijioren jarraitzaile.\nHiri nagusiak.\nEskoziako zazpi [[hiri]]ak ondoko hauek dira, [[ingeles]] eta [[Eskoziako gaelera|gaelikozko]] izenekin, biztanleria handienekotik txikienekora sailkatuta (2012ko erroldaren arabera):\nEkonomia.\n[[XIX. mendea]]ren hasieran Eskoziak gainontzeko Europa eta mendebaldeko munduak zuen ekonomia misto irekia zuen. Ohituraz, eskoziar [[industria]], industria astunean oinarritzen zen: [[ontzigintza]], [[meagintza|meatzaritza]] (bereziki [[ikatza]]) eta [[Siderurgia|siderurgi]] industria. Petrolioa [[Ipar itsasoa|Ipar Itsasotik]] ateratzen zen, diru-sarrera eta lanbide iturri garrantzitsu bat izan delarik, bereziki 1970. hamarkadan eta herrialdearen ipar-ekialdean. 1970 eta 1980. hamarkadetako desindustrializazioak zerbitzu sektore eta teknologia industrietarako bira bat eragin zuen, honela [[Silicon Glen]] delakoa sortu zelarik.\n[[Fitxategi:Oil platform in the North Sea.jpg|thumb|ezkerrera|300px|Petrolio plataforma [[Ipar itsasoa|Ipar Itsasoan]].]]\nEskozian Edimburgh finantzen erdigunea da, eta [[Londres|London]], [[Paris]], [[Frankfurt am Main|Frankfurt]], [[Z\u00fcrich|Zurich]] eta [[Amsterdam]] hirien ondoren [[Europa]]ko seigarren finantzial gune garrantzitsuena ere bai, [[Royal Bank of Scotland|\"Royal Bank of Scotland\"]], [[HBOS]] ([[Bank of Scotland|\"Bank of Scotland\"en]] nagusiak) edo [[Standard Life|\"Standard Life\"]] etxeek euren egoitzak hiri honetan baidituzte.\n[[2005]]an Eskoziako esportazio guztiek ([[Erresuma Batua|Erresuma Batura]] eginiriko esportazioak barne) 17.500 miloi liberatara iritsi ziren, hauetako % 70a produktu [[manufaktura]]tuak zirelarik. Eskoziar esportazio nagusienak [[whiski|whiskia]], produktu elektronikoak eta finantzal zerbitzuak dira, bere bezero nagusiak honako hauek direlarik: [[Ameriketako Estatu Batuak|Estatu Batuak]], [[Herbehereak]], [[Alemania]], [[Frantzia]] eta [[Espainia]]. [[2006]]an Eskoziako [[Barne produktu gordin|Barne Produktu Gordina]] (BPG) 86.000 miloi libera baino gehiagokoa zen, honekin bere per capita errenta 16.900 liberatan ezartzen zelarik\n[[Turismo]]ak eskoziar ekonomian berebiziko faktore garrantzitsua da. [[2002]]an [[Eskoziako Legebiltzarra|Eskoziako Parlamentuaren]] Informazio Zentroak argitaratutako azterlan batek baieztatzen zuenez, Eskozian turismoa bertako BPGaren % 5a eta lan iturrien % 7,5aren arduraduna zen. [[2007]]ko azaroan langabeza-tasa % 4,9an zegoen, Erresuma Batua eta [[Europar Batasuna|Europar Batasuneko]] herrialde gehienen batezbestekoaren azpitik\n[[Fitxategi:RBSG HQ, St Andrews Square, Edinburgh.jpg|thumb|250px|[[Royal Bank of Scotland]] banketxearen [[Edinburgh]] hiriko egoitza.]]\nMoneta.\nNahiz eta Ingalaterrako Bankua Erresuma Batuko banku zentrala izan, eskoziar hiru banketxeok euren diru-papera edo billeteak ekoizteko ahalmena dute: [[Bank of Scotland|\"Bank of Scotland\"]], [[Royal Bank of Scotland|\"Royal Bank of Scotland\"]] eta [[Clydesdale Bank|\"Clydesdale Bank\"]]. Zirkulazioan dagoen eskoziar diru-paperaren balioa 1.500 miloi liberatan estimatzen da, nahiz eta Erresuma Batuko inongo lekuetan legezko erabilerarik ez izan, praktikan diru-paper hori eta Ingalaterrako Bankuak sortutakoak trukagarriak diren. Elkartukagarritasun hori gorabehera, Eskozian ekoiztutako diru-papera sarritan [[Ingalaterra]] eta [[Gales]]en ez dute onartzen, ezta Erresuma Batutik kanpoko banketxe eta bulegoetan ere ez dira maiz onartzen. Hori bereziki oraindik zirkulazioan dagoen Royal Bank of Scotland banketxeak kaleratutako libera 1eko billetearekin gertatzen da; horrenbestez, Erresuma Batuan oraindik erabiltzen den libera 1eko billete bakarra da.\nAzpiegiturak.\nGarraioa.\n[[Fitxategi:Plane arrival at Barra Airport.jpg|thumb|250px|Twin Otter Loganair hegazkin bat [[Barra (uhartea)|Barrako]] aireportuan lur hartzen, programatutako hegaldien lur hartzeentzako hondartza bat erabiltzen duen munduko bakarra da.]]\nEskoziak bost aireportu ditu: [[Glasgowko Nazioarteko aireportua]], [[Edinburgheko aireportua|Edinburghekoa]], [[Aberdeeneko aireportua|Aberdeenekoa]], [[Glasgow Prestwicko aireportua|Glasgow Prestwickoa]] eta [[Invernessko aireportua|Invernesskoa]]. Horiek guztiek hegaldi erregular edo charterren bidez, nazioarteko 150 nazioarteko heldulekurekin lotzen dituzte. [[BAA Limited|BAA]] konpainiak hiru aireportutan dihardu (Edinburgh, Glasgow eta Aberdeen); aldiz, [[Highland and Islands Airports|\"Highland and Islands Airports\"]] konpainiak beste 11 eskualdetako aireportu txikiagoak kudeatzen ditu ([[Inverness]]koa barne). Haien bidez, Eskoziako txokorik urrunenetara ere irits daiteke. Azkenik, \"[[Infratil]]\" konpainia Glasgow Prestwick aireportuaren jabe da.\nAutobide eta errepide nagusien kudeaketa (\"trunk roads\" izenekoak) [[Transport Scotland|\"Transport Scotland\"]] erakundearen ardura da; gainontzeko errepide sarea, aldiz, tokian tokiko agintarien ardurapean dago.\n[[Fitxategi:Bb-forthrailbridge.jpg|thumb|250px|ezkerrera|[[Forth Bridge]] zubiak [[Edinburgh]] hiria Eskoziaren ipar-ekialdearekin lotzen du.]]\nEskoziak uharte asko dituenez, haietarainoko [[ferri|ferryak]] daude. Zerbitzu horiek nagusiki [[Caledonian MacBrayne|\"Caledonian MacBrayne\"]] erakundeak garatzen ditu, baina beste konpainiak ere badaude, eta zenbait linea konderrien esku daude. Nazioarteko ferry lineak ere badaude, Eskozia herrialdea [[Ipar Irlanda]], [[Belgika]], [[Norvegia]], [[Faroeak|Faroe uharteak]] eta [[Islandia]]rekin lotzen dituztenak.\n[[Transport Scotland|\"Transport Scotland\"]] erakundeak Eskoziako trenbide sarea zuzentzen du. [[East Coast Main Line|\"East Coast Main Line\"]] (\"ekialde kostaldeko linea nagusia\") bezala ezagutzen den linea, [[West Coast Main Line|\"West Coast Main Line\"]] (\"mendebalde kostaldeko linea nagusia\") eta [[Cross Country Line|\"Cross Country Line\"]] (\"herrialdea zeharkatzen duen linea\") lineek Eskoziako hiri nagusienak euren artean lotzen dituzte, bai eta [[Ingalaterra]]ko trenbide sarearekin ere. Tokian tokiko tren zerbitzuak ere badaude, [[First Scotrail|\"First Scotrail\"]] ardurapean daude. Kostaldeko linea nagusian [[Forth Bridge]] zubitik igaroz [[Fortheko fiordoa]] zeharkatzen duen linea ere barnean dago. [[1890]]an behin-behinekoz eraikitako mensulazko zubi hura ingeniaritza zibilaren aitzindaritzat hartu da eta Eskoziako monumentu ezaugunena da.\n[[Network Rail|\"Network Rail\"]] erakundeak Eskoziako trenbide azpiegitura guztien jabetza eta kudeaketa ditu; aldiz, Eskoziako gobernua euren planifikazioa eta finantzaketaren arduraduna da.\nHezkuntza.\n[[Fitxategi:University_of_Glasgow_view.jpg|thumb|300px|[[Glasgowko Unibertsitatea]]ren ikuspegia.]]\nEskoziar hezkuntza sistemak gainontzeko [[Erresuma Batua|Erresuma Batukoaren]] ezberdina izan da, bere ezaugarri nagusia hezkuntza orokorrean egiten duen nabarmentzean datzalarik. Aintzineko [[Esparta]] hiriaren ondoren Eskozia izan zen hezkuntza publiko sistema bat disenaitu zen lehen lekua. [[1496]]ko Agiriarekin eskolatzea lehenengo aldiz derrigorrezkoa izan zen, eta [[1561]]ean Eskoziako Elizak erreforma espiritualerako programa bat diseinatu zuen, bere barnean parrokia bakoitzeko ikastetxe baten sorkuntza zegoelarik. [[1872]]ko Hezkuntza Agiria arte hezkuntzaren gaia Estatuari baino Elizari zegokion gai bat izaten jarraitu zuen.\nEskozian 3 eta 4 urte bitarteko haurrek dohako haurtzaindegi batera joateko eskubidea dute, \"3-5 urteko haurren marko curricular\" baten bidez. Lehen mailako hezkuntza formala 5 urterekin hasten da eta 7 urte irauten ditu (P1-P7); \"5-14 gidak\" denboraldi horretarako marko curricular bat ezartzen du. Gaur egun 15 edo 16 urterekin eskoziar haurrek azterketa bat burutu behar dute, honen ondoren ikastetxean jarraitu edota Sarrera, Erdi-maila, Goi-maila edo Aurreratuen azterketetarako ikastea hauta dezakete. Ikastetxe pribatuetako ikasle kopuru txiki batek ingeles hezkuntza sisteman segi dezake, eskoziarrean egin beharrean.\nEskozian 14 unibertsitate daude, hauetako batzuk munduko zaharrenen artean daude. Herrialdeak munduko argitalpen zientifikoen % 1 sortzen du, nahiz eta haren biztanleria % 0,1 izan; halaber, hezkuntza erakundeak Eskoziako zerbitzuen sektoreko esportazioen % 9ren arduradunak dira.\nZientzia.\nEskoziarrak zientzia mailan aritu dira. Nazioartean ezagunak dira [[James Watt]] ingeniaria, [[Alexander Graham Bell]] asmatzailea eta [[Alexander Fleming]] medikua. Hainbat [[Nobel Sariak|Nobel Sari]] ere eskuratu dituzte:\nIndar armatuak.\nNahiz eta Eskoziak Ingalaterrarekin burututako 1707ko Batasun Agiria baino askoz ere lehenagoko ohitura militarra izan, gaur egun bere indar armatuak Britainiar Indar Armatuen zati dira, [[Atholl Highlanders]] direlakoen salbuespenarekin, hauek [[Europa]]ko gudaroste pribatu bakarra direlarik. [[2006]]an, Eskoziar Dibisioko erregimentu ezberdinak Eskoziako Errege Erregimentua osatzeko bat egin ziren.\n[[Fitxategi:Guard outside Edinburgh Castle.jpg|thumb|ezkerrera|200px|Eskoziako Errege Errejimenduko zaindari bat [[Edinburgheko gaztelua|Edinburgoko gaztelua]]ren sarreran.]]\nBere [[topografia]] eta itxurazko urrutiko kokapenarengatik, Eskoziako zenbait eremu defentsa instalazioak garrantzitsuak ezartzeko hautatu izan dira, eskoziar biztanlerian sentimendu kontrajarriak sortu dituelarik. [[1960]] eta [[1991]] artean [[Holy Loch]] (\"Laku Sakratua\") kokalekua [[Ameriketako Estatu Batuak|Estatu Batuen]] [[UGM-27 Polaris]] [[itsaspeko]] nuklearren itsas gudarostearen basea izan zen. Gaur egun [[HMNB Clyde]] itsas basea [[Glasgow]] hiritik 40 kilometro mendebalderuntz dago, bertan [[Trident misilak|Trident misildun]] [[Vanguard mota]]ko lau [[itsaspeko]] daudelarik, hauek Erresuma Batuko armategi nuklearraren zati bat osatzen dutelarik. [[Rosyth]] udalerrian ([[Fife]]) dagoen HMS Kaledonia base militarra Eskoziako itsas operazioetarako erabili ohi da, Eskozia eta [[Ipar Irlanda]]ko Eskualdeko Itsas Bulego bezala ere erabiltzen delarik. Erresuma Batuko Erregeren Itsas Gudarosteko [[Rolls-Royce PWR]] erreaktore nuklearren garapenerako base bat ere [[Dounreay]] udalerrian aurkitzen da, han erreaktore nuklear sortzaile azkarren programa garatu zen. Bestaldetik, [[Ayrshire]]n dagoen [[Glasgow-Prestwick aireportua|Glasgow-Prestwick aireportutik]] hurbil dagoen HMS Gannet delakoa bilaketa eta erreskate base bat da, bertan Sea King Mk 5 helikopterok jarduten dutelarik. Azkenik, [[Arbroath]] udalerrian dagoen ([[Angus]]) HMS Condor baseak Errege Marineen 45. komandoaren egoitza da.\nEskozian [[Royal Air Force|RAFaren]] abangoardiako hiru base daude: [[Lossiemouth]], [[Panavia Tornado]] fighter hegazkin moten RAFaren base nagusia da; [[Kinloss]], itsas patruilarako [[Hawker Siddeley Nimrod]] hegazkinen basea, eta [[Leuchars]], Erresuma Batu guztian iparraldeena dagoen fighter hegazkinen basea, honetan [[Panavia Tornado]] hegazkin moten hiru eskuadroi daudelarik. Lossiemouth basean Sea King HAR3A bi helikoptero daude, bilaketa eta erreskate misioetarako erabiltzen direlarik. \"Eskoziako Aire Trafikoaren Kontrol Zentroa\" [[Ayrshire]] konderriko [[Prestwick]] udalerrian kokatzen da, honetan \"Distress and Diversion Cell\" delakoak bere egotza duelarik, hegazkin zibil nahiz militarrei laguntzeko diseinatua dagoelarik.\n[[Britainiar uharteak|Britainiar Uharte]] guztietako [[Uranio]] indargabetuzko armak frogatzen diren zeruzabalpeko zentro bakarra [[Dundrennan]] udalerritik gertu dago. Ondorioz, 7.000 jaurtigai [[desintegrazio erradioaktibo|errediaktibo]] baino [[Solwayko fiordoa]]ren ondoan kokatzen dira. Eskozian kokatzen diren base militar kopuru handiak, batzuk \"Eskozia Gotorlekua\" izendapena sortzera bultzatuarazi ditu. [[2005]]an Erresuma Batuko Defentsa Ministerioaren eskoziar lurraldeko jabegoek (jabetzan edo alokairuan) 115.300 hektarea izatera iritsi ziren, kopuru hau Ministerioak duen kopuru osoaren % 31,5a suposatzen duelarik\nIkur nazionalak.\n[[Fitxategi:Failte Scottish.jpg|thumb|ezkerrera|220px|Ongietorri Eskoziara.]]\n[[Fitxategi:Cirsium vulgare habitus.jpeg|thumb|100px|[[Eguzki-lore|Kardalorea]], Eskoziako lore-ikur nazionala.]]\n[[Fitxategi:Kilt311.jpg|thumb|150px|[[Kilt|\"Kilt\"]]a jantzia daraman eskoziar bat.]]\n[[Eskoziako bandera]] hondo urdinean dagoen ixa edo [[San Andresen Gurutze]] zuri batez osatuta dago. Ikur hori [[1606]]ean [[Erresuma Batuko bandera]] edo \"Union Jack\" izenekoaren zati bilakatu zen. Eskoziako beste hainbat ikur ere badaude, bai ofizialak, bai ez ofizialak: esate baterako, [[eguzki-lore]] edo kardu-lorea (lore nazionala), [[Arbroatheko Aldarrikapena]], eskoziar [[klan]]ekin estuki lotuta dagoen [[tartan]]aren marrazkia, edota Eskoziako Errege Armarrian agertzen den Lehoiaren bandera. Goiburu nazionala \"[[Nemo me impune lacessit]]\" da, [[euskara]]z \u2013 \"Inork ez nau irainduko zigorrik gabe\" itzul liteke; era berean, [[eguzki-lore]] edo [[eguzki-lore|kardu-lorearekin]] zerikusia du.\n[[Fitxategi:Clan MacKintosh modern tartan.png|thumb|ezkerrera|150px|MacKintosh klanaren [[tartan]] koloreak.]]\nHerriak \"[[Flower of Scotland]]\" abestia Eskoziako Ereserki nazionaltzat hartzen du (nahiz eta ofizialki Eskoziak ereserkirik ez izan), baina \"[[Scotland the Brave]]\" abestiarekin norgehiagoka estua da. Lehena politika eta kirol ospakizun gehienetan kantatzen da, adibidez [[Eskoziako futbol selekzio nazionala|Eskoziako futbol selekzioko]] nazioarteko norgehiagoketan; bigarrena, berriz, Eskozia Commonwealtheko Jokoetan ordezkatzeko. Ereserki ofizialik ez dagoenez, lehia oraindik zabalik dago, bereziki [[1998]]ko botereen deszentralizazioaren ostean, eta beste zenbait abestik ere lehia horretan sartzea lortu dute: \"[[Scots Wha Hae]]\", \"[[A Man's A Man for a'That]]\" edota orain dela gutxi indartsu sartu den \"[[I'm Gonna Be (500 Miles)]]\".\nEskoziako Jai Nazionala San Andres Eguna da, azaroaren 30ean; halere, [[Robert Burns]] Eskoziako Olerkari Nazionalaren omenezko Burns Night edo Burnsen Gaua gogokoagoa dute eskoziarrek. \"[[Tartan]] Eguna\" ere orain gutxi sortutako ospakizuna da eta jatorria [[Kanada]]n du. [[2007]]an [[Eskoziako Legebiltzarra]]k [[San Andres eguna]] \"[[bank holiday]]\" edota jai egun ofizial izendatzen zuen agiria onartu eta kaleratu zuen. \nUsadiozko eskoziar jantzia \"[[kilt]]\" delakoa da (nahiz eta ohituraz soilik [[Eskoziako Lur Garaiak|Lur Garaiak edo Highlands]] eskualdetako janzkera izan), sarritan eta modu okerrean \"eskoziar gona\" deitua izan da; nolanahi ere, azken izendapen horrek eskoziarrak iraindu edo mindu egiten ditu. \"Kilta\" artilez egina da, eta usadioz [[Eskoziako klanak|eskoziar klan]] batekin lotzen den [[tartan]] diseinua du. Eskoziar bakoitzak ohituraz bere \"kilta\" oso adin goiztiarrean eskuratzen du; horrela, ezkontza, bataio zein jaunartzeak bezalako ospakizun berezietan erabil dezake. \"Kilta\" gerriaren inguruan kiribiltzen da eta gorputzaren behealdea belaunetaraino estaltzen du; horretaz gain, ez du poltsikorik eta \"sporran\" izeneko poltsa berezi batekin erabil daiteke. \"Kilta\"ren azpian barne-jantzirik eraman behar ez delako sineskera eta esamesa oso zabalduta badago ere, ez dago gai horri buruzko araurik.\nKultura.\nGastronomia.\nEskoziako gastronomiak ingeles sukaldaritzarekin ezaugarri asko elkarbanatzen ditu, baina bere historia nahiz atzerritar eraginetatik datozen bere berezko ezaugarri eta jakiak dituelarik. Orokorrean eskoziar sukaldaritza bere soiltasunarengatik nabarmentzen da, bertako produktu autoktono naturalak erabiliz (esnekiak, haragia, fruita eta barazkiak) eta espezie eta belarrei uko eginez.\nJakiak.\n[[Fitxategi:Scotland_Haggis.jpg|thumb|250px|Hutsean ontziratu eta jateko prest dagoen [[Haggis]] eskoziar jakia.]]\nEskoziar plater herrikoi edo tradizionaletako batzuk \"[[Scotch broth]]\" edo \"eskoziar salda\" ([[garagar]], haragi eta barazkiez egina), \"[[porridge]]\" delakoa ([[olo]]z eginiriko orea) edota haragizko pasteltxoak dira, bereziki \"Scotch pie\" delakoa, arkume ahargiz betea. Plater hauetako batzuk eurekin bat [[olo]] poltsa batez lagundurik jaten dira, adibidez \"porridge\" edo \"oatcakes\" ([[garagar]] pasteltxoak) direlako plateren jatorria eskoziarren nortasun ibiltari edo nomadan izan dezakate, jan ahal izateko eurekin bat olo poltsatxo bat baizeramaten. [[Haggis]]a ere \"eskoziar plater nazionaltzat\" hartua da, hau jateko haragia txerri edo arkume hesteetan garraiatzean sortuko litzateke. \"Haggis\" delakoa [[odolki]]aren antzekoa da, halere bere haragia arkume edo oreinarena izan ohi da eta ohituraz [[urtarrilaren 25]]an ospatu ohi den \"[[Burns Afaria]]n\" jaten da.\n[[XXI. mendea]]ren lehendabiziko urteetan eskoziar sukaldaritzak nolabaiteko berpizkunde bat ezagutu du: [[2006]]an bederatzi jatetxek [[Michelin Gida]]n izarren bat bazuten eta betiko elementu tradizionalak gaur egungo sukaldaritzaren berrikuntzekin bateratzen dituzten jatetxe ugari daude. Bestalde, eskoziar hiri nagusi guztiek nazioarteko herrialde ezberdinetako sukaldaritzan jarduten duten jatetxeak dituzte (txinatarra, italiarra, mexikarra, indiarra...).\n[[Fitxategi:Scotch whiskies.jpg|thumb|250px|Eskoziako zenbait [[whiski|whisky]] markaren botilak.]]\nEdariak.\nNazioartean ezagunen eta ospetsuena den edaria ezbairik gabe [[whiski|whiskia]] da, [[Ameriketako Estatu Batuak|Estatu Batuetan]] soilik \"Scotch\" izendapena erabiltzen delarik, [[Ingalaterra]]n aldiz \"whiski\" izendapenak bere eskoziar jatorria agerrarazten du, behintzat aurkako kasurik ez bada. Eskozian whiskiaren jatorria [[IV. mendea]] edo [[V. mendea|V. menderarte]] atzeratu liteke, kontinenteko fraideek eurekin bat destilaketa prozesua ekarri zutenean. Mendeetan zehar eskoziar whiskia egonkot mantendu zen, baina bere behin-behineko arrakasta [[XIX. mendea]]n iritsi zen, ekoizpen era berriak garatu zirenean eta [[1880]]an [[filoxera]] izurriteak [[frantzia]]r eta [[espainia]]r mahastiak kaltetu zituenean.\n[[Garagardo]]a ere oso edari ospetsua da eskoziarren artean: Eskoziako \"[[ale (argipena)|ale]]\" motako garagardoak beren kolore ilun eta [[garagar]] zaporearengatik nabarmentzen dira. Eskoziako garagardo marka ezagunetako batzuk Belhaven, Tennents edo Caledonian dira, nahiz eta tokian-tokiko edo eskualdeetako hedapena duten beste hainbat \"ale\" ere badauden.\nEdari ez alkoholikoen artean, Eskoziako esanguratsuena [[Irn-Bru]] delakoa da, [[Coca-Cola]]rekin lehia bizian\nLiteratura.\n[[Fitxategi:RobertBurns.jpg|thumb|ezkerrera|200px|[[Robert Burns]]]]\nEskoziar literaturak Eskozian idatziriko [[ingeles]]a, [[Eskoziako gaelera|gaelera]], [[eskoziera]], [[frantses|frantsea]], eta [[latin]]ezko testuak barne hartzen ditu. Eskoziako \"olerkari nazionaltzat\" hartzen den [[Robert Burns]]ek eskozieraz nahiz ingelesez idatzi zuen; hala ere, bere idazlan gehienak jendearentzat irakur errazak izan zitezen moldatutako eskozierazko bertsio sinplifikatuan idatzita daude. Nazioartean ospe handia duten beste eskoziar idazle batzuk [[Robert Louis Stevenson]], [[Walter Scott|Sir Walter Scott]], [[Arthur Conan Doyle]] dira: [[XIX. mendea|XIX. mende]] amaieran, haien idazlanek nazioartean arrakasta lortu eta sekulako goraipamenak jaso zituzten. [[XIX. mendea]]ren amaieran ere, Sir [[James Matthew Barrie]]k, \"Peter Pan\" idazlanaren egilea izan zenak, \"Kailyardeko eskola\" izenaz ezaguturiko mugimendua sortu zuen: haren bidez, fantasia eta folklorezko gaiak berriz ere modan jarri zituen. Aipatzekoa da (nahiz eta sortzez ingelesa izan) [[J. K. Rowling]] idazlea Edinburgheko kafetegi batean hasi zela bere \"[[Harry Potter]]\" ipuin saila idazten.\nKritikari batzuen ustez, literatur usadio horieskoziar literaturaren garapenerako oztopo izan zen, Eskoziaren artzain giroko irudi idilikoa agerrarazten baitzuen. Zenbait idazle modernistak (adibidez, [[Irvine Welsh]], \"Trainspotting\" idazlanaren egilea) eskoziar hirietako gaur egungo bizitza latzaren errealitatea islatzea hautatu dute, Eskozian hitz egiten den ingelesa erabiliz. Kaleko edo eguneroko eskoziar hizkera horren adibide oso ona [[Billy Connolly]] aktore eta komikaria da, haren bakarrizketa ironiko eta mingotsekin nazioartean oso ospetsua bilakatu baita.\nMusika.\n[[Fitxategi:Bagpipe performer.jpg|thumb|150px|upright|[[Eskoziako Lur Garaiak|Highlandetako]] gaitajolea, [[Gaita|eskoziar gaita]] jotzen.]]\nMendeetan zehar, Eskoziako kultura elementu ezberdinez osatutako multzo bat bezala egituratu da. Herrialde honetan jarduera artistiko garrantzitsua dago, bai musika aldetik nahiz drama eta literatura aldetik ere, hauek guztiek eskoziar iturri herrikoien eragin boteretsua jasan dutelarik, bai eta kanpokaldeko eraginena ere, batez ere [[Europa]]koa. Eskoziar kulturan eskoziar musikak leku garrantzitsu batean kokatzen da. Eskoziar musika tresna nabarmen eta ospetsuena [[gaita|Highland eskualdeko gaita]] da, haizezko musika-tresna, haize erreserba batez hornitutako soinudun tutu bat edo biz osatua dagoelarik. \"Cl\u00e0rsach\" edo [[harpa|harpa zeltiarra]], los [[biolin]]ak eta [[akordeoi]]a ere eskoziar usadioko musika tresna herrikoiak dira, betez ere azken biak, eskoziar dantza talde bateko osaketaren oinarria direlarik. Eskoziar emigratzaileek eurekin bat musika mota herrikoi hauek eraman zituzten, hauek beren harrera herrialdeen musika eragin zutelarik, adibide gisa, [[Ameriketako Estatu Batuak|Estatu Batuetako]] [[country]] musikan..\nEskoziar musika herrikoiaren ordezkari nabarmenetako batzuk [[Silly Wizard]], [[The Waterboys]], [[Capercaillie]], [[Mill a h-Uile Rud]] edota [[Alyth Mc Cormack]] dira.\nAldiz, gaur egungo musika modernoaren panoraman, eskoziar talde ospetsu ugari daude: [[The Proclaimers]], [[Simple Minds]], [[Wet Wet Wet]], [[Texas (musika taldea)|Texas]], [[Franz Ferdinand (musika taldea)|Franz Ferdinand]], [[The Jesus and Mary Chain (musika taldea)|The Jesus and Mary Chain]], [[Gerry Rafferty]], [[Wolfstone]], [[Oi Polloi]], [[Amy Macdonald]], [[The Twilight Sad]], [[Belle &amp; Sebastian]], [[Primal Scream]], [[Travis (musika taldea)|Travis]] edota [[Snow Patrol]].\nMundu mailan talde ospetsuak askotako musikariak ere eskoziarrak dira, esate baterako, [[Dire Straits]] taldeko [[Mark Knopfler]] gitarra-jotzaile eta abeslaria, edota [[Jethro Tull]] taldeko flautajole, abeslari eta buru [[Ian Anderson]].\nBestetik, Eskozian jaio eta [[Australia]]ra emigratu zuten [[Eric Bogle]] [[folk musika|folk]] kantautoreak, [[Angus Young|Angus]] eta [[Malcolm Young]] anaiek eta [[Bon Scott]] kantariak, hirurak ere [[AC/DC]] australiar rock taldeko kideak.\nBestalde, Eskozia abesti ospetsu askoren sorleku eta iturri agorrezina da: adibidez, \"[[Scotland the Brave]]\", \"[[Flower of Scotland]]\", \"[[Auld Lang Syne]]\", \"[[The Bonnie Banks o' Loch Lomond]]\", \"[[The Wild Mountain Thyme]]\", \"[[Scots Wha Hae]]\", \"[[We're No Awa' Taw Bide Awa']]\", \"[[Ye Jacobites by Name]]\", \"[[Flowers of Edinburgh]]\", \"[[Willy O' Winsbury]]\", \"[[Ailein duinn]]\" eta \"[[Oidhche Mhaith Leibh]]\" (azkena [[Benito Lertxundi]] euskal kantautoreak \"[[Entzun zazu]]\" abestia gisa [[euskara]]tu eta abestua).\nZinema.\nEskoziar aktore ezagun batzuk honako hauek dira: [[Alastair Sim]], [[Finlay Currie]], [[Deborah Kerr]], [[Sean Connery]], [[David McCallum]], [[Phyllida Law]], [[Ian Bannen]], [[Angus Lennie]], [[Moira Shearer]], [[Ian McDiarmid]], [[Ewan McGregor]], [[Robert Carlyle]], [[Ken Hutchison]], [[Brian Cox]], [[Ian McDiarmid]], [[John Hannah]], [[Tommy Flanagan (aktorea)|Tommy Flanagan]], [[Gerard Butler]], [[James Cosmo]], [[David O'Hara]], [[Billy Connolly]], [[Gary Lewis]], [[Peter Mullan]], [[Alan Cumming]], [[Angus Macfadyen]], [[David O'Hara]], [[Rory McCann]], [[Graham McTavish]], [[Tony Curran]], [[Kevin McKidd]], [[Billy Boyd]], [[Ray Park]], [[Laura Fraser]], [[David Tennant]], [[Richard Madden]] eta [[James McAvoy]].\nKirolak.\n[[Fitxategi:Scottish Cup Final2 31.jpg|thumb|200px|eskuinera|[[Eskoziako futbol kopa]]ko finala 2014.]]\n[[Fitxategi:Rugby Scotland.jpg|thumb|200px|eskuinera|Eskoziar zaletuak [[Edinburgh]]ek [[Murrayfield Stadium|Murrayfield]] zelaian [[Eskoziako errugbi selekzioa|Eskoziako Errugbi Selekzioaren]] partida ikusten ari diren bitartean.]]\n[[Fitxategi:Six Nations 2009 - Scotland vs Ireland 9.jpg|thumb|200px|[[2009]]ko [[Sei Nazioen Txapelketa|Sei Nazioen Torneoko]] [[Eskoziako errugbi selekzioa|Eskoziako]] eta [[Irlandako errugbi selekzioa|Irlandako errugbi selekzioen]] partidako irudia.]]\n[[Fitxategi:Caber 1.jpg|thumb|200px|eskuinera|[[Highland games|Eskoziako Lur Garaietako jokoetako]] bat den [[Enbor-jaurtiketa|\"Caber Toss\" edo Enbor-Jaurtiketa]] lehiaketa.]]\nKirolak ere paper garrantzitsua du eskoziar nortasun eta kulturan, herrialde honek hainbat kiroletako berezko txapelketa nazionalak ospatzen baiditu, gainera [[Munduko Futbol Txapelketa]], [[Munduko Errugbi Txapelketa]] eta Commonwealtheko Jokoetan gainontzeko [[Erresuma Batua|Erresuma Batuko]] lurraldeetatik independentea den ordezkaritza edo selekzio bat ere badu (nahiz eta [[Olinpiar Jokoak|Olinpiar Jokoetan]] Erresuma Batuarekin bat eginik parte hartu). Bestalde, Eskoziak bere berezko kirol erakundeak ditu, [[Eskoziar Futbol Elkartea]] (munduko bigarren futbol elkarte zaharrena), [[Eskoziako futbol selekzio nazionala|Eskoziako Futbol Selekzioaren]] arduraduna dena, eta [[Eskoziako errugbi selekzioa|Eskoziako Errugbi Selekzioaren]] arduradun den [[Scottish Rugby Union]] elkartea.\nEskoziako kirol herrikoi edo barneratuenak [[futbol]]a eta [[errugbi]]a dira. Eskozian bi kirol hauen aldaera ezberdinak duela mende askotatik jokatu ohi izan dira: data antzinakoena [[1424]]ekoa delarik. Elkarteko futbola edo futbol arrunta Eskoziako kirol garrantzitsuena da eta Eskoziako Kopa munduan den futbol txapelketa zaharrena. Eskoziako futbol talde garrantzitsuenak [[Celtic FC|Celtic Club]] eta [[Rangers F.C.|Rangers Football Club]], biak ere [[Glasgow]] hirikoak: Celtic taldeak [[Celtic Park]] zelaian jokatzen du eta [[1967]]an [[UEFAko Txapeldunen Liga|Europako Kopa]] irabazi zuen, aldiz, Rangers taldeak [[Ibrox Stadium]] zelaian jokatzen du eta [[1972]]an [[Europako Futbol Errekopa|Europako Txapeldunen kopa]] irabazi zuen. Bi talde hauen lehia kiroletik haratagoa doa, Celtic taldea Eskoziako katolikoen taldea baita, are gehiago, baita irlandar nazionalista eta errepublikanoena ere, taldearen fundatzaileak Glasgowen bizi ziren irlandar immigranteak izan baitziren, Rangers taldea berriz Eskoziako protestanteen taldea da, bai eta britainiar nazionalismoa eta unionismoaren ordezkari eskoziarra ere. Bi talde hauek beste Eskoziako 12 taldeekin batera [[1891]]an sortutako [[Eskoziako futbol liga|Eskoziar Premier League]] edo Lehen Maila jokatzen dute. Rangers taldearen [[Ibrox Stadium]] zelaia eta [[Eskoziako futbol selekzio nazionala|Eskoziako Futbol Selekzioak]] normalki jokatzen duen [[Hampden Park]] zelaia 5 izar mailako futbol zelaiak dira [[UEFA]]ren irizpideen arabera.\n[[Errugbi]]a ere oso kirol herrikoia da Eskozian: [[Eskoziako errugbi selekzioa|Eskoziako Errgubi Selekzioak]] (bere errugbi partidak [[Murrayfield Stadium|Murrayfield]] zelaian jokatzen dituelarik) [[Sei Nazioen Txapelketa|Sei Nazioen Torneoan]] parte hartzen du eta bere sorreratik 14 alditan irabazi du.\nEskoziako errugbi klubek [[Pro 12 Liga]] jokatzen dute [[Irlanda]], [[Gales]] eta [[Italia]]ko taldeekin batera. Liga hau munduko hirugarren liga indartsuena kontsideratzen da. [[Edinburgh Rugby]] eta [[Glasgow Warriors]] dira Eskoziako talde nagusiak. 2001 urtean eratu zen eta garaipen bakarra [[Glasgow Warriors]]ek lortu du 2014-15 denboraldian.\n[[Fife]] konderrian dagoen [[St Andrews]] udalerria nazioartean \"[[golf]]aren sehaska\" izendapenarekin ezagutzen da eta golfzale askorentzat [[St Andrewsko Old Course]] delakoa derrigorrez joan beharreko lekutzat dute, munduko golf zelai zaharrena omen baita. Eskozian beste hainbat golf zelai ospetsu ere badaude, horien artean [[Carnoustie]], [[Gleneagles]], [[Muirfield]] edo [[Royal Troon]].\nEskoziar kirolaren beste elementu nabarmen bat [[highland games|\"Highland Games\" edota Eskoziako Lur Garaietako jokoak]] ([[highland games|\"Highlandetako Jokoak\" edo \"Mendiko jokoak\"]] dira, baita beste zelta joko batzuk ere, aipagarrienak [[shinty]]a eta [[curling]]a.\nShinty-aren txapelketa historiko nagusia [[Camanachd Kopa]] izan da baina 1996tik aurrera [[Premier Division (shinty)|Premier Division]] liga jokatzen da. Talde garrantzitsuenak [[Newtonmore Camanachd Club|Newtonmore]], [[Kingussie Camanachd|Kingussie]] eta [[Kyles Athletic]] dira.\nCurling-ari dagokionez aipatzeko txapelketa [[Grand Match (curling)|Grand Match]] da, [[Menteitheko aintzira]] izozten denean jokatzen dena baina urtero gertatzen ez denez estalitako estadiotan jokatu izan da azken urteetan.\nHedabideak.\nEskoziako telebista kate nagusia \"[[BBC Scotland]]\" ([[Eskoziako gaelera|gaeleraz]], \"[[BBC Alba]]\") da, [[Erresuma Batua|Erresuma Batuko]] [[BBC]] katearen zati bat. Horrez gain, BBCk Eskozian irrati emisoreak ere baditu: besteak beste, \"[[BBC Radio Scotland]]\" eta \"[[BBC Radio nan Gaidheal]]\". Eskoziako telebista kate pribatuen artean STV eta Border Television daude. Eskoziar eremuan argitaratzen diren egunkariak ere badaude: esate baterako, \"[[Daily Record]]\", \"The Herald\" ([[Glasgow]]en argitaratua) edota \"[[The Scotsman]]\". Herri giroko edo eskualdeko hedapena duten egunkarien artean, [[Dundee]] hiriarentzat eta Eskoziako ekialderako argitaratzen den \"The Courier\" daud, bai eta [[Aberdeen]] eta iparraldearentzat argitaratzen den \"Press and Journal\" egunkaria ere.\nOndasun nabarmenak.\nGaztelu eta jauregiak.\nEskozian ehundaka gaztelu eta jauregi daude, batzuk egoera onean eta beste batzuk hondarretan. Honako hauek dira ezagunenak:\nErlijio eraikinak.\n1560ko Eskoziako erlijio Erreformaren ondoren bertan behera utziak izan ziren gehienak eta gaur egun hondarretan aurkitzen dira.\nKanpo estekak.\n[[Kategoria:Eskozia]]\n[[Kategoria:Erresuma Batua herrialdearen arabera]]"}
{"id": "6409", "revid": "28807", "url": "https://eu.wikipedia.org/wiki?curid=6409", "title": "Vitoria-Gasteiz", "text": ""}
{"id": "6412", "revid": "119347", "url": "https://eu.wikipedia.org/wiki?curid=6412", "title": "Holanda", "text": "Holanda Herbehereetako mendebaldeko eskualde bat da, gaur egun bi probintziak osatua: Ipar Holanda eta Hego Holanda probintziek, alegia. Holandan daude Herbehereetako hiru hiri handienak: Amsterdam, Herbehereetako hiriburua; Haga, Herbehereetako Gobernuaren egoitza; eta Rotterdam, Europako porturik handiena dagoen hiria.\n\"Holanda\" toponimoa, munduko hainbat hizkuntzatan, maiz erabiltzen da Herbehere osoak izendatzeko ere, Holanda baita aspaldidanik Herbehereen lurralde osoko eskualde jendetsuena, boteretsuena eta aberatsena. Erabilera hori ez dute gogoko herbeheretar askok; bereziki, Holandaz kanpoko Herbehereetako eskualdeetako biztanleek.\nX. mendetik XVI.eraino, Holanda eskualde politiko bateratua zen, Holandako kondeek gobernatutako konderria. XVII. menderako, itsas eta ekonomia arloetako potentzia bat bilakatua zen Holanda, eta nagusi zen Zazpi Herbehere Batuen Errepublikako gainerako probintzien gainean."}
{"id": "6413", "revid": "12788", "url": "https://eu.wikipedia.org/wiki?curid=6413", "title": "Apartheid", "text": "Apartheid ( afrikaansez \"arraza bereizketa\") arraza bereizkeriako sistema izan zen, Hegoafrikako eta Namibiako gobernu zuriek herrialde haietako gehiengo ez-zuriaren aurka ezarri zutena. Garai luzean, 1948tik 1990era, beltzek (eta era leunagoan asiarrek ere) giza eskubideen murrizte larria pairatu behar izan zuten.\nHegoafrikako Errepublikan eta Rhodesian apartheidak berdintasuna ukatzen zien, bai irakaskuntzan, bai lanean, zuriak ez ziren biztanle guztiei, baita elkartzeko eskubidea eta beste zenbait ere. Gutxiengo zuriaren boterea mantentzeko helburua zuen (biztanleriaren % 21), bestela, pribilegio-egoera galduko zukeelako. 1948ko Alderdi Nazionalaren garaipenaren aurretik, pertsona beltzek botoa eman zezaketen, baina muga askorekin.\nTeorian, \"garapena\" sustatzeko, sistema arraza-talde desberdinak banatzean zetzan. Mugimendu hori guztia arraza zuriak zuzentzen zuen, eta mota guztietako legeak ezarri zituen, alderdi sozialak estaltzen zituztenak, oro har. Arraza-sailkapen bat egiten zen: itxuraren, gizartearen onarpenaren edo jatorriaren arabera. Sistema berri horrek iraultzak eta erresistentziak eragin zituen zuriak ez ziren herrialdeko herritarren aldetik.\n1980ko hamarkadaren amaieran, Hegoafrikako mugako gerraren esparruan (Namibia eta Angola), Sobietar Batasunak bere laguntza ekonomiko eta belikoa kendu zien Angolari eta Kubari, eta bi herrialdeentzat bideraezina izan zen borrokarekin jarraitzea; era berean, Estatu Batuek Hegoafrikari ematen zioten laguntza finantzarioa bertan behera utzi zuten, eta horrek ondorio larriak ekarri zizkion Pretoriako gobernuari, besteak beste, Afrika hegoaldeko \"apartheid\"aren erregimenaren amaieraren hasiera, 1990era arte indarrean egon zena, 1992an pertsona zuriek bakarrik bozkatu baitzuten osoki.\nAintzindariak.\nHegoafrikako beltzen aurkako arraza-bereizkeria eta desberdintasuna europar kolonizazio handiaren hasierakoa da, Ekialdeko Indietako Herbeheretar Konpainiak, 1652an, Esperantza Oneko Lurmuturrean merkataritza-postu bat ezarri zuenean, azkenean, Herbehereetako Lurmuturreko Koloniara hedatu zena. Konpainiak Khoikhoi-Herbehereetako gerrak hasi zituen; bertako khoikhoi herria lekuz aldatu, kolono zuriek landutako etxaldeekin ordezkatu, eta esklabo beltzak inportatu zituen Herbehereetar Inperioaren beste aldetik. Esklabotza garaian, esklaboek beren jabeengandik urruntzeko baimena behar zuten.\n1797an, Swellendam eta Graaff-Reineteko, Landdrost eta Heemraden tokiko funtzionarioek legeak zabaldu zituzten esklaboez haraindi, eta agintzen zuten khoikhoi guztiak (maiz, hotentote izenaz izendatuak) herrialdean barrena edozein helburutarako mugitzen zirela paseak eraman behar zituztela. Hottentoten Aldarrikapenaren bidez, 1809an, Britainiar gobernu kolonialak berretsi zuen khoikhoiek lekuz aldatzeko bere nagusiaren edo bertako funtzionarioaren baimena beharko zutela. 1828ko 49. ordenantzak agintzen zuen beltz immigratzaileek baimena soilik eskura zezaketela lana bilatzeko. Baimen horiek mulatoentzat eta khoikhoientzat bakarrik eman zitekeen, baina ez beste afrikarrentzat, haiei oraindik baimena eramatera behartuta baitzeuden.\nSistema, benetan, Hegoafrikan, jatorri nederlandarreko kolono zuriek (afrikaner) lurralde horretako populazio beltzaren aurka praktikatu zuten baina, 1814an, Britainia Handiko eta Irlandako Erresuma Batuak Lurmuturreko Kolonia ezarri zuenetik, ez zuen babes juridikorik britainiarrek ezarritako arauetan. Era berean, afrikaner jatorriko herritar zuri gehienen erabateko arrazakeria ez zetorren bat jatorri britainiarreko zurien gutxiengoaren pentsamenduarekin, ezta Erresuma Batuak izendatutako agintari kolonialekin ere.\nPopulazio beltzaren aurkako arrazakeriak agintari britainiarren babes ofizialik ez bazuen ere, zenbait hamarkadatan, eta, bereziki Boerren Bi Gerren ondoren, afrikanerrek \"arrisku ingelesa\" saihesteko borrokatu zuten agintari kolonial britainiarren neurri liberalak baztertuz eta beltzen aurkako arrazakeria \"nortasun nazional afrikanerra babestearen\" aldeko borrokaren parte zela azpimarratuz, hori izanik bere jarduera politikoaren funtsezko helburua.\n1910ean Hegoafrikako Batasunak Britainiar Mankomunitatearen barruan barne autonomia lortu ondoren, afrikaner politikariek arraza \"de facto\" bereizteko politikari eutsi zioten, britainiar kontrolaren ahultzea aprobetxatuz eta beltzen garapen politiko eta ekonomikoa zapuzteko barne arauak emanez. Horrela, afrikanerren presioak beltzei botoa ematea eragotzi zuen, eta betoa jarri zien beltzek administrazio publikoan karguak har zitzaten. Afrikanerren presioaren ondorioz, modu erdi ofizialean ezarritako arau banatzaile eta arrazista horiei guztiei \"Apartheid Txikia\" deitu zitzaion.\nEzarpena.\nAfrikanerrek populazio beltzarekiko zuten arraza-diskriminazioa ez zen 1948ra arte gauzatu, eta data horretan hasi zen forma juridikoa hartzen, horretarako aldarrikatutako legeek babestu baitzuten. 1948ko hauteskunde orokorretan, Alderdi Nazional erradikalak (Daniel Fran\u00e7ois Malan artzain protestanteak zuzendutako Afrikaans Alderdiarekin egindako koalizio batean) hauteskundeak irabazi zituen britainiarren babesa zuten hautagai liberalenen aurka eginez, dena hauteskunde legearen perbertsio baten ondorioz. Horrek gehiengoa eman zion aurkariak, Alderdi Batuak, baino boto gutxiago lortu arren; eta gauza bera gertatu zen 1953an, Alderdi Nazionala berriz garaile izan zenean. Malanek, 1948ko bere lehen hitzaldian, adierazi zuen hauteskunde garaipenak \u00abGaur egun Hegoafrika berriro gurea da, Jainkoak ahalbide beza beti gurea izatea\u00bb esan nahi zuela, noski, ulertuz \"gurea\" hitzak afrikar jatorriko zuriak bakarrik hartzen zituela bere baitan. Data horretarako, populazio zuriak Hegoafrikako biztanleen % 21 osatzen zuen, % 68 arraza beltzekoak eta gainerako % 11 mestizoak eta indostanoak.\nGaraipen nazionalistaren ondoren, Malanen gobernuak legeak eman zituen pertsona bakoitza, ofizialki, bere arrazaren arabera bereizteko, gobernuaren kontrolpean nahitaezko arraza-erregistro bat ezarriz. 1949an, beste lege batek arraza arteko ezkontzak debekatzen zituen, eta delitu gisa zigortzen zituen arraza desberdinetako gizabanakoen arteko sexu-harremanak.\n1951n ezarritako lege batek hirietako barruti jakin batzuk erreserbatzen zituen zuriak bakarrik bizitzeko, zuriak ez zirenak beste leku batzuetara emigratzera behartuz; hori aurreikusita zegoen landa-eremuetan ahalik eta beltz gehien mantentzeko eta hiri-klase ertain bihurtzea saihesteko. Halaber, herritar beltzek, edozer ondoriotarako, hiriguneetan higiezinak erostea debekatu zen. Afrikaner erregimen berriarentzat \"arrisku etnikoa\" jada ez zegoen britainiarrengan gorpuztuta, baizik eta populazio beltzarengan, zeina ahal zen modu guztietan baztertzen baitzen herrialdea zurien mende mantentzeko.\nEguneroko segregazioa.\n1953an, Hegoafrikako hirietan, eremu bananduak ezarri ziren: parke publikoetako aulkiak, hondartzak, autobusak, ospitaleak eta eskolak barne hartuta, eta \"zurientzako lekuak soilik\" edo \"beltzentzako soilik\" bereizi ziren egonlekuak. Azken horiek, ia beti, askoz ere kalitate baxuagokoak ziren (autobus gutxi eta zaharkituak, gainpopulatutako ospitaleak eta langile profesional gutxi zituztenak, irakaskuntza esku-jardueretara mugatzen zen pilatutako eskolak). Anbulantziak ere bereizita zeuden; beraz, istripuren bat gertatuz gero, ezinbestekoa zen biktimaren arrazaren berri ematea, \"zurientzako\" anbulantzia batek beltz bat eramateari uko egiteko eskubidea baitzuen, eta \"beltzentzako\" anbulantziek, berriz, gutxitan izaten zuten larrialdietarako mediku-ekipamendurik. Autobus-geltokiak bereizita zeuden, eta debekatuta zegoen \"beste arraza bateko\" geltokia erabiltzea, arrazoia edozein izanda ere.\nBeltzek, bestalde, nortasun-agiriak eraman behar zituzten une oro, eta debekatuta zuten hiri batzuetan geratzea edo haietan sartzea agintari zurien baimenik gabe. 1953ko urtean ezarri zen, halaber, maila guztietarako segregazio osoa hezkuntzan. 1954an Malanen erretiroak Johannes Strijdom eraman zuen boterera, \"apartheid\"aren aplikazioarekin jarraitu zuena.\nArautzea.\nJohannes Gerhardus Strijdomek, 1954an Malanen oinordeko izan zenak, honako lege hauek ere ezarri zituen:\nEgoera horren ondorio nagusiak honako hauek izan ziren:\nBeltzen Estatuak eta antzekotasunak.\n1950eko hamarkadaz geroztik nazioartean emandako gaitzespenen aurrean, \"apartheid\"aren defendatzaileek esaten zuten beltzen aurkako arraza-diskriminazioa legez oinarritzen zela haiek ez zirela Hegoafrikako herritarrak, beste estatu independente batzuetako herritarrak baizik (bantustanak), eta, beraz, ez zutela hegoafrikar herritartasunik eta ez zutela eskubiderik Pretoriako gobernuari eskatzeko.\nIzan ere, 1960az geroztik, Hegoafrikako gobernuak hamar estatu autonomo sortu zituen, horien herritartasuna Hegoafrikako biztanleriaren % 70 osatzen zuten beltzei emateko. Horrela, biztanleria beltzaren zati handi bati Hegoafrikako herritartasuna kendu zitzaion, bantustan bateko nazionalitatea emateko. Argudio horri esker, populazio beltz hori iragaitzezko bidaiari edo aldi baterako populaziotzat hartzen zen, eta Hegoafrikako lurraldetik zirkula zezakeen paseak izan beharrean pasaportea bazuen. 1960ko hamarkadatik 1980ko hamarkadara bitartean, gobernuak beltzen ehuneko handi bat behartu zuen haientzako izendatuak ziren estatu horietan birkokatzera. Guztira, 3 milioi eta erdi pertsonek joan behar izan zuten alde horietara bertan bizitzeko, edo, hori ezinezkoa bazen, inoiz bizi izan ez ziren Estatu baten nazionalitatea eman zitzaien.\nBantustanen sorrera gaizki hartu zuen NBEk eta, atzerrian, Hegoafrikako gobernuari leporatu zitzaion Estatuak asmatzea biztanleria beltzari eskubideak kentzeko soilik. Azpimarratzekoa da bantustan guztiak hegoafrikar gobernuaren legeen bidez sortu zirela (bat ere ez herritarren erabakiz) eta haien mugak arraza zuriko agintariek diseinatu zituztela zurien intereseko eremuetan ez eragiteko. Errealitateak berak erakusten zuen bantustanetako herritarren bi heren ez zirela haietan bizi, baizik eta Hegoafrika zurian bizi zirela eskubide politikorik gabeko langile atzerritar gisa.\nHiri handien kanpoaldean kokatutako biztanle beltzeko auzotarren kasuak egon ziren, ezen herritar zurien aldeko hiri-proiektuak gauzatzeko, beren etxeetatik kanporatu zituztela egoiliarrek. Johannesburgen, 1954an, 60.000 biztanle beltz inguru birkokatu zituzten Soweto izeneko eremu batean. Beste kasu bat Sophiatownekoa izan zen, \"arraza anitzeko\" leku bat, non beltzei lurrak edukitzen uzten zieten. Hala ere, Johannesburgoko populazioaren eta industrialdearen hedapenak eremu hori hedapen horretarako leku estrategiko bihurtu zuen. 1955eko otsailean, inguruko berrogeita hamar mila biztanle beltzak indarrez ebakuatu zituen poliziak, eta Meadowlands izeneko eremu batean kokatu zituen, gaur egun, Sowetoren ondoan. Sophiatown erabat suntsitu zuten makinek, eta Triomf izeneko urbanizazio berri bat eraiki zen herritar zuriarentzat.\nZuriak, beltzak, mulatoak eta indiarrak.\nHegoafrikako biztanleria lau taldetan sailkatuta zegoen. \"Koloredunak\" (afrikaner hizkuntzan \"kleurling\"), bantuak eta khoisanak europar jatorriko pertsonekin nahastetik zetozen mulatoek osatzen zuten. Batzuetan zaila izaten zen mulato gisa nor katalogatu erabakitzea, azkenean, beltzen eta mulatoen artean bereizteko, banakoen oi edo hortz-hobiak aztertzera iristeraino.\n1983an, Konstituzioaren erreforma bati esker, koloredunek eta indiarrek (azken horiek, jatorriz, Indiakoak eta Pakistangoak ziren, eta britainiarren menderatze-urteetatik bertan lekututa zeuden) hauteskunde bereizietan parte hartu ahal izan zuten, zurien parlamentuaren mende jardungo zuen \"koloredunen\" parlamentu bat osatzeko. \"Apartheid\"aren teoriaren arabera, \"koloredun\" gizabanakoak Hegoafrikako herritartzat hartu behar ziren, baina eskubide nahiko murriztuak zituzten; beltzak, berriz, bantustanen bateko \"herritarrak\" baino ezin ziren izan, eta izen hori populazio beltza hartzeko berariaz sortutako hamar estatu, ustez, \"autonomori\" ematen zitzaien.\nBatzuetan, arraza desberdinetako gurasoen ondorengoak ziren anai-arrebak \"arrazaz bananduak\" izaten ziren azalaren kolorearen desberdintasunengatik, eta, horren ondorioz, familia bereko gizabanakoek herrialdeko eremu ezberdinetan bizi eta lan egin behar izaten zuten, askotan elkar bisitatzeko aukerarik gabe eta eskubide pertsonal oso desberdinekin.\nIndarkeriarik gabeko erresistentzia.\nDiskriminazioaren areagotzeak desobedientzia zibila eta protesta martxak barne hartzen zituen erresistentzia plan bat garatzera bultzatu zuen hegoafrikar \"beltzez \"osatutako Afrikako Kongresu Nazionala (ANC). 1955ean, Kliptownen (Johannesburgetik gertu) egindako kongresu batean, hainbat erakundek (ANC eta Indiako Kongresua barne) koalizio bat osatu zuten Askatasun Gutun bat onartuz eta arraza-bereizkeria erabat ezabatuko zuen Estatu bat sortzea aurreikusten zuena.\n1959an eta 1960an, ANCko talde batek alderdiaren lerroetatik ateratzea erabaki zuen Afrikako Kongresuaren Alderdia (ACP) deitu zioten alderdi erradikalago bat osatzeko. Alderdi berriaren helburu nagusia lege diskriminatzaileak gaitzesteko nazio mailako protesta bat antolatzea zen. 1960ko martxoaren 21ean, talde bat Sharpevillen bildu zen, Vereenigingetik gertu dagoen herri batean, beltzek paseak eramateko exijentziaren aurka protesta egiteko. Manifestarien kopurua zehatz-mehatz ezagutzen ez bada ere, poliziak jendetzaren aurka tiro egin zuen 69 pertsona hil eta 186 zaurituz. Biktima guztiak beltzak ziren, eta, gehienak, bizkarretik tirokatuak izan ziren. Jarraian, ANC eta ACP legez kanpo utzi zituzten.\nGertaera horrek esanahi handia izan zuen, protesta baketsua indarkeriazkoa bihurti baitzen, nahiz eta, militarki, legez kanpoko alderdi politikoak ez ziren mehatxu handia gobernuarentzat egitura armaturik ez zutelako, Mozambiken edo Angolan Portugalgo gobernu kolonialaren aurka gertatzen zen bezala.\nProtestek hainbesteraino segitu zuten, ezen Hendrik Frensch Verwoerd lehen ministroak larrialdi egoera ezarri zuen 1963an agindu judizialik gabeko pertsonak atxilotzea ahalbidetuz. 18.000 manifestari baino gehiago atxilotu zituzten, ANCko eta ACPko buruzagi gehienak barne. Alderdi horien atal armatuaren bitartez, protestek sabotaje forma hartu zuten aurrerantzean. 1963ko uztailean, hainbat agintari politiko atxilotu zituzten, horien artean Nelson Mandela. 1964ko ekainean, Rivoniako Prozesuan, Mandelak eta beste zazpi disidente politikok traizioa egin eta biziarteko kartzela-zigorra jaso zuten.\nEpaiketa horretan, Mandelak egindako adierazpena gogoangarria izan zen: \u00ab\"Zurien menderatzearen eta beltzen menderatzearen aurka borrokatu naiz. Demokrazia ideala eta gizarte askea nahi izan dut, non pertsona guztiak harmonian eta aukera berekin biziko diren. Ideal horrekin bizi, eta lortu nahi dut. Baina beharrezkoa balitz, hiltzeko prest nagoen ideala ere izango litzateke\"\u00bb.\nEpaiketa Nazio Batuetan kondenatu zuten, eta elementu oso garrantzitsua izan zen Hegoafrikako erregimen arrazistaren aurkako zigorrak ezartzeko. Jazarritako gizonen alderdiekin eta haien buruzagiekin espetxean, Hegoafrika bere historiako aro uherrenean sartu zen nazioarteko komunitatearekin. \"apartheid\"aren aplikazioa areagotu egin zen; Verwoerd lehen ministroa hil zuten, baina B.J. Vorsterrek eta P.W. Bothak lehengo politikei eutsi zieten.\nKontzientzia Beltzaren Mugimendua eta Sowetoko istiluak.\n1970eko hamarkadan, \"apartheid\"aren aurkako erresistentzia areagotu egin zen. Hasieran, greben bidez joan zen, eta, geroago, Steve Bikok zuzendutako ikasleen bidez. Biko, medikuntzako ikaslea, Kontzientzia Beltzaren Mugimenduaren atzean zegoen indar nagusia izan zen, beltzen askapenaren, arrazaren harrotasunaren eta indarkeriarik gabeko oposizioaren alde egiten zuena.\n1974an, gobernuak lege bat eman zuen afrikaans hizkuntza eskola guztietan erabiltzea behartzen zuena, beltzenak barne. Neurri hori ez zen oso gogokoa izan, zapalkuntza zuriaren hizkuntzatzat hartzen baitzen. 1976ko apirilaren 30ean, Sowetoko eskolak auzi-iheslari deklaratu ziren. 1976ko ekainaren 16an, ikasleek indarkeriaz amaitu zen martxa bat antolatu zuten. Martxa horretan, 566 haur hil ziren poliziaren tiroen ondorioz, manifestariek jaurtitzen zituzten harriei balekin erantzun baitzieten. Gertakari horrek Hegoafrika osora zabalduko zen indarkeria-oldea hasi zuen.\n1977ko irailean, Steve Biko atxilotu zuten. Jasan zituen torturak hain basatiak izan ziren, ezen atxilotu eta hiru egunera hil baitzen. Epaile batek errudunik ez zegoela ebatzi zuen, baina Hegoafrikako Mediku Elkarteak adierazi zuen jasotako laidoen eta arreta medikorik ezaren ondorioz hil zela. Istilu horien ondoren, Hegoafrika erabat aldatu zen. Gazte beltzen belaunaldi berri bat borrokarako prest zegoen \"askapena hezkuntza baino lehen\" lelopean.\nOposizio zuria.\nHegoafrikako afrikaner jatorriko zuri gehienak \"apartheid\"ari eustearekin ados zeuden bazen ere, bazegoen horren aurkako gutxiengo bat, jatorri britainiarreko zurien artean, nagusiki. \"Apartheid\"aren aurkako talde politiko zuria Alderdi Progresistaren inguruan zentratzen zen Helen Suzman buru zuela; gero, 1977tik, Alderdi Progresista Federalari atxiki zitzaion. \"Apartheid\"aren aurkako beste talde zuri batzuk ziren: Black Sash kolektibo zibila eta United Democratic Front, arraza anitzeko alderdi politikoa.\nNazioarteko isolamendua.\nGatazka armatuak.\n1960an, Sharpevilleko sarraskiaren ondoren, Verwoerdek erreferendum bat egin zuen herri zuriari galdetuz Erresuma Batuarekin bat egitearen alde edo aurka zegoen. % 52k aurka bozkatu zuten. Hegoafrikak independentzia lortu zuen Erresuma Batutik, baina Nazioen Mankomunitatean jarraitu zuen. Erakunde horretan jarraitzea gero eta zailagoa egin zen, Afrikako eta Asiako estatuek Hegoafrika kanporatzeko presioa areagotu baitzuten. Azkenean, 1961eko maiatzaren 31n erretiratu zen Mankomunitatetik, eta, orduan, errepublika independente gisa izendatu zuten beren burua.\nHurrengo urtean, Hegoafrikako mugako gerra hasi zen (poliziarekin lehenik eta Hegoafrikako Defentsa Indarrekin ondoren) SWAPOren aurka, Namibiako gerrilla independentista. SWAPOk Zambiatik jotzen zuen, eta, 1975etik aurrera, Angolatik. Hegoafrikako Armada eremuko boteretsuena zen, eta kontinenteko edozein herrialderi gailendu ahal zitzaion. Hori dela eta, SWAPOri laguntza ematen zioten bi nazioak behin eta berriz inbaditzea erabaki zuen. Hala ere, SESBek bidalitako laguntza masiboak, Kubak eta neurri txikiagoan Etiopiak hegoafrikarren aurrerapena geldiarazi zuten, eta kontinenteko gerrarik luzeenetako bat hasi zen, Angolako Gerra Zibilarekin oso lotuta.\nAldi berean, Hegoafrikako gobernuak RENAMO talde matxinoa finantzatu zuen 1975ean ezarritako Mozambikeko gobernu sozialista boteretik kentzeko, eta, horrela, gerra zibila sustatu zuen nazio horretan, bere gobernua \"apartheid\"aren aurkakoa zela iritzita.\nNazioarteko laguntzaren bila.\n\"Apartheid\"aren erregimenaren aurkako zigorrak gorabehera, arraza beltzeko buruzagiek gobernatutako Afrikako herrialde askok Hegoafrikako laguntza finantzarioa eta teknologikoa onartu zuten; areago, Hegoafrikako diruan oinarritutako azpiegitura-proiektu ekonomikoak egitea onartu zuten: hori zen Malawi eta Botswanaren kasua, eta, hala ere, ez zuten atzera egin \"apartheid\"aren kontrako gaitzespenetan. Hegoafrikarekin merkataritza eta finantza harremanak mantentzea apurka-apurka onartu zuten beste herrialde batzuk Ghana, Gabon, Liberia, Madagaskar, Zaire eta Boli Kosta izan ziren, nahiz eta horietako batek ere ez zituen \"apartheid\"ari egindako kritika ofizialak bertan behera utzi.\nErrejimen kapitalistak ez zuen begi onez ikusten Mozambikeko gobernu komunista, eta are gutxiago haren ekintzak. Gerra Hotzak eta Pretoriak erakutsitako antikomunismoak Hegoafrika, honenbestez, Estatu Batuen aliatu ona bihurtu zuten Dominoaren Teoria geldiarazteko. Mendebaldeko gobernuek, bereziki Estatu Batuek, Hegoafrikako gobernua babestu zuten armak eta dirua erabiliz Afrika hegoaldeko komunismoaren aurkako gerran, eta nahiago izan zuten \"apartheid\"aren aurkako salaketak alde batera utzi. Horrela, Estatu Batuen eta NATOren protestak ez ziren esanguratsuak izan, 1977an, Hegoafrikako erregimenak bere programa nuklearra hasi zuenean (Libia edo Irak saiatu zirenekoekin oso kontrajarriak), ezta, hipotetikoki, bere lehen bonba atomikoa 1979an leherrarazi zuenean ere. Hegoafrikako erregimena Israelen ezarpena onartu zuen lehenetarikoa izan zen 1948ko maiatzean, Hegoafrikako gobernuak berehala onartu zuen, eta harremanak oso biziak izan ziren, Israel aliatu gorena eta bazkide estrategikoa izanik. 1970eko hamarkadaren hasieran, eta hogei urtez, Israel izan zen Hegoafrikako segurtasun gaietan hornitzaile militar eta aholkulari nagusia 10.000 milioi dolarreko aldebiko trukearekin.\nBere isolamendu handia zela eta, Hegoafrikak nazioarteko isolamendu antzeko egoeran zeuden herrialdeekin aliantzak bilatu behar izan zituen, eta, 1970eko hamarkadan eta 1980ko hamarkadan, bere aliatu berriak Brasil, Txile eta Israel izan ziren zeinak bere barne politikengatik (lehen bi herrialdeak diktadura militarrek gobernatzen zituzten) eta, Israelen kasuan, kanpo politikengatik (arabiarrek ez zuten onartu) nazioarteko kontzertuan errefusatzen zituzten; Santiago-Brasilia-Jerusalem-Pretoria kokapen geografikoagatik, \"triangelua\" deitua izatera iritsi zen. Hala ere, Txileren eta Brasilen ahultasun ekonomikoak eta Israelek Ekialde Hurbilean zuen egoera zailak eragin zuten aliantza hori guztiz baliagarria ez izatea Hegoafrikarentzat, harekin ezin baitzen ordezkatu AEBko eta Erresuma Batuko finantza- eta merkataritza-laguntza erabakigarria. Hala ere, Txileren eta Brasilen botoak ezinbestekoak ziren NBEn, bereziki kontuan hartuta Txileko eta Brasilgo diplomaziak trebeak zirela NBEren Batzar Nagusian zigorrak saihesten. Hori dela eta, Brasilgo diktadura militarrak 21 urte iraun zuen arazo handirik gabe, eta Txileko diktadura militarrak, berriz, 17 urte brasildarren antzeko baldintzetan. Txiletarrek eta brasildarrek aldebakarreko zigorrak hartzen zituzten gobernuak, baina horiek ez zuten inolako pisurik nazioarteko erakundeetan gaitzesteko, non txiletarrek eta brasildarrek, lehen adierazi den bezala, diplomazia ona zuten, eta horrek aukera ematen zien arerioen asmoak baliogabetzeko.\nIsolamenduaren jarraipena.\n\"Apartheid\" politikak Hegoafrika nazioarteko mailan isolatzea bultzatu zuen, denborarekin areagotuz joan zena, eta horrek eragin handia izan zuen herrialdearen ekonomian eta egonkortasunean. Namibiako gerra ez zen amaitzen, ezta irabazi ere, eta herrialdeko finantza gehienak kontsumitzen zituen; izan ere, Hegoafrikak giza eta material baliabide handiak inbertitu zituen bertan, eta, 1987an, Cuito Cuanavaleko gudua egin zuen namibiarren lurrean (Saharaz hegoaldeko Afrikako historiako gudurik handiena) Angolako eta Kubako tropen aurka. Europako nazio askok, baita Kanadak eta Australiak ere, pixkanaka-pixkanaka debekatu egin zieten konpainiei herrialdearekin negozioak egitea, eta nazioarteko txapelketetan parte hartzea galarazten zitzaien Hegoafrikako kirol-taldeei ere, Hegoafrikako gobernuak arraza-talde desberdinetako pertsonek osatutako kirol-zerrendak debekatzen zituen bitartean: \"zurientzako taldeak\", \"koloredunentzako taldeak\" edo \"beltzentzako taldeak\" mantentzen ziren edozein kiroletako selekzio nazional bakoitzerako.\n\"Apartheid\"aren ondorioz, 1964tik Nazioarteko Olinpiar Batzordeak galarazi egin zien Hegoafrikako \"talde segregatuei\" Joko Olinpikoetan parte hartzea, eta Hegoafrika aldendu egin zen mugimendu olinpikotik. Jarrera bera hartu zuen FIFAk, 1963an Hegoafrika bere baitatik kanporatuz; 1970ean Hegoafrika Davis Tenis Kopatik kanpo utzi zuten \"zurientzat bakarrik\" taldeak aurkezteagatik. International Rugby Board gaur egun World Rugby erakundeak Hegoafrika afiliatu bezala mantendu zuen \"apartheid\"aren garai osoan, hegoafrikar errugbiaren maila (eta ospe handia) bikainaren ondorioz, baina hegoafrikar taldeen nazioarteko birak (edo atzerriko taldeen bisitak Hegoafrikara) beti protesta politiko eta diplomatikoz inguratuta egon ziren. Giro negatibo horren ondorioz, Hegoafrikako errugbi selekzioak ez zuen nazioarteko partidarik jokatu 1981etik (Zeelanda Berriko All Blacks selekzioari egindako bisita batean) 1994ra arte. 1962tik ofizialki jokatzen zen 1 Formulako Hegoafrikako Sari Nagusia 1985ean korritu zen azkenekoz, Frantziako taldeek (Ligier eta Renault) lasterketa boikotatu zutenean Frantziako gobernuaren presioen ondorioz. FIAk geroago iragarri zuen: Federazioak eta FISAk babestutako txapelketarik ez zela berriro lehiatuko Hegoafrikan, \"apartheid\"aren ondorioz. Automobilismoaren kategoriarik gorena 1992an eta 1993an itzuli zen.\n1980ko hamarkadaren hasieran, Estatu Batuen eta Erresuma Batuaren babes politiko eta ekonomikoa mantentzea ahalbidetuko zuten elementu bezala, Hegoafrikak konfiantza zuen bere aberastasunean, balio handiko lehengaiak baitzituen (urrea eta platinoa), baita bere antikomunismoa ere; Gobernuaren ustez, elementu horiek jasan lezakete \"apartheid\"a Hegoafrikako erregimenak Gerra Hotzean Sobietar Batasuneko afrikar aliatuen aurka borrokatzearen truke, baina politika hori eustea gero eta zailagoa bihurtu zen urteak igaro ahala, eta Hegoafrikako gobernuak ez zuen bere politika arrazista aldatzeko seinalerik ematen.\nDesmond Tutu artzapezpiku anglikanoa 1984ko abenduan Bakearen Nobel Saridun izendatzeak zigor handiagoak eragin zizkion Hegoafrikari Britainia Handiko eta Ameriketako Estatu Batuetako iritzi publikoaren artean, bertako gobernuek gero eta zailago ikusten baitzuten Hegoafrikaren tolerantzia justifikatzea \"gotorleku antikomunista\" zelako soilik. Horrek AEBko gobernuak behartu zituen. AEBk eta Erresuma Batuak Hegoafrika presionatu zuten \"apartheid\"aren aurkako aldaketa politiko garrantzitsuak hasteko, baina arrakasta handirik lortu gabe. Europako Ekonomia Erkidegoak ere ez zuen \"apartheid\"erako kondena ezkutatzen, tradizionalki Mankomunitateari lotutako herrialdeak bezala, hala nola Kanada, Zeelanda Berria edo Australia.\nOlinpiar Jokoetatik kanporatzea.\n\"Apartheid\" politika zela eta, NOBek Hegoafrika Joko Olinpikoetatik kanpo uztea erabaki zuen, herrialdean bizi ziren arraza beltzeko biztanleak (tartean kirolariak) diskriminatzen zituen legea ezabatu arte. Arau olinpikoen arabera, NOBek debekatu egiten du herrialde bateko \"sektore bakar batek\" (arrazakeria eta emakumeen bazterketa dela eta) parte hartzea Joko Olinpikoetan. Eta Hegoafrikan beltzekiko arrazakeria zegoenez, Hegoafrikako gobernua alferrik saiatu zen NOB konbentzitzen Joko Olinpikoetan parte hartzeko baimena lortzen \"apartheid\"a ezabatu gabe; Hegoafrikak lege hori ezabatu izan balu bakarrik onartuko ziokeen parte hartzea NOBek.\nUdako Joko Olinpikoetatik kanpo.\nHegoafrikak Londres 1908ko Udako Olinpiar Jokoetan parte hartu zuen lehen aldiz, eta parte hartzen jarraitu zuen Erroma 1960 arte, jarraian. Hala ere, 1964an, Tokion, arrazakeria politika aldatu arte, parte hartzea debekatu zioten, apartheid politika zela kausa.\n1990ean\nHegoafrikak apartheida ezabatu zuenean, 1992ko Bartzelonako Udako Olinpiar Jokoetan berriro parte hartzeko baimena eman zitzaion, baina ezin izan zuen bere bandera erabili, eta bandera berezi bat erabili behar izan zuen edizio horretarako. Ondoren, Atlanta 1996an, berriro erabili ahal izan zuen bere bandera.\nNeguko Olinpiar Jokoetatik kanpo.\nHegoafrikak, Neguko Olinpiar Jokoetan, lehen aldiz parte hartu zuen Squaw Valleyn 1960an. Baina bere politika arrazistaren ondorioz, hurrengo edizioetan parte hartzea ukatu zitzaion.\n1990ean, \"apartheid\"aren legea indargabetu zenean, Hegoafrikak berriro hartuko zuen parte Neguko Olinpiar Jokoetan Lillehammer 1994ko edizioan, Albertville 1992ra sailkatu ez zelako.\n\"Apartheid\"aren abolizioa.\nBarruko krisia.\n1993ra arte, Hegoafrika zen gutxiengo zuri batek gobernatzen zuen Afrika beltzeko herrialde bakarra. Baina afrikanerren sektore askotan, erreformak beharrezkoak ikusten ziren, nahiz eta pribilegioen galera ekarri. Hegoafrikako ekonomiaren oinarri nagusiak urrearen, platinoaren eta diamanteen ekoizpena ziren, baina nazioarteko merkataritza ia geldirik zegoen beste esportazio mota baterako. Hazkunde ekonomikoa gelditu egin zen herrialdeko lehengaien prezioa (urrea) jaitsi zelako munduko merkatuetan, eta horrek atzeraldi ekonomikoa eragin zuen 1980ko hamarkadaren erdialdean.\n\"Apartheid\"ak debekatu egiten zuen, halaber, milioika hegoafrikar beltz ekonomia nazionalean sartzea eskulan merke gisa baino gehiago, ondorioz, Hegoafrikako enpresei barne-merkatu potentzial handi bat kenduz. Langile kalifikatuen urritasunak industriaren hedapena ere geldiarazten zuen, hezkuntza espezializaturako sarbidea hegoafrikar zuriei bakarrik baimentzen baitzitzaien. Aparatu militar-polizial errepresiboa mantentzeko beharrak zurien eskulana kontsumitzen zuen, \"apartheid\"aren ondorioz kargu guztiak betetzen baitzituzten administrazio publikoan eta indar armatuetan.\nHala, Hegoafrikako banderako aire-konpainiak aireportu eta terminal hutsak erakutsiz egin zuen kanpaina, honako eslogan honekin:\nHegoafrikako demografiak ere erakusten zuen \"apartheid\"aren iraunkortasunik eza epe luzera; izan ere, arreta medikoen hobekuntzak, marjinazioa eta diskriminazioa gorabehera, biztanleria beltzaren hazkunde demografiko iraunkorra ahalbidetu zuen, zuriena baino handiagoa baitzen. Izan ere, 1985 inguruan, zuriak Hegoafrikako biztanleriaren % 15 baino gutxiago ziren, eta, 1948an, berriz, herrialdeko biztanleen % 21. Praktikan, gero eta zailagoa zen hain urria zen gutxiengo batek bere nagusitasun politiko eta ekonomikoa gehiengoei indarrez inposatzea, are zailagoa irizpide arrazista argietan oinarrituta. Ordurako, Estatu Batuek eta Erresuma Batuak, baldintzarik gabe, \"gotorleku antikomunistari\" ematen zioten babesa urria zen munduko iritzi publikoaren presioaren ondorioz, bere burua arrazista argi eta garbi aldarrikatzen zuen munduko estatu bakarraren aurkakoa garbia baitzen; NBEk zigor ekonomikoak ezarri zituen, eta nazio batzuek ere Hegoafrikan erabateko desinbertsioa egitea eskatzen zuten. Hegoafrikako txanpona, randa, hain maila baxura iritsi zenez, gobernuak larrialdi egoera ezarri behar izan zuen 1985ean, eta bost urtez iraun zuen.\n1984an, Pieter Willem Botha presidenteak politika batzuk abiarazi zituen beltzen artean nahigabea areagotu ez zedin. Politika horien bidez, \"zuriak ez zirenek\", hala nola indostanoek, mulatoek eta asiarrek, beren etxebizitzak \"zurien eremu\" batzuetan ezarri zituzten; arraza arteko ezkontzen debekua deuseztatu, eta arraza anitzeko elkartze politikoak onartu zuten, baina beltzei askatasun handiagoa emateari uko egin zieten. \"Apartheid\"aren politikak gero eta eztabaida eta oposizio gehiago sortzen zituen nazioarteko komunitatean; Hegoafrikan, berriz, hainbat buruzagi zurik serioski onartzen zuten (berehalako krisi sozial eta ekonomiko baten aurrean eta ia planeta osoaren gaitzespenarekin) \"apartheid\"ak ezin izango zuela urte askoz gehiago iraun.\nAldaketak mundu mailan.\n1985etik Mikhail Gorbatxoven gidaritzapean, Sobietar Batasunean \"perestroika\" eta \"glasnost\" delakoaren hasierak eragin zuen, pixkanaka, gobernu sobietarra SESBeko barne arazoetan kontzentratzea eta mundu osoko gobernu aliatuei finantzazioa kentzea. Afrika ez zen salbuespena izan, Sobietar Batasunak publikoki negoziatu baitzuen Estatu Batuekin Hegoafrikako mugako gerrari amaiera ematea (Hegoafrikak Namibiako lurraldean Angolaren aurka egindakoa). Horretarako, SESBek Angolari eta Kubari ematen zien laguntza ekonomikoa eta gerrakoa kendu zizkien, pixkanaka, eta bi herrialdeentzat gero eta bideraezinago bihurtu zuen borrokarekin jarraitzea. AEBk Hegoafrikari laguntza finantzarioa emateari utzi zion, eta horrek ondorio larriak ekarri zizkion Pretoriako gobernuari, Afrika hegoaldeko apartheid erregimenaren amaiera azkartuz.\nSESBak ere laguntza finantzario eta militar gehiena kendu zion Mozambikeko erregimen aliatuari, Angolarekin egin zuen bezala barne baliabideak aurrezteko premia argudiatuz eta, horrela, AEBek Hegoafrikari emandako laguntzaren azken justifikazioa kenduz. 1987az geroztik sobietarrek Saharaz hegoaldeko Afrikan izan zuten eragina modu dramatikoan murriztean, Washingtongo gobernuak \"apartheid\"aren aurka erabakitasunez jardutea saihesteko aitzakiak desagertu ziren. Hori dela eta, AEBetako goi agintariek AEBek Hegoafrikako gobernua zigortzen zuten iritziak hasi ziren. Ordu arte, Ronald Reaganen AEBko erregimenak \"apartheid\"aren aurkako zentsura oro arbuiatzen zuen, eta Hegoafrikari arlo ekonomiko eta diplomatikoan laguntzeko beharra azpimarratzen zuen Saharaz hegoaldeko Afrikako \"mehatxu komunistari\" aurre egiteko, baina SESBen erretiratze politikoak AEBen balizko aitzakia guztiak ezabatu zituen. Izan ere, AEBen babes politiko, diplomatiko eta finantzarioaren galera kolpe latza izan zen Hegoafrikarentzat bere ekonomia kaltetuan.\n1988an, Hegoafrikako mugako gerraren amaierarako bake-negoziazioak egin ziren, non bi aldeek gatazkaren amaiera adostu zuten SESBaren eta AEBen presioen ondoren. AEBek, ildo horretan, Hegoafrika, Angola eta Kubaren arteko azken akordioak egin zituen 1988ko abenduan gerrari amaiera emanez eta Namibiaren independentziarako oinarriak finkatuz, 1990aren hasieran gauzatuko zena NBEaren ikuskaritzapean.\nTestuinguru horretan, 1989ko otsailean, P.W. Botha presidenteak apoplejia-eraso bat jasan zuen, eta Frederik de Klerk ministro kontserbadoreak ordezkatu zuen. Urte horretan zehar, Berlingo Harresia eta Ekialdeko Europako 1989ko Iraultzak erori zirenean, Varsoviako Ituna desegin zen, eta SESBen Saharaz hegoaldeko Afrikako erretiratze politiko-ekonomikoa bizkortu zen. Horrek guztiak ondorioak izan zituen Hegoafrikako politikan.\nFrederik de Klerken politikak.\n1989an Botharekin talka egin ondoren, De Klerkek, 1989ko irailaren 20an, Hegoafrikako presidente kargua hartzea lortu zuen. Ikusiz mundu mailako politikaren agertoki eraldatuak Hegoafrikan aldaketa politiko handiak egiteko presioa egiten zuela eta erregimen segregazionistak ezin izango zuela AEBren baldintzarik gabeko babesik izan, De Klerkek azkar utzi zituen jarrera kontserbadoreak nazioarteko egoeraren aurrean \"errealismo politiko\" baten izenean. 1989. urtearen amaieran, De Klerk negoziazioak hasi zituen beste politikari zuri batzuekin \"apartheid\"ari amaiera emateko, gero eta zailagoa baitzen haren sostengu politiko eta militarra, eta, lehenik eta behin, azken 40 urteetan indarrean egondako legeria arrazista ezabatzeko lan egin zuen.\n1990eko otsailaren 2an parlamentua irekitzeko egindako hitzaldian, Frederik de Klerkek iragarri zuen \"lege diskriminatzaileak ezabatzeko\" prozesu bat hasiko zela eta debekatutako alderdi politikoen aurkako debekua bertan behera utziko zuela, oposizio beltzeko alderdi nagusi eta garrantzitsuena barne, Afrikako Kongresu Nazionala (ANC izenaz ezagunagoa, African National Congress ingelesez), 30 urte lehenago legez kanpokotzat jo zutena; Botha presidente ohiak ezarritako larrialdi-egoeraren amaiera; heriotza-zigorraren luzamendu bat, eta Nelson Mandela buruzagi beltz espetxeratuaren askapena ere iragarri zuen, zeina kartzelatik askatu baitzuten bederatzi egun geroago, otsailaren 11n, ANCko beste 120 kiderekin batera.\nANCren legeztatzeak eta Mandelaren askapenak ordura arte baztertutako biztanleria beltzaren parte-hartze politikoa azkartu zuten, eta, 1990 eta 1991 artean, \"apartheid\"aren oinarri zen lege-sistema desegin zen, modu antolatuan, 1948. urtetik arraza-segregazioa ezarri zuten eta biztanleria beltzari eskubide politikoak kendu zizkieten legeak pixkanaka indargabetuz. Hala ere, oposizio kontserbadore zuriak De Klerki aurpegiratzen zion ez zuela \"hautesleen berariazko agindurik\" (zuriak bakarrik izan zitezkeela hautesle ulertuta) erabaki horiek hartzeko eta, are gutxiago, ANCrekin edo beltzen beste talde politiko batzuekin elkarrizketa politikoa izateko. Horri erantzunez, gobernuak herri-galdeketa deitu zuen 1992ko martxorako (hau da, zuriek soilik bozkatuko zuten azken aldirako) \"apartheid \"amaierarako negoziazioen babesa edo arbuioa zehazteko; horrela egin zen 1992ko erreferenduma, eta 3,3 milioi zurik baino ez zuten boto-eskubiderik izan. Emaitzak adierazi zuenez, boto-emaileen % 68k gobernua babestu zuen, eta % 31k ezezkoaren alde egin zuen; beraz, F.W. De Klerken gobernuak aurrera egin zuen ANCrekin eta beltzen artean sortutako beste talde politiko batzuekin konstituzio berri bat eratzeko negoziazioetan.\nNegoziazioak hilabetetan luzatu ziren, afrikaner etniako sektore kontserbadore eta liberalen artean tirabira larriak sortu baitziren ANCaren eta Inkatha alderdiaren (gehiengo zulu etnikoa) arteko lehia larri eta bortitzak agertzen ziren bitartean, baita De Klerk eta Mandelaren arteko borrokak ere herrialdearen etorkizuneko erregimen politikoaren inguruan; Mandelak zuriekiko mesede politikoren bat ematen zuten akordioak errefusatzen zituen bitartean (Parlamentuko eserleku finkoak edo Exekutiboko karguak), De Klerkek zalantzan jartzen zuen demokrazia ordezkatzailetik sortutako gehiengo beltzeko gobernu batek eraginkortasunez jardun zezakeenik.\nAzkenik, 1993 amaitzean, alderdiek konstituzio-zirriborro bat adostu zuten, biztanleria osoari oinarrizko eskubideak ematen zizkiona, arraza edo etnia aldetik bereizketarik gabe, eta, horrela, \"apartheid\"aren azken aztarnak ondorio guztietarako ezabatzen zituen; hauteskunde berrietarako, saio data bat ere ezarri zuten presidentearentzat eta parlamentuarentzat: hauteskunde horiek 1994ko apirilaren 27tik 29ra bitartean izango ziren, eta, data horretan, adin nagusiko beltzek botoa emateko eskubidea erabili zuten lehen aldiz herrialdearen historian, \"boto-emaile bat boto bat\" printzipioarekin baldintza berdinak izanik, eta ANC garaile handia izan zen, praktikan \"apartheid\"a ezabatuz, ANCko buru Nelson Mandela hautatu baitzuten herrialdeko presidente.\nTerminoaren beste adiera batzuk.\nHedaduraz, nazio baten testuinguruan, \"apartheid\" esaten zaio edozein motatako gizarte-bereizketari, zeinaren bidez biztanleriaren sektore batek eskubide osoak dituen eta beste sektore batek marjinaltasun-estatus batera baztertzen den.\nHerrialdeko herritar gehienek askatasun eta eskubideak murriztuta dituzten bitartean, gutxiengo pribilegiatu batek eta atzerritarrek mugarik gabe eskura ditzakete edozein zuzenbide-estatutan diren aukera orokorrak.\nKasu horretan, \"apartheid \"kontzeptua honako honetan agertzen da: norbanako komunari debekatu egiten zaio atzerritarrentzat eta nazioaren goi-zuzendaritzarekin loturak dituen pertsona guztientzat soilik diren turismo- eta osasun-zentroak izateko eskubidea; lurralde nazionaletik libre irteteko eta sartzeko; telefonia mugikorra, Interneterako sarbidea eta pentsamenduaren adierazpen-askatasuna bezalako komunikabideak edukitzeko, eta enpleguetara iristeko murrizketak, haientzat eskatzen den gaitasun fisiko eta intelektuala izanik ere, erakunde politiko-ideologikoetako kide izateko betebeharra lehenesten da.\nRhodesiako kasua.\n1965ean, Rhodesia eta Nyassalandiako Federazioko kide izan ondoren, gobernatzen zuen gutxiengo zuriaren beldurrez, Hego Rhodesiako koloniak bere independentzia aldarrikatu zuen aldebakarrez (britainiar gobernuak eta Mankomunitateak onartu gabe) 1965eko azaroaren 11n Ian Smith lehen ministroaren eskutik eta Hegoafrikan ezarritako arraza-bereizketako erregimenaren oso antzekoa ezarriz (horregatik \"mini-apartheid\" izenaz ezagutzen da), nahiz eta mutur berera iritsi ez.\nHorren ondorioz, herrialdeak nazioarteko isolamendua jasan zuen, eta eskualdean zituen ia aliatu bakarrak hegoafrikarrak eta portugaldarrak ziren, diru eta armaz hornitzen zituztenak. 1964an, herrialdean benetako gerra zibila piztu zen Rhodesiako gobernuaren eta Robert Mugaberen ZANLA edo Joshua Nkomoren ZAPU bezalako gerrilla taldeen artean. 1979an, erreferendum baten ondoren, pixkanaka, arraza anitzeko erregimen bat ezartzen hasi zen Abel Muzorewa buru zela, eta hura gerrillarekin eta britainiarrekin negoziatzen hasi zen.\nAzkenik, hauteskunde batzuen ondoren, Robert Mugabek herrialdearen boterea eskuratu zuen 1980ko apirilaren 18an, Zimbabweren independentzia nazioarteko aintzatespenarekin aldarrikatuz eta ordura arte herrialdean indarrean egon zen \"apartheid\" erregimena kitatutzat emanez.\nFilmografia.\nHegoafrikako eguneroko bizitza edo historia erakusten duten film batzuk honako hauek izan daitezke:"}
{"id": "6416", "revid": "12788", "url": "https://eu.wikipedia.org/wiki?curid=6416", "title": "Bartzelona", "text": "Bartzelona (gaztelaniaz eta katalanez: \"Barcelona\") Kataluniako hiriburua eta hiri nagusia da. Izen bereko probintziaren hiriburu ere bada, eta baita Barcelon\u00e8s eskualdeko burua ere. Kataluniako erakunde garrantzitsuenak bertan daude: Generalitatea eta Parlamentua, besteak beste. Historikoki Bartzelonako konderriaren hiriburu izan zelako, \"Konde-hiria\" ezizena du (katalanez \"Ciutat comtal\").\nGeografikoki Espainiako ipar-ekialdean dago eta herrialde osoko bigarren hiri garrantzitsuena eta Europako Batasuneko seigarren metropolitar barruti handiena da (36 udalerrik osatutakoa, 3.161.081 biztanle eta 633\u00a0km\u00b2-ko azalerarekin). Are gehiago, Bartzelonaren eragin-eremua harago heltzen da, 4.268\u00a0km\u00b2-ko eta 5.327.872 biztanledun eremu handiago batera, hain zuzen ere. Mediterranear itsasoaren kostaldean dago, Pirinioetatik 160 kilometrora.\nBartzelona nazioarteko ekitaldi askoren agertoki izan da historian zehar, nazioartean proiektatzera lagundu dutenak. Horietatik garrantzitsuenak 1888 eta 1929ko Erakusketa Unibertsalak eta 1992ko Olinpiar Jokoak izan ziren. Horrez gain, 2004an Kulturen Forum Unibertsala edo \"F\u00f2rum de les Cultures\" ekitaldi erraldoia gauzatu zuten Kataluniako hiriburuan.\nSinboloak.\nBartzelonako armarriak Erdi Aroan du jatorria, eta 1329an agertu zen lehen aldiz, gaur egungoaren antolamendu berean. Armarria lau kuarteletan banatuta dago. Bertan, lehenengoan eta laugarrenean, San Jurgiren gurutzea ageri da, zilar gaineko guletan, eta bigarren eta hirugarren kuarteletan, urre gaineko lau gul-makilen konda-/errege-ikurra. Era berean, aldaera ugari aurkitu dira kuartel bakoitzean, bat, bi, hiru edo bost barra bertikalekin. Armarriaren buruan koroa bat dago, Aragoiko Koroako erregeek hiriaren gainean duten subiranotasunaren sinboloa. Bandera zuzenean armarritik dator, beraz, konposizio bera du, baina koroa gabe.\nGeografia.\nDatu orokorrak.\nBartzelonako klima mediterraneoa du, negu epel eta hezeekin eta udal bero eta lehorrekin. Hiria Iberiar penintsularen ekialdeko kostan dago eta Ozeano Atlantikoarekin duen gertutasunarengatik, udak ez dira mediterraneoko beste lekuetan bezain lehorrak izaten. Mediterraneo itsasoak ekialdean, Collserolako mendiguneak mendebaldean, Llobregat ibaiak hegoaldean eta Bes\u00f2s ibaiak iparraldean mugatzen dute. Punturik altuena Tibidabo mendia da 516,2 metroko altuerarekin, ipar-mendebaldean (Collserola). Aipatzekoak dira halaber Montju\u00efc (177,7 m) mendia hegoaldean, portuaren aldean.\nHiriaren udal-eremuak hegoaldetik ipar-ekialdera eta ordulariaren orratzen norantzan, honako udalerriekin egiten du muga: El Prat de Llobregat, L'Hospitalet de Llobregat, Esplugues de Llobregat, Sant Just Desvern, Sant Feliu de Llobregat, Molins de Rei, Sant Cugat del Vall\u00e8s, Cerdanyola del Vall\u00e8s, Montcada i Reixac, Santa Coloma de Gramenet eta Sant Adri\u00e0 de Bes\u00f2s.\nBartzelonak bere udalerriaren zati txiki bat du Collserola mendilerroko Llobregat mendiaren isurialdean. Vallvidrera eta Les Planes dira, Collserolako parke naturalean zertxobait barneratuta daudenak. Santa Cruz de Olorde udal-mugartean ere badago, Mendebaldeko Vall\u00e9s eta Bajo Llobregat artean.\nKlima.\nBartzelonako hiriak itsas eraginak dituen klima mediterraneoa du. K\u00f6ppen-Geigerren sailkapenaren irizpideen arabera, hiria uda lehor eta beroen klima subtropikaletik (klima mediterraneoa) klima subtropikal hezera (Cfa) igarotzeko eremu batetik gertu dago.\nNeguak leunak dira, urtarrilean 12 \u00b0 C ingurukoa, hilabeterik hotzena. Izotza oso bakana izaten da hiri barruan, eta oso elurte gutxi egiten ditu hiriguneetan. Batez beste, 2-3 urtean behin egiten du elurra, gutxi gorabehera, hiriaren kanpoaldean. Hala ere, ohikoagoak dira udalerriko mendialdeetan, altitudea dela eta. Hala gertatzen da Fabra Behatokian, 400 msnm-tik gorako altitudean, urtean bi egunetan elurra egiten baitu, batez beste. 2010eko martxoan elurte gogor bat izan zen hirian, eta beste bat 2015eko otsailean. Hirian gogoratzen den beste elurte handi bat 1962koa da.\nUdak epelak dira, abuztuan 26 \u00b0 C-ko batezbestekoarekin, hilabeterik beroena. Maximoak oso beroak dira hilabete honetan, 28 eta 29 \u00b0 C artekoak batez beste. Hala ere, batez besteko minimoak 23 \u00b0 C ingurukoak dira, eta sargori sentsazioa ohikoa da, gaueko hezetasun handia dela eta\nBarrutiak eta auzoak.\nArtikulu nagusia: \u00abBartzelonako barrutiak\u00bb\nHistoria.\nBartzelonaren sorrerak bi istorio mitiko ditu. Lehenak Herkules izaki mitologikoari egiten dio erreferentzia, berak Erromaren sorrera baino 400 urte lehenago sortu omen zuen \"\u0392\u03b1\u03c1\u03ba\u03b9\u03bd\u03ce\u03bd\" izenez. Bigarren istorioak dio Hamilkar Barkak \u2014Hanibalen aitak\u2014 sortu zuela, K.a. III. mendean, \"Barcino\" izenaz. \"Barkeno\" izeneko () herri iberiarrak txanponak ekoiztu zituen.\nK. a. 15 inguruan, erromatarrek hiria \"castrum\" bihurtu zuten, gaur egun udaletxea dagoen inguruan (Pla\u00e7a de Sant Jaume). Erromatarren agindupean \"Faventia\" abizena eman zitzaion hiriari; izen osoa \"Colonia Faventia Julia Augusta Pia Barcino\". Hiria poliki-poliki garatzen hasi zen: portuaren inguruan handitzen hasi zen, hiriak bere txanponak sortzen zituen, etab.\nBartzelonako kondeak oso independenteak ziren, eta beren lurraldea zabaldu zuten Katalunia osoa barne hartu arte. 1137an, Erramun Berenger IV.a eta Petronilla Aragoikoa ezkontzean, Aragoiko Erresuma eta Bartzelonako konderria batu ziren, batasun dinastiko bat sortu zen. Konderriko lurraldeak Aragoiko Koroaren esku geratu ziren, Aragoik egindako konkisten ondorioz (itsasoz haraindiko lurraldeak ere eskuratu zituen). Ondoren, Aragoiko Koroaren eta Gaztelakoaren lotura dinastikoak Bartzelonaren gainbehera ekarri zuen.\n1469. urtean Fernando II.a Aragoikoa eta Elisabet I.a Gaztelakoaren ezkontzan, bi errege familiak lotu zituen. Botere politikoaren egoitza Madril bihurtu zen eta Ameriketako kolonizazio europarrak Mediterraneoko merkataritza gutxitu egin zuen. 1650-1654. urte bitartean izurrite bat jasan zuen hiriak. Ondoren, Napoleondar Gerrek probintzia ahulduta utzi zuten, baina gerra ondorengo aroak industrializazioari eman zion hasiera.\nXIX. mendearen erdialdean, Cerd\u00e1 egitasmoa izeneko plangintza arkitektonikoak hiriaren mapa aldatzeko abiapuntua izan zen, gaur egungo itxura neurri handi batean emanez. Harresiak bota ostean, Eixampleko auzuneak diseinatu zituzten bide honetatik. 1888an eta 1929an, bestela, Erakusketa Unibertsala birritan Bartzelonan antolatu zuten. 1888koak aztarnak utzi zituen Ciutadellako Parkea eta Rambla inguruetan, Arc del Triomf izanda ikurrik ezagunena. 1929koak, bere aldetik, Montjuich inguruak eraldatu zituen, gaur egungo Pla\u00e7a Espanya aldean, Kataluniako Palau Nacional, Font M\u00e0gica, Teatre Grec, Poble Espanyol eta Estadi Ol\u00edmpic besteak beste.\n1909ko uztailaren 26tik 31ra matxinada soziala piztu zen hirian eta Kataluniako zenbait herritan, Bartzelonako Aste Tragikoa izenekoa. Marokora tropa berriak bidaltzean sortutako protestak izan ziren, Alfontso XIII.a Borboikoaren garaian.\nFrankismoaren garaian Bartzelonak erresistentzia nabarmena erakutsi zuen Francoren diktaduraren aurka. Hala ere, Kataluniako erakunde publikoak deuseztatuak izan ziren eta katalan hizkuntzaren erabilera debekatu egin zen. Bartzelonak Espainiako bigarren hiri nagusia izaten jarraitu zuen, nahiz eta gerra zibilak hiria larriki ahuldu. Gune industrializatua zenez, immigrazio handia izan zen Andaluzia, Murtzia eta Galiziatik. Bartzelonan, buruko zapia eta mantelinak egiteko fabrikak zeuden Francoren diktadurapean, baina Joan XXIII.ak mezara joateko horiek janztea beharrezkoa ez zela adieraztean, industria kementsu horren gainbehera ekarri zuen.\n1987ko ekainaren 19an, ETAk Hipercor supermerkatu batean 21 pertsona hil zuen, azken hamarkadetako atentaturik larriena izan zena hirian. Bost urte geroago, 1992. urtean Olinpiar Jokoak ospatu ziren Bartzelonak eta horrek hiria indartu zuen. 2004an, bestela, F\u00f2rum de les Cultures antolatu zuten Poble Sec aldean.\n2017ko abuztuaren 17an, atentatu islamista baten ondorioz 15 pertsona hil ziren, historia garaikidearen bigarren odoltsuena izan dena.\nDemografia.\nBartzelonak guztira 1.628.090 biztanle ditu, horietatik 774.890 gizonak eta 853.200 emakumeak (Bartzelonako Udalaren arabera).\n1842 eta 1857 bitartean, udalaren\u00a0esparrua gutxitu zen eta Gr'aciak independentzia lortu zuen.\n1887 eta 1897 bitartean, zabalera emendatu zen, Sants eta San Mart\u00edn de Provensals gehitu zirelako Cortes-era, Graziara, San Andreu de Palomar-era, San Gervasio de Cassolas-era.\n1900 eta 1910 bitartean, berriz handitu\u00a0zen, Horta gehitu zeelako, eta 1920 eta 1930 bitartean, Sarri\u00e0.\nBarrutiak.\nBartzelona 10 barrutitan banatzen da: bakoitzak eskumen propioak ditu, hiri osoko politika deszentralizatzen laguntzen dutenak. Barrutiotan, biztanleek beren iradokizunak eta parte-hartzea helarazten dituzte; gehienak udalerri independenteak izan ziren garai batean, geroxeago, XIX. eta XX. mendeetan, Bartzelona hiriari anexionatuak, eta oraindik ere beren izaera mantentzen dute. \nAintzinaroa.\nHiriaren eremuan aurkitutako lehen populazio-arrastoak Neolitikokoak dira (K. a. 5500). C), Raval auzoaren inguruan aurkitutako aztarnategiek adierazten duten bezala. Halaber, aztarna neolitikoak aurkitu dira Bartzelonako planoko beste puntu batzuetan, Sagreran, esaterako. Hala ere, lehen biztanle nabarmenak ez ziren K. a. VII. mendera arte agertu. C.-VI a. C. Hauek layetarrak izan ziren, iberiar herria. Lehen gerra punikoaren ondoren, porrotaren ondorioak orekatzen saiatzeko, kartagotarrek hedapen-politika bat hasi zuten Iberiar penintsulan. Kondaira baten arabera, K.a. 230. urtean sortu zen hiria. C. Amilcar Barcak, Anibalen aitak. Horren arabera, Bartzelona izena Barca leinu kartagotarretik dator. Hala ere, Bartzelonako lautadan ez dago kartagotarren presentziaren frogarik. Bigarren gerra punikoaren hasieran, Anibal Barcak populazioa okupatu zuen Pirinioetara bidean. Erromatarrek, ordea, K.a. 218. urtean lortu zuten hiria konkistatzea. K.a. 15aren artean COLONIA IVLIA AVGVSTA FAVENTIA PATERNA BARCINO izena jarri zioten hiriari. K. eta 10 a. Behin erromatarrak behin betiko finkatu zirenean. Claudio Ptolomeoren mapamundian Barcino izenarekin agertzen da. Barcinok castrum edo gotorleku militar itxura hartu zuen bere lehen garaietan, baina merkataritzak hiriaren garrantzia birbideratu zuen; I. mendean erromatar enperadore Klaudioren aginduz harresitu zuten, eta II. mendean 4000 eta 8000 biztanle arteko biztanleria zuen.\nErdi Aroa.\nV. mendean iritsi ondoren, bisigodoek hispaniar lurraldeen hiriburu bihurtu zuten urte gutxiz, eta, ondoren, Toledoraino eraman zuten boterea. VIII. mendean Al-Hurrek konkistatu zuen, baina 801, Ludovico Pio Karolingiar Inperiokoak kristau-lurraldera itzularazi zuen, marka hispanikoan sartuz. Musulmanen erasoek ez zuten etenik izan, eta 985ean Almanzorreko tropek ia hiri osoa suntsitu zuten. Borrell II.ak berreraikitzeari ekin zion, gero eta handiagoa zen kondar garaiari bide emanez. Garai horretan, hiria nabarmendu zen Kataluniako lurren eta Aragoiko Koroaren domeinuaren artean, eta, Koroako beste portu batzuekin batera, Tortosa, Palma Mallorcakoa,Napoli edo Valentzia bezalako portuak izan ziren, eta horietatik abiatu ziren tropa eta baliabide ugari jabetza berriak hartzeko enpresara. Hiria loratu egin zen eta Mediterraneo mendebaldeko garrantzitsuenetako bat izatera iritsi zen XIII. eta XIV. mendeetan. Hiria merkataritzan nabarmentzen zen, Genoa eta Veneziaren azpitik, Mediterraneoko eta Europa eta Asia arteko merkataritzan nagusi zirenak.\nAroa Modernoa.\nGainbehera XV. mendetik aurrera hasi zen, gorabeherekin, eta hurrengo mendeetan zehar luzatu zen. Aragoiko Fernando II.aren eta Gaztelako Isabelen arteko ezkontzarekin hasitako Gaztelarekiko batasun dinastikoaren ondoriozko tentsioek bere unerik gorena Segadoreen gerrarekin (1640 eta 1651 artean) eta, geroago, Ondorengotza Gerrarekin (1706tik 1714ra), zeinak Kataluniako erakunde askoren desagerpena eta gotorleku militarraren eraikuntza ekarri zuen.\nIndustria-iraultza.\nXVIII. mendearen amaieran hasitako susperraldi ekonomikoak eta XIX. mendeko industrializazioak Bartzelona berriz ere gune politiko, ekonomiko eta kultural garrantzitsu bihurtzea ekarri zuten, Renaixen\u00e7aren (Errenazimentua) buru. Industrializazio-prozesuan nabarmentzekoa da Espainia eta Kubaren arteko ehun-merkataritzaren monopolioa, Bartzelonan finkatu zena kotoizko ehungintzaren krisi-garai batean, eta Katalunian industrializazioa finkatu zuena; eta hazkunde-diferentziala, herrialdeko beste leku batzuetan industria ahultzen ari zen krisiaren aurrean. XIX. mendean Bartzelona eta Kubaren artean izandako ehun-monopolio horren beste ondorio bat kubatarrek \"inbutuaren teoria\" ren inguruan egindako kexa izan zen. Teoria hori zabala zen Espainiarentzat eta estua Kubarentzat, eta Kubako ondoezaren sustraia izan zen. Hiriak harresiak eraitsi ahal izan zituen, eta 1897an sei udalerri mugakide anexionatu ziren; horri esker, hazi egin zen eta bere hiri- eta industria-garapena planifikatu zuen, Ildefonso Cerda Zabalguneko plan berritzaileak gidatuta. Plan horrek lauki formako kaleak eta izkinak alakan marraztu zituen. Bi Erakusketa Unibertsalen egoitza ere izan zen 1888 eta 1929an.\nXX. mendea.\nXX. mendearen hasieran hazkunde ekonomikoa (bereziki Lehen Mundu Gerratik eratorritakoa) eta biztanleria-tarte zabalek hartutako ideologia berrien ugalketa nabarmendu ziren, batez ere langileena. Gobernuaren bultzadak Metroa eta Portua sustatu zituen. Hala ere, Espainia gogor kolpatu zuen 29ko krisiak eta ondoren Espainiako gerra zibilaren hasierak hazkunde oro geldiarazi zuen hamarkada batez. II. Errepublika defendatu arren, hiria barne matxinaden eta alderdien arteko borroken gunea izan zen, eta hiriak eta Errepublikako gobernuak ezin izan zituzten horiek kontrolatu, 1937ko maiatzeko Jardunaldietan ikusi zen bezala. Gerran zehar hiria hainbat aldiz bonbardatu zuten. Tropa frankistek 1939ko urtarrilaren 26an okupatu zuten hiria.\nDiktadura frankistak Bartzelona garapen-polo izendatu zuen, eta industrializazio handia sustatu zuen; horren ondorioz, Iberiar penintsulako hegoaldetik etorritako immigrazio handia eta luzea izan zen nagusi. Baldintza sozial eta ekonomiko berriek hiria dinamizatu zuten eta hiri-trazadura goitik behera eraldatu zuten, langile-auzo jendetsuak eta komunikazio-bide garrantzitsuak agertuz. Metroa hedatu egin zen eta trolebusak agertu ziren (1940ko hamarkada) garraioa dibertsifikatuz. Trenbideen sarea trinkoagoa eta modernoagoa bihurtu zen, aireportuak ere garrantzia hartzen zuen bitartean. Hala ere, Bartzelonako garraioaren apustu handia, beste hiri handi eta ertain batzuekin alderatuta, ibilgailu pribatuaren bultzada izan zen, eta horretarako lurpeko aparkaleku sare trinko bat eraiki zen.\nFranco jeneralaren heriotzaren eta garai demokratikoaren hasiera zailen ondoren, hiriak, Espainiako gainerako lurraldeak bezala, bultzada ekonomiko berri bati etekina atera zion, Europar Batasunean sartzeak eragin handia izan baitzuen (1986ko urtarrilaren 1ean), eta horrek kultura- eta hirigintza-proiektu modernoak ekarri zituen. Horien artean 1992ko Joko Olinpikoen antolakuntza nabarmentzen da. Ekitaldi horrek Espainia osoaren laguntza ekonomikoa eta antolakuntzakoa izan zuen, eta hirigintza-garapenaren motor berri bat izan zen.\nXXI. mendea.\nXX. mendeko Bartzelona hiri oparoa da, nazioartean proiekzioa duena, eta kulturaren, bizi-kalitatearen, berrikuntzaren, elkartasunaren eta iraunkortasunaren alde egiten du. Mendearen hasieran, ekonomiak nolabaiteko desindustrializazioa izan zuen, eta, aldi berean, sektore berrien aldeko apustua egin zuen, hala nola informazioaren eta komunikazioaren teknologia berriena. 2004an, Kulturen Forum Unibertsala egin zen, eta horrek hainbat hirigintza-aldaketa ekarri zituen hiriarentzat: Bes\u00f3ko eremu osoa berreskuratu zen, ordura arte Didigola, garai batean erabiltzen ez ziren fabrika zaharrez populatua, eta horri esker, Berria birsortu ahal izan zen.\nBartzelonak 2008an hasitako nazioarteko krisi ekonomikoa jasan zuen: langabeziak, pobreziak eta prekarietate sozialak nabarmen egin zuten gora. Krisiak hainbat protesta herrikoi eragin zituen, eta M-15 Mugimendua deiturikoan zehaztu ziren. Mugimendu hori Espainia osoan hasi zen manifestazio batzuekin, 2011ko maiatzaren 15ean.\n2010eko hauteskunde autonomikoez geroztik, independentismoak gora egin zuen, eta, horren ondorioz, \u00abKatalunia, Europako estatu berria\u00bb (2012), \u00abindependentziarako bide katalana\u00bb (2013), bezalako adierazpenak egin ziren.\nIndependentistak ez diren katalanek ere bi manifestazio deitu zituzten, mutitudinarioak, Espainiako Konstituzioaren alde, 2017ko urriaren 8an eta 29an.\n2015eko udal hauteskundeetan, Ada Colau buru zuen Barcelona en Com\u00fa plataformak irabazi zuen, eta alkate izendatu zuten 2015ko ekainaren 13an. Colauren gobernuaren lehen bi urteek agerian utzi zuten ezinezkoa zela Udalak erreforma sakonei aurre egitea, batez ere etxebizitzari eta turismoari dagokienez. Hala ere, inbertsio soziala handitu egin zen: 221 milioi eurotik 332 milioira igo zen 2017. urtean.\n2017ko abuztuaren 17an, Bartzelonan, terrorismo jihadistarekin lotutako atentatu bat izan zen, eta 15 hildako eta ehun bat zauritu utzi zituen.\nAdministraritza eta politika.\nBartzelonako 10 barrutiak honako hauek dira:\nBarrutien gaur egungo banaketa Bartzelonako Udalak proposatu zuen, 2006. urtearen amaieran eta 2007. urtearen hasieran berretsi zuten.\nPolitika.\nBartzelonako Udala hirian ahalmen eta funtzionario gehien dituen erakundea da. Udalak hiria kudeatzen du eta hainbat gaietan du eskumena: lurralde plangintza, garraioa, udal zerga bilketa, udaltzaingoa, hiriaren mantenua, kiroldegiak, liburutegiak, babes ofizialeko etxebizitzak, besteak beste.\nUdal gobernua sufragio unibertsal bidez aukeratzen da lau urtetan behin egiten diren hauteskundeetan. 1979ko Frankismoaren ondorengo lehenengo hauteskunde demokratikoez geroztik, hiriko alkate guztiak Kataluniako Sozialisten Alderdikoak (PSC) izan dira, 2011. urtera arte, 2011n alkatea CiUkoa izan baitzen.\nUdalaren egungo banaketa\nEkonomia.\nKataluniako eta Espainiako industriagune handiena da Bartzelona, eta batik bat metalurgia, eraikuntza, ehungintza, papera, arte grafikoak eta kimika dira sektore indartsuenak.\nBartzelonako portua gaur egun Mediterraneoko nagusietakoa da halaber, Marseillakoa (Frantzia), Valentziakoa (Espainia), Pireokoa (Grezia), Genova, La Spezia eta Gioia Taurokoak (Italia) eta Mersingoarekin (Turkia) batera.\nAzkenik, merkataritza, administrazio eta kultur-gune handia da, turismoa izanda diru sarreren artean garrantzitsuenetarikoa.\nOndasun nabarmenak.\nParkeak.\nMontju\u00efc mendia, gaur egun hiri-parke bihurtua, Bartzelonako portuaren gainean kokatzen da izen bereko gazteluaren parean (Montju\u00efceko gaztelua). Hainbat lorategi ditu: Moss\u00e8n Costa i Llobera (cactus) Joan Maragall (bulbaziak), Joan Brossa (antzinako jolas-parkea), Laribal (Font del Gat inguruan). Montju\u00efcen Llu\u00eds Companys Olinpiar Estadioa dago 1992ko Udako Olinpiar Jokoen egoitza izan zena, hala nola San Jordi Jauregia eta Bernat Picornell igerilekuak. Ekipamendu kulturalak ere baditu: Kataluniako Arte Museo Nazionala (MNAC), CaixaF\u00f2rum, etab.\nCiutadella parkean 1888 urteko Erakusketa Unibertsala ospatu zen. Parkea Ciutadellako antzinako gazteluaren lurretan eraiki zuen Filipe V.ak 1716ean. Orduko parketik kapera, Gobernadorearen jauregia eta bolborategia (egungo Kataluniako Parlamentuaren egoitza) bakarrik daude zutik. Garai hartatik Garaipenaren Arkua ere kontserbatzen da.\nG\u00fcell parkea, G\u00fcell kondeak Antoni Gaud\u00edri eraikitzea agindutako parkea da. Hasiera batean parkea hiriko familia dirududentzako luxuzko auzo bezala eraiki zuten, baina lur-sail bakarra saldu zuten. Parkea 1984 urtean UNESCOk Gizateriaren Ondare izendatu zuen.\nHondartzak.\nHauek dira, hegoaldetik iparraldera, Bartzelonak dituen 7 hondartzak; ezagunenak Sant Sebasti\u00e0 eta Barceloneta dira. 1992ko Olinpiar Jokoak hasi ziren arte, ez ziren hiriko kostaldearen berreskurapen-lanak hasi. Olinpiar Jokoen ondoren, portu olinpikoaren gunea berreskuratu zen eta hainbat hondartza hobetu ziren.\nGizateriaren Ondare izendatutako lekuak.\nHonako hauek dira UNESCOk Bartzelonan Gizateriaren Ondare izendatu dituen lekuak:\nGarraioa.\nAireportua.\nBartzelona El Prat aireportuak zerbitzatzen du El Prat de Llobregat udalerrian, Bartzelonako erdigunetik 17\u00a0km-ra. Espainiako bigarren aireporturik handiena da, eta mediterraneo kostako handiena. Vueling airelinearen egoitza nagusia da, baita Air Europa eta Iberia airelineen gune garrantzitsua ere. Aireportuak hegaldi nazionalak eta Europako mailakoak eskaintzen ditu gehienbat, baina baditu hegaldi batzuk Asia eta Amerikara. Aireportua hiriarekin autobide, tren eta autobusez lotuta dago.\nPortua.\nBartzelonako portuak 2000 urte baino gehiagoko historia du eta garrantzia handia du merkataritzan. Europako bederatzigarren zama-garraio porturik handiena da. Portua Bartzelonako Portu Aginteak kudeatzen dute. Portuak 7,86\u00a0km\u00b2 ditu eta hiru guneetan banatzen da: Port Vell (Portu zaharra), merkatal portua eta logistikarako portua (\"Zona Franca\" delakoa).\nPortu zaharrean, merkatal gune bat, zinemak eta Europako aquarium handiena daude; azken horrek 8.000 arrain, 11 marrazo eta 6 milioi litro ur dituena.\nAutobusak eta \"Bicing\".\nBartzelonako autobus zerbitzua TMB enpresak kudeatzen du. Zerbitzuak metropolitar gune osoa barne hartzen du eta 109 autobus-linea ditu. Guztira 920 kilometro eta 1.000 ibilgailu baino gehiago ditu. Autobusek batez besteko 11,55\u00a0km/h abiadura dute.\n2007 urtetik txirrinduak alotzeko udal zerbitzua du, \"Bicing\" izenekoa.\nBurdinbidea.\nBartzelonan RENFE garraio enpresak presentzia handia du, tren geltoki nagusia Bartzelona-Sants geltokia izanik. Abiadura handiko AVE trenaren bidez Espainiako hiriburuarekin \u2014Madrilekin\u2014 eta herrialde beste hainbat punturekin lotuta dago. Bestalde, aldiriko tren zerbitzuak Renfe Rodalies eta Ferrocarrils de la Generalitat de Catalunyak eskaintzen ditu.\nBartzelonako metroa 1924 urtean ireki zuten eta gaur egun bederatzi linea ditu. Metroa bi enpresek kudeatzen dute: FGC eta TMB. Guztira 150\u00a0km eta 200 geltoki inguru ditu.\nHalaber, 2004 urtetik tranbia sarea ere dago, hiria Sant Adri\u00e0 de Bes\u00f2s udalerri mugakidearekin eta Baix Llobregat eskualdearekin lotzen duena. Lehen hiru lineetako tranbiak Trambaix izena du eta 4, 5, eta 6 lineek, Trambes\u00f2s. Horrez gain, hiria Tibidabo mendiarekin lotzen duen funikularra badago.\nErrepideak.\nBartzelonako errepide nagusiak B-20 (mendien inguruan) eta B-10 (kostaldetik) dira; errepide hauek partzialki lurpean daude eta hiriko hainbat guneetan dituzte irteerak. Hiriko arteria nagusiak Avinguda Diagonal da (izenak dioen bezala, hiria diagonalki zeharkatzen du), Avinguda Meridiana Gl\u00f2riesen hasten dena eta Diagonalarekin lotzen duena, eta azkenik Gran Via de les Corts Catalanes hiria iparraldetik hegoaldera zeharkatzen duena erdigunetik.\nAutobide eta autobiei dagokienez, AP-7, A-2 eta AP-2 dira Espainiako beste hiriak Bartzelonarekin lotzen dituzten nagusiak.\nKultura.\nHedabideak.\nBartzelonako egunkari nagusiak El Peri\u00f3dico de Catalunya (gaztelaniaz eta katalanez) eta La Vanguardia (gaztelaniaz) dira. Halaber, Sport eta El Mundo Deportivo (biak gaztelaniaz) kirol egunkariak ere bertan editatzen dira. Tamaina txikiagoko bi egunkari katalan ere badaude, Avui eta El Punt. El Pa\u00eds eta El Mundo egunkari nazionalek ere Bartzelonarako edizio berezia kaleratzen dute. Irrati kate nagusiena Catalunya R\u00e0dio da eta telebiste kate nagusia TV3 kataluniar kate autonomikoa.\nKirola.\nBartzelonak 1992ko Udako Olinpiar Jokoak ospatu zituen, hiriarentzat bultzada handia izan zena. Azkenaldia txirrindularitza ari da nabarmentzen Udalaren txirrinduaren aldaketa apostua dela-eta. Hala ere, estatu osoan bezala kirolik nagusiena futbola da. Hiriak lehen mailako bi futbol talde ospetsu ditu: FC Barcelona eta RCD Espanyol. Lehenengoak Camp Nou estadio ezagunean jokatzen du.\nEuskal diaspora.\nHiriko Ciutat Vella barrutian, Bartzelonako Euskal Etxea dago, Bartzelonako nahiz Kataluniako Euskal Diasporaren topalekua dena. 1979. urtean jaio zen, bertako euskaldun eta katalanak elkartzeko leku bat sortzeko nahiarekin. Orduz geroztik Katalunian euskal kultura hedatuz lanean aritu da, horretarako ekintza-sorta askotarikoa eskainiz: kontzertuak, antzerkia, euskara ikastaroak, liburu-aurkezpenak, hitzaldiak, euskal tradizioko jai nagusien ospakizunak (San Sebastian Eguna, Santa Ageda Eguna, Santo Tomas Eguna\u2026), euskal musikaren instrumentu tradizionalen lantegiak, euskal dantzak\u2026\nGainera, euskaldunak eta katalanak elkarrekin topatzeko lekua ere bada, jatetxearen atzean dagoen txokoari esker. Bertan zer edo zer edan daiteke, Euskal Herriko egunkari eta aldizkariak irakurri, ETB Sat bitartez futbol eta pilota partiduak ikusi eta, horretaz gain, bestelako ekitaldi kulturalez gozatu (kontzertuak, antzerkia, hitzaldiak\u2026)\nEkonomia.\nIndustria.\n2008-2015eko krisi ekonomikoaren ondorioz lehiakortasuna galdu dela ikusita, Bartzelonako Udalak eta Kataluniako Generalitateak duela ia hamar urte ekin zioten ezagutzan oinarritutako ekonomia produktibo berri bat garatzeko programari, ikerketa-parke handiak sortuz, bereziki biomedikuntzaren eta bioteknologiaren arloan, laguntzak emanez enpresa teknologikoei eremu berrietara heda daitezen, hala nola aeroespazialera, edo nanoteknologia berrira, nanoteknologia eta nanoteknologia osora.\nPlaneta Taldearen egoitza\nBartzelona argitalpen-hedapenerako zentro nagusietako bat da, bai katalanez, bai gaztelaniaz, penintsula osoan eta baita Hispanoamerikan ere. Tebeoak ekoizteko Espainiako lehen zentroa ere izan da, Valentziaren eta Madrilen aurretik.\nEnergia.\n2018an, udal energia-enpresa bat sortu zen, Barcelona Energ\u00eda, eta 2018ko uztailean ekin zion jarduerari, Bartzelonako metropoli-eremuko udalerriei energia eskuragarriaren eta energia berriztagarrien hornidura eskaintzeko helburuarekin. Enpresak Udalari eta hainbat erakunde publikori zerbitzua emanez ekin zion, argiteria publikoaz eta semaforoez gain. Bigarren fasean, 2019ko urtarrilaren 1ean, 20.000 etxeri eman zitzaien zerbitzua. Abian jarri zenean, Barcelona Energ\u00eda Espainiako energia elektrikoaren merkaturatzaile publiko handiena izatera igaro zen.\nMerkataritza.\nBartzelonan garrantzi handiena duen zerbitzuen sektoreko azpisektorea merkataritza da. Hiriko gune komertzialena hirigune historikoan dago: Portaferrisa, Pelayo, Rambla, Aingeruaren Atea eta Katalunia plaza kaleak, non denda txikiak saltoki handiekin eta arropa-kate handien frankiziekin bizi diren.\nKatalunia plazatik iparralderago, Gracia pasealekuan, Kataluniako ranblan eta Diagonal etorbidean, nazioarteko moda-marken, larruzko gaien eta bitxien dendak daude. Diseinu-artikuluek Borne auzoko kalexketan dute lekua, 1990eko hamarkadaren amaieratik ospea hartzen joan baita. Hiriko gainerako lekuetan, Gr\u00e0ciako Kale Nagusiko, Sants kaleko edo Fabra i Puig pasealekuko merkataritza-guneak nabarmentzen dira, baita Westfield La Maquinista, Illa Diagonal, Westfield Gl\u00f2ries edo Diagonal Mar merkataritza-guneak ere.\nKultura.\nHizkuntzak.\nGaur egun Bartzelonako metropoli-eremuan, azken 20 urteetan munduko toki guztietatik jasotako immigrazio handiaren ondorioz, hizkuntza asko hitz egiten dira. Ikerketa batzuek 200 hizkuntza baino gehiago aipatzen dituzte, baina biztanle gehienek gaztelaniaz eta katalanez hitz egiten dute. Inkesten arabera, Katalunian egoiliarren % 99,7k dakite zuzen hitz egiten gaztelaniaz eta % 78,3k katalanez. Idazketari dagokionez, gaztelaniaz % 95,6koa da eta katalanez % 61,8koa.\nEremu honetan hitz egiten den katalanaren dialektoa edo aldaera katalan zentrala da. Katalanaren ezaugarri nagusia honako hauek dira:\nArtikulu definituak: El, la, els, les. Pertsonalak: en, na, el, la.\n-eix-en gehikuntza duten hasierako aditzak.\nHitz propioak: kamera, sorra, ocell, etab.\nZazpi soinuko bokal-sistema tonikoa eta hiruko atonoa.\nIoditzazioa.\nPluralak -s-etan\nAzentuak: \u00e0, \u00e8, \u00e9, \u00ed, \u00f2, \u00f3, \u00fa.\nZinema eta antzokia.\nParalelo etorbidea antzokien kontzentrazio handiagatik nabarmentzen da, baina gaur egun, Errota eta beste esparru batzuk itxi ondoren, duela hamarkada pare bat baino erakargarritasun txikiagoa du. Gaur egun, hiriko antzoki ospetsuenak honako hauek dira: lizeoko Antzoki Handia, operetan espezializatua; Kataluniako Antzoki Nazionala, klasiko handiak antzezten diren hiru aretorekin; eta Teatre Lliure, proposamen abangoardistagoekin. Zabalgune eta Ciutat Vella barrutietan esparru ugari daude, hala nola, Condal Antzokia, Poliorama Antzokia, Romea Antzokia, Victoria Antzokia edo Floreen Merkatua, musika ikuskizunak, komediak eta proposamen esperimentalagoak eskaintzen dituztenak.\nHiriak estilo ezberdinetako zinema-emanaldiak eskaintzen dituzten aretoak ere eskaintzen ditu: komertzialak, jatorrizko bertsioan egindako filmak, egile-zinema, Europako zinema... Ildo horretan, Kataluniako Filmategia eta Verdi Graciako zinemak nabarmentzen dira.\nMuseoak.\nMuseo eta fundazio publiko zein pribatu ugari daude, hala nola Bartzelonako Kultura Garaikidearen Zentroa, Musikaren Museoa edo Txokolatearen Museoa.\nGarrantzitsuenak artista jakin batzuei eskainitakoak izan dira, hala nola Joan Mir\u00f3 fundazioari, Antoni T\u00e0pies fundazioari edo Picasso museoari, egile horien lanen dohaintza eta erosketekin lortutako beren funtsei esker, nahiz eta, zalantzarik gabe, jendetsuena Camp Noun dagoen Bartzelonako Futbolaren museoa izan. Museo hauek ere badaude: can Framis Museoa, Bartzelonako Pintura Garaikidearen Museoa, Vila Casas Fundazioaren museoa Administrazioek (MACBA eta Bartzelonako Historia Museoa) edo gizarte zibilak (CosmoCaixa, CaixaForum, Pedrera Museoa) sortutako museo garrantzitsuak, aurrezki-kutxen gizarte-lanak ordainduak.\nXXI. mendea iristearekin batera, administrazioaren hiru mailek museo eta bilduma txikiak bateratzeko politika hasi dute, museo handiagoak sortzeko, funts handiagoekin eta erakargarriagoekin. Orain arteko politika horren adibiderik argiena Kataluniako Arte Museo Nazionala (MNAC) da, Arte Modernoko Museoaren, Kataluniako Arte Museoaren eta Artearen Historiaren Liburutegi Nagusiko beste funts batzuen arteko fusioaren emaitza, baita numismatika, grabatu eta argazkigintzako funtsak ere, museoari Europako arte erromanikoko bildumarik onenarekin emaitza emanez.\nHerri eta hiri senidetuak.\nBartzelona ondorengo herri eta hiriekin senidetuta dago:\nBestalde, 1990 urtea geroztik, senidetza-hitzarmenak gutxitzen hasi zen eta horren ordez adiskide eta lankidetza itunak sinatu ditu beste hiriekin \"senidetu\" gabe. Ondorengo hiriekin ditu lankidetza hitzarmenak:"}
{"id": "6417", "revid": "336", "url": "https://eu.wikipedia.org/wiki?curid=6417", "title": "Mediterraneoa", "text": "Mediterraneoa edo Mediterraneo itsasoa (, euskaraz \"Lurrarteko itsasoa\") Ozeano Atlantikoaren ekialdean dagoen itsasoa da, Hegoaldeko Europa, Iparraldeko Afrika eta Mendebaldeko Asiaren artean kokaturik dagoena. Gibraltarko itsasartearen bitartez batzen da Ozeano Atlantikoarekin eta Suezko kanalaren bitartez Itsaso Gorriarekin eta Indiako ozeanoarekin. 2.500.000 km\u00b2 inguruko eremua du eta munduko barne itsasorik handiena da.\nErromatarrek (\u00abGure Itsasoa\u00bb) izena eman zioten.\nIzena.\nItsaso honen etimologia latinezko \"Mar Medi Terraneum\"-etik dator, bere esanahia \"lurren erdian itsasoa\". Bere kostaldeko biztanle gehienek latinetik eratorritako deitura erabili dute; grezieraz \"Mesogeios Thalassa\" (\u039c\u03b5\u03c3\u03cc\u03b3\u03b5\u03b9\u03bf\u03c2 \u0398\u03ac\u03bb\u03b1\u03c3\u03c3\u03b1) deitzen zaio latinezko izenaren esanahi berarekin, eta arabieraz \"al-Ba\u1e25r al-\" Mutaw\u0101si\u1e6d (\u0627\u0644\u0628\u062d\u0631 \u0627\u0644\u0645\u062a\u0648\u0627\u0633\u0637 \"tarteko itsasoa\").\nTurkieraz \"Ak Deniz\" (\"itsaso zuria\") deitzen da Itsaso Beltzaren aldean, turkiarrek Hegoari \"zuria\" eta Iparraldeari \"beltza\" esaten dioten bezala. Turkiako izena ere erabiltzen da batzuetan arabieraz: \"al-Ba\u1e25r al-\u2032\u0100bya\u1e0d\" (\u0627\u0644\u0628\u062d\u0631 \u0627\u0644\u0623\u0628\u064a\u0636 \u00eddem). \nAntzinako egiptoarrentzat \"Berde Handia\" zen. Erromatarrek \"Mare Nostrum\" (\"gure itsasoa\") deitzen zioten. Itsaso hori izendatzeko \"mediterraneum\" adjektiboaren erabilerarik zaharrena Solinus-ena da, K.o III.mendean, eta \"Mediterraneum\" izen propio gisa erabiltzen lehena Isidoro Sevillakoa izan zen VI. mendean. Arabiarrek, Erdi Aroan, gehienbat \"al-Ba\u1e25r al-Rum\" (\u00abmusulman ez diren europarren itsasoa\u00bb) izena erabiltzen zuten, kontrako ertzak hartzen zituzten populazioekin itsasoak eta ozeanoak izendatzeko ohiturari jarraituz. Erdi Aroko beste izen arabiarrak \"al-Ba\u1e25r al-Sham\" (\"Siriako itsasoa\", mendebaldeko Mediterraneoko biztanleek hobetsi zuten), \"al-Ba\u1e25r al-Maghrib\" (\"Mendebaldeko itsasoa\" edo \"Maghribekoa\" ziren). \", Ekialdeko Mediterraneoko arabiarren artean ezaguna) eta, oso gutxitua, lehen aipatutako \"al-Ba\u1e25r al-Mutaw\u0101si\u1e6d\" . \nHistoria.\nMediterraneo itsasoa historian zehar mundu osoan izan den leku garrantzizkoenetako bat da. Hego-ekialdeko ertzean zabaltzen da Nilo ibaiaren harana, eta han izan zen antzinako zibilizazio aberatsenetako bat. Ekialdeko Mediterraneoan, K.a. XVI. mendearen inguruan kretarrek izan zuten nagusitasuna. Ondoren akaiar-doriarrak eta feniziarrak izan ziren nagusi.\nK.a. 1000. urtearen inguruan Mediterraneoa bi gunetan zegoen bereizirik: sortaldean, greziarrak ziren nagusi, Asiako koloniak barne; sartaldean, berriz, kartagotarrek zuten nagusitasuna, Zirenaikako mugatik Hispaniaraino. Ondoren Erromak hartu zuen nagusitasuna, mendebaleko eta ekialdeko herrialde guztiak bilduta. Erromatarrek mendeetan zehar erabateko aginpidea izan ondoren, inperioa bi zatitan banatu zen, sortaldeko inperioa alde batetik eta sartaldekoa bestetik. VII. mendetik aurrera garai berri bat hasi zen Mediterraneo itsasoan, musulmanak iritsi zirenean.\nXV. mendean Vasco da Gama portugaldarrak egindako bidaldien ondorioz Mediterraneotik igarotzen ziren itsasontzietatik asko Indietarantz joan ziren, eta joera hori sakondu egin zen Amerika aurkitu ondoren. XIX. mendearen lehen urteetan behera egin zuen Mediterraneoko merkataritzak, gero eta errazagoa baitzen Atlantikotik ekialdera eta Ameriketara heltzea, eta Europa iparraldeko industria garatzen hasi zelako. 1869an Suezeko kanala ebaki zenean, gora egin zuen berriz ere Mediterraneoaren garrantziak mundu osoko ekonomia harremanetarako.\n2014ko abenduaren 10ean jakin zenez, mundu osoko itsasoetan gutxienez 4.272 migratzailek bizia galdu zuten, 3.419 pertsonak Mediterraneoan. Hurrengo urteetan larriagotu egin zen egoera zonalde honetan, migrazio krisia Europan eraginez.\nGeografia.\nIparraldean Europa eta Anatolia ditu, hegoaldean Iparraldeko Afrika eta ekialdean Levante.\n2.500.000 km\u00b2 inguru ditu eta gehieneko sakonera 5.020 m-koa du, Joniar itsasoaren inguruan. Batez besteko zabalera 600 km-koa da. Estutu egiten da Siziliaren eta Tunisiaren artean, eta ondorioz bi gune bereizten dira, mendebaldekoa eta ekialdekoa.\nHiru penintsula handi daude Mediterraneo itsasoan: Iberiakoa, Italiakoa eta Balkanetakoa. Mediterraneo itsasoko uharte eta uhartedi nagusiak Sizilia (irlarik handiena), Sardinia, Korsika, Balearrak, Zipre, Kreta eta Joniako uharteak dira.\nLurruntze handia du, duen gatz maila handiaren (% 37), tenperatura garaien (15\u00b0 eta 20\u00b0 artekoak) eta ibaietatik datorren ur kopuru txikiaren ondorioz. Ur galtze hori orekatzeko Itsaso Beltzeko eta Ozeano Atlantikoko ura hartzen du. Mediterranear klimak baldintzatzen ditu inguruko lurraldeen flora, fauna eta giza paisaia. Mediterranear baso osatzen dute bereziki arteek, olibondoek eta artelatzek.\nItsasoaren tenperatura.\nMediterraneo itsasoaren inguruko hiri garrantzitsuenetan urak duen tenperatura \u00baC-tan\nBarneko itsasoak.\nMediterraneok barne hartzen ditu ondoko itsaso hauek:\nKanalak:\nNatura.\nMediterraneoko eskualdeak endemismo maila altua du eta horrek munduan bioaniztasun kontzentrazio handiena duen lekuetako bat izatea eragin du. Berezitasun hori hainbat eratara azaltzen da: azken glaziazioaren eragin txikia eremuan, eta horrek erreserba gisa jardutea eragin zuen; mendigune garrantzitsuen presentzia (adibidez, Atlasa, Hegoaldeko Taurus mendilerroa, G\u00fadar, Javalambre, Levante eremuak...), biotopoa egitura aniztasunaz hornitzen duena; eta baita habitat ugari sortu eta mantendu dituzten tokiko biztanleek lur-erabilera askoren historia luzeari ere. \nGeologia.\nMediterraneoa gaur egungo Mediterraneoa baino askoz handiagoa den Tetis ozeanotik sortu zen eta Afrikako plaka Eurasiar plaka hurbildu ahala txikitu egin zen. \nDuela 60 milioi urte inguru, Tertziarioaren hasieran, Tetis ozeanoak, Mediterraneoaren aurrekoak, Afrikako iparraldeko eta Europaren zati handi bat gainezka egin zuen, garai hartan uharte-artxipelago bat baino ez zena. Tertziarioan, Tetis ozeanoa estutu egin zen ekialdean, ozeano zabaletik ia bereizitako itsas arro handi bat sortu zen arte. Arro honek ur-masa berean barne hartzen zituen Mediterraneoa, Itsaso Beltza eta Kaspiar itsasoa . Baina mendebaldean, \"Mare Nostrum\" itsaso zabalarekin lotuta zegoen gaur egun Iberiar penintsularen hegoaldetik eta Marokoko iparraldetik sortzen diren gainazalen bidez. \nDuela 6 edo 5 milioi urte inguru, Mediterraneoa lehortu egin zen Ozeano Atlantikotik deskonektatuta, Messiniako gatz krisia bezala ezagutzen den gertaera baten ondorioz. Fenomeno honek gatz metaketa handiak sortu zituen Mediterraneoaren hondoan eta ozeano globalaren gazitasuna murriztu zuen. Gaur egun ere, Gibraltarko itsasartea itxiko balitz, Mediterraneoa lehortu egingo litzateke, ibaietatik sartzen den baino ur gehiago lurruntzen den itsasoa baita (klima epelaren ondorioz). Ur-defizit horrek, gaur egun, Atlantikoan baino gazitasun handiagoa eragiten du, lurrunketaren ondorioz galtzen duen ura jasotzen duen ozeanoan. Fenomeno horrek inspiratu zuen Atlantropa proiektua, zeinek energia ekoiztea eta itsasoa partzialki hustutzea ahalbidetuko zuen Gibraltarko itsasartean presa bat eraikitzea aurreikusten zuen. Etorkizunean (5 milioi urte inguru) Gibraltarko itsasartea berriro itxiko da eta Mediterraneoa laku hipergatz gutxi batzuetara murriztuko da. Itsasoaren hondoan dauden gatz-gordailuetatik ezagutzen da hori duela milioi urte batzuk jada gertatu zela, zehazki 5,33. Orduan, Ozeano Atlantikoaren eta Mediterraneo itsasoaren arteko maila-aldeak itsasartean sortu zen harkaitz presa haustea eragin zuen. Lehortzeko milaka urte behar izan zituena urte gutxitan bete zen; Gehienez bi urteko zifrekin espekulatu da, eguneko 10 metroko betekizuna zehaztu ahal izan baita. \nOzeanografia.\nMediterraneoaren propietateak ia barnealdeko itsaso gisa duen egoeraren ondorio dira. Horrela, mareak txikiak dira Ozeano Atlantikoarekiko lotura estuaren ondorioz. Mediterraneoa bere \u00f1abardura urdinxkaren ezaugarria da, eta berehala antzematen zaio kolore berezi horri, batez ere Greziako eta Kroaziako uharteetatik gertu dauden eremuetan.\nLurruntzeak asko gainditzen ditu prezipitazioak eta ibaien isurketak Mediterraneorako, faktore hori arroko uraren zirkulazioan funtsezkoa dena. Eremuaren ekialdeko erdian lurrunketa oso handia da, eta uraren maila jaitsi eta ekialderantz gazitasuna igotzen da. Presio-gradiente honek gazitasun baxua mantentzen du Atlantikotik arrora, eta berotu eta gaziago bihurtzen da Levante eskualdean ekialderantz eta beherago joan ahala, gero mendebalderantz zirkulatzen du Gibralterko itsasartera . Horrela, itsas korrontea ekialderantz doa itsasartearen gainazala bainatuz eta gero mendebalderantz beheko partetik. Behin itsaso zabalean sartuta, \u201ctarteko ur\u201d horrek bere iturri nagusitik urrundutako milaka kilometrotan iraun dezake. \nFlora.\nIkuspuntu biogeografikotik, klima mediterraneoa duten lurraldeek Mediterraneoko arroa ez ezik, Mediterraneoko Eskualdea berariaz, Libiako eta Egiptoko kostaldeak ere hartzen dituzte, Sahara-Arabiar eskualdekoak direnak. Klima mediterraneoa Afganistan, Kaukaso eta Erdialdeko Asiara doa (Armeniak eta Tashkent lurraldeek duten, Irano-Turania eskualdea). \nMediterraneoko eskualdeak, berez, hosto iraunkorreko baso esklerofilo-zuhaitz bat du, \"sclerophyllodrys\" azpigeneroko \"Quercus\" generoko espezieekin, batez ere \"Q. ilex\", artadia, nahiz eta artadia, \"Q. rotundifolia\", ere oso ordezkatuta egon. Beste kasu batzuetan, kortxoa, \"Q. suber\", agertzen da, prezipitazio-erregimenaren homogeneotasun handiagoaren menpe, eta, ekialdeko Mediterraneoan, \"Q. trojana\" eta \"Q. macrolepis\" bikarianteak. Zuhaixka-landaretzari dagokionez, hariztiak (\"Q. coccifera\" ) ugariak dira. Artadiaren eta artadiaren testuinguru ekologiko horren barruan, marrubi ( \"arbutus unedo\" ), viburnum tinus, \"laurus nobilis\", \"pistacia\" lentiscus, rhamnus alaternus, etab. zuhaixka-flora aberatsa dago. Lianak bezala, \"peregrine rubia\", \"lonicera\" sp. pl, \"smilax aspera\" eta beste batzuk, ekosistemaren hezetasunaren arabera. Penintsulako hego-ekialdeko eremuetan, Ipar Afrikako landareditik hurbilago dauden espezieak agertzen dira, \"Ziziphyus lotus\", Periploca \"angustifolia\" edo \"Maitenus senegalensis kasu\" . Klima mesofitikoagoa denean eta udako lehortasuna txikiagoa denean, baso-egiturak sortzen dira hariztiak nagusi izanik, \"Q. pyrenaica\" edo \"Q. faginea\" bezalako \"Quercus\" generoko zuhaitz markeszenteak eratuta. \nPinu mediterraneoek, oro har \"pinus halepensis\" eta \"P. brutia\" espezieekin lotuak, \"P. pinaster\", oinarri eskaseko substratuetan, eta \"P. pinea\", hareatsuetan ere sartzen dira. Zonalde \"supramediterraneoan P. nigra\" agertzen da, oinarrietan aberatsak diren substratuetan, eta oromediterraneoan, \"P. sylvestris\" . \"Ipuru\" -generoak ere, ipuru eta ipuruarena, irudikapen ona du, \"J. oxycedrus\" espezie arruntena izanik, nahiz eta \"J. macrocarpa\", \"J. phoenicea\" eta beste batzuk ere maiz izan.\nFauna.\nIngurune mediterraneoko fauna aniztasuna izugarria da, landareen parekoa. Taxon batzuen espezieen aberastasuna aztertuta, zera lortzen dugu: Mediterraneoko 62 anfibio espezieetatik 35 endemikoak dira, 179 narrasti espezieetatik 111 bezala; erregistratutako 184 ugaztun espezieetatik, 25 % endemikoak dira eta 52 espezie mehatxatuta daude (itsas ugaztunak kontuan hartu gabe); eta 28an Mediterraneoan aurkitzen diren itsas espezieen % endemikoak dira. Hegaztiei dagokienez, Mediterraneoa aniztasun bereziko itsasoa da, espezie askoren migrazio-bidean aurkitzen baita. Kalkulatzen da 150 espezie ezberdinetako 2.000 milioi hegazti migratzaile inguru bere hezeguneetan gelditzen direla bidaian zehar edo bertan finkatzen direla urteko epe labur batean. \nMehatxuak.\nMediterraneoa giza jardueretatik eratorritako hainbat arazori aurre egiten ari da: gehiegizko arrantza, arrantza teknika suntsitzaileak, gehiegizko hiri-garapena kostaldean, kutsadura eta berotze globala. Gaur egungo gehiegizko arrantza duela berrogeita hamar urtekoaren bikoitza baino gehiago da, nahiz eta ahaleginei esker egungo milioi eta erdi tonara jaitsi den, oraindik ere altuegia baita itsaso honek jasan dezakeenerako. Itsaso hau, erdi itxia izanik, oso sentikorra da ibaietako isurketen tratamendu txarrak eragindako kutsadurarekin, eta horrek mehatxu larria dakar. Turismo mediterraneoa jasateko nahiko prestatuta ez dauden guneetara joan ohi da eta isurketak ez dira tratatzen, gainera obrek kostaldea higatzen dute. Ekologikoki aberatsak diren eremuetara ere joaten da, desagertzeko arriskuan dauden espezieen habitata suntsitzen dutenak (esaterako, fokak eta dortokak).\nBestalde, klima-aldaketak itsasoaren gazitasuna eta bere tenperatura handituz eragiten du. Vargas Y\u00e1nez eta kolaboratzaileen arabera, 1948tik datuak aztertu dituztenak, 1948 eta 2005 artean itsasoaren gainazaleko tenperaturaren batez besteko igoera 0,12\u00b0C eta 0,5\u00b0C bitartekoa da Mediterraneoko kostaldean; tarteko sakoneretan (200 m-tik 600 m-ra) tenperatura 1948tik 0,05\u00b0C eta 0,2\u00b0C artean 2000ra igo zen eta gazitasuna 0,03 eta 0,09 artean hazi zen. Geruza sakonetan (1000 m-tik 2000 m-ra) tenperaturaren igoera 0,03\u00b0C eta 0,1\u00b0C gorakoa izan zen eta gazitasuna 0,05 eta 0,06 artean. Tarteko eta sakoneko geruzen tenperatura igoera txikia iruditu daiteke, baina itsasoaren bero espezifiko handia kontuan hartu behar da, tenperatura igoera txikiek itsasoak bero kantitate izugarria xurgatzea eskatzen baitu. Gazitasunaren igoerak Mediterraneoko prezipitazioen jaitsiera islatzen du, baita ibaien ekarpena gutxitzea ere, haien ubideetan egindako obra hidraulikoen ondorioz. 1990eko hamarkadaren erdialdetik aurrera, itsas mailaren igoera nabarmena ikusi da 2,5 mm/urtetik 10 mm/urteko bitartekoa, neurri batean tenperatura igoerak eta beste neurri batean ur-bolumenak gora egiteak eragindakoa.\nBeste mehatxu esanguratsu batzuk \"Posidoniako\" belardiak desagertzea dira, Mediterraneoko aniztasun biologikoaren zati handi baten oinarria den itsas belarra, eta ekosistema hauskorra suntsitzen duen medusen izurritea.\nKontserbazioa.\nIngurumenari buruzko Europako legeria zabala da, 92/43/CEE zuzentarauaren bidez (Habitat Zuzentaraua) eta 97/62/CEE zuzentarauarekin hedatzen den, ingurumena eta horretarako diseinatutako espazioak babesteko neurrien definizioan, hala nola, lekuak. interes komunitarioa edo LIC edo kontserbazio bereziko eremuak edo ZECak, hegaztientzako zuzentaraua bezalako beste zuzentarau batzuez gain, hegaztientzako ZEPA edo Babes Bereziko Eremuak definitzen dituen 79/409/CEE zuzentaraua; biak elkarrekin erlazionatuta Natura 2000 Sarearen bidez.\nEstatuen artean sinatutako hitzarmenei dagokienez, betetzeko legezko betebeharrik ez duten hauek, modu ezberdinetan eragiten diote Mediterraneoari: Rio de Janeiroko aniztasun biologikoari buruzko akordioa; Basa Fauna eta Flora Mehatxatutako Espezieen Merkataritzari buruzko Hitzarmena (CITES); Europako Fauna eta Habitat Naturalak Kontserbatzeko Hitzarmena; basa faunako espezie migratzaileak kontserbatzeko hitzarmena; Ramsar hitzarmena, hezeguneen kontserbazioari buruzkoa; eta Mediterraneo itsasoa babesteko hitzarmena ( Bartzelonako Hitzarmena ). Azken horren barruan, Espainiak \"Bereziki Babestutako Eremuei eta Aniztasun Biologikoari Mediterraneoko Protokoloa\" sinatu zuen 1995ean eta bere eranskinak onartu zituen urtebete geroago Monte Carlon. Protokolo honen arabera, Alderdi Kontratugile bakoitzak Bereziki Babestutako Garrantzi Mediterraneoko Eremuak (ZEPIM) ezarri behar ditu bere subiranotasun eta jurisdikzio menpeko itsas eta kostaldeko eremuetan. \nEstatu eta eskualde mailan, toki mailan ekintzak zehazten dituen legedi ugari dago; hala ere, Europako zuzentarauen izaera normatiboak nolabaiteko homogeneotasuna eragiten du honetan, eta horrek, kasu askotan, lehenaren itzulpen hutsa suposatzen du."}
{"id": "6422", "revid": "371", "url": "https://eu.wikipedia.org/wiki?curid=6422", "title": "Urte bisustu", "text": ""}
{"id": "6423", "revid": "336", "url": "https://eu.wikipedia.org/wiki?curid=6423", "title": "Kable ardazkide", "text": "Kable ardazkidea bi eroale zentrokidez osatutako kablea da. Erdiko eroalea edo nukleoa, kobrezko hari solidoz egina dago, geruza isolatzaile batez inguratua. Honek kanpoko eroaletik babesten du, azken hau aluminioz edo kobrez osatutako sare bat da. Kanpoko eroaleak apantailamendua eragiten du eta gainera korronteen itzulerarako balio du. Egitura osoa geruza isolatzaile batek babesten du. Kable ardazkide mota ugari dago, diametro eta inpedantzia ezberdinekoak. Erabileren artean banda zabaleko komunikazio sareak (telebista kablea) eta banda baseko kableak (Ethernet) aipa daitezke. Orokorrean, kable ardazkideak ez du kanpoko interferentzien eragina jasaten eta ondorioz, garraio abiadura handia lor daiteke distantzia luzetan.\nLAN sareetan bi motako kable ardazkideak erabili ohi dira: lodia eta mehea. Erabilitako kablearen arabera 300 Hz eta 3000 MHz arteko banda zabalerak lor daitezke. Gainera, bi zuntz optiko mota ere erabiltzen dira, monomodoa eta multimodoa.\nZuntz optikoaren erabilera masiboaren aurretik, ardazkidea oso erabilia zen maiztasun-zatiketa bidezko multiplexazioan (FDM, Frequency Division Multiplexing) oinarritutako transmisio sistema analogikoetan.\nHalaber, denbora-zatiketa bidezko multiplexazioan (TDM, Time Division Multiplexing) oinarritutako sistema digitaletan, 64 kbps-ko 7000 kanal igor zitezkeen.\nTransmisio hauetan erabilitako kableak LAN sareetan erabiltzen denaren egitura desberdina zuen. Izan ere, lurperatuta instalatzen zenez, trakzio eta presio esfortzuen aurreko babesa behar zuen. Hori dela eta, ohiko babesez gain, altzairuzko oskol bat izaten zuen.\nKable ardazkide motak.\nArdazkide mota bi daude:\nBi inpedantziako kable ardazkideka daude:\nRG konexioak.\nOndoko taulan, kable ardazkide mehearen kableri motaren hurbilketa bat besterik egin nahi izan dugu:\nKableak alderazteko taulak.\nbeste irizpideekin:\nZe lekutarako erabilgarriak:"}
{"id": "6424", "revid": "336", "url": "https://eu.wikipedia.org/wiki?curid=6424", "title": "Fourierren transformatu", "text": "formula_1 \"denboraren eremuko\" funtzioa izanik, formula_2ren Fourierren transformatua deritzo (Jean Baptiste Joseph Fourierren omenez) formula_3 funtzioari,\nbezala definitzen dena. Berau formula_2 funtzio integragarriarentzat definitua dagoelarik, non\nTransformatu honen bidez funtzioa \"maiztasun eremura\" aldatzen da denboraren eremuan argi azaltzen ez den informazioa lortzeko.\nformula_3 transformatua funtzio jarrai eta bornatu bat da. formula_3-k formula_9 betezten badu, bere alderantzizko transformatua:\nBere propietateak direla eta:\nFourier transformatua oso garrantzitsua da ekuazio diferentzialen soluzioak lortzeko."}
{"id": "6426", "revid": "154997", "url": "https://eu.wikipedia.org/wiki?curid=6426", "title": "Zuntz optiko", "text": "Zuntz optikoa hari itxurako uhin gida bat da. Normalean, beirazkoa (zehazki, polisiliziozkoa) da, baina plastikozkoa ere bai eta potentzia optikoa (luminikoa) garraiatzeko gaitasuna du, gehienetan laser batek edo LED batek sortua. Telekomunikazioetan distantzia luzeetarako erabiltzen diren zuntzak beti beirazkoak dira: plastikozkoak ordenagailuetan eta distantzia laburreko beste aplikazio batzuetan erabiltzen dira, ordea, horiek atenuazio handiagoa baitute.\nHari bakoitzak plastikozko edo beirazko (silizio eta germanio oxidozko) nukleo bat du, errefrakzio indize handia duena. Hori antzeko material batez egindako geruza batek inguratzen du, errefrakzio indize pixka bat txikiagokoa. Argia bi gainazalen arteko mugara iristean, hein handi batean islatu egingo da; zenbat eta indizeen arteko alde handiagoa eta eraso-angelu handiagoa, hobeto islatuko da.\nHorrela, argia pareten aurka islatuz doa, angelu oso handiekin, gutxi gorabehera zuntzaren erdigunetik hedatuta. Modu horretan, argi seinaleak gida daitezke, distantzia handietan galerarik izan gabe.\nZuntz optikoak iraultza handia eragin du telekomunikazioetan, kobrezko hariak baztertu baitituzte informazio kopuru handien garraiorako.\nZuntz optikoaren desabantailak beste bide gidatu batzuekiko.\nDesabantaila horiek izan arren, gaur egun sistema askotan erabiltzen da zuntz optikoa: banda zabaleko sistemaren hedapena, zati batean behintzat, zuntzak trafiko kopuru handia garraiatzeko duen gaitasun itzelari zor zaio.\nHistoria.\nCharles Kao-k, bere doktoretza-tesian (1966), komunikazio loturetan erabilgarri izateko, zuntz optikoak gehienez izan zezakeen galera 20 dB/km zela jo zuen. 1970ean Corning Glass Works-enko Maurer, Keck, Schultz eta Zimar ikertzaileek lehenengo zuntza egin zuten, silizioa titanioarekin dopatuz. Galerak 17 dB/km ziren.\n1980. urtean, AT&amp;T AEBtako komunikazio erakundeak aurkeztutako proiektu batean, Boston-Washington ibilbidearen arteko hiri guztiak elkarrekin konektatzeko 978km-ko zuntz kablea erabili zuen, 80.000 aho kate eskainiz, telefono deiak gauzatzeko.\nZuntz optikoa erabili zuen lehen lotura transozeanikoa TAT-8 izan zen. 1988an ezarri zenetik, ugariak izan dira zuntz bidez egindako modu horretako loturak, baita hirien artekoak ere, eta poliki-poliki haren erabilera operadoreen enbor sareetatik azken erabiltzaileetaraino hedatuz doa.\nFuntzionamenduaren hastapena.\nSeinaleak igortzeko argi igorgailu bat erabiltzen da, arruntenak LED diodoa edo laser diodoa dira. Orduan, beiraren mutur batetik informazioa transmititzen da eta bestean jaso. Azken mutur honetan fotodiodo batek argia seinale elektrikoan bihurtzen du.\nBarne muinean argi izpiak angelu kritikoa baino gehiagoko eraso-angelu batez igorriz argi guztia islatzen da, errefrakzioa saihestuz, honela seinalea muinaren zehar galerarik gabe transmititzen ahalbidetzen duelarik.\nKableak alderazteko taulak.\nbeste irizpideekin:\nZein lekutarako erabilgarriak:"}
{"id": "6427", "revid": "512", "url": "https://eu.wikipedia.org/wiki?curid=6427", "title": "Pare txirikordatu", "text": "Pare txirikordatuzko kablea kable pare motetako bat da. Kobrezko hariez osatuta egoten dira, euren artean txirikordatuak. 2, 4, 25 eta 100 hariko kableak daude, baita gehiagokoak ere. Txirikordatuak propietate elektrikoak egonkortzen ditu kablean zehar eta inguruan egon daitezken beste kable pareek sortutako interferentziak murrizten ditu.\nSare telefoniko publikoan erabiltzeko kable pareen hurrengo propietateak dituzte:\nUTP.\nUTP ingelesezko \"Unshielded twisted pair\" edo apantailatu gabeko pare txirikordaturen siglak dira. Honela deitzen dira apantailatuez bereizteko. Apantailamentuak ez du babes handirik ematen, baina IBMk bere Token Ringen erabiltzen duena denez dexente hedatu da.\nGaur egun ordenagailu sareetan erabiltzeko hurrengo kategoriak existitzen dira:\nJarraian ematen da UTP kablea krinpatzeko jarraitu beharreko bi arauen mapak:\nZbk Pin 1.Kolorea 2.aukera Izena\n1.Pare 4 Urdina Gorria R1\n 5 Txuria/Urdina Berdea T1\n2.Parea 3 Txuria/Naranja Beltza T2\n 6 Laranja Horia R2\n3.Parea 1 Txuria/berdea Urdina T3\n 2 Berdea Laranja R3\n4.Parea 7 Txuria/marroia Marroia T4\n 8 Marroia R4\nSTP.\nSTP (Shielded Twisted Pair):\nKableak alderazteko taulak.\nbeste irizpideekin:\nZe lekutarako erabilgarriak:"}
{"id": "6435", "revid": "265", "url": "https://eu.wikipedia.org/wiki?curid=6435", "title": "Benedikto XVI", "text": ""}
{"id": "6436", "revid": "265", "url": "https://eu.wikipedia.org/wiki?curid=6436", "title": "Joan Paulo II", "text": ""}
{"id": "6437", "revid": "2048", "url": "https://eu.wikipedia.org/wiki?curid=6437", "title": "Mont Blanc", "text": "Mont Blanc Alpeetako gailurrik altuena eta esanguratsuena da, baita munduko mendirik ezagunenetako bat ere. Ofizialki 4.808 metroko garaiera du eta mendebaldeko Europako altuena da (Europako mendirik altuena Elbrus da, 5.642 metrokoa). Haatik, 2023ko iraileko neurketak egiaztatu zuen 2021ean 2,22 metro galdu zituela, izotz eta elur galera zela eta. Arrokaren gailurrak 4.792 metro ditu.\nItalieraz bere izena \"Monte Bianco\" da.\nKokapen geografikoa.\nFrantzia eta Italia arteko mugan dago kokatua, nahiz eta iturrien arabera aldatzen den. Frantsesen arabera, gailurra Frantziako mugen barnean dago kokatua erabat, italiarren ustez, aldiz, erdibanatua dago.\nBere altuera zehatza aldakorra da, gainean duen elur geruzaren araberakoa. Honen lodiera 10 eta 15 metro bitartekoa izan ohi da. Azken urteetako neurketek 4.807 eta 4.810 metro bitarteko emaitzak eman dituzte.\nMont Blanc-eko mendiguneari izen ematen dio. Alpeetako gailur multzo garrantzitsua da hau, 4.000 metro baino gehiagoko tontor ugari dituena.\nGlaziare ugari dago bertan eta Mont Blanc mendiaren gailurretik garrantzi handiko batzuk jausten dira, hala nola, Brenva, Miage eta Bruillard hegoaldera eta Bionnassay, Taconnaz eta bereziki Bossons-etakoa iparraldera. Azken hau, XX. mendearen hasieran, haranaren behealderaino iristen zen, 1.000 metroko altueraraino. Gaur egun 1.400 metrotaraino egin du atzera.\nGlaziar iraunkorrek Alpeetako inguruan duten garrantziaren adierazle da guztiek berezko izena izatea, ezaguna eta urtetan mantendua.\nMont Blanc inguruan aurki daitezkeen bi hiririk garrantzitsuenak Chamonix (Savoia Garaia, Frantzia) eta Courmayeur (Aosta Ibarra, Italia) dira.\nOrogenia.\nGeologikoki, herzyniar toleskuntzekin sortu zen, toleskuntza alpetarrari izen emanez. Mendigune guztiaren egitura granitozkoa da eta eraketa erlatiboki berria du (Pirinioak baino berriagoa). Horregatik ditu hain gailur eta orratz zorrotzak, oraindik erosiorik jasan ez dutenak.\nLehenengo igoera.\n1760an Horace-Benedict de Sausure izeneko Genevako gizon aberats bat Mont Blanc ingurura abiatu zen. Bere nahia gailurrera igotzea zen, baina ez zuen bere burua gai ikusten hori egiten zuen lehen pertsona izateko. Hortaz, bide bat topatzen zuenarentzat diru kopru handi bat eskaintzea erabaki zuen. Hainbat saiakera egin ziren, gehienak seriotasun handiegirik gabeak, 1786ko abuztuaren 8an, ondo entrenatutako bi zalek, -ek eta doktoreak (azken honen nahia altuera horretan barometro aneroide baten balioa aztertzea zen), gailurrera iritsi eta oso-osorik jaistea lortu zuten arte. Urtebete geroago, abentura haren sustatzaile izan zen Horace-Benedict de Sausure jaunak ere gailurra zapaltzea lortu zuen, Chamonix-eko gida talde baten laguntzaz.\nTurismoa eta alpinismoa.\nBadira gutxienez bi mende inguru horretako mendien edertasunak urtero turista asko erakartzen dituela, bereziki mendigunearen Frantziako aldean. Honek erabat aldatu ditu herrialdea eta bertako ohiturak eta kultura.\nEraldaketa hauetako bat Chamonix-en sortu zen alpinismoak sortu zuen.\nGaur egun Mont Blanc zale ugariren xede da, udaberrian mendiko eskia egitera, Aiguille du Midi eta Grands Mullets-eko estazioek erakarriak, eta udan, Les Houches eta Aiguille de Gouter-era. Han dago izen bereko aterpetxea.\nIbilbide hauek ez dute aparteko zailtasunik: eski ibilbideak, Alpeetako bideak graduatzeko erabilitako eskalaren arabera, BSBA (eskiatzaile ona-alpinista ona) maila du eta PD (zailtasun txikia) udako ibilbideak. Hala eta guztiz ere, bereziki eski ibilbidea lan zaila da nahiko esperientzia eta gaitasun gabeko alpinistentzat.\nBadira beste hainbat ibilbide, bereziki Italiako aldeko zenbait, zailtasun handikoak.\nEdozein kasutan ere, oso mendi garaia da, malkartsua. Bere latitudearen eta altueraren ondorioz, beti aurkitzen ditugu bertan hotza, elurra eta izotza. Edozein saiakera edo hurbilketa aurrez era egokian dokumentatu behar da Chamonix, Les Houches edo Courmayeur inguruan dauden mendi elkarteen eta mendiko giden egoitzetan.\nZerbitzu eraginkor hauek izan arren, urtero ehunka istripu larri gertatzen da mendigune honetan.\nMont Blanceko tunela.\nMont Blanc mendiaren azpian errepide-tunel bat dago, Frantzia eta Italia lotzen dituena.\n1946an hasi zen Chamonix (Frantzian) eta Courmayeur (Italian) elkartuko zituen tunelaren zulaketa. Bi herrialdeen artean Alpeak zeharkatzeko garraio bide nagusia bilakatu zen, 1965 lehen aldiz ibilgailuentzat ireki ondoren. 11,611 metroko luzera du.\u00a0"}
{"id": "6439", "revid": "56334", "url": "https://eu.wikipedia.org/wiki?curid=6439", "title": "Andeak", "text": "Andeak Venezuelatik Patagoniaraino hedatzen den mendikatea da, Hego Amerika osoa zeharkatuz. Argentina, Txile, Peru, Bolivia, Ekuador, Kolonbia eta Venezuelan zehar hedatzen da, zehazki. Azken bi herrialde haietan, mendikatea zabaldu eta ia Kariberaino iristen da. Hegoaldean, Txile eta Argentina arteko muga naturala zehazten du. Erdialdean, berriro zabaldu eta \"Altiplano\" izenez ezagutzen den goilautada sortzen du, Peru, Bolivia eta Txile artean. mendikatea berriro estutzen da Perun eta berriz ere zabaldu Kolonbian.\nGeologia.\nSorrera, morfologia eta hedapena.\nAndeak Mesozoiko-Paleogeno garaian sortutako gerriko orogenikoa dira. Andeak plaken tektonikak sortutako prozesuen emaitza dira, Hego Amerikako kontinente-litosferaren azpitik Nazca subdukzioak eragindakoa. Hego Ameriketako mendebaldeko kostaldean zehar luzatzen dira 9.000 km-tan zehar, Venezuelatik Patagoniaraino, eta mendikatearen batez besteko zabalera 500 km ingurukoa da.\nGaur egungo Andeen eraketa Triasiko eta Jurasiko garaietan emandako gertaerekin hasi zen, Pangea apurtzen hasi zen eta hainbat haustura garatu ziren.\nMorfologiari dagokionez, eremu goratuz eta goi lautadez gain, mendikatea beste zenbait ingurune geologikotan bana daiteke: Peru-Txileko fosa ozeanikoa eta subdukzio eremu aktiboa,hau da, mendikatearen morfolog\u00eda garatzen duena, subdukzioaren eraginez garatutako arku bolkaniko aktiboa, eta mendikatearen ekialdean toles eta zamalkadurak nagusi direneko xingola edo banda deformatua.\nZehar ebaki litosferikoa.\nGaraiera handiena Aconcaguaren 7.000 m-ak dira, baina goi-ordoki guztian zehar ere 5.000 m-ak erraz gainditzen dira. Mendikatearen ezaugarri nagusietariko bat goi-ordokiaren azpitik kontinente lurrazalak duen lodiera nabarmena da, 70 km ingurukoa. Deformazioa, batez ere, fosaren inguruan eta arro subandetarraren gaineko zamalkadura-frontean pilatzen da. Ekialdeko zamalkadura lurraldeak 100 km inguruko zabalera du eta bertako datu geofisikoek erakusten dute material hauetako basamentua Brasilgo kratoiari dagokiola.\nLurrazalaren loditze prozesuak.\nAndeetako egitura argitzen hasi zenetik arazo deigarrienetariko bat izan da nola azaldu kontinente-lurrazalaren lodiera nabarmena. Lodiera nabarmenenak Andeetako erdiko aldean neurtzen dira; iparraldeko eremuetan, ostera, lodierak askoz motelagoak dira.\nErdialdeko andeak.\nJurasikoaz geroztik ez du lurralde exotikoen akreziorik pairatu. Era berean, ingurune horretako zenbait esparrutan 15 bolkan zenbatu dira kilometro kuadroko, munduko bolkan-dentsitate handienetarikoa. Bestalde, lurralde honetako jarduera sismikoagarrantzitsua izateaz gain, oso sakona da, 80 eta 200 km artean gertatutako lurrikarak arruntak dira. Goi-ordoki izenaz ezagutzen den eremu geografikoaren azpitik neurtu dira mendikate guztiko lurrazalaren lodiera handienak (70-75 km).\nHasieran, lodiera izugarri hauek azaltzeko arku magmatikoaren jarduera bortitzari lotutako sakoneko magma-bolumen kopuru handien pilaketa iradoki zen. Ikerketa berriagoek, aldiz, magma-pilaketak lurrazalaren loditze-kopuruaren portzentai txiki bat baino ezin duela azaldu erakutsi dute\nIparraldeko Andeak.\nMendikatearen iparraldeko eremuaren ezaugarriak guztiz ezberdinak dira: gaur egungo arkuaurrea eta arku magmatikoa Mesozoikoan eta Paleogenoan zehar agregatutako lurralde ozeaniko exotikoz eratuta daude; mendikatearen lodiera eta bataz besteko garaiera txikiagoak dira.\nAndeetako bolkanismoa.\nLurrikaren hedapenak iradokitzen du Nazca plaka okerdura ezberdineko zenbait segmentutan zatituta dagoela. Zatiketa horrek mendikatearen geometria zein jarduera bolkanikoa baldintzatzen ditu.\nJatorria.\nHondoratutako plakaren zati bat, mantuaren tenperatura altuengatik, galdatu eta magma-poltsak eratzen dira. Azpiratutako plakak egiten duen presio handiaren ondorioz, era berean plaka kontinentala loditu egiten da eta magma hauek igotzerakoan plaka kontinentalaren ertzean orogeno edo bulkanismoa aktiboa duten mendikateak sortzen dira.\nEzaugarriak.\nAndeetako gerriko bolkanikoak aktibo diren 200 bolkanetik gora eta gutxienez 12 galdara erraldoi sistema hartzen ditu barne. Sumendiak banatuta dauden lau segmentutan daude kokatuta Andeetan; lau segmentu hauek Iparraldeko eremu bolkanikoa, Erdiko eremu bolkanikoa, Hegoaldeko eremu bolkanikoa eta Eremu bolkaniko australa bezala ezagutzen dira. Bolkanismo aktiboko lau segmentuak subdukzio-angelua 25\u00b0 baino handiagoa den lekuetan kokatzen dira.\nGainera, bolkan gehienak glaziar handiz estalita egon ohi dira, erupzio bolkanikoek glaziarrak urtu egiten dirtuzte ur eta lohi fluxuak sortuz eta bolkanen magalean dauden herriak suntsituta amaitzen dute.\nEskualdeak.\nSailkapena.\nAndeetako mendikatea sailkapena denboraren poderioz aldatu da. Lehen, banaketa politiko-administratiboa zen nagusia (horrela, bazeuden Ande venezuelarrak, kolonbiarrak, ekuatoriarrak eta abar); baina 1973an, Augusto Gansser geologoak ezaugarri morfologikoen araberako sailkapena proposatu zuen:\nGeologiak ere antzeko sailkapena proposatzen du.\nEskualdeen deskribapena.\nIparraldeko Andeak.\nKolonbiako hegoaldean eta Ekuadorreko mugan, Andeak sumendizko mendikate bakarra dira baina iparralderantz, mendikatea bitan zatitzen da: Mendebaldeko mendilerroa eta Erdialdeko mendilerroa (horretatik Ekialdeko mendilerroa deritzona sortu da).\nMendebaldeko mendilerroa eta Erdialdeko mendilerroaren arteko tartea 400 kilometrokoa da. Hiru mendilerroek 4.000 metrotik gorako muturrak dituzte. Eskualdeko hiri nagusiak Bogota, Cali eta Medellin (Kolonbian), Quito (Ekuadorren) eta San Crist\u00f3bal eta M\u00e9rida (Venezuelan) dira.\nErdialdeko Andeak.\nPascoko korapilotik Tres Cruceseko mendigunera hedatzen dira. Bi lerrok osatzen dute eta tartean goilautada bat dago. Ingurune hartako gailurrik altuenak Huascaran (6.768 m) eta Ojos del Salado (6.891 m) dira. Han sortzen dira Titicaca eta Poopo lakuak. Barnealdeko lautadak \"pampeano\" boliviarrak dira. Klima lehorra eta beroa da eta bioma nagusia, basamortukoa.\nHegoaldeko Andeak.\nHegoaldeko Andeak Hego Amerikako muturrerantz doaz. Eskualdeak ia bioma guztiak ditu. Hala ere, honela azpibana daiteke:\nHandik aurrera, Andeak itsasora iristen dira.\nAntartandeak.\nAndeetako mendikateak Tierra del Fuego eta gero segitzen du: uren azpian, haren gailurrak Hegoaldeko Georgiak, Hego Sandwich, Orkadak eta Hego Shetland uharteak sortu eta berriro Antartikako penintsulan igotzen dira.\nKlima.\nAndeetako mendikateak zenbait paralelo zeharkatzen dituenez, hainbat eskualde klimatikotatik pasatzen da. Bai itxura eta bai landaretza ezberdina da oso. Gailurretan, hala ere, elurra ohikoa da baina Tropikotik hurbil, klima epelagoa da.\nGailurrak.\nMendirik altuenak Txile eta Argentinako iparraldean daude, baita Peruko \"Cordillera Blanca\"n, Boliviako \"Cordillera Real\"en eta Ekuadorreko Andeetan ere.\nGailurrik altuena Aconcagua (6.959 metro) da, Amerikako punturik altuena, Txile eta Argentinaren arteko mugatik gertu."}
{"id": "6441", "revid": "58701", "url": "https://eu.wikipedia.org/wiki?curid=6441", "title": "Bobo", "text": "Boboa Otsagabiko dantzetako pertsonaia da, bi aurpegiko maskaraduna.\nDantza-taldearen buru da, eta arlekinen antzeko jantzi gorri-berdea darama. Bere jantziak bi kolore hauekin jokatzen du, gorputzaren simetria azpimarratuz. Adibidez, galtzerdi bat berdea eta bestea gorria eramanez, edo mauka bat gorria eta bestea berdea. Dantza-zikloa sei dantzak osatzen dute, hauen artean lau makil-dantza direlarik. Azken dantzan, bi aurpegiko mozorroa erabiltzen du bobok, bata beltza eta bestea zuria. Txirikorda gorri-berdea ere eramaten du. Jaietako lehen egunean, irailaren 8an alegia, meza baino lehen Muskildako ermitan egiten dute dantza, eta arratsaldean Blankoa plazan."}
{"id": "6443", "revid": "688", "url": "https://eu.wikipedia.org/wiki?curid=6443", "title": "Azukre", "text": "Azukre izena erabiltzen da monosakarido eta disakarido ezberdinak izendatzeko, orokorrean zapore gozoa dutenak, baina karbono hidrato guztientzat zabaldu ohi da terminoa.\nNormalean kontsumitzen den mahaiko azukrea sakarosa da, glukosa eta fruktosa molekula banaz osatutako disakaridoa. Gero eta ohikoagoa da beste azukre mota batzuk topatzea hainbat plater eta gozotan, hala nola, glukosa soilik, fruktosa soilik (asimilazio motelagokoa) edo gozogarri artifizialekin nahastuak.\nGalaktosa eta laktosa beste azukre mota batzuk dira.\nEtimologia.\nAzukre hitza sharkara sanskritotik dator, persiarrek sakar bihurtu zutena. Greziarrek persiera hitza hartu eta sakjar deituko zioten. Arabiera klasikoak, greziera hitza hartu zuen, eta sukkar deitu zuen, eta, ondoren, arabiera hispaniarrak, assukar deitu zion. Sanskritoak \u00e7arkarako sharkara hitza hartu zuen, hareatza esan nahi duena, honela deitzen baitzioten azukre-kanaberako hauts zurixkari.\nHistoria.\nAntzinaroa eta Erdi Aroa.\nKanaberaren ibilbidea Ginea Berrian jaio zen eta Indiara iritsi zen, eta handik Txinara eta Ekialde Hurbilera hedatu zen. Indiarrak izan ziren, hain zuzen ere, haren zaporea probatzen aitzindariak. Azukrearen lehen erreferentzia historikoak K.a. 4500 urtekoak dira. Handik denbora gutxira, K.a. 510. urte inguruan, Persiaraino iritsi zen azukrea. Kristo aurreko IV. mendean iritsi nintzen Europara, bidaiei eta konkistari esker. Alexandro Handiarena Asian zehar. Geroago, greziarrek erromatarrei utzi zieten oinordetzan, eta \"Indiako gatza\" deitu zioten. Gure aroko VII. mendean mugarri garrantzitsua izan zen azukrearen kontsumoaren hedapenean. Arabiarrak dira, hain gozo zaleak, Tigris eta Eufrates eskualdeak inbaditzean, dituen aukera amaigabeak aurkitzen dituztenak. Hauek berriki sartu dute zonaldeetan. Sirian, Egipton, Zipren, Rodasen eta Afrikako Iparralde osoan azukre-kanabera landuz. Hain zuzen ere, han egiten dute lana kimikari egiptoarrek, eta findu egiten dute. Veneziako merkatarien bidaien bidez jarraitzen du kontsumoak, eta mende bat geroago, Gurutzadetan zehar, mundu osoan ezagutarazten da elikagai hori.\nAro modernoa.\nErdi Aroraino iristen da azukrea Espainiara, eta han elikadura-espezietzat ezartzen da, eta, beraz, platerak lurrintzeko erabiltzen da. Botikarioak errezeta askoren zati integral gisa erabiltzen hasi ziren.\nAmerika deskubritzen denean, azukrea konkistatzaile espainiarren eskuetan Santo Domingora bidaiatzen da, non eskala handian landatzen den, beranduago Kubara eta Mexikora iritsiz. Aldi berean, espainiarrek euren laborantza Asiako eremuetara hedatzen dute, Filipinak eta Pazifikoko artxipelagoak kasu. Portugaldarrek Brasilera sartzen dute, frantsesek Indiar Ozeanoaren kolonietara eta holandarrak Antilletara.\nXVII. mendearen amaieran, kanabera-azukrearen ekoizpena eta kontsumoa ia mundu osora zabaldu zen. Koloniak munduko azukre-ekoizle nagusiak bihurtu ziren, eta haien independentziaren aldeko borrokak Europaren hornikuntza mehatxatzen zuen.\nHorrela, XIX. mendearen hasieran, Napoleon Bonapartek, bere kanpainen bidez, elikagaia zabaltzea eta Frantzian azukre-lantegiak eraikitzea bultzatu zuen, Europako eta Alemaniako beste nazio batzuek jarraitu zituzten politikak.\nAzukre motak.\nAzukrea jatorriaren arabera sailka daiteke (azukre kanaberarena edo erremolatxarena), baina baita fintze mailaren edo ezaugarrien arabera ere. Normalean, fintzea kolorearen bidez adierazten da (azukre beltzarana, azukre horia, zuria), batez ere kristalek duten sakarosa portzentajearen bidez.\nAzukre mota hauek merkaturatu ohi dira:\nAzukre-ekoizpenaren prozesua.\nEkoizpen-etapak azukre-kanaberatik abiatuta.\nAzukrearen prozesamendua etapa hauetan bana daiteke:\nAzukre-merkatua.\nAzukrearen merkatuan bi produktu mota bereizten dira: azukre gordina eta azukre zuria. Mota bakoitzaren barruan kategoria desberdinak daude, kalitatearen arabera. Azukre gordina azukre-kanaberatik bakarrik sortzen da; azukre findua, berriz, azukre-kanaberatik zein azukre-erremolatxatik. Zentzu horretan, azukre-kanaberaren industriak azukre gordinaren eta azukre finduaren arteko prezio erlatiboen aldaketei erantzuteko malgutasun handiagoa duela uste da.\nAzukrearen munduko merkatua munduko desitxuratuenetako bat da, munduko herrialde ekoizle eta kontsumitzaile nagusiek ekoizpena eta esportazioak babesteko eta diruz laguntzeko politika multzo zabal baten ondorioz. Orokorrean, bi azukre-merkatu mota bereiz daitezke: merkatu babestua eta merkatu librea.\nMerkatu babestua lehentasunezko akordioetan eta epe luzeko kontratuetan datza, Estatu Batuetako kuota sistema, Europar Batasuneko kuotak, Kubatik Txinarako esportazioak eta Australiatik Kanadarako esportazioak barne.\nUrteko munduko azukre ekoizpena.\nHauek dira azukre-ekoizle nagusiak:\n2003an, 16 herrialdek munduko ekoizpenaren% 87,1 zuten.\nKontsumoa.\nHonela aurkezten da munduko kontsumoa:\nOsasunaren gaineko eragina.\nPresio arteriala.\nAzukre kontsumo altuak tentsio sistolikoa eta presio arterial diastolikoa nabarmen handitzen dituela frogatu zuen; azukre kalorien% 25 edo gehiago kontsumitzen duten pertsonek gaixotasun kardiobaskularrak eragindako heriotza arrisku ia hiru aldiz handiagoa dute.\nPortaera eta hiperaktibitatea.\nPertsona batzuen ustez, azukreak hiperaktibitatea eta beste portaera-arazo batzuk sortzen ditu haurrengan, eta substantzia horiek mugatzen dituzten dieta bereziak jarraitu behar dituzte, horrelako efektuak saihesteko. Beste aditu batzuk ez daude ados teoria honekin. Hainbat ikerketek dietako azukre kantitateak haurren portaeran eraginik ez duela frogatzen dute, baizik eta gozokien efektuei buruzko aurreiritziak dituzten gurasoek, modu okerrean, euren seme-alabak gozokiak jaten dituztenean urduriago eta urduriago daudela hautematen dutela.\nMinbizia.\nIkerketa batzuen arabera, minbizi zelulek zelula normalek baino azukre (glukosa) gehiago kontsumitzen dute. Hala ere, inongo ikerketak ez du frogatu azukrea kontsumitzeak minbiziak okerrera egiten duenik, ezta bere kontsumoa kentzeak gutxitu edo desagertarazten duenik ere. eta hainbat azterlanek agerian uzten dute ez dagoela loturarik azukre-kontsumoaren eta minbiziaren artean. Monosakaridoak (fruktosa eta glukosa) hartzearen eta pankreako minbizia garatzeko arriskuaren artean eta indize gluzemikoaren (ig) eta koloretako minbiziaren artean baino ez dago erlazio posiblea.\nHala ere, egile batzuek diote azukre asko duen elikadura batek gehiegizko pisua eragin dezakeela, eta gizentasuna hainbat minbizi mota izateko arrisku handiarekin lotuta dago.Beste egile batzuek diote azukre erantsia hartzearen eta helduengan edo haurrengan minbizia garatzeko arriskuaren arteko loturari buruzko ebidentzia ez dela nahikoa.\n2 motako diabetes mellitusa eta Alzheimerra.\nGaur egun, ezagutzen da azukrean aberatsak diren dietek gehiegizko pisua eta intsulinarekiko erresistentzia eragin dezaketela, eta horrek 2 motako diabetes mellitusa (DMT2) izateko arriskua dakar. Gaixotasun horren intzidentzia izugarri handitu da azken hamarkadetan, batez ere mendebaldeko bizimoduaren faktoreen ondorioz, hala nola ariketa falta eta kalorien dieta altuak. Era berean, DMT2 Alzheimerren gaixotasunerako arrisku-faktorea dela frogatu da. Beraz, dietan gertatzen diren aldaketek nabarmen murritz dezakete DMT2 eta Alzheimerren gaixotasuna garatzeko arriskua, eta, horrela, bizi-kalitatea handitu eta bizi-luzera hobetu."}
{"id": "6444", "revid": "5834", "url": "https://eu.wikipedia.org/wiki?curid=6444", "title": "Astronautika", "text": "Astronautika edo kosmonautika astro edo espazioko masen artean eta inguruan mugitzeko printzipioen hausnarketa eta horretarako beharrezkoak diren sistema eta medioen diseinu eta garatzeaz arduratzen den zientzia da. Batik bat zientzia hau gailu espazialen diseinuaz eta kosmonauta edo astronauten erosotasun eta bizirauteaz arduratzen da.\nAstronautika hitza \"astro\" --izar-- eta \"naus\" --ontzi--&gt; \"nautes\" --itsasgizon--&gt;\"nautikos\" --ontzilaritza-- erro grekoetatik dator, hala nola kosmonautika \"kosmos\" --unibertso-- eta \"naus\" --ontzi--&gt; \"nautes\" --itsasgizon--&gt;\"nautikos\" --ontzilaritza-- erroetatik.\nNaiz eta gaur egun asko garatu den zientzia den oso urte gutxi dituenez oro har aeronautikarekin erlazionatzen da eta biak batera lantzen dira normalean elkarren arteko harremana oso estua delarik.\nNahiz eta teorikoki zientzia berria ez den astronautikaren lehen lorpenak ez ziren bigarren mundu gerra ostea arte iritsi gerra hotzaren ondorioz AEB-k eta SESB-k espazioa konkistatzearren saiakerak burutzen hasi zirenean.\nLehen gailu espaziala SESB-k jaurti zuen 1957ko urriaren 4ean Sputnik satelite artifiziala Kazakstanen dagoen Baikonurgo kosmodromotik orbitaratu zenean, laister jaurtiko zuten estatubatuarrek beren satelitea ere. 1961. urteko apirilaren 12an berriz lehen astronauta orbitaratu zen leku beretik Juri Gagarin Vostok-1 kapsularen barnean lurrari bira bete eman zionean."}
{"id": "6445", "revid": "336", "url": "https://eu.wikipedia.org/wiki?curid=6445", "title": "Ismael Serrano", "text": "Ismael Serrano (Madril, 1974ko martxoaren 9a - ), espainiar kantautorea da, laurogeitamargarren hamarkadan agerturiko kantautoreen generazio berriko kidea. Bere lanetan, amodio eta desamodio kantak musika erreibindikatzailearekin nahasten ditu. Beste influentzien artean Serrat, Aute, Joaquin Sabina edota Silvio Rodr\u00edguez daude. Baita Luis Garcia Montero eta Mario Benedetti bezalako olerkarien letretan inspiratzen da Ismael Serrano ere.\nIsmael Serrano Madrilgo Vallecas auzoan jaio zen. Fisika ikasi zuen Universidad Complutense de Madrid unibertsitatean.\nFisika ikasten ari zelarik, Ismael Serranok Libertad8 eta Galileo bezalako Madrilgo kantautoreentzako lokalen zirkuitoetan bere lehenengo kontzertuak eskaini zituen. Fisikako ikasketak alboratu zituen garai hartan eta musika munduan sartu zen buru belarri.\n1997 urtean \"Atrapados en Azul\", bere lehenengo diska argitaratzen du. Diska honetan abesti-protesta estiloa berreskuratzen du eta bere abesti ezagunena editatzen du bertan: \"Pap\u00e1, cuentame otra vez\".\nEspainan platino diska eskuratzen du, eta ezaguna bilakatuko da Latinoamerikan, bereziki Argentinan (urrezko diska)."}
{"id": "6446", "revid": "336", "url": "https://eu.wikipedia.org/wiki?curid=6446", "title": "Prospektiba", "text": "Prospektiba etorkizuna aztertzen duen zientzia da, etorkizuna ulertzeko eta etorkizunean eragin ahal izateko. Ekonomia Lankidetza eta Garapenerako Antolakundearen arabera, prospektiba epe luzera zientzia, teknologia, ekonomia eta gizartearen etorkizunari buruzko aurresanak egiteko metodo eta prozedura sistematikoen multzoa da, helburutzat onura ekonomiko eta sozial handienak eragingo dituzten teknologiak identifikatzea duena. Prospektiba epe luzera zuzenduta egon arren, etorkizunean aldaketak ekar dezaketeen joerei adi egon behar du, gaurko joerak etorkizunerako aldaketaren haziak izan daitezkelako.\nBestalde, prospektiba diziplina bat eta etorkizuna aurreikustera zuzenduta dagoen dauden metodologia multzoa da. Prospektibak hainbat metodologia erabiltzen du, normalean etorkizunean eman daitezken eszenategiak eraikitzeko.\nBeste kultura eta herrialde batzuetan izen ezberdinak erabiltzen dira normalean. Horrela, mundu anglosaxoniarrean normalean erabiltzen den hitza Futures Studies da. Eta prospektiba bezala itzultzen den guztia ez du prospektibak berez duen izaera normatiboa. Duela gutxi kontzeptu berria sortu da: foresight. Azken boladan, Foresight terminoa asko eta arrakastaz erabili izan da Erresuma Batuan eta Europar Batasunean, baina izan ere, ez dakar funtzesko aldaketarik prospektiba edo future studies terminoek duten esanahiarekin.\nProspektiba tailerrak.\nEnpresa munduan, garapen sozial eta komunitarioan, politikan... gero eta gehiago erabiltzen dira prospektiba tailerrak. Teknika honen bidez, gizartean edo erakunde jakin baten bilakaeran eragina duten partaideak biltzen dira, eta etorkizunari buruz duten iritziaren gainean eztabaidatzen dute.\nOhikoena partaideak taldeka jarri eta galdera biri erantzunak bilatzea izaten da: nola ikusi nahiko genuke X (gure herria, enpresa, taldea, elkartea...) 10-20-Y urte barru? Nola ez genuke ikusi nahi? Galdera horiei erantzunak bilatuz, partaideek argi ikusten dute zertan datozen bat, zer den lortu nahi dena eta zer eragotzi nahi dena. Ondoren, prospekzio horretan bat datozela jakinda (xehetasunak gora-behera) errazagoa izango zaie egin beharreko bidea zehaztea.\nTeknika partehartzaile hau askotan erabiltzen da, taldekideen artean konfiantza handitzea eta proiektu beraren partaide bihurtzea bideratzen duelakoan."}
{"id": "6448", "revid": "253", "url": "https://eu.wikipedia.org/wiki?curid=6448", "title": "Athenak", "text": ""}
{"id": "6449", "revid": "253", "url": "https://eu.wikipedia.org/wiki?curid=6449", "title": "Athenes", "text": ""}
{"id": "6450", "revid": "119347", "url": "https://eu.wikipedia.org/wiki?curid=6450", "title": "Londres", "text": "Londres () Ingalaterra eta Erresuma Batuko hiriburua da. Tamesis ibaiaren ertzetan eta Britainia Handiko hegoaldean kokatuta, 43an fundatu zuten erromatarrek, \"Londinium\" izenpean. 7.500.000 biztanle edukita, Londres Europako hiririk handienetarikoa da.\nGizateriaren ondare izendatutako lau gune ditu: Londresko dorrea, Kew Gardens, Westminster jauregia eta ingurukoak eta Greenwicheko gunea. Horietaz gain, kultura ondare zabala dauka hiriak, bisitari ugari erakartzen dituena. Bertako aireportuak munduko erabilienen artean ditugu, izan ere.\n2012an, London bilakatu zen lehenengo hiria Olinpiar Jokoak hiru aldiz antolatu dituena.\nGeografia.\nTamesis ibaiak zeharkatzen du hiria, eta bitan banatzen. Ibaiak izugarrizko eragina izan du hiriaren garapenean. Ibai horren ipar-ertzean fundatu zen Londres, eta mende askotan zehar zubi bakarra egon zen, Londresko zubia (\"London bridge\"), hain zuzen ere. Hori dela-eta, Londresko hirigunerik garrantzitsuena iparraldean kokatuta dago, baita zinema, antzerki, gune historiko eta turistikorik inportanteenak ere. XVIII. mendean zubi gehiago eraiki zirenean, hiria norabide guztietan zabaldu zen.\nLondresek klima ozeaniko eta epela du. Udak oso gutxitan izaten dira beroak (uztaileko batez besteko tenperatura 18 \u00ba C da) eta neguak ere nahiko epelak izaten dira (urtarrileko batez besteko tenperatura 6 \u00ba C). Udan tenperaturak ez dira 33\u00a0\u00b0C-tik igotzen. Tenperaturarik altuena 2003ko beroaldian neurtu zen: 38,1\u00a0\u00b0C.\nLondres Europa osoko hiririk kutsatuena da, berdegune handiak izan arren. Auto eta industriek ke handia isurtzen dute hiri barnean.\nHistoria.\nAntzinatea.\nBritainia hegoaldeko tribuak mendean hartu ondoren, erromatar osteak Colchesterrera aurreratzen ari zirela, Tamesis ibaia aurkitu zuten oztopo eta, hura zeharkatzeko, zubia eraiki zuten jatorriz eremu zingiratsuz inguratutako herrixka zelta baten aldamenean. Finkalekua \"Londinium\" izendatu zuten K. o. 43. urtean. Zubiaren kokapen estrategikoa baliatuz, erromatarrek merkataritza-gune dinamiko bat sortu zuten bertan. Cityko egungo \"Gracechurch Street\"ek antzinako Basilika zaharra eta foroa (merkatu-plaza) zeharkatzen ditu bete-betean.\nK.o. 200. urtean orduko hiria gotortu egin zuten, harresiz inguratuz; egun, laukizuzen trazako esparru horri Square Mile ere deitzen zaio, eta City finantza-guneari dagokio. Garai horretan, Londres Britainiako hiriburu bihurtu zen, baita merkataritza-gune garrantzitsu ere. Londresek II. mendean jo zuen bere gaina eta 45.000-60.000 biztanle inguru izatera heldu zen.\nBertako britainiarrak eta erromatarrak elkarrekin bizi ziren, ahalik eta Erromatar Inperioa V. mendean gainbehera etorri arte. 410. urtean erromatar armadak utzi egin zuen Londinium eta Britainia eta hiriguneek, Erromatar Inperioko joerarekin bat etorriz, indarra galdu zuten, biztanle ugarik ere mendi-zelaietara alde egin zuten, baita Londresen ere. Erromatar boterea ahultzearekin batera, gainera, beste herri bat, germaniar saxoiak, hiriaren inguruaren aldameneko lurretan finkatu ziren, batzuetan britainiar biztanle-guneen artean eta beste batzuetan horiek mendebalderantz kanporatuz.\nErdi Aroa.\nAldiz, saxoiak ez ziren Londinium esparru erromatarraren barnean finkatu eta, mende batzuen buruan, anglosaxoiek beste finkaleku bat sortu zuten Tamesis ibaian 2\u00a0km inguru gorago, \"Lundenwic\" deitutakoa (VII\u2013VIII. mendeak). Oraindik orain egindako indusketek frogatu dutenez, egungo \"Covent Garden\" aldean zegoen kokatuta. IX. mendetik aurrera, berriz, areagotu egin ziren lehenago ere danimarkarrek (bikingoek) egiten zituzten erasoak, eta anglosaxoiek \"Lundenwic\"etik antzinako Londiniumera lekualdatzeko hautua egin zuten, harresiz hobe babestuta zegoelakoan (886 urtea). Anglosaxoien finkaleku izandakoari izena aldatu zioten, \"Ealdwic\" jarri (\"finkaleku zaharra\" ingeles zaharrean); egun izen horren aztarna dugu \"Adlwych\" Londresko kalea.\n1066an Gilen normandiar dukea Harold II anglosaxoiari gailendu ondoren, Westminsterreko Abadia eta aldameneko jauregia erregetzaren egoitza bihurtu ziren Gilenez geroztik. Abadia horretan koroatu zuten Gilen Ingalaterrako errege, eta Ingalaterrako errege guztiak bertan koroatzen hasi ziren gerora ere. Garaipenaren ostean, Gilenek pribilegio batzuk bermatu zizkien londrestarrei eta Londresko dorrea eraiki, londrestar anglosaxoiak zainpean edukitzeko batez ere. Westminsterren, Londresen bigarren gune bat hazten hasi zen, erregetzari eta gobernuari lotuta; XVI. mende aldera bi guneak, merkataritza-gunea (\"Square Mile\" zaharra) eta gobernu-gunea (\"Westminster\"), elkartuta geratu ziren fisikoki.\nErdi Aroko Londresek handitzen jarraitu zuen. Londrestarrek Tamesis hegoaldeko ibaiertzera igarotzeko zubi bakarra zeukaten: Londresko Zubia delakoa, hegoaldeko ibaiertzean \"Southwark\" auzoa zuela. Kaleak estuak eta bihurriak ziren, etxeak egurrez egindakoak, eta teilatuak maiz lastoz osatutakoak. Hainbat sute gertatu ziren, eta 16 aldiz zabaldu zen izurri beltza 1348 eta 1665 artean.\nAro Modernoa.\n1665an Izurrite Handia gertatu zen eta, horren ondorioz, 70.000-100.000 londrestar hil zirela uste da. 1666an Londresko Sute Handia izan zen, irailaren 2tik 5era bitartean. Gertakari hori Ingalaterrako historiako mugarri bat da. Txikizioa eragin zuen Erdi Aroko hirian, alegia, erromatar-harresiaren barrenean kokaturiko esparruan (\"City of London\" gisa ezaguna). Westminster auzo aristokratikoa mehatxatu zuen, baina ez zen bertaraino iritsi. 13.200 etxe, 87 eliza, San Pauloren katedrala eta hiriko agintaritza-eraikin gehienak kiskali zituen. Berreraikuntza hamarkadetan luzatu zen, eta Christopher Wren arkitektoa izan zuen buru. Arkitekto ospetsu horrek eliza asko berreraiki zituen, San Paulo katedrala, besteak beste. Londresko kale-matazaren diseinua aldatzeko ahalegina egin zuten arren, lehengo horretan geratu zen gehienean; aldiz, etxeak eraikitzeko materialak behin betiko aldatu zituzten, adibidez, etxeen lastozko estalkiak teilaz aldatu ziren. Egun, \"Monument\" zutabe oroigarriak urte horretako gertaera lazgarria ekartzen digu gogora.\nXVIII. mendearen hasieran, egunkariak hasi ziren argitaratzen (\"Spectator\" lehena izan zen) eta geroko egunkari sortu berri askok \"Fleet Street\"en jarri zituzten egoitzak (egun, oraindik, Britainia Handiko prentsaren sinonimotzat erabiltzen da kale-izen hori). Bestalde, arkitekturan estilo klasikoa indarberrituta hasi zen Londresen errotzen (ia mende osoan iraun zuen joera), eta horrelako lehenengo eraikina Picadillyko \"Burlington House\" izan zen, \"Chiswick House\" gero. Arkitektura-lan handien ildoari jarraiki, 1750ean Tamesis gaineko bigarren zubia eraiki zuten: harrizko Westminsterreko Zubia. 1759an, berriz, British Museum ireki zen: museoa Sir Hans Sloane nobleak handik eta hemendik bildutako bitxikeriek osatzen zuten eta, bera hil zenean, gobernuak erosi zuen bilduma, baita erakusgai jarri ere.\nGeorge Erregearen aroko gizartean izandako benetako iraultza lasaia kafe-etxeen hedakuntza izan zen. Harrera beroa izan zuten, eta gizarte-, entretenimendu- eta negozio-gaien eztabaidagune bihurtu ere. Kafe-etxe batzuk ikuspegi politiko batzuei lotuta ikusten hasi ziren eta beste batzuk, berriz, merkataritza-jarduera jakin batzuei, esate baterako, \"New Jonathan's\" delakoan merkatari ekintzaileak biltzen ziren eta haiek sortu zuten Londresko Burtsa.\nAro Garaikidea.\nLondresek norabide guztietan zabaltzen jarraitu zen zabaldiak, basoak, herriak eta abar barneratzen. Parisen Frantses Iraultza egosten zen bitartean, 1780. urtean joan den mendetako erlijio-gerrek utzitako lorratz goria berpiztu egin zen Londresko kaleetan, Gordon Istiluak edo \"Gordon Riots\" direlakoetan: Lord George Gordon lider ahoberoak xaxatuta, lapurreta-, triskantza- eta hilketa-aste beldurgarri batek astindu zuen Londres astebetez, katolikoei oinarrizko eskubide batzuk onartzen zizkien lege baten kontrako martxa batean hasi zena. Harrezkero, ordea, agintariek edozein protestaren kontrako errepresioa areagotu egin zuten.\nXIX. mendea.\nXVIII. mendetik XX. mendeko lehenengo erdialdera, Londres Britainiar Inperioaren hiriburu izan zen, eta Victoria Erreginaren Aroan bereziki Inperioak bere gorena jo zuen. Garai horren atarian, George IV.aren Aroan, John Nash diseinatzaileak itzal handiko ingeniaritza-lanak itxuratu zituen: \"Regent Street\", \"Piccadilly Circus\" eta beste hainbat eraikin nabarmen. Londres hiria, berriz, kontraesan latzez betetako hiria zen. Eraikuntza eta ingeniaritza-garapen berriekin batera, herri xehea auzo txiroetan metatuta bizi zen egoera lazgarrietan. 1800. urtean, Londresen milioi bat pertsona bizi ziren; mende bat geroago, ordea, 6 milioi, baina oinarrizko beharrizanei aurre egin ezinik zeuden horietako asko eta asko. Hori da, hain zuzen, Charles Dickens idazlearen garaiko Londres txiroa eta latza: industriaren garapen bete-betean, 5 urteko umeak ere eskale egoten ziren kalean, edo tximinia-garbiketan. 1870ean egoera hori zer-edo-zer hobetu zen, 5-12 urte arteko haurrak nahitaez eskolatu beharra ezartzen zuten legeei esker.\nXIX. mendean, Londreseko kutsadura bere gorenera heldu zen, ur zikin guztiak Tamesisera botatzen ziren, eta horrek higiene publikoko arazo larriak sortu zituen, \"The Great Stink\" izanik kutsadura ezbehar larriena, 1858an. Bestalde, Britainia Handiaren inperialismoaren une gorena izan zen eta, kolonietako salgai isuri handi batekin batera, etorkinak ugari bertaratu ziren. Garai honetan, samaldan heldutako talde nabarmenena irlandarrak izan ziren, bereziki 1850 urteetako Patataren Gosetearekin batera. Langile klaseko talde txiroa ziren, eta haien kontrako arrazakeria hedatu zen.\nTeknika aldetik, ibaiko garraioa gainezka zebilenean, metroaren lehenengo linea jarri zen martxan 1863an, munduan aitzindaria: \"Paddington\"etik \"Farringdon Road\"era. Geroztik, metro sarea zabalduz joan zen. Horretaz aparte, artean, errepideko garraioa zaldizkoa izaten jarraitu zuen.\n1900\u20131939.\nAldiz, XX. mende hasieran lehenengo motordun bus linea hasi zen arte, 1904ean; hiru urte geroago, berriz, lehenengo metro elektrikoa. 1915ean Lehenengo Mundu Gerra Londresera heldu zen zeppelin bidez jaurtitako bonben bidez; alemaniarren aire bidezko bonba-erasoen ondorioz, 615 pertsona hil ziren guztira Londresen gerrak iraun bitartean. Guztiz gogoratzekoa da aldi horretan, \"Silvertown\"go (West Ham) munizio-fabrikako 50 tona TNTren leherketa (1917) sute batek eraginda; zarta lazgarri horren ondorioz, 73 pertsona hil ziren, eta 400 bat zauritu, eta txikizio handia eragin zuen inguruan.\nLangile-biztanleria, batez ere Ekialdean kokatuta, asko hazi zen; horietako askok Londres ekialdeko kaietan lan egiten zuten. I. Mundu Gerra amaitu ondoko urteetan, langabezia handitu egin zen, eta tentsio-giroa sortu. 1926an Greba Orokorra deitu zuten, langile ugariren partaidetzaz, eta armadak esku hartu zuen greba zapuzteko. Depresio Handiak gogor astindu zuen 30eko hamarkadako Londres, eta bereziki East End. Inmigrazioa ere oso handia zen Londresko alderdi horretan, batez ere Alemaniatik ihesi etorritako juduena. Muturreko posizio politikoak, nola eskuinekoak hala ezkerrekoak, sendotu egin ziren horrenbestez. Horren erakusgarri, 1936an piztutako \"Cable Street\"eko istiluak aipatu behar dira: ezkerreko indarrek eta langileriak (judutarrak eta irlandar etorkinak ere tartean), barrikadak baliatuz, aurre egin zioten poliziak babestutako eskuin-muturraren (BUFen) martxa bati, baita egitea eragotzi ere.\nBigarren Mundu Gerra.\nBigarren Mundu Gerran, \"Luftwaffe\" Alemaniako aire armadak sarritan bonbardatu zuen Londres, \"Blitz\" izeneko bonbardaketetan, Ingalaterrako Batailan. Erasoak hasi baino lehen, umeak hiritik atera zituzten Londres inguruko eremuetara; biztanleriak, berriz, metro-geltokietan hartzen zuen aterpe. 1940ko irailaren 7aren eta 1941eko maiatzaren 10aren artean gertatu zen bonbardaketa-aldi gordinena, hiriko eraikinen herena eraitsi baitzen eta kaialdea (\"Docklands\") birrindua. Gerra bukaera aldera, Alemaniatik jaurtitako V1 eta V2 misilen jomuga izan zen. Gerrak 32.000 hildako utzi zituen, baita 50.000 zauritu eta ehun milaka pertsona etxerik gabe ere.\n1945\u20132000.\nBehin gerra bukatuta, etxe-horniketaren auzia puri-purian zegoen, gerran izandako triskantza zela eta. Suntsitutakoa atondu eta berreraiki behar zen. Agintariek Londresko kanpo-ikuspegia aldatu zuten etxe-bloke altuak egiteari helduz, politika horrek gero biztanleen kontrako jarrera piztu bazuen ere. Jende-pilaketa hori saihestearren, agintariek Londres inguruko herrietara mugitzea sustatzeko politika jarri zuten indarrean. Garai horretan ere, Britainiar Inperioko etorkin ugari heldu ziren, eta hiriburuaren izaera aldatu zuten: \"Notting Hill\"ek karibetarrak hartu zituen bere baitan, \"Honk Kong\"eko etorkinak, berriz, Sohon finkatu ziren, sijak \"Southall\"en eta zipretarrak \"Finsbury\"n.\nBestalde, artean gerraren orbaina agerian zela, 1948an Olinpiar Jokoak egin zituzten Londresen. 1951ean, gainera, Britainiako Festibala ospatu zuten. Horrelako ospakizunek poz berria ekarri zuten, eta baikortasuna piztu. Aldiz, 1952ko abenduan, Londresek gaur egun \"\"Great Smog\" izenaz ezagutzen dena pairatu zuen, lau egunez. Berez, \"smog\"a aireko kutsaduraren eta hiriko behe-lainoaren nahasketa da, eta historian zehar, neurri handiagoan edo txikiagoan, Londresen maiz agertu den fenomenoa da. Hala ere, 1952koa bereziki larria izan zen: hotza zela-eta, londrestarrak ohi baino ikatz gehiago erretzen hasi ziren, baina ke hori harrapatuta geratu zen aire hotzezko geruza baten azpian. Hori horrela, kutsagaien kontzentrazioa izugarri hazi zen, eta horrek birika-infekzio ugari eragin zituen. Horren ondorioz, 4.000 pertsona hil ziren (gehienbat, oso gazteak edo oso zaharrak, edo lehenagotik ere arnasa-arazoak zituztenak). Hurrengo hilabeteetan, beste 8.000 hil ziren. Gertatutakoa ikusirik, aireko kutsadurari aurre egiteko zenbait arau onetsi ziren, erregai kutsagarri batzuen erabilera debekatu zutenak.\n1997an su-etena iragarri arte, IRAk gogor eraso zuen Londres, Britainia Handiko gobernuari eta Ipar Irlandako \"Sinn F\u00e9in\" alderdiari negoziatzeko presioa egiteko.\nXXI. mendea.\n2005eko uztailaren 6an, Nazioarteko Batzorde Olinpikoak Londres aukeratu zuen 2012ko Joko Olinpikoen egoitza izateko. Hortaz, Joko Olinpikoak hiru bider antolatu dituen munduko hiri bakarra da, 1908 eta 1948 urteetan antolatu ostean. Biharamunean, atentatu gogorrak izan ziren hirian, garraiobide sistemaren aurka burututako eraso terroristak izan ziren. Lau erasotzaileek beren buruaz beste egin zuten eta beraiez gain, 52 pertsona hil ziren eta 700 inguru zauriturik suertatu. Hala ere, Londresko Olinpiar Jokoak oso arrakastatsuak izan ziren eta hiriari bultzada handia eman zioten.\n2014ko azaroaren 11n, zeramikazko 888.246 mitxoleta gorri jarri zituzten, Lehen Mundu Gerra amaitu zen egunean, hildako soldadu britainiar bakoitzeko bat.\n2016an Sadiq Khan politikari laborista hautatu zuten Londresko alkate, hiriak izan duen lehen alkate musulmana da. Urte bereko ekainaren 23an, Brexitaren erreferenduma gertatu zen. Erresuma Batuak Europar Batasunetik ateratzea erabaki zuen arren, Londresek geratzearen aldeko bozka eman zuen. 2017a urte beltza da, bi atentatu jasan baititu, Westminsterrekoa (martxoaren 22an) eta Borough merkatukoa (ekainaren 3an).\nDemografia.\nIndustrializazio prozesuarekin batera, Londresko biztanleria agudo hazi zen XIX. mendean eta XX. mendearen hasieran, eta mundu osoko hiririk populatuena izan zen, harik eta New York 1925ean gailendu zitzaion arte. Londresko populazioak 1939an jo zuen goia, 8.615.245 biztanle izatera iritsi zenean. 2006. urtearen erdialdean, Londres Handiak (\"Greater London\") 7.512.400 egoiliar zeuzkan ofizialki. Dena den, Londresen hiri-esparruak gainditu egiten ditu Londres Handiaren mugak, eta 2001ean 8.278.251 biztanle zeuzkan. Londresen metropoli-eskualdeak 12 eta 14 milioi biztanle bitarteko populazioa dauka, zenbaketa egitean erabilitako irizpidearen arabera. Eurostateko datuen arabera, Londres da, hain zuzen ere, Europar Batasuneko hiririk eta metropoli-eremurik populatuena, eta Europako bigarren populatuena (edo hirugarrena, baldin eta Istanbul Europako hiri gisa hartzen bada).\nLondresko lurraldeak 1.579 kilometro koadroko azalera dauka. Biztanleriaren ikuspegitik, munduko 25. hiririk handiena da eta 17. metropoli-eremurik handiena.\nBarrutiak.\nLondresek gaur egun duen egitura administratiboan 1965ean ezarri zen, aurretiko auzoen egituraketa bertan behera geratzean. Gaur egun 32 barruti daude, \"The City\" ez da barruti bat, nahiz eta askotan barruti bezala zenbatzen den.\nBestelako gune garrantzitsu batzuk: West End, The City of London, East End, Docklands\nWest End.\nWest End aisialdi eta erosketetarako auzo nagusia da, eta Europako erosleku nagusia da, beste hainbat hiribururen aurretik (Paris, Madril, Milan edo Berlin). Bertako leku nabarmenen artean dago Trafalgar Square, Nelson-en zutabea erdi-erdian duela; plaza hori ezaguna da, besteak beste, National Gallery margolan-museoa bertan dagoelako, eta, horrez gain, Londresen manifestazio asko eta asko egiteko aukeratu ohi den plaza delako. West End-en dago Oxford Street erosketa-kale ospetsua ere. Azken kale hori zeharkatzen du Regent Street etorbide dotoreak, elektronika, jostailu, ordenagailu edota Hi-Fi produktuetan espezializatua, eta famatua, besteak beste, bertan Eguberrietan pizten dituzten argiengatik. Regent Street-etik behera joanez, kalea kurbatu egiten da Piccadilly Circus plaza famatura iritsi aurretik. Zalantzarik gabe, Londresek dituen bihotz ugarietako bat da Piccadilly Circus, bere neoi-iragarki erraldoiekin eta jendearen etengabeko joan-etorriekin.\nThe City.\n\"The City\" auzoa Erresuma Batuko finantzen udalbarruti garrantzitsuena da, bai eta munduko nagusietakoa ere. Historian zehar, Londres hiria Cityaren eta West Enden inguruan egituratu da. Azken hamarkadetan, izugarrizko eraikinak jaso dituzte Cityan; adibidez, \"Tower 42\" (\"Nat West Tower\"\" izenaz ezaguna, 1990era arte Ingalaterrako eraikinik altuena izan zena) eta \"30 St Axe\", 2003an egindakoa eta, bere itxura dela eta, \"the Gherkin\" edo \"(Ozpinetako) Pepinoa\" ere deitua.\nCityan daude, besteak beste, San Paulo katedrala, Londresko Dorrea eta \"Tower Bridge\" (\"Dorreko zubia\") zubi ezaguna, hiriaren ikur bereizgarrietako bat. Bestalde, Londresko alde horretako biztanleria oso eskasa da (7.000 biztanle inguru), baina lanegunetan 300.000 pertsona baino gehiago biltzen dira bertan. Horrenbestez, asteburuetan nahiko toki bakartia izaten da. Azkenengo urteotan, hainbesteko pilaketa dela eta, Canary Wharf auzoa nabarmendu da City-aren ordezko finantza-gune izateko.\nEast End.\nEast End deitu izan zaio Cityaz ekialdera geratzen den hiri-eremuari. XIX. mende erdialdera, East Endek Whitechapel, Bethnal Green, Stepney eta Hackney hegoaldea ematen zituen aditzera, Cityaren mugakide gehienean. Dena den, Londresen hedatzeko oldar etengabea zela eta, izendapenak adierazten zuen esparrua gainditu egin zen XIX. mende amaierarako, eta biztanle-gune berriak sortu West eta East Hamen. Ordu arte Lea ibaia jotzen zen East Enden ekialdeko mugatzat. Bada, kanporago geratu zen eremu horri East London izena eman zaio, mugak lausoak diren arren. East End Londresko ingeles langileriaren bizilekua izan da, kaiak eta fabrika ugari ere hor kokatzen baitziren. Hori dela eta, Bigarren Mundu Gerran, alemaniarren erasoek gogor astindu zuten ingurune hau. Bestalde, etorkin ugari ingurune honetan finkatu da azken mende honetan eta egun jatorri askotako jendea aurki daiteke bertan.\nDocklands.\n1980ko hamarkadatik aurrera garatu zen hiriaren parte hori. Hasieran biltegiz beteta zegoen, baina artistek eta bestelakoek estudiio izateko birmoldatu zituztenez, horrek sare kultural handia sortu du. Ondoren, inmobiliariek parte hartu zuten eta geroztik etengabeko aldaketan murgildurik dago. Prozesua aurrera eramateko, London Docklands Development Corporation (LDDC) korporazioa sortu zen, eta urte batzuk geroxeago, Canary Wharf gunea inauguratu zen: hantxe dago eta Europako eraikinik altuena.\nCityarekin batera, Docklands Londresko finantza barrutietako bat da, eta bertan hiriko etxe orratzik garaienak daude. Horien artean dago Erresuma Batuko dorrerik garaiena, One Canada Square.\nEkonomia.\nLondres munduko negozio-gunerik garrantzitsuenetarikoa da, eta munduko lau leku nagusien artean dago, New York, Tokio eta Parisekin batera.\nEuropako bigarren gune ekonomikoa izanda, urtez urte, Londresko ekonomiak Erresuma Batuko Barne Produktu Gordina % 30 sortzen du, 345 bilioi libera (\u00a3) 2005ean.\nLondresko arrakasta ekonomikoa hainbat eta hainbat faktoreri lotuta dago. Alde batetik, ingelesa munduko hizkuntza globala erabiltzeak erraztu du Londres ekonomikoki haztea, Estatu Batuekin erlazio handia baitauka. Bestalde, trenbide eta aireportu sare eraginkor eta zabal bat edukitzea oso onuragarria izan da hiriarentzat. Gobernuak oso eragin apala du ekonomian, eta zergak nahiko txikiak dira. Horretaz aparte, historikoki, Londres munduko ekonomia gunerik nagusienetarikoa izan da, eta bere horretan mantentzen da.\nBiztanleriaren % 85ek (3,2 milioi pertsona) zerbitzuen sektorean dihardu, eta beste milioi erdi biztanlek mantentze-lanetan eta eraikuntzan egiten du lan.\nFinantza-gune nagusiak City, Westminster, Canary Wharf, Camden &amp; Islington eta Lamberth &amp; Southwark dira. Finantza esportazioak garrantzia handikoak dira Erresuma Batuko ekonomiarako, 300.000 pertsona baino gehiago aritzen baitira hiriko finantza-gunean. Londresek 480 banku baino gehiago ditu, munduko beste edozein hirik baino gehiago. \"Stock Exchange\" munduko burtsa handiena da, New York eta Tokiok batera sortzen dutena baino handiagoa. Egunez egun, transferentziak 683 milioi dolarrekoak dira.\nTurismoa ere diru-iturri inportantea da Londresen, 2003. urtean 35.000 pertsona baino gehiago aritu zirelako sektore horretan. Urtero 27 milioi turista erakartzen ditu Londresek.\nGarraioa.\nLondresko garraiobide publikoak ez dira soilik garraiobide bat, benetako nazio-sinboloak baizik. Hortaz, munduko elementu publizitariorik garrantzitsuenetarikoak eta ezagunenetarikoak dira. Garraiobide-sarea \"Transport for London\" sozietate publikoak kudeatzen du. Herriarteko garraioak (trenak eta hegazkinak), beste sozietate pribatu batzuek kontrolatzen dituzte, eta haien artean British Airports Authority (BAA) da nagusiena, Londresko Heathrow, Gatwick eta Stansted aireportuak kudeatzen dituena.\nUdala ahalegin berezia egiten ari da auto pribatuaren Londres barneko erabilera murrizteko. Horretarako, garraiobide publikoak sustatzen ditu, baita bizikletaren aldeko kanpaina ere, tartean \"bidegorriak\" eginez, horiek artean urriak eta eskasak diren arren. Beste neurri batzuk zergei lotuta daude. Udalak \"congestion charge\" delako zerga ezarri du zentroan (City eta West End) lanegunetan; ez, ordea, asteburuan. Horren arabera, baimen bat ordaindu behar da autoz ingurune horretara sartzeko. Kontrako iritziak harrotuta bada ere, aparkatze-arauak ere Londresko erdialdetik inguruko udal-barrutietara hedatzen joan da gero eta gehiago.\nMetroa (\"The Tube\").\nLondresko metroa, \"The Underground\" edo askotan \"The Tube\" ere deitua, mundu osoan inauguratutako lehenengo metro-sarea izan zen, eta egun munduko sarerik handienetariko eta luzeenetarikoa da. 1863ko urtarrilaren 10ean hasi zen ibiltzen, Metropolitan Railway izenpean. Hortik, hain zuzen ere, \"metro\" edota \"metropolitar\" izena. Lurrazpiko lehen garraiobidea izan zen. Gaur egun, jatorrizko ibilbide hori \"Hammersmith &amp; City\" lineak osatzen du.\nLondresko metroak 274 geltoki ditu, 12 lineatan banatuta, eta 408 kilometrotan zehar ibiltzen da. Sareak Londres Handi osoa hartzen du bere baitan eta 6 zona zentrokidetan banatzen da, urruntasunaren arabera. 2004\u20132005. urteetan, metroak bidaiari-errekorra lortu zuen, 976 milioi pertsona mugitu baitzituen, 2,67 milioi bidaiari eguneko, gutxi gora-behera. Ez da harritzekoa, pertsona ugarik lanerako erabiltzen baitute egunero, udala ere ahalegin horretan ari da auto-trafikoa arindu nahian (\"Congestion Charge\" delako zerga ezarri du autoentzat).\nHiri barneko trena (\"The Overground\").\nMetroen sarean txertatuta, bada ekialdetik mendebaldera luzatzen den trenbidea, lurrazal gainetik. \"Overground\" deitzen zaio eta Stratfordetik abiatzen da, Olinpiar Jokoen eremua zeharkatuz, Hackneyn barrena gero, Camden eta 4. zonan dagoen Richmonderaino (hego-mendebaldea). Olinpiar Jokoen eremuaren eraikuntza-lanak direla eta, hainbat eten eta ordutegi aldaketa izaten ditu 2009n, asteburuetan bereziki. Tarifak metroarenaren antzekoak dira, zonen arabera sailkatuta.\nHiri barneko autobusak.\nLondresek autobus-sare zabala dauka, gehienetan \"double-decker\" edo bi solairuko busez hornituta. 1956ean hasi ziren zirkulazioan. Linea jakin batzuek, ordea, solairu bakarreko busak eta artikulatuak baliatzen dituzte: 25. linea, adibidez. Zenbait lineak Londres Erdialdea (Citya eta \"West End\") eta inguruko udal-barrutiak lotzen dituzte; beste batzuek, berriz, udal-barruti arteko eta barneko komunikazioetan dihardute.\nDLR.\nDLR (\"Docklands Light Railway\") Citytik (Bank estazioa) eta Stratfordetik abiatzen den tren arina da, eta London City aireportua, Beckton eta Lewisham ditu hiru helburuak (azkenak Canary Wharf finantza-gunea eta Greenwich zeharkatzen ditu). Batzuetan lur gainetik eta besteetan lurpetik joaten da, eta erabat automatizatuta dago: ez du gidaririk.\nTrenbideak eta geltokiak.\nLondres Erresuma Batuko trenbide sareari lotuta dago, baita Europako sareari eta aireportuei ere. 50 tren-geltoki ditu hiri osoan zehar sakabanatuta. Geltokirik handienak eta ospetsuenak honako hauek dira:\nTaxiak.\nLondresko taxi (\"cab\") tradizionalak beltzak dira eta kanpo-itxura zaharrari eustea dute ezaugarri, eguneratu gabe. Hala ere, badira \"minicab\" direlakoak, taxi arruntak. Horrelako taxiak merkeagoak dira, telefonoz deitu ohi zaie (prozedura ohikoena, telefono-zenbakia erregistratuta gera dadin) eta legez bulego bat eduki behar dute kalean; hartara, konpainiaren egoitzaren kokapena ezagutu dezakegu. Debekatuta dago minicab direlakoak kalean eskatuta hartzea.\nAireportuak.\nSei aireportu ditu Londresek:\nLondresko portua.\nLondresko portua Erresuma Batuko itsas-porturik garrantzitsuenetako bat da. 2008an portuak 53 milioi tona eta bi milioi kontainer (TEU) mugitu zituen.\nHistorian zehar, portuaren kokapena Tamesis ibaiaren bokalerantz mugitu da, hiriaren hazkundearekin batera.\nKultura.\nMusika.\n\"Royal Albert Hall\" eta \"Royal Opera House\" areto londrestar ezagunak dira nazioartean musika klasikoaren arloan. Halaber, \"London Symphony Orchestra\" eta \"Royal Philarmonic Orchestra\" onenen artean daude.\nMusika modernoari dagokienez, hiri horretan sortu ziren \"The Rolling Stones\" (rocka), \"Iron Maiden\" (heavy metala), \"Led Zeppelin\" (hard rocka) eta \"Sex Pistols\" (punka) talde famatuak.\nMuseoak.\nNazioarteko ospea duten museoak daude Londresen. Museo handiena, zaharrena eta garrantzitsuena British Museum da, kontinente guztietatik jasotako zazpi milioi objektu baino gehiago dauzka erakusgai eta urtero bost milioi bisitari izaten ditu.\nArteari dagokionez, aipatzekoak dira \"National Gallery\", \"Victoria and Albert Museum\" eta \"Tate Modern\" museoak.\n\"Natural History Museum\" eta \"Science Museum\" elkarren ondoan daude, Kensington auzoan.\nAisia.\nWest End barrutian, ikuskizunetarako eta entretenimendurako gunea Leicester Square-ren inguruan dago kokatuta. Leicester Squaren egiten dira, hain zuzen, hainbat eta hainbat filmen mundu-mailako estreinaldiak. Piccadilly Circus da beste gune bat, bere iragarki elektroniko erraldoiekin. Inguru honetan dago Londresko antzoki-auzoa, bai eta zinema, taberna, klub eta jatetxe ugari ere (hiriko Chinatown eremua barne). Auzo horretatik ekialdera abiatuz gero, Covent Garden dago: han, denda espezializatuak daude. Erresuma Batuko \"Royal Ballet\"ek eta \"English National Balle\"tek egoitza nagusia Londresen daukate eta haien emanaldiak \"Royal Opera House\", \"Coliseum\", \"Sadler's Wells Theatre\" eta \"Royal Albert Hall\" antzokietan ikus daitezke. East End auzoan Shoreditch eta Hoxton daude, taberna, nightclub, jatetxe eta arte-galeria pila batekin. Islington auzoan dago Upper Street: kale hori bi kilometro luze da eta Erresuma Batuko beste edozein kalek baino jatetxe gehiago dauzka.\nEuropako salerosketa-zonarik handiena da Oxford Street: ia bi kilometroko luzera du \u2014munduko salerosketa-kalerik luzeena da\u2014, eta hor makina bat denda daude, adibidez, Selfridges. Zona horren aldamenean dago Bond Street: goi-mailako merkataritza-gunea da, eta moda, bitxitegi eta modako elementu osagarrien diseinu-etxe askorekin egin daiteke topo hemen. Zona horretatik hego-mendebalderantz abiatuz, Knightsbridge-ra iristen da, non Harrods saltoki entzutetsua baitago. Aipaturiko horiekin guztiekin batera, Sloane Street eta Kings Road erosketa-guneak, sona handikoak, Londresek moda-munduan daukan zeresan handiaren lekuko dira. Londresen daukate egoitza, besteak beste, Vivienne Westwood, Galliano, Stella McCartney, Manolo Blahnik eta Jimmy Choo diseinatzaileek.\nBestalde, Londresen kaleko azoka asko daude; adibidez, \"Camden Market\", moda eta produktu alternatiboetarako; Portobello Road, antzinako salgaietarako; eta \"Borough Market\", jaki biologiko eta espezializatuetarako.\nSukaldaritzaren ikuspegitik, Londresek aukera paregabea eskaintzen du, askotariko jatorri etnikoko populazioa daukanez gero. Gastronomia-guneak dira, adibidez, Brick Lane-ko jatetxe bangladeshtarrak, bai eta Chinatowneko jatetxe txinarrak ere. Sohoko jatetxe-eskaintza zabalean daude, besteak beste, Italiako eta Greziako sukaldaritzen eraginekoak eta, horiez gain, era guztietako berritasun eta bitxitasunak eskaintzen dituztenak. Ordainketa-ahalmen handiagoa daukatenentzat, aukera zabalagoa aurki daiteke Londresko erdigunean sakabanatuta, baina bereziki Mayfair, Knightsbridge eta Notting Hill-en.\nUrtero anitz ospakizun antolatzen dira. Jatorri karibearreko biztanleek Notting Hilleko inauteri koloreduna antolatzen dute udan, Europako handiena, hain zuzen. Urtearen hasieran, Urte Berriko Desfilea, aski berria, antolatzen da. Desfile tradizionalagoak dira \"Lord Mayor's Show\", azaroan, orain dela mende askotatik antolatua, Londresko Cityko alkatearen urteroko izendapena ospatzeko (Cityko kaleetan zehar prozesioa egiten da), bai eta ekaineko Trooping the Colour ere (desfile militar hagitz formala, Erreginaren urtebetetze ofiziala ospatzekoa).\nHedabideak.\n\"The Guardian\", \"The Times\" eta \"The Daily Telegraph\" dira hiriko egunkari garrantzitsuenak.\nHiri senidetuak.\nLondres ondorengo hiriekin senidetuta dago:\nHalaber lankide-hitzarmenak ere baditu ondorengo hiriekin:"}
{"id": "6451", "revid": "253", "url": "https://eu.wikipedia.org/wiki?curid=6451", "title": "Parise", "text": ""}
{"id": "6452", "revid": "27333", "url": "https://eu.wikipedia.org/wiki?curid=6452", "title": "Lezo", "text": "Lezo Gipuzkoako ipar-ekialdeko udalerria da. Oiartzualdeko eskualdean dago, Errenteriarekin, Pasaiarekin eta Oiartzunekin batera. biztanle zituen . urtean\nGeografia.\nLezo Jaizkibel mendiaren eta Pasaiako badiaren artean kokaturik dago, Errenteria eta Pasai Donibaneren arteko bidean. Gaintxurizketa gainean ere Lezoko auzune batzuk badira.\nHistoria.\nAntzinaroa.\nLezok badian antzina zuen kokagune estrategikoak bide ematen digu hipotesi gisa seinalatzeko bere lurretan erromatarrek portu bat eduki zutela, gaur egun parrokia-eliza dagoen muinoaren babesean. Interesgarria da zenbait toponimo nabarmentzea, esaterako, \"Port de Lazon\" XIII. mendean eta \"Portua\" XVII. mendean, Zubitxoren inguruetan, gaur egun badiako uretatik lehorraldera urrun dauden guneetan.\nBestalde, inguruetako jatorrizko biztanleriak aldaketa handirik gabe segitu zuen bere artzain erako ekonomiari lotua, urtaroen arabera Jaizkibelgo larreetatik barne aldeko mendietara lekuz aldatzen.\nErdi Aroa.\nLezoko herrialdean finkaturiko populazio-gune baten lehen aztarrenak X. mendetik datozkigu, Oiartzun ibaiaren bailara Nafarroako erregeren menpean zegoeneko garaietatik alegia. Historiako momentu hura, oro har, segurtasun faltak markatu zuen, are gehiago gure kasuan, pirata normandiarren harrapaketa-erasoak medio. Halere, XIII. mendean jadanik, Gipuzkoa Gaztelako Erresumak hartuz gero, Done Jakue Bidearen itsasaldeko pausalekuetariko bat bilakatutako hirigune txiki bat izaki, eta itsas lanetan gero eta gehiago saiatzen zen populazioa zuela, Lezoren lurralde-esparrua zedarriturik geratu zen.\nAro modernoa.\nXVI. mendean eta XVII.aren zati batean, nolabait ere oparotasun garaia, itsasoari lotutako jarduerek egundoko garapena izan zuten Lezon nekazaritzaren aldean. Horretan eragin handia izan zuen Pasaiako portuaren garrantzi estrategikoak, eta halaber, merkantzien karga eta deskargari dagokienez bertakoek eduki zituzten itsas pribilegioek.\nAlabaina, XVII. mendeko krisiaz gero, ekonomia nekazaritzara itzuliz joan zen poliki-poliki, harik eta XVIII. mendearen bukaerarako Lezoko ekonomian garrantzirik zeukan itsas lanbide bakarra itsas bazterreko arrantza izan arte. Laborantza, aitzitik, aberasturik suertatu zen, neurri batean teknika berriak erabiltzeagatik eta kanpotik ekarritako laboreak sartu zirelako, esate baterako artoa eta patata.\nHerria.\nLezoko hirigunea garai hartan Gurutze Santuaren plazara biltzen ziren antzinako Kale Nagusiak eta San Joan kaleak, parrokia- elizatik hurbileko zenbait etxek (esaterako, Jauregia eta Lezoandia etxea) eta Bizkaia auzoak osatzen zuten. Etxeetan ugariak ziren baratzeak eta dolareak. Alabaina, bertako jendearen enpleguak gehienbat itsas bazterreko arrantza, balearen eta bakailaoaren arrantza, Andaluziarekin eta Amerikarekin merkataritza, itsasohointza, Erregeren Armada eta ontzigintza izan ziren. Interesgarria da nabarmentzea 1641 eta 1750. urteen artean parrokiako zenduen liburuan erregistraturikoen %18 baino gehiago itsasoan edota Euskal Herritik kanpo hil zela.\nNekazaritza arloan, eskualdean, baserria izan zen produkzioaren oinarrizko gunea. Horrelako jarduera nagusiak lan hauetara biltzen ziren: gari, arto eta barazkien laborantza, sagardogintza, eta behi, ardi eta zerrien hazkuntza.\nEra berean, Lezok Pasaiako portuan duen kokaguneak bi ontziraleku eta ontziola batzuk edukitzeko bide eman zuen. Ontziraleku nagusiak, Lezoko kaikoak, Kale Nagusitik eta San Joan kaletik bidexka ugari zituen; arrantzontzi txiki eta txalupentzako babeslekua izan zen. Bestea, Portua izeneko ontziralekua, Bekoerrotako itsasadarrean kokatua pasaiarien ontziak abiatzen ziren tokia zen Herrera edo badiako edozein puntutara joateko.\n\"Port de la Borda\" izenez ere ezagunak ziren Lezoko Erregeren Ontziolak. XVIII. mendetik aurrera Bordalaborda izena hartu zuten. Port de la Bordako itsasadarrean kokaturik zeuden, Bizkaia auzoan, eta bertan Lezoko arotz eta itsas-arotz ugari aritu zen lanean. Espainiar Inperioko garrantzitsuenetakoak izan ziren. 1597an hasi ziren eraikuntza lanak Antonio Urkiola jenerala, superintendentea, eta Onofre Isasti gaztea hornidura arduraduna zirela. Ontziolen alboan soka lantegi handi bat eta Maria Magdalenari eskainiriko ermita ere bazeuden.\nLezo Unibertsitate izenarekin, 1203tik XIX. mendearen lehen herenera arte, Hondarribiaren jurisdikziopean egon zen, XIX. mendean lortu zuen herri izaera bere udaletxe eta guzti. Lehen ere bitan saiatua zen izaera hori lortzen, 1615ean Hazienda Kontseiluaren aurrean eta 1754an Gaztelako Kontseiluaren aurrean, beti Irun eta Pasai Donibanerekin loturik egon baitzen.\nAro garaikidea.\nXVIII. mende amaieratik 1876 arte Lezok, probintzia osoak bezala, gerrate eta eskasia aro luzea bizitu zuen, XIX. mendea bukatu baino lehenago, ordea, industrializazioa, eta ondorioz, modernizazioa hasi ziren. XX. mendean zehar industria garapenak hazkunde demografiko handia eragin du.\nIndependentziako gudaren ondotik baxurako arrantzak Lezoko ekonomian berebiziko garrantzia izaten jarraitu zuen, nahiz eta 1816 eta 1817ko hondoratzeetan bi txalupa galdu eta 16 arrantzale hil. Industriak eragin izugarria izan zuen gerora eta baxurako arrantza desegin zuen. Era berean, nekazaritzaren nagusitasunarekin ere bukatu zuen.\nLezoren industria garapenaren hasiera XIX. mendekoa da. Hala, 1857an Errenteriako \"Sociedad de Tejidos de Lino\"ren menpeko 8 ehundegi bakarrik baldin zeuden, bakoitzak lagun bati lan ematen ziola, eta mende bukaerarako zenbait lantegi zabaldu ziren. 1901ean hiru ziren: \"La ocasi\u00f3n\" teila eta adreilu fabrika, 34 langilerekin; \"Sociedad An\u00f3nima Espa\u00f1ola de Productos T\u00e1rticos\", 30 langilerekin; eta \"Ustekabekoa\" tapiz eta ehun fabrika, 6 langilerekin. Gainera, lezoar askok Errenteriako lantegietan egiten zuen lan.\n1923 baino lehenago, lantegi berriak zabaldu ziren, \"Uni\u00f3n Alcoholera Espa\u00f1ola\" legami fabrika, \"Uni\u00f3n Comercial Pakers\" galleta fabrika, \"Guittet y C\u00eda. berniz eta sekante fabrika, \"Fabrica Espa\u00f1ola de Papeles Qu\u00edmicos, S.L.\" eta \"Castellanos y C\u00eda.\" upel fabrika.\n1950az geroztik, Francoren diktadura garaian, industrializazioa arrunt azkartu zen, immigrazio uhin handia eragin zuena. Horrek ekarri zuen hiritartzearen ondorioz, etxe asko egin ziren, karrika eta auzo berri ugari sortu eta baserri asko galdu ziren.\nDemografia.\n2019an 6.102 biztanle zituen Lezok. Horietatik %17,91k 65 urte edo gehiago zituen. Eta atzerrian jaiotakoak %6,62 ziren.\nPolitika.\n2007ko maiatzaren 25eko udal hauteskundeetan 2.852 hauteslek hartu zuten parte, hautes erroldaren %\u00a057,93k. Alderdien botoak honela banatu ziren: EAE-ANVk zortzi zinegotzi, EAJk hiru zinegotzi, PSE-EEk zinegotzi bat eta EB-Aralar koalizioak beste zinegotzi bat.\n2011ko maiatzaren 22ko hauteskundeetako emaitzen ondorioz, Bildu koalizioko Ainhoa Zabalo hautatu zuten alkate. Hauteskunde horietan ezker abertzalearen ordezkari zen Bildu koalizioak bederatzi zinegotzirekin gehiengo osoa lortu zuen. EAJ alderdiak hiru zinegotziak mantendu zituen, eta PSE-EEk bat.\n2015eko udal hauteskundeetan aldaketa nabarmena gertatu zen, EAJ izan baitzen boto gehien eskuratu zuen alderdia. Hiru zinegotzi gehiago lortu zituen, aurreko hauteskundeetan baino hiru gehiago. Bilduren ondorengoa zen Euskal Herria Bildu koalizioak, berriz, hiru zinegotzi galdu zituen eta seirekin geratu zen. PSE-EEk lehendik zeukan zinegotzia mantendu zuen. Emaitza horien ondorioz, EAJ alderdiko Kepa Garbizu hautatu zuten alkate.\n2016an, Atez atekoaren emaitzak ikusita, Pello Garbizu (EAJ) alkateak Atez atekoa mantentzeko akordioa egin zuen EHBildurekin. Gipuzkoa Buru batzar eta PSE-EEko zinegotziak ez zeuden ados eta ika-mika horien ondorioz dimisioak eman zituzten EAJko zinegotzi batek eta Pello Garbizuk berak. Jesus Maria Martiarena jarri zuten alkate eta akordioa hautsi zuten.\n2019ko udal hauteskundeetan hauek izan ziren emaitzak: EH Bilduk 1.418 boto eta 6 zinegotzi. EAJ-PNVk 1.310 boto eta 6 zinegotzi. PSE-EEk 277 boto eta zinegotzi 1. PPk 32 boto eta zinegotzirik ez. Jes\u00fas Mari Martiarena (EAJ) izendatu zuten alkate, PSE-EEren babesarekin.\nAlkateak.\nHauek izan dira Lezoko azken alkateak:\na Alkateak ez zuen legegintzaldia bukatu.\nb 2003ko hauteskundeetan, Lezoko ezker abertzaleko hautagaitza (ordu arte alkatetza izan zuena) legez kanpo utzia zuten Espainiako Legebiltzarrak eta Espainiako Justizia administrazioak, Espainiako Alderdien Legea zela bide.\nc Alkateak ez zuen legegintzaldia bukatu, Eusko Abertzale Ekintzaren hautagai bezala.\nd 2016ko martxoan Kepa Garbizu alkateak dimisioa aurkeztu zuen.\nEkonomia.\n2017an honela banatzen ziren sektore ekonomikoak herrian: Lehen sektorea BEGaren %0,2. Bigarren sektorea %38,1. Hirugarren sektorea %53,3. Eraikuntza %8,4.\nKultura.\nEuskara.\n2016an herritarren %60,29 euskalduna zen.\nGipuzkera (erdialdeko euskara) egiten da Lezon. Aurreko mendeetan, ordea, Lezoko euskara iparraldeko goi nafarrera zen; Irungo aldaerakoa, zehazki esanda. Halaxe sailkatu zuen orduko hartan Luis Luziano Bonapartek, eta geroztiko euskalariak bat etorri ziren. XX. mendearen bukaeratik, ordea, gipuzkeraren aldaera bat da Lezokoa; zehazki, Bidasoko euskara, Koldo Zuazok eta beste hainbat euskalarik egindako dialektologia azterketetan agertu denez.\nBidasoko hizkera erdialdeko euskararen, nafar euskararen eta nafar-lapurtarraren tarteko hizkeratzat har daiteke. Hala ere, azkenaldian erdialdeko euskararen ezaugarriak eremu handiagoa hartzen ari dira, gehiago zabaltzen ari dira.\nEreserkia.\nTomas Garbizuk idatzi zuen Lezoko Herria:\nItsaso gainetik\nJaizkibel mendia. \"(Bis)\"\nMendi gibelean\nJaizkibel oinetan\nLezoko herria.\nHemen biltzen dira \neuskaldun jendea, \"(Bis)\"\nantzinetik baita \nguztiz ezaguna\nGurutze Ahalduna.\nEzker eskubi\nzelai baserri,\nondorengoen oinarri,\nohitura zaharrak,\nagurgarriak,\nherriko seme gizon argiak.\"(Bis)\"\nGora, gora Lezo\nhain izen haundiko, \"(Bis)\"\ngure aurrekoen\nsorleku garbia\nEuskaldun Herria. \"(Bis)\""}
{"id": "6453", "revid": "128278", "url": "https://eu.wikipedia.org/wiki?curid=6453", "title": "Oiartzun", "text": "Oiartzun Gipuzkoako ipar-ekialdeko udalerri bat da, Oiartzualdekoa. Mendiz inguratua dago, Aiako Harria irudi eta oinarri duela. Harana Oiartzun ibaiak zeharkatzen du, eta herria haren inguruan altxatuta dago, baina erdigune historikoa (Elizalde auzoa) ibaitik urruti dago. Oiartzunek biztanle zituen . urtean.\nGeografia.\nAuzoak.\nOiartzun herria zortzi auzoz osaturik dago:\nAzpiegiturak.\nOngizatea\nKirola\nKultura\nHezkuntza\nTurismoa\nHistoria.\nErromatarren garaian Arditurriko meategiak ireki zituzten, eta hainbat mendez ustiatu ziren.\n1200. eta 1214. urteen bitartean Alfontso VIII.a Gaztelakoak herri titulua eman zion Oiartzuni, nahiz eta dokumentua ez den ezagutzen.\nEkonomia.\nIndustria (metalurgia, zurgintza, kautxu-eraldaketa eta produktu mineralen industria), zerbitzuak (hipermerkatuak), abeltzaintza (esne eta haragi-behiak) eta nekazaritza dira jarduera nagusiak.\n2017an honela banatzen ziren sektore ekonomikoak: Lehen sektorea BEGaren %0,4. Bigarren sektorea BEGaren %27,6. Hirugarren sektorea %66. Eta eraikuntza %6,1.\nDemografia.\n1960eko hamarkadan Oiartzunen hasi zen hazkunde demografikoak ez du etenik izan azken urteetan. 2019an 10.351 pertsona bizi ziren herrian, horietatik %19,9k 65 urte edo gehiago zituen eta atzerrian jaiotakoak %6,06 ziren. \nPolitika.\nUdal hauteskundeak.\n2011ko maiatzaren 22ko hauteskundeetako emaitzen ondorioz, gehiengo osoa lortu zuen Bildu koalizioko Aiora Perez de San Roman hautatu zuten alkate.\n2015eko udal hauteskundeetan Euskal Herria Bilduk berretsi egin zuen gehiengoa. Koalizioko Jexux Leonet hautatu zuten alkate.\n2019ko udal hauteskundeetan hauek izan ziren emaitzak: EH Bilduk 3.616 boto. EAJk 1.452 boto. PSE-EEk 234 boto. PPk 61 boto. Jexux Leonet izendatu zuten alkate bigarrenez.\n Euskal Herria Bilduk berretsi egin zuen geniengoa, bozken %68,73 lortu ondoren. EH Bilduk 3.303 boto eskuratu zituen eta 13 eserleku. EAJ 1.063 boto eta 4 eserleku. Joana Mendiboure Garaiar hautatu zuten alkate.\nEuskara.\nOiartzungo euskara gipuzkera da; zehatzago esanda, sortaldeko gipuzkerakoa den Bidasoko euskara. Hala ere, Oiartzunek izandako lotura administratibo historikoa dela eta, goi nafarreraren eragin nabarmenagoa du bertako euskarak, eta Bidasoko hizkeran kokatzen diren beste herriengandik bereizten du horrek. Bidasoko hizkera erdialdeko euskararen, nafar euskararen eta nafar-lapurtarraren tarteko hizkeratzat har daitezke. Hala ere, azkenaldian erdialdeko euskararen ezaugarriak gaina hartzen ari dira eta gehiago zabaltzen ari dira.\n2016an herritarren %76,25 euskalduna zen.\nOndasun nabarmenak.\nEraikin erlijiosoak\nEraikin zibilak eta defentsakoak\nHistoria aurrea eta antzinaroa\nMuseoak"}
{"id": "6454", "revid": "59723", "url": "https://eu.wikipedia.org/wiki?curid=6454", "title": "Pasaia", "text": "Pasaia Gipuzkoako ipar-ekialdeko udalerri bat da. Oiartzualdeko eskualdean dago, Errenteria, Lezo eta Oiartzunekin batera. Udalerria Pasaiako badiaren inguruan kokaturiko lau barrutik osatzen dute.\n11\u00a0km\u00b2 ditu, eta biztanle zituen . urtean.\nIzena.\nUdalerriaren izenak gaskoiezko \"Pasage\" toponimoa du iturburu, 'portua' esanahiaz; aspalditik, haren euskaraz\u00adko izena Pasaia da, baina.\nGeografia.\nItsasadar natural batek eta haren inguruko hiru herriguneek marinel\u2011giroko Pasaia bizia osatzen dute. Udalerria industria\u2011giroko barruti batek (Pasai Antxo) eta itsas tradizio handiko bi herriguneek (Pasai San Pedro eta Pasai Donibane) osatzen dute.\nBarrutiak.\nPasaia barruti izeneko zatiez osatuta dago. Bertako biztanle askorentzat barruti hauek berezko herri izaera sendoa daukate, eta haien barruan ere auzoak bana daitezke. Pasaiako barrutiak hauek dira:\nUdalerri mugakideak.\nPasaiak ondoko udalerriekin egiten du muga:\nIparraldean Bizkaiko golkoarekin egiten du muga Pasaiak.\nMugen afera.\nPasaiak udalerriaren mugak ezbaian jarri ditu azkenaldian. Izan ere, 2002tik aurrera, Pasaiako udalak, talde politiko guztien babesarekin (2005ean egindako udalbatza berezi batean argi geratu bezala), Donostiarekin dituen mugak berriz definitzea eskatu zuen, euren ustez Pasaiarenak diren hainbat lur (Altza ingurukoak, batez ere) egun Donostiaren menpe daudela salatuz. Udalak, hala, Mugen Batzorde Berezia sortu zuen, Pasaiako lurrak berreskuratzeko asmoz.\nHistoria.\nPortu izan denetik, Pasaiak, hiribildu\u2011titulua eta udalerri propioa lortzeko, Hondarribia eta Donostiako udalerriekin borroka dialektiko eta fisiko gogorrak izan zituen, Donostiaren eremua oso zabala baitzen 1150ean sortu zenean, Hondarribiraino. Donostiak zerga larriak biltzen zituen portu-erabileraren eta salgaien gainean eta, kezka horretatik, Errenteria bereizi zen. \n1588ko urriaren 24an, Itsas Armada Garaiezineko porrotaren lorratzean, \"Santa Ana\" itsasontzia Pasaiako portuan lehertu zen bere bolbora zamak su hartzean, ordu arte gogoratzen zen eztanda handiena eraginez: 200dik gora marinel eta herritar hil ziren, gehienak donostiarrak, tartean zirela pasaitarrak. Donostiako \"Erregimentua\"k (udalak), zorrari aurre egiteko, portuko zergak igotzeko erabakia hartu zuen XVI. mende amaieran eta, horrenbestez, krisi larria piztu Pasaian eta Donostia inguru osoan, mende batez luzatu zena. Ordu arte Iru\u00f1etik zetorren merkaritza-isuria iparraldera desbideratu zen, Baionara.\n1728z geroztik, berriz, Caracasko Gipuzkoar Konpainia Pasaia hasi zen hautatzen bere portu nagusi izateko, krosko handiko itsasontzietarako egoki bakarra. Zazpi ontziola izatera heldu zen 1750 aldera. Aduanen inguruan Espainiako erregetzarekiko liskar giro biziaren erdian, XVIII. mende erdialdetik eta 1805 arte, Pasaia banandu egin zen: 1770ean, Pasai Donibane Hondarribitik banandu zen, eta udalerri independente bihurtu. Hogeita hamabost urte geroago, San Pedro ere Donostiatik banandu zen, kolpe gogorra Donostiarentzat. Vargas Poncek sustatu zuen zatiketa hori. \nAntxo geroago sortu zen, eta 1820an Pasaiako lehenengo alkate konstituzionala Bonantzako Santo Kristo basilikan izendatu zuten. 1805. urtean Pasai Donibane, Pasai San Pedro eta Pasai Antxo elkartu ziren herria sortzeko. 1990eko hamarkadan, San Pedroko zati zen Trintxerpe banatu eta barruti berri gisa sortu zen.\nHiru herriguneei erreparatuta, antzinakoena eta tipikoena Donibane da, marinel\u2011giroaren altxorra. Edozein bidaiari buruargi jabetuko da ondare liluragarri horretaz, baina Victor Hugo frantziar idazleak eginkizun horretan adierazi zuen maisutasuna ez du gaindituko. Idaz\u00adlea 1843ko udan egon zen Donibanen, eta haren inpresioak poesia bihurtu zituen \"Alpeak eta Pirinioak\" liburuan.\nEkonomia.\nHonela banatzen ziren sektore ekonomikoak herrian 2017an: lehen sektorea BEGaren %2,1. Bigarren sektorea %4,9. Hirugarren sektorea %85,8. Eraikuntza %7,2.\nPortua.\nPasaiako arrantza eta merkataritza kaia Euskal Herriko hirugarren garrantzitsuena da, Bilboko portua eta Baionakoaren ondoren. Urtean 4 milioi tona inguru mugitzen ditu.\nPasaiako historia eta bizitza portuarekin estu\u2011estu lotuta ageri dira. Udalerriaren izenak ere kanalaren\nertz batetik bestera pasatzeko bidaiariek ordaindu behar zuten bidesaria gogora ekartzen du.\nJakin badakigu Antzinako Erromak bi mendez ustiatu zituela Oiartzungo Arditurriko meatzeak. Blenda, galena eta burdina ateratzen zuten, eta itsas bideetatik esportatzen zuten, Pasaiako portuaz eta Hondarribiko Asturiaga ainguratokiaz baliatuta. Halaber, Aro Modernoan 8\u00a0km\u2011ko meatze\u2011burdinbidea egin zuten, minerala Aiako Harriaren erraietatik Pasaian ainguratutako ontzietara eramateko.\nDonostia, Hondarribia, Oiartzun eta Errenteriak auzi franko izan dute Espainiako koroarekin, baita haien artean ere, portuko zergen kobrantzak gorabehera. Auzi horiek zirela eta, Donostiak harriz\u00adko dorre handi biribil bat eraiki zuen gaur egungo San Pedroko moila dagoen lekuan, haren portua defendatzeko. 1600ean dorrean bizi ziren alkaideek batelka bakoitzeko zortzi erreal kobratzen zituzten, ez\u00adkutu bat ehun gatz\u2011anegako, eta bi erreal Biz\u00adkaiko burdina garraiatzen zuen belaontzi bakoitzaren ainguratze\u2011eskubideagatik.\nPasaiaren ospeak erakarri zituen masta handiko itsasontziak, ez soilik bertakoak, baita Frantziako eta Holandako ontzi\u2011jabeenak ere. 1617ko neguan 600 tonako hamar ontzi zeuden ainguratuta. Ipar Atlantikoko ur izoztuetan (Belle Isle itsasartean edo Kanadako San Lorenzo golkoan) baleak harrapatzen zituzten ontzien itsasoratzea eta lehorreratzea ikusgarria\nizaten zen. 1554ko maiatzaren 20an albo garaiko hamaika ontzi itsasoratu ziren Pasaian, Labradorreko eta Ternuako kostalde urrunetara joateko baleak harrapatzera. \"Pasage\" hartan (Donibanen, hain zuzen) ontziola ospetsuak zeuden, eta Armada Garaiezinaren zati handi bat hantxe tresnatu zen. Hala azaldu zuen Josep Maria Sert margolariak, Donostiako San Telmo Museoan dagoen mural batean.\nKristobal Kolonen karabeletako bat Pasai Donibanen uretaratu zutela pentsarazten diguten aieru funtsatuak\nditugu; zantzu horien frogagiririk ez dago, ordea. Santa Maria karabelaz ari gara, eta haren lehenbiziko izena Mari Galant omen\nzen. Ontzi\u2011jabeak jarritako izena zen, antza, bere emazte ederra atsegintzeko. Etxeari, berriz, Mari Galantenea jarri zion. Donibane kaleko 30.ean zegoen etxea, eta haren aztarnak ikusten ziren orain dela urte batzuk arte. Etxearen az\u00adken salerosketa\u2011eskrituran jabearen izena ageri da, eta karabelaren jabearen izen berbera da.\nFilipe III.a Espainiakoak ingurua bisitatu zuen. Oso itxura ona hartu zion antza, eta 1621ean kanalaren eskuinaldean Santa Isabel gaztelu gotorlekua eraikitzen hasi zen. Dena dela, gotorlekua ez zen oso eraginkorra izan:\n17 urte geroago Frantziako tropak, Condeko printzearen agindupean, badiaren jabe egin ziren eta han ainguratutako ontzi\nguztiei su eman zieten. 1719an frantziarrek gotorlekua berriro jazarri zuten eta Errege Armadako sei ontzi erre zituzten. Aitzitik, beste frantziar batek, La Fayetteko markesak, txoko eder horren ospea hedatzen lagundu zuen. Donibaneko ontzioletan \"La Victoria\" ontzia beregain tresnatu zuen beregain, eta Frantziako Erresuma ofizialki aurka bazegoen ere, ontzi horrekin itsasora irten zen 1777ko apirilaren 26an, haren lagun George Washingtoni laguntzearren, AEBtako independentzia\nlortzeko.\nBatel kementsuek Pasaiako badiako ertz batetik bestera eramaten zituzten bidaiariak, arraunlari\u2011lanetan ahalegindurik. Irudi horiek itsasertza gizatiarragoa egiten zuten, eta erromantizismo ukitua ere ematen zioten. Filipe IV.a Espainiakoa haietaz ohartu zen, eta Madrilgo Retiro parkeko urmaelera eraman nahi izan zituen, baina erregearen eskaintza ez zuten aintzat hartu. Manuel Bret\u00f3n de los Herreros idaz\u00adleak \"La Batelera de Pasajes\" draman goraipatu zituen itsas taxien aurrekari horiek.\nItsasadarrak aspaldian duen arazo nagusienetakoa da etengabe dragatu behar dela, nabigagarria izan dadin. Jalkin\u2011lurrek badia lokazten dute, eta Oiartzun ibaiak ekarritako meatze\u2011isuriek arazoa areagotu dute. Wilkinsonen 1837ko grabatuari begiratu bat ematea nahikoa da bilakaera ikusteko: Errenteria ageri da, eta gaur egungo Biteri kaleraino ibaia nabigagarria da. Udalerri horren izena ere adierazgarria da: portuko salgaien errege\u2011errentak kobratzen diren lekua.\nDemografia.\nPasaiaren biztanleriaren hazkundea oso goiz hasi zen XX. mendean; jadanik 1920tik 1940ra populazioa bikoiztu baino gehiago egin zen. Hala ere, mende horretan hazkunde handiena izan zuen hamarkada 1960ko hamarkada izan zen, sasoiko garapen ekonomikoarekin batera.\n1970eko hamarkadatik aurrera gainbehera iritsi zen, hau ere beste toki batzuetan baino lehenago. 1980ko hamarkada izan zen populazio galera handienarena. XXI. mendearen lehen hamarkadan galerak jarraitu egin zuen.\n2019an 16.711 biztanle zituen, horietatik %21,99k 65 urte edo gehiago zituen. Atzerrian jaiotakoak %13,17 ziren.\nPolitika.\nUdal hauteskundeak.\n2015eko udal hauteskundeen ondoren, PSE-EEko Izaskun Gomez bihurtu zen alkate.\n2019ko udal hauteskundeetan hauek izan ziren emaitzak: EH Bilduk 2.382 boto (6 zinegotzi). PSE-EEk 1.822 boto (5 zinegotzi). EAJk 1.687 boto (4 zinegotzi). Podemos-Equok 840 boto (2 zinegotzi). Ezker Anitza-IUk 220 boto. PPk 203 boto. Ciudadanosek 170 boto. Izaskun Gomez (PSE-EE) aukeratu zuten alkate. \nAlkateak.\nHauek izan dira Pasaiako azken alkateak:\na Alkateak ez zuen legegintzaldia bukatu, Eusko Abertzale Ekintzaren hautagai bezala.\nIbilbideak.\nJaizkibeldik barrena zeharkaldia.\nOinez\u00adko ibilaldia Jaizkibel mendikatearen ipar\u2011ekialdetik ipar mendebaldera: Pasai Donibanetik Guadalupeko baseliza. Lau orduz atsegin emango digute itsasoko eta lehorreko bista bikain haiek. Eragindako suteen erasoa behin eta berriz pairatzen\nduen mendi horren gailurrean harrizko dorre handiak daude, karlistadetan eraikiak, zelatarien artean seinale bidez\u00adko komunikazio\u2011sistema erabiltzeko. Orientazio\u2011mahaiari begiratzea eta bista ederrez gozatzea ezinbestekoa da. Kotarik altuena 543 m\u2011koa da.\nUliatik barrena zeharkaldia.\nPlatako itsasargitik (Pasai San Pedro) ibilaldi bat egitea iradokitzen dugu, Ulia menditik barrena, Donostiaraino. Ezagut dezagun Baleazaleen Harria, talaia naturala, baleak ikusteko eta haiek harrapatzera joateko erabiltzen zutena\nKultura.\nEuskara.\nPasaian,Gipuzkeraren barneko dagen Bidasoako hizkera mintzatzen da. Bidasoako hizkerak erdialdeko euskararen, euskara nafarraren eta nafar-lapurtarraren tarteko hizkeratzat har daitezke. Hala ere, azkenaldian erdialdeko ezaugarriak tarte handiagoa hartzen ari direla eta gehiago zabaltzen ari direla ematen du. Pasaiaz gain, hizkera horretan Errenteria, Lezo, Oiartzun, Hondarribia eta Irun ere daude.\n2016an herritarren % 43,17 euskalduna zen."}
{"id": "6455", "revid": "9319823", "url": "https://eu.wikipedia.org/wiki?curid=6455", "title": "Berastegi", "text": "Berastegi Gipuzkoako Tolosaldea eskualdeko udalerria da. Bertakoek eta ingurukoek \"Beasti\" deritzote herriari.\nItsasoaren mailarekiko 390 metroko garaiera du. 45,83\u00a0km\u00b2 ditu (Tolosaldeko udalerri zabalena da) eta biztanle zituen . urtean. Gipuzkoa eta Nafarroaren arteko mugan dago.\nHistoria.\nBerastegi herri zaharra da oso. Haren lehen aipamena XI. mendekoa dugu: 1027an, Nafarroako errege Antso Handiak Iru\u00f1eko apezpikutzari emandako mugei buruzko idazki batean ageri da Berastegiko Harana. Dena dela, bertan gizakia askoz lehenagotik bizi izan dela uste da. Aspaldian tokia \"Aberastegi\" deitua izan bide zen; ez zelako ur, egur nahiz janaririk falta.\nXIII. mendean Gipuzkoa Nafarroako Erresumatik banandu zen, Berastegi muga bihurtu zelarik. Zirikaldi eta lapurreta espedizioak irten ohi ziren muga borrokalaria zen, \"gaizkileen muga\" izenez ezagutzen zena. Horren ondorioz, 1321eko irailaren 18an, Beotibarko gudu famatuaren bezperan alegia, nafarrek Berastegi erre egin zuten.\nGarai hartan lur erabilgarriaren zatirik handiena Ahaide Nagusiena zen eta hauei hamarrenaren zerga ordaindu behar zitzaien. Horrek haserrea sortzen zuen eta berastegiarren artean altxamendu etengabeak izan ziren, 1374an herria Tolosari lotu zitzaion arte. Elkarketa horrekin biek irabazi zuten: Berastegik Ahaide Nagusiekiko uztarria hausten zuen eta Tolosak areagotu egin zuen bere botere eta eragina. Hala ere, elkarren artean tirabirak izan zituzten: Berastegik Andoainekin komunikabide zuzen bat nahi zuen bere meatzeak eta Leitzarango burdinolak babesteko, eta Tolosa horren guztiz aurkakoa zen.\nEgoera horretan, bi mende baino gehiagoko liskarren ondoren, 1615ean Filipe III.a Espainiakoa erregeak hiribildu titulua eman zion Berastegiri (ordura arte \"Berastegiko Harana\" zen) eta handik aurrera burujabe bihurtu zen. Leitzarango bidea irekitzearekin komunikabideak hobetu egin ziren, eta nahiz eta Bizkaian burdina erauztea errazagoa izan, errentagarria zen Leitzaranera garraiatzea; bertan erregai nagusia -egurra- ugaria baitzen. Oparotasun horretan, beraz, behar beste egur eta uren jabe izanik, Berastegik arazo larririk gabe aurrera egin zuen zenbait gatazka eta Lehen Gerra Karlista izan arren.\n1848an gertaera garrantzitsua gertatu zen: Berastegik eta Elduainek elkarrengandik banantzea erabaki zuten, larre eta baso komunei buruzko eztabaidak zirela eta. Horrela, biek osatzen zuten 71\u00a0km2 lurretik gaur egungo 45,83ra igaro zen Berastegi.\nDemografia.\nDatuak daudenetik behintzat, Berastegiko biztanleria beti mantendu izan da 1.000 lagunen inguruan, nahiz eta gorabeherak izan historian zehar.\n2019. urtean 1.053 biztanle zituen eta horietatik %18,8k 65 urte edo gehiago zituen. Atzerrian jaiotakoak %2,94 ziren.\nPolitika.\n2015eko udal hauteskundeetan hauek izan ziren emaitzak. EH Bilduk 325 boto. EAJk 146 boto. PSEk 2 boto. Amaia Azkue (EH Bildu) aukeratu zuten alkate.\n2019ko udal hauteskundeetan hauek izan ziren emaitzak: EH Bilduk 398 boto. Beasti Bizik 254 boto. PSEk 6 boto. Amaia Azkue (EH Bildu) aukeratu zuten berriro alkate.\nEkonomia.\n2017an honela banatzen ziren sektore ekonomikoak herrian: lehen sektorea BEGaren %3,7. Bigarren sektorea %66,4. Hirugarren sektorea %24,3. Eraikuntza %5,6.\nKultura.\nEuskara.\nBerastegiko euskara gipuzkeraren aldaera bat da, erdiguneko euskararen parte den Tolosaldeko euskara da, hain zuzen. Beterriko hizkerek eta Tolosaldekoek osatzen dute Erdiguneko azpieuskalkia. 2010 eta 2011 urteetako datuen arabera, herriko euskaldun kopurua %84.22 zen, eta euskararen erabilera %64.1. 2016an euskaldunen kopurua %91,37 zen.\nJaiak.\nJuan Garmendia Larra\u00f1aga etnografoak bere \"Euskal Inauteria\" liburuan honela deskribatzen ditu Berastegiko garai bateko inauteriak:"}
{"id": "6456", "revid": "9304529", "url": "https://eu.wikipedia.org/wiki?curid=6456", "title": "Berrobi", "text": "Berrobi Gipuzkoako Tolosaldea eskualdeko udalerria da. 2,7\u00a0km\u00b2 ditu eta biztanle zituen . urtean. Donostiatik 33 kilometrora dago.\nHistoria.\nHerriaren lehen erreferentzia historikoa 1374. urtekoa da. Urte hartan Tolosarekin bat egin zuen Berrobik. Horrela, babesa lortu zuen soldadu eta gaizkileen aurrean. Basoak ustiatzeko eta ekonomia kudeatzeko gaitasuna mantendu zituen, eta auzo-alkate bat izendatzeko aukera zeukan.\n1845ean sortu zuen Berrobik udal independentea.\nDemografia.\nBerrobiko biztanleriak gorakada nabarmena izan zuen 1960ko hamarkadan kanpotik etorritako jendeari esker. Harrezkero ez du aldaketa handiegirik izan.\n2019an 613 biztanle zituen. Horietatik %18,76ak 65 urte edo gehiago zituen. Eta atzerrian jaiotakoak %9,14 ziren.\nEkonomia.\n2017an honela banatzen ziren sektore ekonomikoak: lehen sektorea BEGaren %3,4. Bigarren sektorea %27,2. Hirugarren sektorea %66,9. Eraikuntza %2,5.\nPolitika.\n2015eko udal hauteskundeetan Euskal Herria Bildu koalizioak gehiengo osoa eskuratu zuen, alde handiz. Emaitzen ondorioz, I\u00f1igo Aiertza hautatu zuten alkate berriro.\n2019ko udal hauteskundeetan PSE-EE aurkeztu zen bakarrik, eta 30 boto lortu zituen. 95 boto zuri ere egon ziren. David de Miguel Les (PSE-EE) izendatu zuten alkate.\n2023ko udal hauteskundeetan herritar talde bat aurkeztu zen berriro, 2019ko porrotaren ostean. Herritar talde honek (BERROBI BIZI), 226 botorekin 6 zinegotzi lortu zituen, eta Aitzol Izquierdo bihurtu zen alkate.\n1983ko hauteskundeeak\n1987ko hauteskundeeak\n1991ko hauteskundeeak\n1995ko hauteskundeeak\n1999ko hauteskundeeak\n2003ko hauteskundeeak\nGiroa taldearekin Juanito alkate bihurtu zen, Alberdi alkatetza uztera bultzatuz.\n2007ko hauteskundeak\nGiroarekin irabazita Juanitok alkate jarraitu zuen\n2011ko hauteskundeak\nEH Bilduk alkatetze hartu zuen ozta ozta. Juanito Jauregiren 12 urteko agintaldia amaitu zen.\n2015ko hauteskundeak\nEH BIldu talde bakarra, errez garaile\n2019ko hauteskundeak\nPSOE talde bakarra. 30 botorekin, 200 boto txurien aurretik geratu zen zinegotziak bereganatuz.\n2023ko hauteskundeak\nBerrobi Bizi taldeeak aisa irabazi ditu hauteskundeak.\nJaiak eta ospakizunak.\nBerrobiko jaiak abuztuaren 28an ospatzen dira, San Agustin eguna da patroia.\nAzaroaren 30 ean San Andresak ospatzen dira\nMaiatzean hilabete kulturala ospatzen da\nGarai abtean festak San Andresetan izaten ziren, eguraldi txarra tarteko, San Agustinetara aldatu ziren.\nEuskara.\nBerrobiko euskara gipuzkeraren aldaera bat da, erdiguneko euskararen parte den Tolosaldeko euskara, hain zuzen. Beterriko hizkerek eta Tolosaldekoek osatzen dute Erdiguneko azpieuskalkia. 2010 eta 2011 urteetako datuen arabera, herriko euskaldun kopurua %78.39 zen, eta euskararen erabilera %53.5. 2016an euskaldunen kopurua %80,54 zen.\nBerrobi Berri aldizkaria dago. Herritar talde batek 2000. urtean sortua. Urtekari bat da eta urteroko berri aipagarrienak biltzen ditu. Herriaren azken urtetako datuak errepasatzeko tresna aparta."}
{"id": "6457", "revid": "124979", "url": "https://eu.wikipedia.org/wiki?curid=6457", "title": "Bidania-Goiatz", "text": "Bidania-Goiatz Gipuzkoako Tolosaldea eskualdeko udalerria da. Udalerria 1964an sortu zen, ordu arte bata bestearengandik independenteak ziren Bidania eta Goiatz herriak elkartzean. Ordutik eta 2014a arte, udalerriak \"Bidegoian\" izena zuen ofizialki; 2014ean hartu zuen egungo izen ofiziala, \"Bidania-Goiatz.\" 525 biztanle zituen 2020. urtean.\nIzena.\n\"Bidania\"-ren bukaerako \"\u2013a\" artikulua da. Hortaz, honela erabiltzekoa da: \"Bidania, Bidaniarekin, Bidanian\"...; baina \"Bidaniko, Bidanitik, Bidanira\"... Era berean, izen honek bere azken \"\u2013a\" galtzen du ondoan beste determinatzaile bat edo adjektiboa daramanean; adibidez: \"Bidani maitea, Bidani osoan, Gure Bidani hau\"... Bestalde, udalaren izen osoa erabiltzean, honakoa da bidea: \"Bidania-Goiatz, Bidania-Goiatzekin, Bidania-Goiatzen, Bidania-Goiazko, Bidania-Goiaztik, Bidania-Goiatzera\"...\nHistoria.\nFrogatutakoaren arabera, Goiatzen lehen idatzizko aipamena 1027. urtekoa da, eta Bidaniarena 1399koa. Bi herriek Saiazko alkatetza sortu zuten, Errezilekin, Beizamarekin eta Aiarekin batera. 1563. urtean banatu zen alkatetza hori, eta Bidaniak eta Goiatzek udal bana eratu zuten.&lt;ref name=\"bidania-goiatz.eus/eu/historia\"&gt;&lt;/ref&gt;\n1964an bi herriek bat egin zuten, eta Bidegoian izena hartu. Gero, 2014. urtean, Bidania-Goiatz izena hartu zuen udalerriak.&lt;ref name=\"bidania-goiatz.eus/eu/historia\" &gt;\nGeografia.\nBidania eta Goiatz herriguneen artean kilometro eskasa dago. Gipuzkoako herrigunerik garaiena duen udalerria da Bidania-Goiatz (ia 500 metro). Udalerri honetan, halaber, herrialdean garaierarik handienean dagoen etxea dago, Hernio mendiaren magaleko Berazeaga baserria. \nGipuzkoako herrigunerik garaiena izateaz gain, Gipuzkoako erdi-erdian kokatua dago herria, horrela identifikatzen du Goiazko elizako sarreran dagoen plakak.\nGeologia.\nInguru honetako geologia berezia da, aparta ez esateagatik. Hedadura hektometrikoa duen dolina bat osatzen duen polje bat da. Dolina hau kono alderantzikatu bat da eta azaleko urak inbutu baten moduan iragazi egiten ditu zenbait hobiren bitartez (edo osinen bitartez, gogoan izan dezagun lehen adierazi dugun Osiondo baserriaren toponimoa), urak lurperatuz. Lurralde karstikoen emaitza edo fenomeno tipikoa da, azaleko-urak, hots, Hernioerrekako eta Goiatzerrekako urak iragazten direnean, kare-harriaren deskonposizioaren ondoriozko buztinen biltegi aberatsa sortzen da eta biltegi hauek oso lur onak izaten dira laborantzarako.\nBidania-Goiazko lurpea osatzen duen beste elementu geologiko bat kare-harriek -aire zabaleko lenar zein lenar estali itxuran-, lutitek eta margek osatzen dute. Kare-harrien azaleratze ugariak (lenarrak) direla-eta erabili da kare-harria bertako galtzadetan eta zubi, eliza, ermita eta baserrietako egituretan eta hori dela-eta dago hainbeste kare-labe bertan.\nOrografia.\nBidania batez beste 500 metroko altueran dagoen lautada batean kokatzen da eta harresi natural bat osatzen duten mendiez inguratuta dago. Iparralderantz duen babesa aparta da: Hernio eta Aketegi-Gazume, hurrenez hurren 1.075 eta 997 metroko altuera dutenak, eta bien artean esparru harresiturako sarrera nagusi gisa Zelatungo lepo ezaguna 841 metroko altueran. Iparrekialdean harresiaren atea den Iturburuko gainaren bi aldeetan Akutu (663 m.) eta Armoi (645 m.) mendiak daude eta ekialderago Zelaieta (668 m.) eta Txinkorta (753 m.) mendiek osatzen dute ekialdean duen sarrera.\nEkialdean, Txinkorta eta Urkobieta (681 m.) mendiek Arrateko mendaterako esparrua osatzen dute. Hegoekialdetik, Erromara joateko, Albizturko Galtzara Zaharra Pintoi-Mendibil (639 m.) eta Intxur (740 m.) gailurren artean igarotzen da. Hegoaldean bi ate daude iparraldean bezalaxe: lehena, iparraldeen dagoena, Aizkomieta, Pintoi edo Mendibil eta Ostangala (677 m.) artean eta bigarrena, hegoaldeen dagoena, Beondegi, Intxur eta Urruztako-Gaina (679 m.) artean. Azken ate hau Usarragara Argisain eta Berostegitik, bi Santa Marinetatik alegia, sartzeko atea da.\nMendebalderantz, Urruztako-Gainak eta Ilaunek (823 m.) desagertutako Santa Ageda ermita babesten zuten. Eta azkenik, iparmendebaldean Urraki (825 m.) eta Armoi mendiek Urrakiko gaina edo mendatea biltzen dute.\nMendiak.\nBidania-Goiatzen Inguruko mendien artean Hernio da aldare nagusia. Bertatik begiratzean, ezkerretara daude Txinkorta, Urkubita, Pintoia eta Aizkarro mendiak. Eskubitara, berriz, Armoia, Ilaun eta Ostingela. Gaur egun, Hernioren magala eta beste baso zati batzuk izan ezik, Bidania-Goiatz, mila esparrutan banatutako belardi handi dat dela esan dezakegu.\nMendiz inguratutako ibar honetatik kanpora ere lursail nahiko handiak dituzte bidania-goiatztarrek. Aizkonbietatik hego-sartaldera daude Txertakai, Alzola, Beondegi, Lakao, Urruztaran eta Urkiola mendiak, besteak beste.\nIbaiak.\nBidania-Goiatz zeharkatzen duten ibaiek urtaroko emaria dute eta Hernio mendiko mazeletan dauden zenbait iturburutatik datoz, hala nola, Iturritxikita Erreka eta Ibiri Errekatik. Iturburu hauetako urak Hernioerrekan isurtzen dira, aurrerago Ilaun mendiko iturburuetatik datorren Goiatzerrekako urak jaso eta, Bidaniako herrigunea gurutzatu ondoren, ibai honek Bidaniko Erreka izena hartzen du, Osiondo baserriaren ondoko hobi edo dolina batean desagertzeko.\nDemografia.\n1970eko hamarkadatik aurrera populazio galera handia izan zuen Bidania-Goiatzek. XX. mendearen lehen hamarkadan, berriz, hazkunde nabarmena izan zuen.\n2019an 557 biztanle zituen. Horietatik %\u00a016,52k 65 urte edo gehiago zituen. Eta atzerrian jaiotakoak %\u00a07,54 ziren.\nGoiatzi buruz ditudan lehen datuak 1857. urtekoak dira. Urte hartan 300 pertsona inguru bizi ziren herrian; horretaz gain 37 jaiotza eta 16 heriotz izan zituzten.\nDatozen urteetan herriak ez zuen aldaketa handiegirik izan. Biztanleria (bai eskubidezkoa eta bai berezkoa) 200 eta 300 pertsona tartean mantentzen zen, eta Jaiotza zein Heriotza tasak ere egonkorrak ziren. Gutxira egiten zuen bakarra etxebizitza kopurua zen (hamarkada batean 19 etxe galdu ziren)\nAipatu bezala egonkor jarraitu zuen Goiatzek, gorakada zein beherakada nabarmenik gabe, 1970. urtean udalerria 740 biztanle izatera iritxi harte.\nKontuan izan dezagun, esan bezala, 1964an Bidania eta Goiatz elkartuz Bidegoian udalerria sortu zela, eta beraz, kopuru hori ez zela \u201cnaturalki\u201d sortu Goiatzen, bi herrien elkarketaren ondorioz baizik.\nOrdutik aurrera biztanleria jaitsi den arren (gogoratu gaur egun Bidania-Goiatzek 530 biztanle dituela) \nez du aldaketa nabarmenik izan.\nAipatzekoa da, ahalare, biztanleen %17\u20197 dela 65 urtetik gorakoa eta hori, beste udalerri batzuekin alderatuta (adibidez Donostia eta Hernanirekin) oso kopuru baxua dela, nahiz eta gehienetan kopuru hori handiagoa izatea espero den hain herri txikietan.\nEkonomia.\n2017an honela banatuta zegoen ekonomia jarduera, sektoreka: lehen sektorea, BEGaren %\u00a06,2. Bigarren sektorea, %\u00a040. Hirugarren sektorea, %\u00a049,9. Eraikuntza, %\u00a03,8.\nAzpiegiturak.\nHerri txikia izanagatik ere, hainbat azpiegitura eta zerbitzu daude bertan. Esaterako:\nSaiaz Mankomunitatea.\nBidania-Goiatz Saiaz Gizarte Zerbitzu Mankomunitateko kide da. Mankomunitateak, herritarren ongizatea eta bizi kalitateak hobetzea du helburu. Horrela, Albiztur, Beizama, Bidania-Goiatz eta Errezilgo 1600 herritarrei Gizarte Zerbitzuen inguruko informazioa, orientazioa eta aholkularitza ematen die.\nPolitika.\n2011ko maiatzaren 22ko hauteskundeetako emaitzen ondorioz Bidania-Goiazko alkatea Bilduko Joxe Erramun Goikoetxea Amiama izan zen. \n2015eko udal hauteskundeetan hauek izan ziren emaitzak: EH Bilduk 175 boto. Independenteek (Garai Berriak) 106 boto. PSE-EEk 2 boto. Joxe Erramun Goikoetxea Amiama izendatu zuten alkate bigarrenez.\n2019ko udal hauteskundeetan hauek izan ziren emaitzak: EH Bilduk 169 boto. Independenteek (Garai Berriak) 110 boto. PSE-EEk 5 boto. Agurtzane Zelaia Arandia (EH Bildu) izendatu zuten alkate eta kargu hori hartzen zuen lehen emakumea bilakatu zen.\n2023ko udal hauteskundeetan hauek izan ziren emaitzak: IBIRI taldeak 154 boto, GARAI BERRIAK taldeak 91 eta PSE-EEk 5. Joan Inazio Zinkunegi Urdapilleta (IBIRI) izendatu zuten alkate.\nKultura.\nEuskara.\nBidania-Goiatzeko euskara gipuzkeraren aldaera bat da, erdiguneko euskararen parte den Tolosaldeko euskara da, hain zuzen. Beterriko hizkerek eta Tolosaldekoek osatzen dute Erdiguneko azpieuskalkia. 2010 eta 2011 urteetako datuen arabera, herriko euskaldun kopurua %\u00a086,65 zen, eta euskararen erabilera %\u00a068,9. 2016an euskaldunak %\u00a085,34 ziren.\n2021eko abenduaz gero, Udalerri Euskaldunen Mankomunitateko kide da.\nTurismoa.\nOstalaritza:.\nMomentu honetan Bidania-Goiatzen hiru ostalaritza gune daude:\nHotela:.\nMomentu honetan Bidania-Goiatzen hotel bat dago:\nIbilbideak:.\nBidania-Goiatz herriaren inguruan hainbat ibilbide egin daitezke:\nLiburuak.\nBidania-Goiatz herriaren inguruan hiru liburu argitaratu dira:\nIkus-entzunekoak.\nBidania-Goiatzen inguruko hainbat bideo egin dira azken urteetan herritarren arteko elkarlanari esker. Guztiak herriko Youtube kanalean ikusteko aukera dago baina horietako aipagarrienak ondorengoak dira:\nEskola Txikien Festa 2014.\n2014ko ekainaren 8an Bidania-Goiatzen egin zen XXVII. Eskola Txikien Festa. Herriarentzat eta herritarrentzat oso urte berezia izan zen, Gipuzkoako Eskola Txikien Festa sorterrira itzuli baitzen, 1988. urtean herrian egin zen lehen Eskola Txikien Festa. \nUrte bateko iraupena izan zuen ibilbidea izan zen, ekintza asko, irri asko, dantza asko... eta batez ere lan asko egin baitzen. Azpimarratzekoa gainera, belaunaldi ezberdinenetako bidelagunak izan zirela bertan, izan herritar edo ez. \n2014ko Bidania-Goiazko Eskola Txikien Festaren inguruko informazioa webgune batean bildu zen: Txinkorta2014 \nEta webguneaz gain, ibilbide guztiaren laburpen bideo bat ere egin zen. 2014ko Bidania-Goiazko Eskola Txikietako urte guztiko ibilbidearen historia kontatzen da bertan: 'Biraka' ilusioaren ibilbidea"}
{"id": "6458", "revid": "9319822", "url": "https://eu.wikipedia.org/wiki?curid=6458", "title": "Elduain", "text": "Elduain (lehenago \"Elduayen\" deitua) Gipuzkoako ekialdean dagoen udalerri txikia da, Tolosaldea eskualdekoa. 25,2\u00a0km\u00b2-ko azalera du eta biztanle zituen . urtean. UEMAko kidea da.\nHistoria.\nBurdin Aroan jada baziren udalerriaren mugetan, Leitzaran haranean, haizeolen bidez burdina lantzen zuten komunitateak. \n1374tik 1614ra Tolosari lotuta egon zen. 1848an, berriz, Berastegitik banandu zen.\nDemografia.\n2019an 250 biztanle zituen, horietatik %19,2k 65 urte edo gehiago zituen, eta atzerrian jaiotakoak %3,6 ziren.\nEkonomia.\n2017an honela banatzen ziren sektore ekonomikoak: lehen sektorea BEGaren %7,3. Bigarren sektorea %71,3. Hirugarren sektorea %20,3. Eraikuntza %1,1.\nPolitika.\n2007ko udal hauteskundeetan PP aurkeztu zen bakarrik, eta boto bat lortu zuen, Eusko Abertzale Ekintzak aurkezturiko zerrenda Espainiako auzitegi nazionalak baliogabetu ondoren. Ezker abertzaleak baliogabeko 83 boto lortu zituen. Orduan, alderdi Popularrak herriko karguak utzi eta herrikide batzuek eratutako gestora batek hartu zuen agintea udalean. Gestora horretako lehendakaria Jose Angel Urkizu izan zen.\n2011ko udal hauteskundeetan Bilduk 103 boto lortu zituen.\n2015eko udal hauteskundeetan EH Bilduk 48 boto lortu zituen. Boto zuriak 49 izan ziren. Jose Angel Urkizu aukeratu zuten alkate.\n2019ko udal hauteskundeetan EH Bilduk 81 boto lortu zituen. Ohiana Amundarain izendatu zuten alkate.\nAzpiegiturak.\nGI-2130 errepideak Elduain,Berrobi eta Berastegi udalerriak zeharkatzen ditu. Berastegi igaro ondoren AP-15 autobidearekiko lotunea dago.\nOndasun nabarmenak.\nMegalitikoa.\nOnyi-Mandoegi eta Belabietako inguruetan aztarna megalitiko ugari daude: Altxista, Basaburu, Belabieta Txiki, Loa eta Otsolepo trikuharriak, Altxista, Etzela, Etzela Oeste eta Etzelako Arritxuruak harrespilak eta Etzelako txokoa, Loa I eta Moa tumulua, hain zuzen ere.\nErlijioso eta zibila.\nAlde batetik, Santa Katalina parrokia (XVI.mendean eraikia) eta Santa Kruz baseliza, eta bestetik, Erretoretxea, Olamiako ola, Sorregieta dorretxea (XVI. mendeko arkua du), Ugarango errota eta Inturi, Olloki-Haundi, Errementari, Allanegi, Sarobe, Garro, Ezpeleta, Txapitela, Kapa\u00f1enea, Olaondo-txiki, Intzenea, Goienetxe eta Elutse baserriak aipatzekoak dira. Arretxe baserria monumentu izendatua dago.\nEuskara.\nElduaingo euskara gipuzkeraren aldaera bat da, erdiguneko azpieuskalkian katalogaturiko Tolosaldeko euskara, hain zuzen. Datuen arabera, herriko euskaldunak %90.09 dira, eta euskararen erabilera %76.2 da.\nElduaindar ospetsuak.\n2013az geroztik Herbehereetako erregina den Maxima Zorreguietaren familiak, aitaren aldetik, Elduainen du jatorria, Sorregieta baserrian zehazki."}
{"id": "6459", "revid": "56334", "url": "https://eu.wikipedia.org/wiki?curid=6459", "title": "Elgeta", "text": "Elgeta Gipuzkoako mendebaldean dagoen udalerri txikia eta euskalduna da, Debagoiena eskualdean eta Bizkaiko mugan dagoena. Bidegurutze garrantzitsua da, Eibar 8 kilometrotara, Bergara 6\u00a0km-ra eta Elorrio 6\u00a0km-ra baitaude. Inguruko hiriburuei dagokienez, Gasteiztik 42\u00a0km-ra, Bilbotik 45\u00a0km-ra eta Donostiatik 78\u00a0km-ra dago. biztanle zituen . urtean.\n2009tik UEMAko mankomunitate euskalduneko partaidea da.\nIzena.\nHerriaren izenaren oinarri etimologikoan \"elge/elke\" osagaia dago (\"lur landua\" edo \"alorra\" esan nahi du), beste zenbait toponimo euskaldunetan ere agertzen dena: Elgea (Araba), Elketa (Urnietako baserri bat), Elkano (Nafarroako herria), Elkarte (Nafarroako Erresuma zaharreko terminoa).\nBertakoen eta inguruko herrietako euskaldunen ahoskeran \"\u00c9lgeta\" esan ohi da, entonazioa lehen silaban indarturik. Kontraste egiten du gaztelerazko \"Elgueta\" formarekin, zeinak indarra bigarren silaban duen.\nGeografia.\nMugakideak.\nMugakide hauek ditu: Iparraldean Eibar eta Zaldibar (Bizkaia), hegoaldean eta ekialdean Bergara eta mendebaldean Zaldibar eta Elorrio (Bizkaia).\nInguru naturala.\nGipuzkoako herri altuenetariko bat da Elgeta, itsas mailatik 462 metrotara kokatuta, lehen esan bezala bi herrialdeen artean administratiboki, eta hidrologikoki bi isurialdeen banalerroan ere bai, alde batetik Deba ibaia eta bestetik Ibaizabal. Halaber, Ibur, Ubegi, Ubera eta Angiozar errekek udalerria zeharkatzen dute.\nBestela, udalerri honen lurraldean Intxorta, Intxortatxiki (Mendratxo), Gazteluatx, Eguarbitza, Goikomendi, Azkonabieta eta Galdaramu\u00f1o mendiak daude, larreekin tartekatuta eta pago eta haritz bakan batzuk oraindik ere badaudela. zuhaitz mota nagusiena, berriz, Intsinis pinua da.\nAuzuneak.\nHerriguneaz gain, Ariola (Aixola), Goimendi, Egotxeaga zeharra, Larragibel zeharra, Arantzeta zeharra, Uriburualdea, Uriarte, Antsoategi, Izuziaga zeharra, Arroeta eta Asentzio landa-auzuneek udalerria osatzen dute.\nEkonomia.\nLehen sektore ekonomikoa nagusia izan da tradizionalki Elgetan, beste euskal herrietan bezala, abeltzaintza eta basogintza nagusiki. Industria inguruko herrietan baino beranduago sartu zen, burdinolak eta errotak jarduera zaharrak ordezko moduan bazeudela.\n1965 inguruan industrializazioa hasi zen, eta gaur egun hartzen du herriko jarduera osoaren erdia.\n2017an honela banatzen ziren sektore ekonomikoak: lehen sektorea BEGaren %1,5. Bigarren sektorea %74,2. Hirugarren sektorea %23,8. Eraikuntza %0,5.\nDemografia.\n2019an 1.139 biztanle zituen. Horietatik %17,3k 65 urte edo gehiago zituen. Atzerrian jaiotakoak %8,17 ziren.\nPolitika.\n2019ko udal hauteskundeak.\nIraitz Lazkano (EH Bildu) izendatu zuten berriro alkate.\n2015eko udal hauteskundeak.\nIraitz Lazkano (EH Bildu) izendatu zuten alkate.\nKultura.\nEuskara.\nMendebaleko euskararen aldaera bat da herriko jatorrizko euskalkia, sortaldeko azpieuskalkiari dagokion debaerdiko euskara hain zuzen. Gaur egun ere herritarren %85 inguru euskal hiztunak dira.\nElgetarrek \u00c9L-ge-ta ahoskatzen dute beren herriaren izena, entonazio argi batean lehen silaban jarriz indarra. Kontraste bizia egiten du horrek gaztelaniazko Elgueta entonatzen den moduarekin.\nKafe Antzokia.\nEspaloia Kafe Antzokia kulturgunea 2004ko ekainean zabaldu zuten, eskualdeko erreferentea dena. Gaur egun, itxita dago egunerokotasunean eta ekitaldi eta kultur jardueretarako zabaltzen dute (2016)."}
{"id": "6460", "revid": "119347", "url": "https://eu.wikipedia.org/wiki?curid=6460", "title": "Errezil", "text": "Errezil Gipuzkoako erdialdeko udalerri bat da, Urola-Erdia eskualdekoa. 32,2\u00a0kilometro koadro ditu, eta biztanle zituen . urtean. Donostiatik 42 kilometro hego-mendebaldera dago.\nHerriak sagar mota bati izena ematen dio: \"Errezil sagarra\", sukaldaritzan oso estimatua.\nGeografia.\nErnio mendiko Altzola leizean \"Mondmilch\" edo ilargi esne deituriko formazio geologikoa aurkitu zuten Aranzadi Zientzia Elkarteko espeleologoek 2004an; oraingoz, ezagutzen den ilargi esnearen erreka likido bakarra da, munduan.\nAuzoak.\nUdalerriak hirigune txiki bat du, eta bost auzo nagusi, gehienbat haranaren luzeran kokatuak:\nGainera, udalerriak esklabe bat du; hau da, udalerriaren gainerako lurretatik bananduta dagoen lurralde bat:\nUdalerri mugakideak.\nArgisain enklabeak mugak ditu Legorreta, Bidania-Goiatz, Albiztur eta Beizama herriekin.\nEkonomia.\n2017an honela banatzen ziren sektoreak herrian: Lehen sektorea BEGaren %7,4. Bigarren sektorea %62,9. Hirugarren sektorea %26,4. Eta eraikuntza %3,3. \nErrezil beti izan da famatua bertako sagarrengatik. 2015ean 130 sagasti zeuden herrian, 11.445 sagarrondo, biztanleko 10,7 sagarrondo, baina aspaldian gehiago ziren. Herriaren izena hartzen duen sagar motari Errezilen bertan \"Ibarbia-sagarra\" esaten zaio, Mendiola izeneko beste sagar bat ere badago sagardotarako zein mahairako erabiltzen dena, eta bertako baserri baten izena hartzen duena. \n2015ean egindako ikerketa baten arabera herrian 50 sagarrondo mota ezberdin egon arren %56,4ak Ibarbia sagarra ematen du. Gainontzekoen artean gehienak bertako mota hauetakoak dira: Aretxabaleta, Bost kantoia, Gezamina, Mokoa, Txalaka eta Pelestrina.\nSagarrekin produktu asko egiten dira Errezilen: sagardoa, muztioa, sagar-konpota, dultzea eta marmelada. Ikerketaren datuen arabera 2015ean baserrietako %58ak saltzen zituen sagar-produktuak. Ia erdiek marmelada egiten zuten, sagardoa bostetik bi etxeetan, eta gutxiengoak muztioa.\nDemografia.\nErrezilgo biztanle kopuruak beherakada nabarmena izan zuen XX. mendearen bigarren erdialdean. Mende hasieran 1.500 biztanle inguru zituen, baina mende bukaerarako 600 lagun inguru besterik ez zen bizi herrian.\n2019an 628 biztanle zituen. Horietatik %16,4k 65 urte edo gehiago zituen. Eta atzerrian jaiotakoak %5,25 ziren.\nEuskara.\nErrezilgo euskara gipuzkeraren aldaera bat da, Sartaldeko euskaran kokaturik dagoen Urolaldeko euskara hain zuzen. Urolaldeko eta Beterriko hizkeraren artean zubilana egiten du honek. Hizkera honetan sakona da mendebaleko euskararen eragina. Eremu lauagoa delako eta, batez ere, Eibar-Elgoibar aldeko industriak eraginda, estuagoa eta sarriagoa izan da hartu-emana. Lexikoan azaltzen da argien lotura, baina lexikoan ez ezik, hizkuntzaren beste sail batzuetan ere ageri da mendebaleko euskararen eragina Urolaldean. 2016an euskaldunak %94,08 ziren.\nPolitika.\n2011ko udal hauteskundeak.\n2011ko maiatzaren 22ko hauteskundeetako emaitzen ondorioz Errezilgo alkatea Bilduko Maria Jesus Salsamendi izan zen. \n2015eko udal hauteskundeak.\n2015eko udal hauteskundeetan EH Bilduk 234 boto lortu zituen. Xebero Agirretxe izendatu zuten alkate.\n2019ko udal hauteskundeak.\n2019ko udal hauteskundeetan EH Bildu 255 boto lortu zituen eta independenteek (Errezilgintza) 107 boto. Xebero Agirretxe izendatu zuten alkate berriro."}
{"id": "6461", "revid": "71145", "url": "https://eu.wikipedia.org/wiki?curid=6461", "title": "Eskoriatza", "text": "Eskoriatza Gipuzkoako hego-mendebaldean dagoen udalerria da, Debagoiena eskualdean. 2002ko urriaren 1ean, Eusko Jaurlaritzak \"monumentu-multzo\" izendatu zuen hirigune historikoa, Sailkatutako Kultura Ondasuna . biztanle zituen . urtean\nIzena.\nIzenaren lehenengo osagaia, e\"skoria\" hitza, latineko \"escoria-\"tik dator eta 'burdina galdatzean sortzen den hondakina, zepa' esan nahi du. Bigarren osagaia \"-tza\" leku-ugaritasunezko atzizkia da. Beraz, Eskoriatza izenak burdinolen hondarrak botatzen ziren lekua-edo adierazten duela dirudi. \nGeografia.\nInguru naturala.\nUdalerri honetan Aitzorrotz eta Kurtzebarri mendiak ditugu. Deba ibaiak Eskoriatza zeharkatzen du Leintz-Gatzagatik etorrita, eta Urkuluko uharkaren mendebaldean kokatuta dugu herria.\nMugakideak.\nIparraldean eta ekialdean, Aretxabaleta; mendebaldean Aramaio, (Araba); eta hegoaldean Leintz-Gatzaga eta Arratzu-Ubarrundia, (Araba) mugakide ditu.\nAuzoak.\nGaur egun Eskoriatza udalerria osatzen duten zazpi elizateak herrixkak ziren garai batean, 1630ean \"Eskoriatzako Unibertsitatea\"ren sortzearekin batera bildu zirela. Elizate horiek herriko erdigunea baino lehenagokoak dira. Honako hauek dira Eskoriatza udalerria osatzen duten elizateak:\nElizate horietako bakoitzak bere alkatea du.\nHistoria.\nHasiera batean, Eskoriatza Leintz haranaren zati izan zen, Aretxabaleta, Leintz Gatzaga eta Arrasaterekin batera. XIII. mende erdialdetik aurrera, baina, Leintz zatitzen hasi zen, eta, 1331n, bailara hori osatzen zuten herri bakarrak Aretxabaleta eta Eskoriatza ziren, Leintz Gatzaga eta Arrasate hiribildu bihurtu baitziren. 1630ean, Mestak eragin handia izan zuen Aretxabaletak eta Eskoriatzak beste elizateekiko hartu zuten garrantzian.\n1630ean, Leintz erabat zatituta geratu zenean, Eskoriatza \"udalerri\" bihurtu eta bere alkate propioak aukeratzen hasi zen. Denbora luzea eman zuen Eskoriatzak urtean behin alkatea aukeratzen. Lehen aldia 1630 eta 1655 artean izan zen. 1656tik 1702ra arte, Eskoriatza alkaterik gabe egon zen, 1703tik 1840ra arte, berriz hasi zen urtean behin alkatea aukeratzen. 1739an, 1812an, 1814an eta 1835ean,ordea, bi alkate izan zituen. Hurrengo bederatzi urteetan, 1841etik 1849ra arte, berriz ere alkaterik gabe egon zen. Azken aldia 1850etik aurrera doa. Urtero alkatea aukeratzeko ohitura 1909an amaitu zen. Ordutik aurrera, alkatetza iraunkorragoa izan zen, ordutik Vicente Pagaldai eta Jose Manuel Villar izan dira alkate denbora gehien eman dutenak.\nEuskara.\nEskoriatzako euskara mendebalekoa da (bizkaiera), sortaldeko azpieuskalkian kokatzen den Debagoieneko euskara, hain zuzen. Deba eskualdeko hainbat herrik osatzen dute Debagoieneko hizkera: Gipuzkoako Aretxabaletak, Arrasatek, Eskoriatzak, Leintz Gatzagak eta O\u00f1atik eta Arabako Aramaiok. \"Leintz haranak\" esparru berezia osatzen du Deba ibarrean, oso estua delako Arrasate, Aretxabaleta, Eskoriatza eta Leintz Gatzaga herrien arteko batasuna. Aramaioko hizkera ere ez da asko urruntzen hauetatik, baina bai Oleta auzokoa, Oletako hizkera sartaldeko eta sortaldeko hizkeren arteko tarteko hizkeratzat hartzen baita. O\u00f1atiko hizkera ere berezia da. O\u00f1ati ez zen Gipuzkoan sartu 1845 urtera arte eta bertako hizkerak oraindik ere nortasun berezia du. Oro har, Debagoieneko hizkerak Arabako euskararen eragina duela esan daiteke. Debagoienak Gasteizekin eduki du hartu-emanik estuena eta, dirudienez, hango ezaugarriak eta hango berrikuntzak iritsi dira bertara. 2016an herritarren %62,58 euskalduna zen.\nEkonomia.\nIndustria da jarduera nagusia: metalurgia, etxetresna elektrikoen fabrikazioa, sarrailgintza, elikagai-industria eta ehungintza. Horiekin batera, basoak, abeltzaintza (behiak) eta nekazaritza (barazkiak).\n2017an honela banatzen ziren sektore ekonomikoak: Lehen sektorea BEGaren %1. Bigarren sektorea %63,5. Hirugarren sektorea %33,2. Eta eraikuntza %2,3.\nDemografia.\n2019an herriak 4.065 biztanle zituen. Horietatik %21,87k 65 urte edo gehiago zituen. Atzerrian jaiotakoak %6,57 ziren.\nPolitika.\nUdal hauteskundeak.\n2011ko maiatzaren 22ko hauteskundeetan Bilduk gehiengo osoa eskuratu zuen (sei zinegtzi hamaikatik). Eskoriatzako Elizateen Elkarteak bi zinegotzi eskuratu zituen, eta EAJ, EB-B eta PSE-EE alderdiak bana zinegotzi. Bilduko Be\u00f1at Herce hautatu zuten alkate.\n2015eko udal hauteskundeetan, berriz, aldaketa nabarmena gertatu zen udalbatzan. Bilduren ondorengoa zen Euskal Herria Bildu koalizioak botoen %\u00a040 eta bi zinegotzi galdu zituen. Euzko Alderdi Jeltzaleak, berriz, oso gorakada handia izan zuen eta bost zinegotzi izatera igaro zen (lehen bakarra zuen), eta horrela gehiengoa lortu zuen. Eskoriatzako Elizateen Elkarteak zinegotzi bat galdu zuen, Irabazi koalizioak (Ezker Batua-Berdeak taldearen ondorengoa zenak) mantendu egin zuen bere zinegotzia, eta PSE-EEk galdu egin zuen berea. EAJ alderdiko Joxe Ramon Zubizarreta hautatu zuten alkate.\n2019ko udal hauteskundeetan hauek izan ziren emaitzak: EAJk 1.072 boto (6 zinegotzi). EH Bilduk 751 boto (4 zinegotzi). Independenteek (Eskoriatzako Elizateak) 209 boto (zinegotzi 1). Podemos-IU-Equok 96 boto. PSE-EEk 95 boto. Joserra Zubizarreta izendatu zuten alkate berriro.\nAlkateak.\nHauek izan dira Eskoriatzako azken alkateak:\na Alkateak ez zuen legegintzaldia bukatu, Eusko Abertzale Ekintzaren hautagai bezala.\n-1967.\nLehenago, 1967an hil zen arte, Luis Ezeiza izan zen alkate pare bat urtez. Eta, bere legealdian eraikiriko eskolak, bere izena darama.\nOndasun nabarmenak.\nHerritik kanpo Elgea-Artiako Estazio Megalitikoa eta Kurutzeberriko Estazio Megalitikoa daude.\nEskoriatza errege-bide zaharraren ertzean, luze garatzen da, XVI eta XVII. mendeetan, eta lehenagoko garaiko aztarnarik ez da mantentzen. Berrogei etxe baino gehiago sail estuetan antolatuak; elementu ikusgarriak dituen ibilbide berezia da. Eraikin gehienek, oro har, ez dute berez balio handirik, baina guztien multzoak itxura berezia dauka, bai eraikinen tipologiagatik, bai beren espazio-formagatik. Bi kale ditu, Aranburuzabala eta Arana, eta horiek ertzetan dituzten eraikin esanguratsuek ibilbide pintoresko bat osatzen dute. Bi kaleen elkarguneak zeharbide ireki bat osatzen du, arkitektura bereziko adierazgarriz josia.\nMonumentu-multzoak herri-arkitektura du adierazgarri: zurrezko egituradun etxeak, harlanduzko kanpo-paramentudunak eta morteroz entokatuak. Harearriz landutako kanpo-paramentuak ere badaude baina gutxiago, beheko solairuetan, ertzetan eta inguratuetan batez ere. Esanguratsuak dira harlanduzko erdi-puntuko arkuak, gainaldean armarriak dituztela. Hauek beheko solairu batzuetan daude, han-hemenka, Aranburuzabala kalean hiru eta Arana kalean beste hiru. Horietako batzuk narriatuta daude, eta beste batzuek apaingarri aberatsak dituzte. Hutsune gehienak baoburudunak dira: batzuk harrizko inguratuen angeluetan belarriak dituzte; beste askok, berriz, entokatu bidez eginiko irtenuneak inguruan. Orokorrean, honako tipologia da nagusi: atariperik gabeko beheko solairua eta beste bi solairu, fatxada laua hegalkin txikidun balkoiekin, hauetako batzuk hartxabalezkoak direla. Eraikuntza heterogeneoa da eta hormigoiz eginiko luzapen eta eraberritzeak ere ikus daitezke. Sailetan banatuta egoteak multzo lineal baten itxura uniformea izatea eragozten du. Osotasunean, herri-arkitekturak garrantzi handiagoa du arkitektura jasoak baino; ez da oso uniformea, eta gutxiago agertu arren, oso kalitate onekoa da.\nEraikinak bi zati dituen ardatz baten inguruan kokaturik daude, hasierako, erdiko eta amaierako puntu esanguratsuekin:\nHonakoak ere daude ikusgai Eskoriatzan:\nHezkuntza.\nArizmendi ikastola Eskoriatza eta Aretxabaleta artean sortu zuten Arrasateko zentro batekin 1999an bat egin ondoren. Gaur egun bailarako ikasle ugari bertan ibiltzen dira. Lehen hezkuntzari dagokionez, Luis Ezeiza ikastetxea ere nabarmentzekoa da.\nAzkenik, Humanitate eta Hezkuntza Zientzien Fakultateak (HUHEZI) Eskoriatzan dauka egoitza nagusia, Mondragon Unibertsitatearen baitan."}
{"id": "6462", "revid": "71145", "url": "https://eu.wikipedia.org/wiki?curid=6462", "title": "Ezkio-Itsaso", "text": "Ezkio-Itsaso Gipuzkoako udalerria da, administratiboki Urola Garaia eskualdekoa, kulturaz eta hizkuntzaz Goierrikoa. Itsas mailatik 300 metro gorago dago, 21,3\u00a0km\u00b2 ditu, eta biztanle zituen . urtean. Udalerria 1965ean sortu zen frankismo garaian, Ezkio eta Itsaso herriak batzean. 2017an bi auzoen desanexioa dekretatu zuen Gipuzkoako Foru Aldundiak, parte-hartze prozesu baten ondoren. 2020ko abenduaren 22ko akordio bidez, Gipuzkoako Foru Aldundiak berriz ere sortu zuen Ezkio eta Itsaso elkartuz, Espainiako Auzitegi Gorenaren uztailaren 16ko 1025/2020 epaiari men eginez. \nBeasain, Ormaiztegi, Gabiria, Legazpi eta Zumarragarekin egiten du muga. Santa Lutzia ibaiak zeharkatzen du herria.\nGeografia.\nEzkio-Itsaso udalerriko urak bi haranetara doaz: iparraldekoak, Urola haranera, eta hegoaldekoak, Oriara. Herrigunea Oria haranean dagoenez, harremanak nagusiki Goierri aldearekin izan ditu eta ditu \u2014hala erakusten du, besteak beste, bertako goierritar euskarak\u2014, eta horrenbestez kulturaren aldetik Goierriko udalerritzat jotzen da Ezkio-Itsaso, nahiz eta administratiboki Urola Garaikoa izan.\nAuzoak.\nEzkio-Itsaso sei auzotan banatzen zen:\nHistoria.\nEzkio-Itsaso 1965. urtean sortu zen, ordura arte bi udalerri ziren Ezkio eta Itsaso batu zirenean.\nEzkiori buruzko lehenengo datuak 1385eko urriaren 29koak dira. Egun hartan Urretxuri batu zitzaion. Horren ondorioz, Segurarekin hainbat iskanbila izan zituen Urretxuk. Azkenean 1441. urtean Ezkio Segurari batu zitzaion.\n1661eko martxoaren 13an Ezkio Areriako alkatetzatik banandu zen.\nItsaso izena 1399an Henrike III.ari bidalitako agiri batean ageri da lehen aldiz. 1461ean Henrike IV.ak Itsaso izendatu zuen. Arriaranekin batera, Areriako alkatetzaren parte zen. 1692an Itsasok eta Arriaranek udalerri bakarra osatu zuten.\nSanta Lutzi-Anduaga eta Alegi auzoak geroago sortu ziren, Erdi Aroaren erdialdean.\n1726an Iru\u00f1eko gotzaina Santa Lutzi auzotik igaro eta bertako feria ospatzen ari zirela, gizon-emakumeak elizan lo egiten ikustean, bertan feria bat egitearen aurka azaldu zen. Urretxuk feria bertan antolatzeko eskakizuna egin zuen eta 1727tik aurrera han ospatu da.\n1927an Arriaran Beasaini lotu zitzaion.\nUdalerrian garatutako parte-hartze prozesu baten ondorioz, 2017an Gipuzkoako Foru Aldundiak Itsasoren desanexioa dekretatu zuen, 1965 urtera arteko egoera administratibora itzuliz: Ezkio alde batetik eta Itsaso bestetik.\nEuskara.\nEzkio-Itsasoko euskara erdialdeko euskararen (gipuzkeraren) aldaera bat da, sartaldeko euskararen barnean kokatzen den Goierriko euskara, hain zuzen. Urolaldeko hizkerarekin batera osatzen du Sartaldeko azpieuskalkia, baina Urolaldekoan sakonagoa da mendebaleko euskararen eragina. Nortasun beteko hizkera da Goierrikoa, batasun handikoa, nahiz eta gorabeherak badiren mendebaletik ekialdera, hau da, Segura, Zegama eta Legazpitik Zaldibia edo Legorretara. Ataungoa ere berezia da, ziurrenik, bakarti samar eta Nafarroako mugan dagoelako. Abaltzisketak eta Ikaztegietak Tolosaldearekin lotura egiten dute, eta Urretxuk eta Zumarragak, berriz, Goierrieta Urolaldearen artekoa.\nPolitika.\nAlkateak.\nHauek izan dira Ezkio-Itsasoko azken alkateak:\na 2008ko uztailean Jose Ignacio Etxezareta alkateak dimisioa aurkeztu zuen.\nb Alkateak ez zuen legegintzaldia bukatu.\nc Alkateak ez zuen legegintzaldia bukatu.\nd 2017an Ezkio-Itsaso udalerria bitan banatu zen eta Ezkio eta Itsaso udalerriak sortu ziren.\ne 2020an Ezkio-Itsaso berriro ere udalerria bihurtu zen.\nEzkioko agerkundeak.\n1931ko ekainaren 30ean bertako Bereziartua anaia-arrebek Ama Birjina ikusi zutela adierazi zuten. Horren ondorioz, jende ugari joan zen Ezkiora erromes. Starkie irlandar katoliko hispanistak gertakizun hura jaso zuen bere \"Spanish Raggle-Taggle\" liburuko kapitulu batean; haren ustez, dena zenbait tradizionalistek eta eskuindarrek manipulatua izan zen.\n1933ko ekainaren 10ean Ezkion eliza bat egitea debekatu zuten. 1934az geroztik, Ezkio toki debekatua bihurtu zen, bai errepublikanoentzat, bai Erromatar Eliza Katolikoarentzat; ordutik aurrera, oso jende gutxi hurbildu zen bertara."}
{"id": "6463", "revid": "71145", "url": "https://eu.wikipedia.org/wiki?curid=6463", "title": "Gabiria", "text": "Gabiria Gipuzkoako hego-erdialdean, Goierriko eskualdean dagoen udalerri txiki bat da. 14,88\u00a0km\u00b2 ditu, eta biztanle zituen . urtean.\nGeografia.\nMugakideak.\nGabiriak mugakide ditu iparraldean Zumarraga eta Ezkio-Itsaso, hegoaldean Mutiloa, ekialdean Ormaiztegi eta berriro Ezkio-Itsaso, eta mendebaldean Legazpi.\nInguru naturala.\nEztanda ibaiak herria zeharkatzen du, Oriaren ibaiadarra dena. Bestalde, Aizeleku (812 m), Trapalata (634 m), Pagoeder eta Murgil mendiek inguratzen dute.\nEremu naturalaren %66 basoek estaltzen dute eta %32, aldiz, belardiek.\nHistoria.\nHerriaren lehenengo aipamen idatzia XIV. mendekoa da, \"Santa Mar\u00eda de Alkain\" izenarekin, eta garai hartan, dirudienez, Segurarekin harremanetan egon zen, eta bi mende geroago Areriako Alkate Gorenaren menpe egongo zen.\nFilipe IV.a Espainiakoa erregeak hiribildu izendatu zuen 1661ean, Areriatik bereiziz. Horren ondoren bi urte joan ziren eta Zumarraga eta Ezkiogarekin \"Argisanoko Santa Krutzeko Batasuna\" osatu zuen, 1766 arte.\nXIX. mendean herrian bainuetxe bat egon zen, garai hartan gabiriarrak 1.000tik gora ziren. Hortik aurrera, ordea, biztanleria jaitsiz joan da ia etengabe gaur egun arte. Izan ere, nekazaritza eta abeltzaintza jarduera tradizionalak izan dira Gabirian, eta industria, betiere maila txikikoa, bakan sortu dute azken hamarkadotan.\nEkonomia.\n2017an honela banatzen ziren sektore ekonomikoak: Lehen sektorea BEGaren %6,6. Bigarren sektorea %35,4. Hirugarren sektorea %49,1. Eraikuntza %8,8.\nDemografia.\n2019an herriak 506 biztanle zituen. Horietatik %20,36k 65 urte edo gehiago zituen. Eta atzerrian jaiotakoak %3,95 ziren.\nPolitika.\n2019ko udal hauteskundeak.\n2019ko udal hauteskundeetan hauek izan ziren emaitzak: Independenteek (Gabiria Hautesle Elkartea) 245 boto. PSE-EEk 6 boto. Oier Oiarbide Murua izendatu zuten alkate.\nAlkateak.\nHauek izan dira Gabiriako azken alkateak:\nEuskara.\nGabiriako euskalkia Goierriko hizkera da, gipuzkeraren hego-mendebaldeko aldaera bat. 2016an herritarren %90,8 euskalduna zen."}
{"id": "6464", "revid": "253", "url": "https://eu.wikipedia.org/wiki?curid=6464", "title": "Iparragirre", "text": ""}
{"id": "6467", "revid": "59723", "url": "https://eu.wikipedia.org/wiki?curid=6467", "title": "Maoriera", "text": "Maoriera (maorieraz: \"\" [ ahoskatua]; edo [], \u00abmaori hizkuntza\u00bb) maori etniakoen mintzaira da. Zeelanda Berriko (maorieraz: \"Aotearoa\") hizkuntza ofiziala, ingelesarekin batera.\nHala ere, gutxitua da eta, etorkizunera begira, egoera ez da ona. Gutxi gorabehera, 150.000 hiztun dituela jotzen da (zeelandaberritar guztien %\u00a03,75, eta maorien %\u00a014 inguru). Egun, hiztun gehienak Ipar uharteko iparraldean eta ekialdean bizi dira, Northland eta Gisborne eskualdeetan zehazki.\nPolinesiar jatorrikoa da, eta beste hiru hizkuntza senide ditu: rarotongan (Cook uharteak), tahitiera eta hawaiiera. Polinesiako biztanle batzuek Zeelanda Berrira eraman zuten, ziur aski Tahititik, orain dela 600-800 urte.\nHistoria.\nHizkuntza biziberritzeko saioak.\n1950eko hamarkadan maori buruzagiak maorieraren galeraz kezkatzen hasi ziren. 1970ko hamarkadan hizkuntza biziberritzeko hainbat estrategia jarri ziren martxan, \"K\u014dhanga Reo\" mugimendua, murgiltze-eredua ezartzeko haurren artean. 1985ean finantzatu zen lehen \"Kura Kaupapa M\u0101ori\" programa, 1-8 urteko haurrentzat; eta geroago, lehen \"Wharekura\" programa (9-13 tarteko haurrentzat). 2011rako argi geratu zen, 1980ko eta 1990eko hamarkadetako biziberritzea benetakoa izan bazen ere, batez ere hiztun zaharren aktibazioarengatik, beherako joerak segitzen zuela. 2011ko azterketan, arrazoiok aipatzen dira:\nHorren aurrean \"Waitangi\" txostenak lau funtsezko aldaketa proposatu zituen:\nBiziberritzea 2015etik.\n2015ean hasita maorieraren berpizkundea zabaldu da, eta nazio-ondare komun eta kultura-nortasun partekatu gisa hartu da, baita sustrai maori gabeko Zeelanda Berriko biztanleen artean ere. 2018ko inkestek adierazi zutenez, \"maorierak estatus altua du gaur egun Maori gizartean, eta onarpen positiboa herrialdeko maori ez diren gehienen aldetik\".\nHizkuntzaren estatusa eta ospea handitu ahala, ikasteko eskaera ere handitu egin da. Enpresetan ere erabilera sustatu da, Google, Microsoft, Vodafone NZ eta Fletcher Building besteak beste, presaka ibili dira joera horrekin bat etortzeko, hizkuntzari eustean bezeroek pentsa dezaten enpresek \"Zeelanda Berriarekiko konpromisoa\" dutela. Maoriera gero eta gehiago entzun zen komunikabideetan eta politikan. Jacinda Ardern Lehen ministroak, adibidez, alabari maorierazko bigarren izen jarri zion (\"Aroha\", \"maitasuna\" esan nahi duena), eta esan zuen eta ingelesa ikasiko zituela esan zuen. Alien Arms eta Maimoa musika-talde maorien arrakastak are gehiago handitu zuen hizkuntzaren presentzia sare sozialetan. 2017ko abuztuan, Rotorua izan zen lehen hiria maori-ingeles elebidun deklaratzen.\n2019an, Zeelanda Berriko Gobernuak \"Maihi Karauna\" izeneko estrategia jarri zuen abian hizkuntza biziberritzeko: helburua 2040erako milioi bat maoriera hiztun lortzea da. Urte berean \"Kotahi Rau Pukapuka Trust\" eta \"Auckland University Press\" bertako eta nazioarteko literaturako liburutegi garrantzitsu bat maorieraz argitaratzen hasi ziren.\nBanaketa geografikoa.\nHiztun gehienak Ipar uhartean bizi dira, zehazki iparraldeko muturrean: Northland edo Te Tai Tokerau eskualdean 45.000 maori daude, Ng\u0101puhi, Te Aup\u014duri, Te Rarawa, Ng\u0101ti Kahu, Ng\u0101ti Kur\u012b eta Ng\u0101ti Wh\u0101tua iwi-etan, Hawke's Bay eskualdean (Te Matau-a-M\u0101ui), bereziki, Te Urewera aldean. Waikaton, Taupo aldean batik bat. Eta komunitate handienak Gisborne eskualdean (Te Tai R\u0101whiti) daude, East Cape-ko inguruetan.\nAustralian maorieraren 12.000 hiztun bizi direla kalkulatzen da.\nDialektoak.\nHistorikoki bi dialekto multzo handi bereizi dira, Ipar Uhartekoa eta Hego Uhartekoa hurrenez hurren, eta Hego Uharteko maoriera galtzear bide dago. Zatiketa handi horren barruan eskualde-aldaketak ere gertatzen dira, eskualdeetako \"iwi\" artean gertatzen direnak nagusiki. Aldaera nagusiak hitzen ebakeran, hiztegian eta lokuzioetan gertatzen dira. Maorierazko hiztun batek ez du arazorik beste dialektoak ulertzeko.\nIdazkera.\nMaorieraren alfabeto modernoa 15 hizkik osatzen dute, horietako bi karaktere bikoteak izanik. Bost bokalak luzeak edo laburrak izan daitezke: luzeak diakritiko batez bereizten dira.\nHurrenkera ondokoa da: A, E, H, I, K, M, N, O, P, R, T, U, W, Ng, Wh.\nOrtografia estandar horrek aldaera batzuk onartzen ditu hainbat dialektotan."}
{"id": "6469", "revid": "219", "url": "https://eu.wikipedia.org/wiki?curid=6469", "title": "Lekunberri (Nafarroa Garaia)", "text": "Lekunberri ([lekun\u03b2eri]) Nafarroa Garaiko ipar-mendebaldeko udalerria da eta Leitzaldean kokatua. Iru\u00f1earen eta Donostiaren artean dagoenez, beti izan da mendi arteko igarobidea. Larraun udalerriko lurrez inguratutako barrendegi bat da.\nLarraun eskualdearen erdialden dago, Aralarreko mendilerroaren magalean. Udalerriak biztanle zituen .\u00a0urtean.\nGeografia.\nInguru naturala eta kokapena.\nLarraun udalerria osatzen duten herriek Lekunberri osorik inguratzen dute: iparraldetik Uitzirekin egiten du muga; ekialdetik Etxarri Larraun eta Mugirorekin; hegoaldetik Iribas eta Allirekin; eta ipar-ekialdetik Baraibar, Albiasu eta Azpirotzekin.\nHerri honetatik Aralarreko mendilerroarako bidea hartzen da, bertan inguru natural ederra topatzeko aukera dago.\nLarraun ibaiko Ixkier ur-jauzia gertu dago Mugiron, Plazaolako bide berdetik 2,5 kilometrora.\nHistoria.\nMugako herri honetan jauregia eta babes-dorrea izan ziren. Bere historia osoan etengabeko erasoak jasan zituen, bai gaztelauen partetik, eta bai gipuzkoar eta frantziarren partetik ere.\nAntza denez, gerrako gertaera historiko batetik datorkio izena, Lekunberri (Leku berri) hainbat aldiz suntsitua eta berreraikia izan da. Herria kiskalita utzi zuen lehen sutea 1430. urtean gertatu zen, eta ordurako, bertan gotorleku bat zela aipatzen da. \nGauza jakina da antzina-antzinatik aduana-eginkizunak (bide-saria) bete izan dituela, XIII. mendetik gutxienez, eta hori zela eta, inguruko lurraldeetako merkatariek zenbait zerga ordaindu behar izaten zizkioten Nafarroako Erresumari. Bazuen, halaber, Errege Bide bat ere, Iru\u00f1etik Gipuzkoara zihoana, eta bertan, Kate bat jarria zuten XVIII. mendean, eta Tolosako eta Iru\u00f1eko posta-ekarleek bertan uzten zuten posta. 1792. urteko txosten baten arabera, Aldundiak Iru\u00f1etik Gipuzkoaraino zihoan zortzi legoa baino gehiagoko bide hori proiektatzea erabaki zuen, zoladura irmoko 24 oin gaztelauko zabaleraz, eta oin bat eta laurdeneko lodiera zuen harlanduzko ohantzeak osatua, galtzada lakarra modukoa eratuz, hori guztia harri-koskor sendo eta txikiz estalia, mugarriz eta izkinarriz hornitua.\nXIX. mendean baziren bertan bi denda, bi ostatu, taberna, mutikoentzako eskola eta neskentzakoa, eta herritarrek hornitzen zuten parrokia-elizako abadea. Bazen, baita ere, bi errotarri zituen errota bat. 20ko hamarkadan, irin-fabrika, txokolate-fabrika, gatz-fabrika, zerrategia eta komentua ere bazeuden.\n1990eko hamarkadaren hasieran, Lekunberri Larraunetik banatu eta udalerri independentea osatu zuen.\nDemografia.\n2008ko erroldaren arabera, Espainiaz kanpoko 131 etorkin bizi ziren herrian, biztanleriaren %11,12 (Nafarroako batezbestekoaren gainetik).\nPolitika.\nUdal hauteskundeak.\nUdalerria denetik Lekunberriko alkatea Jos\u00e9 Mar\u00eda Aierdi Fern\u00e1ndez de Barrena izan da. 2007an hauteskundeetara bi talde aurkeztu ziren eta Aierdiren Lekunberriko Taldeak udaleko bederatzi zinegotzietatik zazpi lortu zituen, gehiengo osoa. Zuri emandako botoak 46 izan ziren (emandako boto guztien %6,80). Eta baliogabeko botoak hamalau izan ziren (emandako botoen %2,03). Abstentzioa %22,91koa izan zen.\n2011n aurkeztu ziren hiru zerrenda eta lortutako hautetsiak: Lekunberriko Taldea (6), Bildu (3) eta PP (0). Alkate kargua berretsi zuen Aierdi EAko kidea zen, baina ezker abertzalearekiko hurbilketarekin ados egon ez, eta egun Hamaikabateko Nafarroako burua da.\nAzpiegitura eta garraioak.\nAP-15 edo Leitzarango autobidea, Iru\u00f1ea eta Donostia lotzen dituena, herritik gertu igarotzen da.\nGarraio publikoa.\nLa Muguiroarra autobus konpainiak Lekunberri Iru\u00f1earekin lotzen du. Autobus lineak honako ibilbidea egiten du:\nLeizaran Mariezcurrena autobus konpainiaren Doneztebe eta Iru\u00f1ea bitarteko lineak geltokia dauka herrian. Autobus lineak honako ibilbidea egiten du:\nKultura.\nLekunberrin kultur adierazpide asko dago. Gaur egun, bertan euskaldunak eta atzerritarrak elkarrekin bizi dira. Kaleetan hizkuntza asko entzuten da.\nMikel goiaingeruaren santutegia.\nAralar inguruan, altxor artistiko eta kultural paregabea gozatzeko aukera dago: Fondo megalitiko handia, eta lehenengo erromanikokoa den Done Mikel Aralarkoaren santutegia.\nMusika.\n\"Berri Txarrak\" taldea herrian sortu zuten 1994an. Ordutik, Euskal Herriko rock banda erreferentziakoa bihurtu da. Taldeak bere lehenengo kontzertua eman zuen frontoiko plazari taldearen izena jarri dio udalak."}
{"id": "6472", "revid": "6327", "url": "https://eu.wikipedia.org/wiki?curid=6472", "title": "Hizkuntza erromaniko", "text": ""}
{"id": "6473", "revid": "6327", "url": "https://eu.wikipedia.org/wiki?curid=6473", "title": "Hizkuntz erromaniko", "text": ""}
{"id": "6477", "revid": "137486", "url": "https://eu.wikipedia.org/wiki?curid=6477", "title": "Gaintza", "text": "Gaintza Gipuzkoako hego-ekialdean eta Goierrin kokatuta dagoen landa-udalerri txikia eta euskalduna da, eskualdean biztanle gutxien daukana Arama eta Altzagarekin batera. Izan ere, biztanle zituen . urtean.\nGaintza UEMAko kidea da.\nGeografia.\nIngurune naturala.\nOso ingurune malkartsuan dago kokaturik udalerria.\nUdalerri mugakideak.\nLehen hiru udalerriak, Tolosaldekoak dira, besteak, Goierrikoak diren bitartean.\nHistoria.\n1399an Ordiziarekin bat egin zuen. Garai hartan nobleen arteko borrokek ezegonkortasun handia sortzen zuten, eta babesa lortzeko egin zen batasuna.\n1615ean berriro hiribildu izendapena lortu zuen. Ondoren, Arama, Itsasondo, Legorreta, Zaldibia eta Altzagarekin elkartu zen, Oria ibaiko batura sortuaz. Batasun hau 1856an amaitu zen. \nEkonomia.\nUdalerriko ekonomia, abeltzaintza eta basogintzan dago oinarriturik.\n2017an honela banatzen ziren sektore ekonomikoak herrian: lehen sektorea BEGaren %16,5. Bigarren sektorea %1,3. Hirugarren sektorea %78,2. Eraikuntza %4,1.\nDemografia.\n2019an herriak 119 biztanle zituen. Horietatik %24,37k 65 urte edo gehiago zituen. Eta atzerrian jaiotakoak %6,72 ziren.\nPolitika.\n2015eko udal hauteskundeak.\n2015eko udal hauteskundeetan Gaintzako Herria plataformak 60 boto lortu zituen. Gaizka Olaetxea Balerdi izendatu zuten alkate.\n2019ko udal hauteskundeak.\n2019ko udal hauteskundeetan Gaintzako Herria plataformak 68 boto lortu zituen. Gaizka Olaetxea Balerdi izendatu zuten alkate berriro.\nAlkateak.\nHauek izan dira Gaintzako azken alkateak:\nKultura.\nEuskara.\nGaintzako euskara gipuzkeraren aldaera da, eta Goierriko hizkera hain zuzen. Urolaldeko hizkerarekin batera Sartaldeko azpieuskalkia osatzen du Goierrikoak, baina Urolaldekoan sakonagoa da mendebaleko euskararen eragina. Nortasun beteko hizkera da Goierrikoa, batasun handikoa, nahiz eta gorabeherak badiren mendebaletik ekialdera, hau da, Segura, Zegama eta Legazpitik Zaldibia edo Legorretara. Ataungoa ere berezia da, ziurrenik, bakarti samar eta Nafarroako mugan dagoelako. Abaltzisketak eta Ikaztegietak Tolosaldearekin lotura egiten dute, eta Urretxuk eta Zumarragak, berriz, Goierri eta Urolaldearen artekoa.\n2016an herritarren %91,2 euskalduna zen."}
{"id": "6478", "revid": "9176302", "url": "https://eu.wikipedia.org/wiki?curid=6478", "title": "Gaztelu (Gipuzkoa)", "text": "Gaztelu Gipuzkoako ekialdean eta Tolosaldea dagoen landa-udalerri txiki eta euskalduna da. biztanle zituen . urtean.\nNafarroako mugan egonda, historian zehar hainbat liskar eduki izan ditu, izan ere herriaren izenak iraganaldi militar hori iradokitzen du.\nMugakideak.\nIparraldean Belauntza eta Elduain, hegoaldean Orexa eta Lizartza, ekialdean Berastegi eta mendebaldean Leaburu mugakide ditu.\nBestela, bi barrendegi txiki ditu Leitzaldeko (Nafarroa) mugan.\nHistoria.\n1374 urtean Tolosa herriari lotu zitzaion, erasoetatik nolabaiteko babesa lortzearren. Arriskua igarota, 1845 urtean banandu eta alkatea lortu zuen. 1966 urtean Leabururekin batu eta Leaburu-Gaztelu udalerria osatu zuen. Biztanleen eskaerei erantzunez, 1995 urtean berriro banandu eta udalerria osatu zuen.\nDemografia.\n2019an 166 biztanle zituen, eta horietatik %21,08k 65 urte edo gehiago zituen. Atzerrian jaiotakoak %4,22 ziren.\nEkonomia.\n2017an honela banatzen ziren sektoreak: lehen sektorea %18,2. Bigarren sektorea %1,5. Hirugarren sektorea %68,7. Eraikuntza %11,6.\nPolitika.\n2015eko udal hauteskundeetan EH Bilduk 57 boto lortu zituen (4 zinegotzi) eta independenteek (Udaberri Taldea) 38 boto (zinegotzi 1). Gari Aranzabal izendatu zuten alkate.\n2019ko udal hauteskundeetan EH Bilduk 42 boto lortu zituen. Edurne Gartzia izendatu zuten alkate.\nEuskara.\nGazteluko euskara gipuzkeraren aldaera da, eta Tolosaldeko euskara hain zuzen. Beterriko hizkerekin batera, Erdiguneko azpieuskalkia osatzen du. 2016an herritarren %90,57 euskalduna zen."}
{"id": "6479", "revid": "336", "url": "https://eu.wikipedia.org/wiki?curid=6479", "title": "Getaria (Gipuzkoa)", "text": "Getaria Gipuzkoako kostaldeko udalerri bat da, Urola Kosta eskualdean. Ekialdean Zarautz du mugakide, eta mendebaldean Zumaia. Getariako Alde Zaharra edo herrigunea Gipuzkoako kostaldeko bazter askotatik ikusgarria den San Anton mendi eta penintsularen inguruan zabaltzen da. Penintsula lehorrera lotzen duen istmoaren gainean dago Getariako herrigune zaharra. Historian, Getaria Juan Sebastian Elkano marinelaren jaioterria da, munduari bira osoa eman zion lehena. Arrantzale giroko herria, Euskal Herriko kostako turismogune ezaguna da eta Getariako Txakolina jatorrizko izendapenaren udalerri nagusia. Cristobal Balenciaga museoa ere han dago.\n biztanle zituen . urtean.\nIzena.\nGipuzkoako Getariaz gain, Lapurdin ere izen bereko Getaria udalerria ere badago. Bi udalerriak Euskal Herriko kostaldean izanik eta arrantzale usadioa izanik, bi udalerrien izenen esanahi eta jatorrien antzekotasuna bilatu nahi izan da antzinatik. Azken urteetan topatutako aztarna arkeologikoetan oinarriturik, gaur egungo hipotesi nagusia da leku-izenaren jatorria latinezko \"\" hitza dutela, bai Gipuzkoakoak, baita Lapurdikoak ere. Latin klasikoan [ketaria] ahoskatua, arrain kontserbak egiteko tokiaren izena zen. Hain zuzen ere, arrain kontserbagintzako erromatar instalazioen aztarnak aurkitu dira bi herriotan.\nGeografia.\nIngurune naturala eta klima.\nGeologia.\nHendaiatik Zumaiara 40 kilometroan zehar doan kostaldeko mendilerroan kokatuta dago. Mendilerro hori Zenozoiko Aroko materialez osatua da eta Orio-Zumaia arteko ibilbidean eta, beraz, baita Getarian ere, serie alderantzikatua du. Alderantzikatze horrek ez dirudi Zenozoiko materiala oso itsas maila azpitik eraginik duenik, antolaketa hori Aia-Zarautz-Aizarnazabal mantu lerraduraren bultzadaren eragina dela baitirudi. Orobat, Kretazeo Berantiarreko flyscharen tuparriaren indargetzearen ondorioz bertako konpresio ondorioak nahiko azalekoak dira. Zumaiatik Zarautzera gutxi gorabehera N-120 noranzkoan geruzak alderantzikatuak datoz, jada Zarautzen bortizki tolesten dira, beregan 150 gradutan biratuz, Getariako penintsularekin lotu arte. Itsasoak Getariako geruzak eta Oriotik datozen geruzen arteko loturagune hau ezkutatzen dute. Getariako herrigunea kareharri eta tuparriz osatutako lursailetan eraikia dago. Lursail horien hegoaldean hareharri, mikrokonglomeratu eta tupaz osatutako eremu batean hedatzen da. Material horiek udalerriaren iparraldean dagoen Isarri punta osatzen dute.\nOrografia.\nBarrualdean Garate mendia (278 m) dago, Getaria udalerriko lursailen erdigunean dago. Horren gailurra paraleloa da kostaldeari buruz eta haren maldetan, hainbat baserri daude. Garate mendia eta kostaldearen arteko lursail hori guztia eremu hartako mikroklimaren eraginari esker mahasti eta txakolindegiz beteta dago.\nSan Anton erdiuhartea da, 113 m-ko altueran, Herriko ikurtzat har daiteke. Sagu edo arratoi baten profila du: mendia muturra eta gorputza da eta herria, isatsa, tonbolo baten gainean. Hortik, herri hizkeran \"Getariako Arratoia\", \"Getariako sagua\", \"San Antongo Arratoia\" edota \"San Antongo Sagua\" esaten zaio. Parke naturala da eta gailurrean Getariako itsasargia dago, 1847an eraikia.\nUdalerri mugakideak.\nGetariak iparraldean Kantauri Itsasoarekin egiten du muga, hego-mendebaldean Zumaia du, ekialdean Zarautz, eta hegoaldean Aia, Aizarnazabal eta Zarauzko hainbat kokaleku txiki ere bai.\nHerrigunea.\nGetariako Alde Zaharra San Anton mendia lehorrera lotzen duen tonboloaren gainean dago eraikia, XV. mendean egindako lanei esker San Anton uhartea lehorrera lotu zenean. Arkitektura\u2011multzo harmoniatsua da, itsas girokoa. Artzapeko plazatxotik begira, Gipuz\u00adkoako eta Lapurdiko itsasertzaren zati handi bat ikusten da. 1964ko herri plangintzaren ondorioz Menditxu, Makibar eta Sagatzaga poligonoak sortu ziren.\nKostaldea.\nBi hondartza ditu Getariak, biak herrigunetik hurbil: Gaztetape mendebaldean eta Malkorbe ekialdean, antzinean \"Malkorbe aundi\" eta \"Malkorbe txiki\" hondartza txikietan bereizita zegoena.\nPenintsulako punta edo lurmutur nagusiak ekialdetik mendebaldera honako hauek dira: Fraileburu, Marzoparri, Isarri, Karlista eta Kastillo Harri.\nPortua.\nHerriko portua San Anton mendiaren babesean dago. Portuaren kondizio onei esker, 1919an Gipuzkoa eta Bizkaiko Foru Aldundiek larrialdietarako Arrantzaleentzako Aterpe-Ostatu bat gehitu zioten.\nPablo Gorosabel historialariak honela deskribatu zuen garai hartako portua:\n1919ko irailaren 20an Juan Sebastian Elkanoren itsasoratzearen urteurrenan omenaldian zehar portu berria inauguratu zen, Aranbarri arkitektoak proiektatua. 1953an zaharberritu zen eta antzinako portua barnean laga zuten. Azkenik, XXI. mendearen hasieran Getariako portuaren zabaltze lanak burutu ziren; horren ondorioz, portua asko handitu edo hazi zen, hainbat arrain biltegi ezarri eta dike eta kai berriak eraikita.\nAuzoak.\nGetariako landaren paisaia, atzealdean San Anton mendia\nHerriak lau auzo ditu, herriguneaz gain:\nHistoria.\nAntzinaroa.\nGetariako herrigunean Burdin Aroaren hasierako eta erromatar garaiko aztarnak aurkitu dira, baina ezin izan da hauen testuingurua zehaztu, eta beraz Getariako egungo kokapenak garai historiko haietan zuen populatzeari buruz ezin da ezer asko jakin. Batzuen arabera, ordea, egungo Getaria antzinako \"Menosca\" barduliar tokia litzateke, toki horretarako beste kokapen hipotetiko batzuk proposatu badira ere.\nGetariaren sorrera.\nGetariako hiribildua XII. mendearen amaieran Nafarroako Erresumak sortu zuen, ziur aski Antso VI.a Nafarroakoaren garaian. 1201eko urtarrilaren 20an Alfontso VIII. Gaztelakoak Burgos hiritik gutun bat bidali zion Getariari (egun galdua) bertan aipatu errege honek udalerriari \"antzinako legez\" bere larre, ur eta mendiekiko eskubideak aitortzen zizkiona. Alfontso VIII.ak berak Donostian 1209eko irailaren 1ean emandako agirian, Getariako forua berretsi egin zuen, \"\u00abEo modo quo rex Navarre illud dedit vobis habendum\u00bb\" gaineratuz, hau da, aurreko hiribildu forua aitortuz. Eta antza denez, errege horrek berak harresiak berreraikitzeko agindua eman zuen 1204an, bereziki herriaren kokapen estrategikoa, herriko itsasgizon trebeak eta hango ontzi onak bereganatzeko asmoarekin.\nEsteban Garibai historialariak ere getariarrei foru-gutuna errege-erregina nafarrek eman zietela baieztatu zuen zuen eta Alfonso VIII.ak foru hori berretsi baino ez zuela egin, \"\u00abpara que ellos y sus sucesores gozasen perpetuamente del fuero de San Sebasti\u00e1n en los montes, pastos, y aguas, y en todas las causas, de la manera que gozar sol\u00edan en tiempo de los Reyes de Navarra\u00bb. \"Aurrerago, honako hau gaineratzen du:\" \u00abEsta villa, cuya iglesia mayor es de la advocaci\u00f3n de San Salvador, estaba de antes fundada como de las razones del mismo privilegio consta\u00bb\". Froga hauek guztiek argi uzten dute, egun gehien onartzen den hipotesi historikoa onartuz, Gaztelako Alfonso VIII.ak ez zuela sortu Getaria.\n1237ko martxoaren 23an Fernando III.a Gaztelakoak sorrera gutun hori berretsi omen zuen, eta ondorengo erregeek ere gauza berbera egin zuten: 1255ko urtarrilaren 20an Alfontso X.a Gaztelakoak Burgos hirian, 1312ko apirilaren 11an Alfontso XI.a Gaztelakoak Burgosen, 1351ko azaroaren 7an Petri I.a Gaztelakoak Valladoliden eta 1426an Joanes II.a Gaztelakoak ere.\nBeste alde batetik, Getaria Gipuzkoako probin\u00adtziaren sorrera historikoaren toki esanguratsua da, hantxe San Salbador elizako koruan bildu zen Gipuzkoako Ermandadea 1397an, Gipuzkoako foru-legeriaren oinarri izan ziren ordenantzak onartzeko.\nGetaria Aro Modernoan.\nGetariak itsasoarekin eta arrantzarekin lotura estua izan du. Juan Sebastian Elkano nabigatzaile ospetsua eta herriko semea, Magallanesekin batera itsasoan zehar munduko itzulia egiten lehena izan zen. Domingo Bonetxea nabigatzaile handia ere getariarra zen.\nHain zuzen, Getariako uretan harrapatutako balea baten es\u00adkeletoa erakusgai dago Kopenhageko zoologia\u2010museoan.\n1597an hiribilduaren zati handi bat suntsitu zuen sute garrantzitsu bat pairatu zuen eta, geroztik, bere historian zehar hainbat gerrak eragindako hondamenak jasan dituen arren, Getariak Erdi Aroko jatorrizko hirigintza-ezaugarriak gordetzen ditu oinplanoan eta bide-trazaduran, baita bere lursail-egituraren zati handi batean ere.\nDistantziak eta komunikabideak.\nTren geltoki hurbilena Euskotreneko Zarauzko geltokia da. Kostaldeko N-634 errepideak, berriz, Getaria, Zarautz eta Zumaia elkar lotzen ditu. Horrez gain, herri-bide bat Getaria eta Meaga auzoaren arteko lotura da. Bestalde, autobus zerbitzuak Getaria, Zarautz eta Zumaia lotzen ditu.\nEkonomia.\n2017an honela banatzen ziren sektore ekonomikoak: Lehen sektorea BEGaren %24,8. Bigarren sektorea %25,1. Hirugarren sektorea %49,3. Eraikuntza %0,8.\nGaur egun udalerriaren ekonomia sektore nagusiak arrantza, turismoa eta txakolingintza dira.\nXIX. mendearen hasieran bertako biztanleriak arrantzan baino nekazaritzan gehiago jarduten zuen, Gipuzkoa osoko txakolin onena lortzen zen bertan. Mende bat geroago, txakolina ekoizten jarraitzen da, baina jada lehen baino kopuru txikiagoan. Ondorioz, udalerriko aberastasun iturri nagusia arrantza bilakatu zen, antxoa nahiz atun arrantza nabarmentzen ziren. Gaur egun, ordea, arrantza sektorea gain beheran dator. Gazitze-lantegiren bat, ontziolak, izotz eta paketatze lantegiak ere badaude.\nAzkizu, Akerregi, Meagas auzoetan sagardoa ere ekoizten zen. 1962ko nekazaritza erroldaren arabera, udalerrian 133 nekazaritza ustiaketa zeuden, horietako bederatzi, 0,1 hektarea baino txikiagoak; 43, 0,1-1 hektarea bitartekoak; 26, 1-5 hektarea bitartekoak; 45, 5-20 hektarea bitartekoak; eta 10, 20-100 hektarea bitartekoak.\nGetariako Txakolina.\nGetariako Txakolina da txakolinak duen jatorri deiturarik zaharrena, eta Getarian, Aian eta Zarautzen egiten da.\nUdalerrian 20 jatetxe daude, horietako 16 herrigunean.\nDemografia.\n2019an 2.846 biztanle zituen. Horietatik %19,54k 65 urte edo gehiago zituen. Atzerrian jaiotakoak %11,52 ziren.\nPolitika.\n2011ko hauteskundeen ondoren Nika Lertxundi (Bildu) izendatu zuten alkate.\n2015eko udal hauteskundeen ondoren Nika Lertxundi (EH Bildu) aukeratu zuten berriro alkate.\n2019ko udal hauteskundeen ondoren Haritz Alberdi (EH Bildu) izendatu zuten alkate.\nKultura.\n2011ko ekainaren 7an udalerri horretako Aldamar Parkean Cristobal Balenciaga museoa inauguratu zen, herriko semea eta nazioarteko jostun ospetsua izan zen Kristobal Balentziagaren lanari buruzkoa.\nEuskara.\n1860an Louis Lucien Bonaparte hizkuntzalariak Getarian mintzatutako euskara gipuzkeraren barnean sailkatu zuen, eta horren barnean iparraldeko gipuzkera eta Azpeitiako aldaeraren barnean. XIX. mendearen lehenbiziko herenean Pedro Antonio A\u00f1ibarro idazle eta frantziskotarrak osoki euskaldunak ziren udalerrien multzoan sartu zuen (Hainbat: \"G. H. L. V.\", 1960, I. bilduma, 44-60. orr.). 1970ean Getarian 2.625 euskaldun bizi ziren, hots, biztanleria guztia, 8 lagun kenduta (P. de Y.: \"Los D. y V.\", iraila, \"B. R. S. V. A. P.\", 1973, 29. orr). Gaur egun, Getariako euskara Urolaldeko hizkeraren barnean sailkatuta dago. 2016an herritarren %84,34a euskalduna zen.\nJaiak.\nGetariak San Anton ospatzen du urtarrilaren 17an. Egitarauan ekitaldi erlijioso eta profanoak ageri dira, eta otordu gozoek lehentasuna dute. Herriko festak abuztuaren 6an ospatzen dituzte, San Salbatoreren omenez. Hainbat herri\u2011ekitaldi egiten dituzte, eta hots handikoak izan ohi dira Elkanoren lehorreratzea antzezten duten urteetan.\nGetariako jai nabarmenenak honako hauek dira:\nOndasun nabarmenak.\nGetariako Alde Zaharra bastida gisako hiribildua da, kokatzen den lurraren topografiak nabarmen baldintzatzen duen oinplano angeluzuzena daukana. Bide-bilbea aldapa handiko lau kale paralelok osatzen dute: San Roke, Elkano, Kale Nagusia eta Aldamar kalea, kantoiek zeharka ebakitzen dituztenak. Kale hauetan armarria duten etxe ikusgarriak daude, hala nola Larrunbide (Pedro Larrunbide, burdinoletarako harriz\u00adko hauspoaren asmatzailea, jaiotako etxea) eta Romero senatariaren etxea, izkinako armarria duena. Hegoaldetik iparralderako norabidean dauden kaleak kairaino jaisten dira; XV. mendean egin zen betelan honek hiribildua San Anton mendiarekin lotu zuen.\nErdi Aroko harresietatik aztarna gutxi geratzen dira pilotaleku aldean eta Aldamar dorrearen inguruetan. XVII. mendean hiribilduko defentsak indartu egin ziren, hegoaldean eta iparraldean bastioi eta bateriaz hornitutako harresiak ezarriz. Iparraldean, itsasorantz orientatuta, Katrapona-bekoa egungo tunela hiribildura sartzeko zubi altxagarriz hornitutako atea zen.\nBide-trazaduraz gainera, Getariak Berant Erdi Aroko lursail-zatiketaren ezaugarriak gordetzen ditu: aurrealde estu eta sakonera handiko mehelin komuneko etxez osatutako etxadi trinkoak. Eraikuntza-tipologia nagusiak eutsi egiten die tradiziozko ezaugarriei: eraikinek behe-solairua eta bi solairu dituzte eta bi isurkiko teilatua, teilatu-gailurra fatxadaren paralelo dutela. Eraikuntza batzuetan badira bao eta apaingarri gotikoak oraindik ere. Era berean, goiko solairuetan zurezko egitura duen eraikuntzaren bat ere badago.\nHalaber, badira beste zenbait eraikin interesgarri: Aldamar dorre gotikoa, irtenune batean kokatua, Joan Sebastian Elkanoren omenez eginiko monumentutik hurbil; Zarautz eta Olasotarren dorrea, elizaren parean kokatua; Elkanoren omenez eginiko monumentua, 1920ko hamarkadako obra eklektikoa; eta Udaletxe zaharraren eraikina, Kale Nagusian kokatua.\n1996ko otsailaren 27an, Eusko Jaurlaritzak kultura ondasun izendatu zuen Getariako hirigune historikoa, \"monumentu-multzo\" sailkapenarekin.\nEliza.\nSan Salbador eliza gotikoa arte- eta arkitektura-interes paregabea izateaz gain, leku historiko ospetsua da, bertan bildu baitzen 1397an Gipuzkoako Anaidiaren Batzarra, Gipuzkoako foru-legeriaren oinarri izan ziren ordenantzak onartzeko.\nEliza estilo gotikokoa da; XIV. mendearen erdialdean, eraikuntza\u2011lanak amaitu gabe bazeuden ere, gurtzarako han biltzen hasi ziren. Eraikin irregularra da; zimenduak malkarrean jarrita baitaude. \"Katrapona\" tunela San Salbatore elizaren kripta moduko bat da. Erdiko nabearen harriz\u00adko barne\u2011hormak triforio batez estilizatuta ageri dira. Gurutze\u2011gangan izar formako irudiak ageri dira eta giltzarriak arte handiz zizelatuak daude. Portada eta zortzi aldeko kanpandorrea beranduago egin zituzten, XVII. mendean. Gipuz\u00adkoa probintzia\u2011egitura politiko eta administratibo bezala sortu zen lekura sartzeko (korura, alegia) bi aukera daude: kaletik zuzenean sartzea, edo eliza barruko eskailerak erabiltzea. 1836ko sutean zenbait erretaula desagertu ziren, eta koruko harlanduak ere bai. Karlos Elgezua eskultore eibartarrak egindako kristo gurutzatua dago presbiterio jasoan, eta eskaintza gisa emandako itsasontzi maketa bat ere badago.\nGetaria, Elkanoren jaioterria.\nKale Nagusian gora herriko plaza dago. Udaletxea 1922an inauguratu zuten, Joan Sebastian Elkanoren balentria gogoangarriaren laugarren mendeurrenean, eta pilotalekua hari erantsita dago. Getariarrek brontzez\u00adko estatua bat jarri zuten Elkanoren omenez, Parisen egina eta 1861ean Katrapunako idulkian jarria; baita marmol zuriz egindako beste estatua bat ere, Belver eskultoreak egina eta 1934an herriko plazan jarria; eta beste monumentu bat jarri zioten pilotalekuaren ondoan: Victoria ontziaren brankako irudiaren erreprodukzioa, Victorio Machok egina eta 1922an jarria. Gainera, parrokia\u2011elizako bataiontziaren ondoko plakak azaltzen du han bataiatu zutela munduari bira eman zion lehenengo nabigatzailea. Udaletxeko aretoetan Elkanoren bi erretratu daude: bata Elias Salaberriak egina, bestea Ignacio Zuloagak. Halaber, itsasgizon entzutetsuaren izena du Getariako kale batek. Bi urtetik behin, getariarrek Juan Sebastian Elkanoren eta harekin abiatutako 60 gizoneko eskifaiatik bizirik iraun zuten 17 itsasgizon adoretsuen egitandia kartsuki antzezten dute. Abuztuaren lehen egunetan egin ohi dute desfilea, 1526ko abuztuaren 6an Ozeano Barean Elkano betiko hondoratu zela oroitzapenera ekarriz."}
{"id": "6480", "revid": "119347", "url": "https://eu.wikipedia.org/wiki?curid=6480", "title": "Hernialde", "text": "Hernialde Gipuzkoako Tolosaldea eskualdeko udalerria da. biztanle zituen . urtean. Hirugarren Gerra Karlistan famatu egin zen, Santa Kruz udalerri honetan aritu baitzen apaiz.\nHerriaren izena Hernio menditik dator, \u00abHernio alde\u00bb esan nahi baitu.\nHistoria.\n1374an Tolosarekin bat egin zuen.\n1802an hiribildu izaera lortu zuen, eta Ainsu-Berreluzko batasun politikoan sartu zen.\nDemografia.\n2019an 305 biztanle zituen. Horietatik %20,98k 65 urte edo gehiago zituen. Atzerrian jaiotakoak %6,23 ziren.\nEkonomia.\n2017an honela banatzen ziren sektore ekonomikoak: Lehen sektorea BEGaren %7. Bigarren sektorea %4,6. Hirugarren sektorea %73,4. Eraikuntza %15.\nKultura.\nJaiak.\nAndra Mari Jaiak. Abuztuaren 15a.\nEuskara.\nHernialdeko euskara gipuzkeraren aldaera bat da, erdiguneko gipuzkeraren parte den Tolosaldeko euskara da herrian hitz egiten dena. 2016an herritarren %84,24a euskalduna zen. \nPolitika.\n2015eko udal hauteskundeetan Hernialdeko Herritarrak izeneko hautagai zerrenda bakarra aurkeztu zen. 128 boto eskuratuta, udaleko zazpi zinegotziak lortu eta Igaro Balda izendatu zuten alkate.\nIgaro Baldak 12 urte egin zituen alkatetzan.\n2019ko udal hauteskundeetan hauek izan ziren emaitzak: Herniope (Hernialdeko Herritarrak) taldeak 134 boto. Aitor Zubillaga izendatu zuten alkate."}
{"id": "6481", "revid": "56334", "url": "https://eu.wikipedia.org/wiki?curid=6481", "title": "Ibarra", "text": "Ibarra Gipuzkoako ekialdean eta Tolosaldea eskualdean dagoen udalerria da, 1802an sortua. biztanle zituen . urtean\nGeografia.\nUdalerri mugakideak.\nTolosa iparrean eta mendebaldean, Villabona iparraldean, Berrobi eta Belauntza ekialdean eta Leaburu hegoaldean mugakide ditu.\nHistoria.\nSORRERA:\nGorosabel historialariak dioenez, Ibarrak lehen aipamen historikoa idatzia, 1374.urtean izan zen, urte artan, Ibarrak Tolasa herriarekin atxikitzea eskatu zuen. Beraz, hau, Tolosarekin oso lotuta zegoen.\nIbarra herria atxikimendua eskatu zuenerako, gutxieneko antolamendua zuela baieztatu dago, hori dela eta, Tolosari atxikitzea, funtzionamendu eta antolamendu modu berri bat sortzea eragiten zuen.\nGorosabel historialaren arabera Ibarrako lehenengo auzunea XIII.mendean sortu zen, Etxezarretako muinoan, bertan, Ibarrako lehenengo eliza eta hilerria eraiki ziren. Zoritxarrez, gaur egun ez dago auzune honen arrastorik. Denboraren poderioz, eliza ingurua oso gune garrantzitsua bilakatu zen, bertatik Nafarroako Erret galtzada pasatzen zelako. Hau erresumaren ardatz ekonomiko politiko nagusienetarikoa zen. Honen inguruan, erlazio ekonomiko eta sozial berria garatzen joan ziren\nBURUJABETZA:\nIbarra Tolosa herriaren agintepean egon zen 1803.urtera arte. Tartean 2 herrien arteko liskar ugari egon ziren.\nIbarrak 1802.urtean, Carlos IV.a erregearen eskutik hiribildu pribilegiatu izena lortuta, Tolosaren mende egoteari utzi. Horretarako erreger haziendariak, 1544 erreal eta 6 marabedi ordaindu behar zizkion.\nIbarran ekitaldi bat egin zuten eta aktan jaso herri-jabetza hartzeko. Akta hartan daude, kargurik garrantzituarena bete zituzten jendeak:\nErregidoreak, oraingo kontzejlea lana betetzen zuen eta sindiko pertsoneroa herritarren alde aritzen zen.\nNahiz eta Ibarrak 1802.urtean \u201chiribildu pribilegio\u201d lortu eta honekin, Tolosaren mende egoteaz utzi, Tolosako herritarrekin gatazka asko eduki zituzten urte guztian zehar.\n1803ko Abuztuan, Ibartarrak \u201chiribildu pribilegio\u201d aren jabetza artu zuen Ibarra herriak. Bestalde, 1803ko Abuztua 13an Ibarrako agintariak aukeratu zituzten.\nDemografia.\nXX. mendearen lehen erdialdean hazkunde naturala izan bazuen ere, 1950eko eta batez ere 1960ko hamarkadetatik aurrera ikaragarrizko hazkundea gertatu zen Ibarran, batez ere Tolosaren hedapenari lotuta. 1960tik 1970era populazioa bikoiztu egin zen. Hazkundeak 1980ko hamarkadaraino jarraitu zuen, motelago izan bazen ere. 1990eko hamarkadan beherakada bat izan zen, krisialdi ekonomikoari lotuta.\nXXI. mendearen lehen hamarkadan nahiko egonkor mantendu zen populazioa.\n2019an 4.258 biztanle zituen herriak. Horietatik %23,53k 65 urte edo gehiago zituen. Eta atzerrian jaiotakoak %9,63 ziren.\nHonako grafika hau adin-piramide bat da, hain zuzen 2019an Ibarran eginikoa. Grafikan ikusten dugun bezala, Azpiko ardatzak Ibarrako biztanleriako adin bakoitzeko ume kopurua erakusten du, \nezkerreko ardatz bertikalean berriz, adin-tarteak ageri dira, 0-84+artean, goian koloreen esanahia eta erdikaldean, barra-diagrama batez adierazita, pertsona kopurua adin tarteko ageri da. \u00a0\nKolore gorriak gizonezkoak irudikatzen ditu eta kolore urdinak emakumezkoak, 0-15 urtekoen artean, emakume gutxiago dira gizonak baino %58 gizonak eta emakumeak \u20ac42\u00a0 15-60 urtetakoen artean,\u00a0 desberdintasuna honakoa da, gizonezkoek\u00a0 %43-ko biztanle dentsitatea dute beraz emakumeek %57-ko biztanle dentsitatea dute. 60-80 urtetakoei erreparatuz,\u00a0 emakumeetan %59 da, beraz gizonezkoen biztanleria dentsitatea %41 koa da.\nIkusten dugunez, biztanleria egonkorra da baina, biztanleriak horrela jarraituko balu, hazkunde negatibo batean egongo ginateke, oraingoz, Ibarrako biztanleriak kanpai forma du, baina, lehenago esan bezala jarraituk balu, biztanleriak piramide inbertitu forma hartuko luke.\nGrafikoa aztertuz, ikuis dezakegu, oparoaldi ekonimiko baten ondorioz baby boom-garaia etorri zen, hau 1960-etik 1981urterate izan zen, ume pilo-bat jaio ziren, hain zuzen, orain 40-75 urtekoak. Honek erakusten diguna da, adindu asko eta erretiru bidean dauden asko daudela, horren harira, Ibarran adindu asko daude.\u00a0 Baby boomaren ondoren, baby bustgaraia etorri zen,\u00a0 ekonomia geroz eta okerrago joan zen eta askoz ere beldur gehiago zegoen umeak edukitzeko eta hezitzeko, horregatik, hazkunde negatiboa egon zen eta estadistikek joera berakorra eduki zuten. 1981. urtetik 2011 urtera arte joera egonkorra eduki zuen biztanleriak, orain arte, Bestetik, nerabe eta gazteak ez dira hainbeste, batez ere 20-34 urteetakoak.\nLaburbilduta, baby boom-aren ondorioz, adindu asko daude eta baby-bust-aren ondorioz, nerabe eta gazte gutxi daude. COVID egoerak horrela jarraituko balu, adindu gehiago hilko lirateke eta gazte gutxiago beharko lirateke adinduen pentsioa ordaintzeko, hori izango litzateke alde ona, baina alde txarra ere badu, jende askok honen ondorioz lana galdu duenez, Ibarrako udalak, diru-laguntzak eman beharko lituzke.\u00a0 Horrekin batera heriotza-tasa jaitsi egin zen, leheno 50 urtekin hiltzen ziren gutxi-gora-behera eta gaur egun 83 urtekoa da. 2019an 4.258 biztanle zituen herriak. Horietatik %23,53k 65 urte edo gehiago zituen. Eta atzerrian jaiotakoak %9,63 zirenc\nEkonomia.\n2017an honela banatzen ziren sektore ekonomikoak herrian: Lehen sektorea BEGaren %0,6. Bigarren sektorea %56,9. Hirugarren sektorea %36,8. Eraikuntza %5,7.\nPolitika.\nIbarrak 1803.urtean buru jabetza hartu zuen hau da Tolosatik banatu zen. Guztira Ibarran 41 alkate egon dira eta horietatik bat emakumea da. Beraien izenak hauek dira.\nAlkatea erabaki ezberdinak aukeratzeko burua da. kulturgintzan, artzantzan, nekazaritzan, sendigintzan, fedegintzan, osasungintzan, kiroletan, auzogintzan, ohitura eta festetan, mota askotako langintzetan.\n2003ko udal hauteskundeetan, EAJ-EA koalizioak 7 zinegotzi lortu zituen (969 boto), PSE-EEk 2 zinegotzi (279 boto), PPk zinegotzi bakarra (157 boto) eta Ezker Batuak ere zinegotzi bakarra (137 boto). Kontuan harturik ezker abertzalearen parte-hartzea debekatua izan zela, boto nuloak 855 izan ziren, hau da, %34,94. Bestalde, abstentzioa %33,52koa izan zen.\n2007ko udal hauteskundeen emaitzak honako hauek izan ziren: EAJk 4 zinegotzi (405 boto), EAk ere 4 zinegotzi (384 boto), PSE-EEk 2 zinegotzi (233 boto), Ezker Batua-Aralar koalizioak zinegotzi bat (134 boto) eta PPk zinegotzirik ez (86 boto). Emaitza hauekin EAJko Maria Consuelo Romeo Aia alkate bihurtu zen, nahiz eta boto gehien jaso zuen alderdia inpugnatuta zegoen EAE-ANV alderdia izan, 731 botorekin. Abstentzioa %42,74koa izan zen.\n2011ko maiatzaren 22ko hauteskundeetan asko sinplifikatu zen panorama politikoa, hiru alderdik soilik lortu baitzuten ordezkaritza udalbatzan. Ezker abertzalearen ordezkari zen Bildu koalizioak lortu zuen gehiengo osoa, zortzi zinegotzirekin. EAJ alderdiak bi zinegotzi lortu zituen, eta PSE-EEk bat. Bilduko Jesus Pe\u00f1agarikano hautatu zuten alkate.\n2015eko udal hauteskundeetan Bilduren ondorengoa zen Euskal Herria Bilduk galera handia izan zuen, bi zinegotzi eta botoen %\u00a030 galdu baitzituen. EAJk, berriz, botoak bikoiztu eta hiru zinegotzi gehiago lortu zituen. PSE-EE zinegotzirik gabe geratu zen. Euskal Herria Bilduko Mikel Agirrezabala hautatu zuten alkate.\n2019ko udal hauteskundeetan hauek izan ziren emaitzak: EH Bilduk 1.007 boto. EAJk 798 boto. PSE-EEk 191 boto. Igor Zapirain izendatu zuten alkate.\nKultura.\nEuskara.\nIbarran Tolosaldeko euskara hitz egiten da, gipuzkeraren aldaera dena. 2016an herritarren %68,97 euskalduna zen.\nGastronomia.\nIbarrako piperra ezaguna da Euskal Herri osoan, eta oso ohikoa da babarrunekin batera jateko. Askotan, \"Ibarrako langostinoak\" izena ematen zaio.\nOndasun nabarmenak.\nIzaskungo baseliza.\nUdalerri honen gainaldean eta Uzturre mendiaren magalean Izaskun baseliza eta auzoa kokatzen da.\nJaiak.\nSan Bartolome jaiak. Abuztuaren amaieran."}
{"id": "6482", "revid": "336", "url": "https://eu.wikipedia.org/wiki?curid=6482", "title": "Idiazabal", "text": "Idiazabal Gipuzkoako hegoaldeko udalerri bat da, Goierri eskualdekoa. Idiazabalgo gazta ezagunari izena eman dio. biztanle zituen . urtean.\nIzena.\nBertako lagunarteko hizkeran, \"\u00cdzal\" esaten zaio herriari.\nIzenaren aipamenik zaharrena 1199. urtekoa da, eta \"Iviazaval\" (egungo euskal idazkeran, \"Ibiazabal\") formarekin ageri da. Geroztik, ordea, \"Idiazabal\" forma ageri da, edo haren aldaerak (\"Ydia\u00e7abal, Ydia\u00e7aual, Ydia\u00e7aval, Idiazaval\").\nEtimologiari dagokionez, bi dira hizkuntzalariek darabiltzaten hipotesiak:\nGeografia.\nKokapena.\nGipuzkoako hegoaldean dago Idiazabal, Goierriko bailaran, eta 29,5\u00a0km\u00b2 lur hartzen ditu haren mugapeak.\nDonostiatik 45 kilometrora, N-I errepideari jarraitu beharko dio Idiazabalera heldu nahi duenak. Herrira jotzeko, kilometro pare bat lehenago dagoen bidegurutzetik sartu behar da.\nLurreko materialak eta erliebea.\nAro Kretazikoaren erdi aldera itsaspean itxuratutako materialez daude osatuak ia erabat Idiazabalgo lurrak; orain dela 112 milioi urte hasi zen prozesua eta 22 milioi urte geroago bukatu. Higadura eragileek (haizeak, urak...) ordutik gaur egun arte higatu eta garraiatu dituzten materialak Oriaren eta Urtsuaranen ibar azaletan, behealdean, geratu dira jalkita.\nKlima.\n43 graduko ipar latitudean egonik, Idiazabal bete-betean klima epelen eskualdean dago sartua. Itsasotik oso gertu (31 kilometro herri gunetik), Europako kontinentearen mendebaldean eta mendi artean dagoenez, klima atlantikoa da.\nLandaredia.\nKlima atlantikoari dagokionez, neguan hostoa galtzen duten espezieek osatutako basoak dira nagusi.\nArboladi horien azpian, era askotako sastraka eta belarkiak izaten dira, lurzoruaren, argitasunaren eta abarren arabera.\nBaso horiek kendu eta, haien ordez, beste espezie batzuk aldatu dira leku askotan. Beste batzuetan, ganaduarentzako larreak ugaltzeko, beste gabe, baso autoktonoak kendu egin dira; horrelakoetan, larre horiek bertan behera geratu direnean, berezko basoa berriro etorri bitartean, ote, garo, txilar eta abarrez osatutako paisaia sortu ohi da.\nHistoria.\nHistoriaurrea.\nGutxi dira Erdi Aroaren aurretik aurki daitezkeen aztarnak. Bere mendietan hainbat dolmen eta tumulu aurki daitezke, hala nola Dorronsoroko Jentilzuloa, Urrezuloko Armurea, Atxurbi, Praalata, Aitxu, Napalatza, Unanabi, Etzegarate, Bidarte edo Zorroztarri. Brontze Aroko aztarnak aurkitu dira bertan. K.a. 3200 eta K.a. 1300 artean datatu dira.\nAntzinaroa.\n1898an II. mendeko hainbat Antzinako Erromako txanpon aurkitu ziren harrobi batean. Horietatik bost kontserbatu dira, bi Antonino Piorenak, bat Faustina Zaharra enperatrizarena eta bi Komodorenak. Beraz eskualdean erromatarren presentziaren bat egongo zela pentsa daiteke. Manuel Lekuonak dio elizako pontea bisigodoen garaikoa izan zitekeela.\nErdi Aroa.\nX. mendeko Goenekoa, Barrenekoa, Albisu eta Serotegi dira ezagutzen diren baserririk zaharrenak. Ondoren eraiki ziren Altamira, Gurutzeta, Aizkorreta-Saletxe eta Goatse-Garako baserriak. Bailararen behealdera XII. mendean iritsi zen.\n1199. urtean lehen aldiz agertu zen idatzita herriaren izena. 1384an Segurako hiribilduarekin batzeko dokumentua egin zuten, herri hau izan baitzen, denbora luzez, eskualdeko hiriburu zibila. Astigarreta, Zegama, Zerain, Gabiria, Gudugarreta, Idiazabal, Legazpia, Mutiloa eta Ormaiztegik urte horretan Ahaide Nagusiek egiten zituzten lapurketa eta erailketengandik babesteko dokumentua sinatu zuten. 1387ko otsailaren 2an Joanes I.a Gaztelakoak batasun hori onartu zuen \u00c1vilan sinatutako dokumentu batean eta 1393an Henrike III.a Gaztelakoak ere berretsi zuen Madrilen. Idiazabalen anexioa Segurako barrutira egin bazen ere, herriaren mugetan zeuden mugarriak mantendu ziren, mendien jabetzarekin batera.\nGarai hartan baserri gehienak egurrezkoak izango ziren, gehienez harri batzuk oinarri gisa. Baserriaren ekonomiari lotuta industria ere bazen, errotak eta olak, adibidez.\nAro modernoa.\n1599an Ataunekin gatazka izan zen ez zietelako uzten euren animaliak euren lurretara eramaten. Probintziak baimena ematen zuen animaliek eguzkia ateratzen zenetik sartzen zen arte kontzejuko mendietan izatera, eta idiazabaldarrek uste zuten herritar batek nonbaiten hartzen bazuen gaua pasatzeko aukera, animaliak beraiekin egon behar zirela. 1612ko urtarrilaren 19an Valladoliden izandako epaiketak arrazoia eman zioten Idiazabali.\n1615. urtean bereizi zen Idiazabal Seguratik, eta hiribildu titulua eman zioten, behar beste diru ordainduta. Zehazki hogeita sei auzokide eta erdi kontatu ziren, eta 70.795 erreal ordaindu behar izan zituzten. Herriko etxea \"kontzeju etxe\" bilakatu zen eta Gipuzkoako Batzar Nagusietan esku hartzeko eskubidea lortu zuen. Hala ere Ataun, Segura, Zegama edo Mutiloarekin batera bidali ohi zituen ordezkariak.\nXVI. eta XVII. mendeetan eraiki zen herriko eliza, estilo gotikoan. 1561era arte Idiazabalen Nafarroarantz zihozen garraioek hamarrenak ordaindu behar zituzten. \nXVII. mendean Idiazabalek hiru herritar bidali behar dituen gerra baldin bazegoen. Konbentzio Gerran, ordea, 70 bidali behar izan zituen \"muga ziantzera\". Garai horretako alkatea Manuel Ignacio de Urreta zen.\nAro garaikidea.\n1847an Pascual Madozek honela deskribatu zuen herria:\nIdiazabal baserriarekin lotutako herria izan da. 1860. urtean 1.716 biztanle zituen herriak, baina gehienak baserrietan bizi ziren. Herrigunean 30 etxe inguru zeuden, horietako asko ere baserri. XIX. mendearen bukaeran Ameriketara immigrazio handia izan zen, egoera ekonomikoak bultzatuta.\nXX. mendearen hasieran iritsi ziren, elektrizitatea, kanileko ura, plaza berria, kanposantu berria, eskola... batez ere Ameriketatik bueltatutako Indianoek bultzatuta. Garai horretakoak dira hainbat jauregi, Altolagirrerenea edo Floreaga kasu.\nEspainiako Gerra zibilaren ostean industria asko etorri zen Idiazabalera, eta enpresa garrantzitsuak sortu ziren: Ampo, Jaso edo Patricio Echeverr\u00eda kasu. Garai honetan inmigrazioa etorri zen herrira, eta baserritik herrigunerako bidea egin zuten askok.\n1947an Seguraren esku zegoen Urtsuaran auzoa Idiazabalen batu zen.\nEkonomia.\nIndustria (elikagai-industria, hegazti-hazkuntza, mekanika eta metalgintza); zerbitzuak (garraioak, ostalaritza); basogintza (pagoa, artea eta pinua); eta abeltzaintza dira jarduera nagusiak.\nOndorengoak dira 150 langiletik gora dituzten enpresak:\n2017an honela banatzen ziren sektore ekonomikoak: Lehen sektorea BEGaren %1,9. Bigarren sektorea %64,7. Hirugarren sektorea %27,9. Eraikuntza %5,5.\nDemografia.\n2019an 2.388 biztanle zituen herriak. Horietatik %23,03k 65 urte edo gehiago zituen. Eta atzerrian jaiotakoak %6,95 ziren.\nPolitika.\n2023ko udal hauteskundeak.\n2023ko maiatzaren 28ko udal hauteskundeetako emaitzen ondorioz Idiazabalgo alkatea EH Bilduko I\u00f1aki Alberdi Iparragirre da. \n2019ko udal hauteskundeak.\n2019ko maiatzaren 29ko hauteskundeetako emaitzen ondorioz Idiazabalgo alkatea EH Bilduko I\u00f1aki Alberdi Iparragirre da. \n2015eko udal hauteskundeak.\n2015eko udal hauteskundeetan hauek izan ziren emaitzak: Izal Baik 789 boto. EH Bilduk 458 boto. PPk 12 boto. PSE-EEk 11 boto. Ioritz Imaz aukeratu zuten alkate.\nAlkateak.\nHauek izan dira Idiazabalgo azken alkateak:\nEuskara.\nIdiazabalgo euskalkia gipuzkeraren aldaera da, eta Goierriko hizkera hain zuzen. Urolaldeko hizkerarekin batera Sartaldeko azpieuskalkia osatzen du Goierrikoak, baina Urolaldekoan sakonagoa da mendebaleko euskararen eragina. Nortasun beteko hizkera da Goierrikoa, batasun handikoa, nahiz eta gorabeherak badiren mendebaletik ekialdera, hau da, Segura, Zegama eta Legazpitik Zaldibia edo Legorretara. Ataungoa ere berezia da, ziurrenik, bakarti samar eta Nafarroako mugan dagoelako. Abaltzisketak eta Ikaztegietak Tolosaldearekin lotura egiten dute, eta Urretxuk eta Zumarragak, berriz, Goierri eta Urolaldearen artekoa.\n2016an herritarren %85,75 euskalduna zen.\nOndasun nabarmenak.\nEusko Jaurlaritzak ondare izendatutakoak: \nPartzuergoak.\nIdiazabal Gipuzkoako Partzuergo Txikiko eta Gipuzkoa eta Arabako Partzuergo Orokorreko kide da berauen sorreratik."}
{"id": "6483", "revid": "1830", "url": "https://eu.wikipedia.org/wiki?curid=6483", "title": "Ikaztegieta", "text": "Ikaztegieta Gipuzkoako erdialdeko udalerri bat da, Tolosaldea eskualdekoa. Oriako ibarrean dago kokatua, Donostiatik 32 kilometro hego-mendebaldera. 2\u00a0kilometro koadro ditu, eta biztanle zituen . urtean.\nGeografia.\nOria ibaiak udalerria zeharkatzen du. Ikaztegieta ondo komunikaturik dago, N-1 errepideari eta Madril-Irun trenbideko geltokiari esker.\nHistoria.\n1374an Tolosara erantsi zen udalerria. 1615ean bere autonomia berreskuratu zuen Tolosarekin haserretu ostean. \n1967 eta 1988 urteen artean, Orendain eta Baliarrain udalerriekin batera, Iruerrieta udalerria sortu zuten.\nDemografia.\n2019an 506 biztanle zituen herriak. Horietatik %20,16ak 65 urte edo gehiago zituen. Atzerrian jaiotakoak %14,62 ziren.\nEkonomia.\n2017an honela banatzen ziren sektore ekonomikoak herrian: Lehen sektorea BEGaren %0,5. Bigarren sektorea BEGaren %34,9. Hirugarren sektorea BEGaren %63,4. Eraikuntza %1,2.\nPolitika.\n2011ko udal hauteskundeak.\n2011ko maiatzaren 22ko hauteskundeetako emaitzen ondorioz, Ikaztegietako alkatea Bilduko Iker Otamendi Ibarguren izan zen. \n2015eko udal hauteskundeak.\n2015eko hauteskundeetan hauek izan ziren emaitzak: EH Bilduk 130 boto lortu zituen. EAJk, 110 boto. PSE-EEk bi. PPk bat. Bakarne Otegi (EH Bildu) izendatu zuten alkate.\n2019ko udal hauteskundeak.\n2019ko udal hauteskundeetan hauek izan ziren emaitzak: EH Bilduk 150 boto. EAJk 115 boto. PSE-EEk 3 boto. Bakarne Otegi aukeratu zuten alkate berriro.\n2023ko udal hauteskundeak.\n2023ko udal hauteskundeetan hauek izan ziren emaitzak: EH Bilduk 154 boto. EAJk 75 boto. Alba Garmendia aukeratu zuten alkate.\nAlkateak.\nHauek izan dira Ikaztegietako azken alkateak:\na 1988. urtean Ikaztegieta, Baliarrain eta Orendain udalerri bihurtu ziren, aurreko Iruerrieta udalerriaren desegitearen ondorioz.\nb Alkateak ez zuen legegintzaldia bukatu.\nc Alkateak ez zuen legegintzaldia bukatu, Eusko Abertzale Ekintzaren hautagai bezala.\nEuskara.\nIkaztegietan euskalduna da biztanleriaren %88.83, eta euskararen erabilera %73.5 da. Ikaztegietako euskara gipuzkeran katalogaturik dago, zehatzago, erdiguneko gipuzkeraren parte den Tolosaldeko euskaran. Azpieuskalki hau Beterriko hizkerek eta Tolosaldekoek osatzen dute. 2016an herritarren %78,26 euskalduna zen.\nKultura.\nJaiak.\nIkaztegietako jaiak abuztuaren 10ean ospatzen dira, San Lorentzo egunean."}
{"id": "6484", "revid": "46380", "url": "https://eu.wikipedia.org/wiki?curid=6484", "title": "Irura", "text": "Irura Gipuzkoako ekialdeko udalerri bat da, Tolosaldekoa. biztanle zituen . urtean. UEMAko kidea da.\nGeografia.\nIrura Tolosaldearen iparraldean dago, Gipuzkoako hiriburutik 21 kilometro hegoaldera. Oria ibaiak udalerria zeharkatzen du.\nUdalerri mugakideak.\nIparraldean eta ekialdean Villabonarekin egiten du muga, ipar-mendebalde eta mendebaldean Anoetarekin, eta hegoaldean Tolosarekin.\nHistoria.\nErdi Aroan Irura laborantza-herria zen, Oria ibaiaren ondoan kokatua. 1385eko abuztuaren 4an, Irurak Tolosako hiribilduarekin bat egin zuen ahaide nagusien eredu feudalari aurre egiteko eta nekazariak haiengandik babesteko. Hala ere, Irurak herri-basoen jabegoa mantendu eta bere eremua bereizteko mugarriak jartzen jarraitu zuen.\n1845. urtetik aurrera, Elisabet II.aren erreformaren ondoren, Irura udalerri bihurtu zen berriz ere.\nDemografia.\n2019an 1.811 biztanle zituen. Horietatik %10,1k 65 urte edo gehiago zituen. Atzerrian jaiotakoen kopurua %11,71 zen.\nXXI. mendeko lehen urteetan hazkunde demografiko handia eduki zuen, egin ziren etxebizitza berriei esker.\nEkonomia.\n2017an honela banatzen ziren sektore ekonomikoak herrian: Lehen sektorea BEGaren %0,1. Bigarren sektorea %70,4. Hirugarren sektorea %25,2. Eraikuntza %4,4.\nPolitika.\n2007ko udal hauteskundeak.\nPSE-EE eta PP alderdi politikoak baino ezin ziren aurkeztu, Espainiako Auzitegi Gorenak Abertzale Sozialisten Batasuna eta EAEren hautes-zerrendak baliogabetu baitzituen. Hori dela eta, aurreko alkateak, Marimi Ugaldek, boto zuria eskatu zuen. 971 lagunek zuten bozkatzeko aukera eta hauek izan ziren emaitzak:\nBi alderdi politiko horiek zinegotziak lortzeko botoen %\u00a05 lortu behar zutenez, ezin izan zuten udal talderik sortu, eta beraz alkatetza Marimi Ugalderen \u2014aurreko alkatearen\u2014 esku geratu zen. \n2011ko udal hauteskundeak.\n2011ko maiatzaren 22ko hauteskundeetako emaitzen ondorioz, Bildu koalizioko Ainhoa Ugalde hautatu zuten alkate.\n2015eko udal hauteskundeak.\n2015eko udal hauteskundeetan hauek izan ziren emaitzak: EAJk 419 boto. EH Bilduk 315 boto. PSE-EEk 22 boto.\nAna Leunda (EAJ) izendatu zuten alkate.\n2019ko udal hauteskundeak.\n2019ko udal hauteskundeetan hauek izan ziren emaitzak: EH Bilduk 458 boto. EAJk 350 boto. PSE-EEk 39 boto.\nGorka Murua izendatu zuten alkate.\nAlkateak.\nHauek izan dira Irurako azken alkateak:\nKultura.\nEuskara.\nIruran euskalduna da biztanleriaren %87.67, eta euskararen erabilera %51.3 da. Irurako euskara gipuzkeran katalogaturik dago, zehatzago, erdiguneko gipuzkeraren parte den Tolosaldeko euskaran. Azpieuskalki hau Beterriko hizkerek eta Tolosaldekoek osatzen dute.\n2016ko Eustaten datuen arabera euskaldunak %74,26 ziren.\nJaiak.\nSamielak. Irailaren amaieran eta urriaren hasieran."}
{"id": "6485", "revid": "23317", "url": "https://eu.wikipedia.org/wiki?curid=6485", "title": "Itsasondo", "text": "Itsasondo Gipuzkoako erdialdeko udalerri bat da, Goierri eskualdekoa, UEMA mankomunitateko kidea. 2019.urtean 718 biztanle zituen. Donostia hiriburutik 43 kilometro hegoaldera dago. Oria ibaiaren ertzea eta Murumendi mendiaren magalean kokaturik dago eta bere historia arbel meategiei estuki loturik dago.\nGeografia.\nInguru naturala.\nGipuzkoako Goierri eskualdean dago Itsasondo, Murumendi (868m) mendiaren magalean. Itsas mailatik 160 metrora dago, eta 8.9 kilometro karratu ditu.\nBi zati nagusitan bereizten da herria: N-1 errepide zaharraren ondoan dago herrigune nagusia, Oria ibaiaren ertzean; Murumendi mendiaren magalean mailakaturik dagoen baserri multzoak osatzen du herriaren beste zati garrantzitsua.\nArbel harri ugari dagoen lur eremu zabalen jabe da Itsasondo. Horixe da herriaren ezaugarri nagusietako bat. Iraganean, lur eremu horien ustiapenak garrantzi handia izan zuen herriaren garapenean. Meategi ugari zeuden herrian, eta arbel harria ateratzen zuten haietatik. Egun, meategi zuloen irteerak ikus daitezke.\nN-1 errepidea Legorreta edo Ordizia parean utzi, eta GI-2133 errepidea hartzea da Itsasondora iristeko biderik errazena. \u00a0\nAuzoak.\nIoia.\nItsasondo, Ordizia eta Beasain udalerrien arteko mugek bertan bat egiten dute. Itsasondoko herrigunetik oso urruti, mendi kaxkoan dago, herrigune bertatik ateratzen den pista batean hainbat kilometro goruntz eginda bertaratu daiteke. Izena \"Ioiagoikoa\" (\"Idoiaga goikoa\") eta \"Ioiabekoa\" (\"Idoiaga behekoa\") baserrien goierriko euskarazko \"Ioia\" laburdura da.\nBertan, ingurumen eta biologia ikuspegitik nabarmena den putzu bat dago, Aranzadi Zientzia Elkartea eta Gipuzkoako Foru Aldundiak putzuari buruzko argibidea duen kartela ezarria du.\nIoiatik oinez Murumendi eta Usurbe mendietara joateko oinezko bidezidorra abiatzen da, bai eta \"Arramendi\" baserritik behera Ordiziako herrigunera jeisten dena ere.\nKokaleku lasai honetatik Txindoki, Aralar, Ernio eta Usurbe mendien ikuspegiez goza liteke.\nUrkia.\nBertan, baserri multzoaz gain, elkarte bat, Gurutze Santuaren Baseliza eta frontoia daude; guztia Urkiako enparantzaren inguruan. Auzoaren erdigunetik kanporago iturria eta errota ere badaude. Itsasondoko herrigunetik oso urruti eta leku maldatsuan, mendi kaxkoan dago. Bertaratzeko bi pista daude: bata, laburrena, Itsasondo eta Legorreta udalerrien arteko errepidean dagoen Berostegi auzotik abiatzen dena; eta bestea, Itsasondoko herrigunetik Ioia auzora goruntz abiatzen den pistan, lehenbizikoa baina dexentez luzeagoa dena, bidegurutze batean Ioia auzora doan pista ezkerretara utzi eta Urkiara doan ezkerreko pistatik jarraitu beharra dago. Bertatik Murumendi, Ernio edo Aralarko tontorrak ikus daitezke.\nMaiatzean eta irailean ospatzen dira auzoko jaiak. Maiatzaren 3an eta irailaren 14an Gurutze Deunaren eguna ospatzen da. Egun horietatik hurbilen egokitzen den asteburuetan, ekitaldiak egiten dira Urkian: hamaiketakoa, bazkariak, afariak... Horrez gain, maiatzean, mus eta toka txapelketa egiten da. Irailean, berriz, herri kirolak.\nHistoria.\n1615. urte aldera erosi zion hiribildu titulua Itsasondok Erret Ogasunari, 1399az geroztik Ordizia hiribilduari loturik egon ondoren. Horixe da herriari buruz dagoen lehen agiri berria. Jauntxo feudalek egin zitzaketen gehiegikerien aurrean babesa ematen zien herritarrei agiri horrek; horrez gain, besteak beste, berezko administrazio ekonomikoari eta lurren ingurukoei eusten zion herriak, agiriari esker.\nBozue Handi elkarteko kide ere bazen Itsasondo; Enerio-Aralar mendietako baso eta abeltzaintzarako baliabideen ustiapena kudeatzen zuen erakundea zen Bozue Handi elkartea. 1615ean, Oria ibaiko batura osatu zuen, Arama, Gaintza, Legorreta, Altzaga eta Zaldibiarekin batera. 1845ean hautsi zen batura hori. 1966ko otsailaren 5ean, barruti txikia zela eta diru urritasuna zuela argudiatuz, Itsasondoko udalerriari batzeko eskaera egin zion Altzagak. 1967an onetsi zen eskaera. 1990etik, bi udalerri dira Altzaga eta Itsasondo.\nBehe Erdi Aroan, handiki leinuen multzo txiki batzuk zeuden herrian. Haietako batzuk ganboatarren etxearekin lotzen ziren; Ibarratarrak, kasu. Horiez gain, Rekalde, Etxeberria eta Isasagatarrak zeuden. Azken horietatik dator herriaren izena.\nGarai batean, meategi ugari egon ziren herrian; arbela ateratzen zuten haietatik. Ustiapen horrek eragin nabarmena izan zuen herriaren garapenean. Gaur egun, lan horren arrasto ugari daude herrian: etxe askotako teilatuak arbelezkoak dira, eta meategirako bideak eta meategietako zuloak ere badira. 1970ean itxi zituzten arbeltegiak. Gertaera horrek erabateko aldaketa ekarri zuen herriko bizimoduan eta ekonomian.\nBi zati nagusitan bereizten da herria. N-1 errepide zaharraren bi aldeetara hedatzen den herrigunea da gehien ezagutzen dena. Horrez gain, sakabanatutako baserri ugari daude herrigunetik gora. XX. mendeko eraikinak dira nagusi herrigunean. Jasokundeko parroki eliza da herriko eraikin garrantzitsuenetako bat. Erdi Aroko eraikina da berez, baina gaur egun duen itxura XVI. mendean egin ziren zabalkuntza lanen ondorioa da. Elizak nabe bakarra du, eta gurutzeriazko gangez estalia dago. Koru azpian dagoen atala da eraikineko zaharrena. Elizaz gain, Letrango San Juan baseliza, udal garbilekua eta Otamendiko oinetxea dira beste hiru eraikin aipagarri. 1860ean berreraiki zuten Letrango San Juan baseliza, trenbidea egiteko lanak zirela-eta bota egin behar izan baitzuten eraikin zaharra. Ospe handia zuen ospitalea zen, eta gaixo, ibiltari eta erromes ugariren sendatzeko tokia eta atsedenlekua zen. Herrigunetik urrunago badira beste hainbat eraikin ikusgarri: Iraola Arrese eta Isasaga baserria, esaterako. Besteak beste, Gipuzkoa barnealdera doazen mendi bideak eta Oria ibarraren bidea ikus daitezke azken baserri horretatik. Behobia aldera zihoan Errege bidea zen Oria ibarraren bide hori. Iturria: Gipuzkoako Foru Aldundik 1992an argitaratutako 'Gipuzkoako Gidaliburu Historiko Monumentala'.\nDemografia.\nArbelaren erauzketaren industriari oso loturik egon da Itsasondoko biztanleria. Baserritar eredu batetik zetorren herria industrializatu egin zen XIX.mendearen amaieran eta XX. mendearen lehen hamarkadetan gorako joerari eutsi zion. Gerra Zibila eta gerraostean jaitsierak izanagatik ere, 1970eko hamarkadan goia jo zuen Itsasondoko biztanleriak, mila biztanleko langa igarotzea lortuta.. Ondoren, arbel erauzketa enpresen itxierak bultzatuta nagusiki, beheraka joan zen populazioa hogei urtez. XXI. mendearen lehen hamarkadan berriro hazteari ekin zion biztanle kopuruak eta azken urteetan egonkor mantendu da. 2019an 644 biztanle zituen herriak, horietatik %22,36k 65 urte edo gehiago zituen. Atzerrian jaiotakoak %6,06 ziren.\nEkonomia.\n2017an honela banatzen ziren sektore ekonomikoak herrian: Lehen sektorea, BEGaren %2,5. Bigarren sektorea %67,8. Hirugarren sektorea %26,9. Eraikuntza %2,8.\nPolitika.\n2011ko udal hauteskundeak.\n2011ko maiatzaren 22ko udal hauteskundeetan emaitzen ondorioz, 2011n Itsasondoko alkatea Bilduko Areti Gkika izan zen, greziar jatorriko emakume euskalduna (gaur egun Katalunian bizi da). 2012an Gkikak dimititu egin zuen eta Asier Garro izendatu zuten alkate.\n2015eko udal hauteskundeak.\n2015eko maiatzaren 24ko udal hauteskundeetan botoen %66arekin EH Bilduk bost zinegotzi eskuratu zituen eta Asier Garrok hartu zuen alkate postua. Beste bi zinegotziak aldiz, EAJ-PNVren esku geratu ziren, bozen %27arekin.\n2019ko udal hauteskundeak.\n2019ko maiatzaren 26ko udal hauteskundeetako emaitzetan EH Bilduk botoen %69 lortu zuen, bost zinegotzi eskuratuz. Ordutik, alkatetza I\u00f1aki Aizpururen esku geratu zen. EAJ-PNVk lortu zituen beste bi zinegotziak, botoen %26arekin.\nAlkateak.\nHauek izan dira Itsasondoko azken alkateak:\na Alkateak ez zuen legegintzaldia bukatu.\nb Alkateak ez zuen legegintzaldia bukatu, Eusko Abertzale Ekintzaren hautagai bezala.\nc 2012an Areti Gkika alkateak dimisioa aurkeztu zuen.\nKultura.\nEuskara.\nItsasondoko euskara erdialdeko euskararen (gipuzkeraren) aldaera bat da, sartaldeko euskararen barnean kokatzen den Goierriko euskara, hain zuzen. Urolaldeko hizkerarekin batera osatzen du Sartaldeko azpieuskalkia, baina Urolaldekoan sakonagoa da mendebaleko euskararen eragina. Nortasun beteko hizkera da Goierrikoa, batasun handikoa, nahiz eta gorabeherak badiren mendebaletik ekialdera, hau da, Segura, Zegama eta Legazpitik Zaldibia edo Legorretara. Itsasondo Goierriko euskararen eremuaren erdialde samarrean dago, eta horrenbestez bete-betean ditu Goierriko euskararen ezaugarriak.\n2016an herritarren %84,45 euskalduna zen.\nJaiak.\nJaiak irailaren hirugarren asteburuan dira. 2002ra arte abuztuan ospatzen ziren. Maiatzean eta irailean Urki auzoko jaiak ere ospatzen dira."}
{"id": "6486", "revid": "119347", "url": "https://eu.wikipedia.org/wiki?curid=6486", "title": "Larraul", "text": "Larraul Gipuzkoako erdialdeko udalerri bat da, Tolosaldeko eskualdekoa. biztanle zituen . urtean. Larrauldarren %\u00a090 baino gehiago euskaldunak izanik, Larraul Udalerri Euskaldunen Mankomunitateko (UEMA) kide da.\nIzena.\nHerriaren izena beti \"Larraul\" formarekin aipatu izan da; lehendabiziko aldiz, 1470. urtean.\nEtimologia, berriz, ilun samarra da. Badirudi lehen osagaia \"larre\" edo \"lahar\" dela; eta bigarrena, \"-aul\": ez dirudi \"ahul\" adjektiboarekin zerikusirik duenik. Hala, antzeko eran osatuta egon litezke Nafarroa Garaiko ondorengo hiru toponimo hauek: \"Urraul\" ibarra eta Oleta Orbaibarko aurkintza (\"hur\" [\u00abhurritza\u00bb] + \"-aul\"), \"Basaula\" Ameskoako aurkintza (\"baso\" + \"-aul(a)\"), eta \"Eraul\" Deierriko herria (osagai ezezagun bat + \"-aul\"). Hala ere, hipotesia besterik ez da, froga sendorik gabea.\nLarraulgo herritarrei \"larrauldar\" deritze; eta \"tabako erretzaile\" ezizenaz ezagunak dira, Azkuek jaso zuenez.\nGeografia.\nLarraul Gipuzkoaren barnealdeko herri bat da, eta Aiztondo haranean dago, Tolosaldeko ipar-mendebaldean. Ez dago Bizkaiko itsasoaren ertzetik oso urruti, baina Hernio mendiak (1075 metroko altitudea) eta haren mendilerroak itsasoa ezkutatzen diote. Izan ere, Larraul mendilerro horren hegoaldeko magalen dago, itsas mailatik 225 metro gorago, haranaren hondoan, terraza natural batzuen gainean. Horri esker, nekazaritza izan da bertakoen bizibidea mende askoan. Hostozabalen eta koniferoen basoek hartzen dute Larraulgo lurraldearen zati handi bat.\nUdalerri mugakideak.\nLarraulek mugakide ditu ipar eta ekialdean Asteasu, hegoaldean Alkiza, eta mendebaldean Errezil (Urola Erdia).\nHistoria.\nSortu zenetik, Aiztondoko Alkatetza Nagusiaren kide izan zen, Asteasurekin batera.\n1766an Asteasutik bereizi zen, desadostasunen ondorioz, baina 1840ra arte ez zuen alkate eta udalik izan. \nDemografia.\nGaur egun, Larraulgo biztanleak 250 inguru dira; XX. mendearen bukaeran, ordea, erdia ziren. Izan ere, ordu arte larrauldarrek izandako ekonomia jarduera nagusiak (nekazaritza eta abeltzaintza) nabarmen ahuldu ziren, baina industriak gorantz egin zuen.\n1990eko hamarraldian, hainbat etxebizitza eraiki zituzten bertan: horri esker, herriak susperraldia izan duenez, biztanleen erdia baino gehiago 35 urtetik beherakoa da gaur egun. Biztanle kopurua handitzearen ondorioz, hezkuntzarako, aisialdirako eta herri zerbitzuetarako hainbat jarduera antolatu dira berriro Larraulen.\nHala eta guztiz ere, larrauldar gehienek herritik kanpo egiten dute lan, industrian eta zerbitzuetan.\n2016an herrian bizi ziren 246 biztanleetatik % 10,98k 65 urte edo gehiago zituen. Atzerrian jaiotakoak % 4,47 ziren.\nEkonomia.\n2017an, sektore ekonomikoak honela banatzen ziren: lehen sektorea BEGaren % 4,5 zen; bigarren sektorea, % 5,2; hirugarren sektorea, % 22,4. Eraikuntzan, % 67,9k lan egiten zuen.\nPolitika.\nEgungo Larraulgo Udalbatza 2019ko maiatzaren 26ko hauteskundeetan erabaki zen. Hauteskundeen ondoren, PSE-EE alderdiko Maite Arana \u2014Santurtzin (Bizkaia) jaioa, 1970ean; Donostian bizi da\u2014 hautatu zuten alkate. Izan ere, nahiz eta alderdi horrek 19 boto besterik jaso ez zuen (botoa emateko eskubidea zuten 186 larrauldarren artetik), alderdi horretakoa izan zen Larraulen hauteskunde horietara aurkeztutako hautagai zerrenda bakarra; horrenbestez, PSE-EE alderdikoak dira Larraulgo Udaleko zazpi zinegotziak. Boto emaileak 115 izan ziren; abstentzioa, %\u00a038,17; boto baliogabeak, 1; eta boto zuriak, 95 (%\u00a082,61). PSE-EEkoek nahikoa zuten boto baliodunen %\u00a05 lortzea, alkatetza bereganatzeko; eta boto baliodunen %\u00a018 jaso zituzten.\nKultura.\nEuskara.\nLarraulgo euskara gipuzkeraren aldaera bat da; zehazki, erdiguneko gipuzkeraren barnean dagoen Tolosaldeko euskaraz hitz egiten da. Jasotako datuek diotenez, larrauldarren %\u00a092,09 euskaldunak dira, eta euskararen erabilera %\u00a080,06koa da.\nEustaten arabera, 2016an euskaldunak % 88,71 ziren."}
{"id": "6487", "revid": "48990", "url": "https://eu.wikipedia.org/wiki?curid=6487", "title": "Lasarte-Oria", "text": "Lasarte-Oria Gipuzkoako ipar-ekialdeko udalerri bat da. 1986an sortu zen, Lasartek (Hernani eta Urnietako auzoa izana) eta Oriak (Andoain eta Urnietako auzoa izana) bat eginda.\n1950-1980 bitartean biztanleriak hazkunde azkarra izan zuen, Michelin lantegira eta inguruko beste enpresetara lan egitera Espainiatik etorritako immigranteekin bereziki. biztanle zituen . urtean\nIzenaren jatorria.\nUdalerriaren izen ofiziala Lasarte-Oria da. Udalerriak bi hirigune historiko ditu: Lasarte (1986 arte, Urnieta eta Hernaniren esku) eta Oria (1986 arte, Urnieta eta Andoainen menpe). Biak batzearen ondorioz sortu zen oraingo udalerria 1986an.\nManuel Lekuonaren arabera, \"Lasarte \"izenaren etimologia \"lats arte\" da, hots, \u00abubideen arteko lekua\u00bb adierazten du. Euskal Herrian leku asko daude Lasarte izenekoak, hala nola Gasteizko herri txiki bat eta Bizkaiko Igorreko auzo bat.\n\"Oria\" izena Oria ibaiaren izenetik dator, eta hirigune hau ibaiaren ondoan kokatzen da. Oriako herritarrei \"oriatar\" deritze, eta Lasartekoei \"lasartear\".\nGeografia.\nLasarte-Oria Donostialdeko udalerria da, Donostiatik 8 kilometrora, Oria ibaiaren eskuin ibarrean, altuera ertain-baxuko lur eremuetan. Lurraldearen herena urbanizatuta dago, ibar osoa harturik. Ekialdeko beste bi herenak larreek eta konifero basoek osatzen dute, itsas mailatik 330 metro baino gutxiagoko garaieran.\nErrepide-sare trinkoa dago udalerrian. Madril-Irun bitarteko A-1 autobiak (lehengo N-1 errepidea) zeharkatzen du eta irteerak ditu Orian nahiz Lasarten, eta gertu du Errekaldeko errepide-korapilo nagusia. Donostiarako trenbidea dago, Euskotren bidez, handik Bilbo eta Hendaiarainoko loturekin. Autobusez linea erregular zuzenak ditu Usurbil, Hernani eta Astigarragara eta Tolosa-Donostia lineako ibilbidean dago, guztiak TSST konpainiarekin.\nBi gune, herri bat.\nLasarte-Oria udalerria Lasarte eta Oria herriak batzetik sortu zen. Lehena Donostia, Usurbil, Hernani eta Urnieta arteko mugan zegoen, eta bigarrena Urnieta eta Hernani herriei zegokien. Bi guneak garapenez eta hazkundez ezberdinak izan ziren. XIX. eta XX. mendeetan jasan zuten garapena industriari lotuta egon da. Orian, Hilados eta Tejidos de Oria (1848) enpresak zeuden eta Lasarten Michelin (1934). Gaur egun, bi guneek hiri-eremu jarraitu bakarra osatzen dute.\nAuzoak.\nINEren arabera, bost auzo ditu Lasarte-Oriak:\nMugakideak.\nIparraldean, Donostia; hegoaldean, Andoain; ekialdean, Hernani eta Urnieta; eta mendebaldean, Usurbil eta berriro Donostia (Zubieta enklabea) mugakide ditu.\nHistoria.\nLasarte Erdi Aroan sortu zen Donejakue bideen elkarguneko hirixka moduan. Hirixka hori gaur egungo hiriaren erdigunea da. Batzen ziren bideak Irun, Astigarraga eta Hernanitik zetorren Frantziako bidea eta Urnietatik zetorren Nafarroako bidea ziren. Lasarten beste bide bat zegoen Andatza mendia igaro eta Azpeitira iristen zena. Hirixka hura San Pedro lehengo ermitaren inguruan biltzen zen, gaur egun, eliza denaren inguruan. Hirixka hartan Lasarte familiaren (geroago, Okendo deituraz ezagunak) dorretxea zegoen, eta baita hainbat etxea ere. Dorretxeak eman zion izena hirixkari XIX. mendea bitartean.\n1180an, Antso Jakituna Nafarroako erregeak Donostia hiria fundatu zuen eta forua ere eman zion. Lasarte Donostiaren menpe geratu zen. Hurrengo mendeetan, eskualdeak herri berriak sortzen joan ziren eta Donostiatik bereizten. 1371n Usurbil sortu zen, eta 1380an Hernani. Lasarten ez zen horrelakorik gertatu eta Hernaniren menpeko auzo, Usurbil eta Donostiatik gertu zegoena, izaten jarraitu zuen. \n1615ean, Urnieta sortu zen Hernani, Donostia eta Aiztondoko Alkatetza Goreneko lurren baturatik. Urnietaren lurrak Lasarteraino iristen ziren. Lasarte-Oria Hernani, Andoain, Donostia eta Usurbil artean geratu zen. Okendotarrek Lasarten zuten oinetxea, egun artean ere eraldaturik zutik dirauena. Antonio Okendo amirala bertara erretiratu zen 1663 ondoren bizitzako azken urteetan, baita bertan hil ere.\n1736an, Hernanik Lasarteri auzo-alkatea, kartzela eta eskola jarri zizkion. XIX. mendean, Espainiako Independentziaren Gerrako britainiar zalditeria bertan kokatu zen, eta Karlistaldian herrian lapurretak izan ziren. 1860an, Lasartek 583 biztanle zituen. Horietatik 450 Hernanikoak ziren eta gainerakoak Urnietakoak. 1916an, ibaiaren mendebaldeko ibarrean, Zubietako lurretan, baina Lasartetik gertu, Donostiako Udal Hipodromoa eraiki zen. Espainian dauden lau hipodromoetatik bat da, eta han zaldi-lasterketak egiten dira udan. Hipodromoa Donostiako turismoari eta goi-mailako gizarteari lotuta egon da. Hala ere, denboraren poderioz, sozialki garrantzia galdu du, egun zaldi-lasterketek bertan jarraitzen duten arren.\nDonostiako Udal Hipodromoa Donostiako udalerriaren barnean dago. Hala ere, Lasarte-Oriatik gertu egonda, hipodromoa lasartearren historia, kultura eta ondasunaren zati da. Donostiako Nazioarteko Krossa ere bertan egiten da. Horregatik, hainbatek, Lasarteko hipodromo bezala ere ezagutzen du.\n1930ean, Lasarte inguruan (Hernani eta Usurbil bitartean) Michelin izeneko pneumatiko fabrika eraiki zuten. Enpresa hura eskualdeko industria garrantzitsuena bilakatu zen, eta lasartear askori eman zien lana. Espainiako Gerra Zibilaren ondoren, Lasarte-Oriak izan zuen hazkundearen erantzulea da.\nOria da udalerri honetako beste gune historikoa. Izena zuzenean ibaiaren izenetik dator. Oria Lasarteren hegoaldean zegoen, Oria ibaiko arroa bukatzen zen lekuan, eta goitik zetozen errekak batzen ziren lekuan. Landa-auzoa zen hasiera batean eta Aiztondoko Alkatetza Nagusiari zegokion. 1615ean, Urnietakoa izatera igaro zen. Bere garrantzia 1848an handitu zen Brunet ehun-enpresa eraiki zenean. XIX. mende bukaeran, enpresak garrantzi handia hartu zuen eta 400 langile izatera iritsi zen. Oria gune industrial bilakatu zen eta langile-etxe ugari eraiki ziren bertan. Soziologikoki langile eta komunisten gune bilakatu zen, eta \"Errusia Txikia\" izena eman zitzaion. Langile-etxeak XIX. mendean suntsitu egin ziren, egoera okerrean zeudelako. Langile-etxeak zeuden tokian babes ofizialeko etxeak eraiki ziren, baina aurretik zeuden langile-etxeen estiloari eutsi zioten.\n1950, 1960 eta 1970eko hamarkadetan, Lasarte-Oriako biztanleria asko hazi zen, Euskal Autonomia Erkidegotik kanpotik etorritako immigrazioaren ondorioz. Hainbat fabrika egotea (Michelin, Hilaturis, Tejidos del Oria, ATC, Bianchi...) eta Donostiatik hurbil egotea lagungarri izan zen horretan. 1970eko hamarkadaren erdialdetik aurrera, krisi ekonomikoaren ondorioz, biztanleriaren hazkuntza eten egin zen. Testuinguru horretan sortu zen egungo egoera soziologikoa Lasarte-Orian.\nLasarte-Oriak hazkunde handia izan zuen, batez ere, XX. mendean, Hernaniko lurretatik atera eta Usurbil eta Donostiako lurretan barneratu baitzen. Lasarte batez ere Urnietako lurretara ere zabaldu zen. Beraz, \"bost udalerritako herri banatua\" bihurtu zen. Hernanitik atera eta Urnietan zehar zabaldu zen. Lasarte eta Oria guneak batu egin ziren.\nUdalerria ez izatea arazo handia zen herritarrentzat, Hernanira edo Urnietara joan behar zutelako udal tramiteak egitera. Ondorioz, auzo-mugimendu bat sortu zen Hernanik eta Urnietak lurrak uztea zuena helburu, Lasarte-Oria sortzeko. Donostiak eta Usurbilek ez zuten lurrik utzi, baina Andoainek Oria hegoaldeko mendi ingurua utzi zion modu sinbolikoan. Udalerriaren sorrera herritar askok babestu zuten; ez, ordea, baserritarrek, landa-gunean bizita, harreman gehiago zutelako Hernani eta Urnietarekin udalerri berriarekin baino.\nNahiz eta egun jende ugarik udalerriari Lasarte deitzen dion, gogoan hartu behar da berezko izena Lasarte-Oria dela. Izen horrek historiako egoerari egiten dio erreferentzia, non bi gune bereizi baitzeuden: Oria eta Lasarte. Bi guneek, ados egonda, Lasarte-Oria eratu zuten.\nEkonomia.\nLasarte-Oria hiri-udalerri da eta bertan zerbitzuek eta sektore industrialak pisu handia dute. 2017an honela banatzen ziren sektore ekonomikoak herrian: Lehen sektorea BEGaren %0,1. Bigarren sektorea %27,9. Hirugarren sektorea %61,1. Eraikuntza %10,9.\nHerriko industria garrantzitsuena Michelin pneumatiko fabrika da, Lasarte-Oria eta Usurbil artean dagoena. Orian, industria poligono bat dago eta bertan tamaina erdiko enpresa batzuk daude.\nEuskal Industria Katalogoaren arabera, Lasarte-Orian honako enpresa hauek 50 langile baino gehiago dituzte:\n\"Urbil\" merkataritza gunea ere garrantzitsua da. 2000. urtean inauguratu zuten, eta Usurbilgo lurretan dago. Hala ere, Lasarte-Oriatik hurbilago dago, eta herritar askok han egiten dute lan.\nDemografia.\nUdalerri txikia da azaleraz eta bere lur gehienak hiri-lurrak dira. Horrek Gipuzkoako biztanle dentsitate handienetakoa duen udalerri bihurtzen du.\n2019an 18.825 biztanle zituen herriak, eta horietatik %24,35ek 65 urte edo gehiago zituen. Atzerrian jaiotakoak %10,54 ziren.\nBiztanleriaren bilakaera.\nGaur egun, Lasarte-Oriako biztanleriaren %35 bakarrik Euskal Autonomia Erkidegotik kanpokoa bada ere, espainiar Estatuko beste eskualde batzuetatik joandakoak asko dira, bereziki 50 urtetik gorakoen artean, %50. Horiei atzerrian jaiotakoak gehitu behar zaizkie. Gazteen artean, ordea,kanpoan jaiotakoen kopurua txikia da, gehienek Lasarte-Oria edo eskualdea dute jaioleku. Lasarte-Oriatar gehienek arbasoak Euskal Autonomia Erkidegotik kanpo izatea esanguratsua da soziologikoki: langile eta industria tradizioak eragin handia izan zuen Lasarte-Oriako alderdi sozialistaren sorkuntzan eta horregatik, Lasarte-Oria sozialisten feudoa izan da beti, hau da, euskal nazionalismoak indar gutxiena duen udalerria dugu Gipuzkoan.\nPolitika.\nUdal hauteskundeak.\nAna Urtxuegia (PSE-EE) izan zen Lasarte-Oriako alkatesa udalerriko sorreratik aurrea 24 urtez jarraian, 1986tik 2010 arte. Urte hartan beste postu bat hartu zuen Eusko Jaurlaritzaren bidez.\nJes\u00fas Mar\u00eda Zaballosek (PSE-EE) bere ordez jardun zuen alkate moduan 2010-11an. Ondoren, Pablo Barrio Ram\u00edrez (EH Bildu) izan zen alkatea, 2011tik 2015era. \n2015eko udal hauteskundeen ondoren, Jes\u00fas Zaballos (PSE-EE) hautatu zuten Lasarte-Oriako alkate.\n2019ko udal hauteskundeetan hauek izan ziren emaitzak: PSE-EEk 3.881 boto. EH Bilduk 2.398 boto. EAJk 1.549 boto. Podemos-IU-Equok 966 boto. PPk 387 boto. Jesus Zaballos izendatu zuten alkate.\n2019ko abenduan Jesus Zaballos alkateak dimisioa eman zuen, arrazoi pertsonalengatik. Agustin Valdivia izendatu zuten alkate.\nAlkateak.\nHauek izan dira Lasarte-Oriako azken alkateak:\na 1986. urtean Lasarte-Oria udalerri bihurtu zen Lasarte (1986 arte, Urnieta eta Hernaniren esku) eta Oria (1986 arte, Urnieta eta Andoainen menpe) batzearen ondorioz.\nb Alkateak ez zuen legegintzaldia bukatu.\nc Alkateak ez zuen legegintzaldia bukatu.\nKultura.\nEuskara.\nLasarte-Oriako euskara gipuzkeraren aldaera bat da, erdiguneko gipuzkeran kokatzen den Beterriko euskara, hain zuzen. Koldo Zuazoren arabera, Beterri izan da euskalkiaren bihotza. Zehatzago esanda, Iru\u00f1ea eta Gipuzkoako itsasbazterra lotzen duen ardatz zatia. Aspaldikoa da ardatz hori, eta haren aldamenetan sortu eta indartu ziren zenbait hirigune. Ardatz horren indarra inguruetara zabaldu zen, eta zabaldutako gaien artean dago hizkera ere. 2016an herritarren %45,37 euskalduna zen.\nKirola.\nLasarte-Oriak kirol probetan tradizio handia du.\nHerriko kiroletan zaharrena eta tradizio handiena duena zaldi-lasterketa da. 1916an, Donostiako Hipodromoa inauguratu zen, Lasarte-Oriako erdigunetik 100 metrora dagoena, Oria ibaiaren beste aldean, eta Donostiako Zubieta auzoko lurretan. Hala ere, gertutasunagatik eta Lasarte-Oriarekin izan duen harremanagatik Lasarteko Hipodromo ere deitzen zaio. Eraiki eta 90 urtera, zaldi-lasterketak egiten jarraitzen da udan zehar. Urteekin hipodromoak donostiarren bizitza sozialean indarra galdu duen eta jada ez dago XX. mendeko lehen zatiko goi-gizartearen agerraldirik, baina oraindik ere udako igande arratsetan hainbat pertsona biltzen dira zaldi-lasterketak ikusteko. Hipodromoa bertan dagoenez, Lasarte-Oriako inguruetan hainbat ukuilu daude.\nTradizio handiko beste kirol bat atletismoa eta zehazkiago krossa da. Hipodromoan duela hamarkada batzuetatik Donostiako Nazioarteko Krosa ospatzen da. Bertan irabazi dutenen artean Emil Z\u00e1topek eta Mariano Haro daude. Urriko azken igandean, beste kross bat dago udalerrian, Lasarte-Oria Bai Krossa eta izaera herrikoiagoa du.\n1920 eta 1930eko hamarkadetan, Lasarte-Orian automobilismo lasterketak egin ziren. Lasarteko Zirkuitua Espainiako Sari Nagusiaren egoitza izan zen 10 aldiz. Gerra Zibila egon zen garaian lasterketak ez ziren egin. Lasarteko Zirkuituak errepidez hirigunea zeharkatzen zuen eta baita Andoain, Urnieta eta Hernani ere. Helmuga, tribuna nagusia eta boxak Lasarte eta Oria artean zeuden (garai hartan bi guneak bereizita zeuden). Zirkuituko zati batek gaur egun \"Zirkuitu Ibilbidea\" izena darama.\nLasarte-Orian tradizioan golfa ere erroak egina da. Hasiera batean (1910-1969), Real Golf Club de San Sebasti\u00e1n Lasarten kokatu zen, baina geroago, Hondarribiara eraman zuten. Lasarteko golf zelaia udalerriaren iparraldean zegoen, Usurbil eta Hernani (gaur egun Lasarte-Oria dena) artean, egun Atsobakar eta bere ondoko parkea dauden lekuan. Auzoko bi plazek (Golf Plaza eta Caddie Plaza) gertaera hau gogoratzen dute. Orduan oso kirol elitista zen arren, lasartear eta oriatar askok gazte garaian zelaiko caddie moduan ibili ziren. Horregatik, gaur egun herrian zaletasun handia dago golfaren inguruan. Gaur egun, udalerrian badago golf talde federatu bat, \"'Caddies Club Lasarte-Oria\". 100 bazkide ditu eta zelairik ez izan arren, Lasarte-Orian golfaren tradizioa mantendu egiten dute.\nAisia.\nHipodromoa Donostiako Zubieta auzoan badago ere, Lasarte-Oriarentzat garrantzitsua da. Inguruko mendietatik ibilbideak egin daitezke bai txirrindaz bai zaldiz (hipodromoan zaldi-gurdi bat aloka daiteke).\nGastronomia.\nLasarte-Orian Martin Berasategiren jatetxe ospetsua dago, gaur egun, Espainian Michelin Gidan hiru izar dituzten zazpi jatetxeetako bat."}
{"id": "6488", "revid": "77002", "url": "https://eu.wikipedia.org/wiki?curid=6488", "title": "Lazkao", "text": "Lazkao Gipuzkoako hegoaldeko udalerri bat da, Goierri eskualdeko herri jendetsuenetan hirugarrena, biztanle baititu. Aralar mendilerroaren magalean dago, eta Oria ibaira doan Agauntza errekak zeharkatzen du herria. Itsas mailatik 160 m gorago kokatua, 11,4\u00a0km\u00b2 ditu.\nDokumentuetan jaso den aipu zaharrena 1053koa da, eta ingurunea populaturik zegoela adierazten du. 1950 eta 1970eko hamarkaden artean izan zuen biztanleria hazkunderik handiena, industrializazioaren eraginez. 1980ko hamarkadatik aurrera hazkundea egonkortu egin zen.\nGeografia.\nAuzoak.\nLazkao udalerriak hiriguneaz gain hiru auzo ditu:\nHistoria.\nArmarria.\nLazkaoko udalerriko armarria honela osatzen da: \nOlaberriakoaren ia berdina da, baina koloreak aldatuta, garai batean Olaberria Lazkaoko Kontzejuko auzoa baitzen.\nLazkanotarren Etxea.\nLazkanotarren etxea edo jauregia, Lazkaoko noblezia-leinua da. Oinaztarren buruzagiak, Lazkaoko elizen eta Ataun eta Zumarragako herrien ugazabak izan ziren. Gaztelako Erregeen zerbitzura jarduteagatik izan ziren ezagunak. Etxe honen ondorengoek Valmedianoko Markes eta Infantadoko Dukea tituluak lortu zituzten, hala nola espainiar erregeek emandako hainbat titulu.\nGerrak.\n1792an, Suitzako erregimentuko batailoia Lazkaon.\n1792ko azaroaren 16an, Gipuzkoako probintziak Lazkaoko udalari ofizio idatzia bidali zion D. Antonio Ricardo Carrillo kapitain jeneralaren izenean. Horrek zioen Gipuzkoako probintzian biltzekoak zirela Kataluniako boluntarioen batailoia (800 gizonez osatua), Toledoko infanteriako 2. batailoia (indarrez aurrekoaren parekoa zena), Redingo suitzarrak eta Kataluniako infanteria, errege bidean ziren herriak babestera. Suitzarren errejimentuko batailoietako bat, gainera, Bergaran izango omen zen eta bestea, berriz, Ordizian eta Lazkaon. Toro eta Leongo miliziak Loiolan izango omen ziren, Kataluniako boluntarioak O\u00f1atin, Infanteria arineko errejimentua Tolosan eta Toledoko 2. batailoia Gasteiztik Hernanira joatekoa omen zen. Probintziak Gipuzkoako herri guztiei, eta batez ere hemen aipatuei, armada eta soldadu haiei beharrezkoak zitzaizkien eraikin eta laguntza emateko eskatzen zien.\nNahiz eta Konbentzioko Gerra bukatu, lasaitasunik ez.\nXIX. mendearen hasiera ere ez zen lasaia izan. Nahiz eta Konbentzioko Gerra amaitu, egonkortasun eza nabaria izan zen. 1801eko abuztuaren 18an, adibidez, Andreas Grijalbok Burgosa zeramatzan bi presok Donostiako kartzelatik alde egin zutela eta, eskutitza jaso zuten Lazkaon galdetzen zuena ea presook han zeuden eta hala izan ezean, non zeuden begira zezaten agintzen zuena. Gerra eta gerrate garaiek egoera aldatu egiten dute. Zenbaitek gerra egitea bizimodu hartu zuten. Egonkortasun ezeko giroak aurrera egiten zuen neurrian, lapurretak eta liskarrak gero eta nabarmenagoak izan ziren.\n1808an, Iberiar Penintsulako Gerra Lazkaon.\n1808tik aurrera, Iberiar penintsulako Gerraren hotsak ozenagotuz joan ziren. Herria, espainiar herria, ez zen Napoleonen agindupean jarraitzeko prest eta altxatzen hasi zen. Egoera horri aurre egiteko, Frantziatik errefortzuak, soldaduak etortzen hasi ziren, penintsula gerra eszenatoki bihurtuz. 1808ko uztailaren 15ean, Donostian, Jose Maria Soroa Soroak eta Manuel Joaquin Uzkangak, probintziaren izenean, honela esan zioten Lazkaori (herriak frantses tropei sostengua eman ziezaien, Elgoibarren 1808ko ekainaren 9an onartutako dekretu baten bitartez): 2.000.000 erreal beharko zirela gerrako gastuei aurre egiteko, eta horiek lortzeko zerga bilketa zuzenik ezin egingo zela (egoera hartan bertakoek zituzten baliabideak eskasak ziren). Herri bakoitzak bi epetan eman ahal izango zuela zegokiona (uztailaren 30ean eta irailaren 30ean), Lazkaoren kasuan 4.337 errealeko diru kopurua. Eta herriek beharrezkoa zen dirua lortu ahal izateko, jabetzak saltzen eta galtzen hasi beharko zutela udalek (horien trukean jasotako dirua gerrako gastuak ordaintzeko erabiliko zela). Hala ere, dekretuak dekretu, Lazkao ez omen zen beti ordaintzeko unean behar bezain arin ibili.\n1809ko uztailean, adibidez, Probintziak zegokion ordainketa egiteko erregutu zion (horrela egin ezean, probintziako zenbait mandatari heriotza-zigorrera kondenatuak izateko arriskuan ere egon baitzitezkeen). 1808ko irailaren 2an, Probintziak Lazkaori abisua eman zion: Tolosan 3.000 soldadu frantses bazirela (zalduneriakoak zati handi batean eta igarotzen ari ziren tropetako kideak gainontzekoak.\nTolosari Gerrako komisarioak biltegiak, labeak eta laurehun ohe eskatu zizkion. Tolosak ezin izan zion, ordea, behar horri erantzun eta Diputazioari eskatu zion laguntza, eta hark, berriz, inguruko herriei, tartean, Lazkaori. Lazkaok, ordea, ezin zuela lagundu esan zuen. Ezinezkoa zitzaiola. Aurreko urtean \"Villafranka\"k egin ziola eskaria eta hari utzi zizkiola zituen koltxoi eta mantak. Geroztik, gainera, Lazkaon bertan tokia egin behar izan zieten soldaduei,eta bertan ere oheak falta zirenez, ingurukoei eskatu beharrean aurkitu ziren. Eta ingurukoek, ezin zietela lagundu, eurek ere \u201cVillafranka\u201dri utziak zizkietela eta (erantzun hau 1808ko irailaren 8an eman zen). Ez zen txantxetakoa izan oheena: azaroaren 21ean, Probintziak deia egin zion berriro ere Lazkaori. Oherik ematen ez bazuten, soldaduak bertara bila joango zirela.\nHorrela, 1808ko abenduaren 1ean, berriz, Probintziak Lazkaori frantses jeneral batek egindako gaztiguaren berri eman zion: armada berria zetorrela eta Tolosara haragia bidaltzeko, bestela arpilatzeak-eta gerta zitezkeela. \u201c\"94 Raldes de carne Res viva\"\u201d eskatzen zizkieten. 1809tik 1813ra bitartean, Probintzia gerrako gastuei aurre egiteko moldatu behar izan zen. Gizonek prest egon behar zuten gerrarako, eta etsaiekin batu zirenak zaintzen jarraitu beharra izan zuten etengabean. Horren adibide, Joaquin Mitxelenak, probintziako kontseilari izan eta poliziaz arduratzen zenak, Thouvenot baroiarengandik jaso zuen oharra (1811ko maiatzaren 30ean): \u201c\"que le remita mensualmente una lista expresiva de los sugetos, que han dexado sus hogares para reunirse a las quadrillas con sus nombres, los de los pueblos de su naturaleza, su estado, edad, profesion u oficio, dias de su salida, vuelta a sus casas, y si son o no indultados anteriormente\"\u201d.\nLazkao eta haren inguruan, gerra gogorkien 1813ko ekainetik abuztura bitartean bizi izan zen, baina azarora arte ez zen izan normaltasunik. Nola egin aurre horri guztiari? Herriaren ondasun zirenak salduz eta jabetza pribatu izatera pasa zitezen erraztuz. Gehiegi luzatu gabe, 1809tik 1819ra bitartean, Lazkaoko udalak saldutakoak ditugu honako hauek: Izagirreazpiko terrenua; Txentakadiko gaztainadiak; Zearrako gaztainadia; Amiribia etxea; Lapurzuloko gaztainadia; Erdikotrozoako gaztainadia; Umarkeriako hariztia; Otamendiazpiko gaztainadia, Urbarandian itxituraz mugatua zegoena; eta Altusoloburuko hariztia. Horiek guztiak 1810 eta 1811. urteen bitartean saldu ziren.\nNor ziren errenta gehien zutenak, beraz diru gehien aurreratu zutenak, eta horregatik herri-lurren zati handienaren jabe egin zirenak? Besteak beste, honako jaun eta andere hauek: Juan Zeberio, Maria Abaria, Juan Bauptizta Beriztain, Jose Maria Lardizabal, Martin Ignacio Intsausti, Fermin Iztueta, Francisco Aldanondo, Juan Ramos Etxave, Manuel Matias Arana eta Jose Antonio Ubila. Orain artean aipaturiko gastuez gain, kontzejuek, baita Lazkaokoak ere, dirutan ere ordaindu zuten bere herriko mutilak soldaduskara joan ez zitezen. Adibide gisa dugu Probintziak ordainagiri gisa udalari ematen dion idatzia: \u201c\"He recibido de la N. y L. Villa de Lazcano la cantidad de dos mil docientos cincuenta reales de vellon por lo que ha correspondido en el reparto del donativo gracioso ofrecido a S.M. en lugar del servicio personal para el reemplazo del Ej\u00e9rcito, por el tercer plazo correspondiente al 30 de mayo \u00faltimo seg\u00fan lo acordado por esta M.N. y M.L. Provincia de Guipuzcoa en la Junta II\u00aa de las Generales celebradas en la N.y L. Villa de Azpeitia en el a\u00f1o pr\u00f3ximo pasado. San Sebasti\u00e1n, 9 de Junio de 1819\"\u201d.\nJakina denez, euskal probintzietako mutilek ez zuten derrigorrezko soldadutzarik egin beharrik. Horren ordez, beren lurrak defendatzeko prestatzen ziren eta borroka beti horien muga barruetan egiten zuten, eta aldi berean, Koroa behar gorrienean zegoenean, diru-laguntzak ematen zizkioten euskal probintziek (probintzia bakoitzak bere herrietan biltzen zuen dirua). Modu berean, probintzia barruko preso eta polizien ardura ere probintzia bakoitzarena zen (eta horietako herri bakoitzarena). Elizbarrutiko agiritegian gordetzen da 1819ko abuztuaren 5ean osatutako zerrenda, zeinetan azaltzen den mutilak soldaduskara joan ez zitezen Koroari eman beharreko donatiboa zein den.\nGerrarteko Bakea (1814-1820), Hirurteko Liberala (1820-1823).\nNahiz eta Independentzia Gerra 1813an amaitu, 1820ra bitartean Fernando VII.a ez zen liberalen indar eta intentzioez fio, eta beti saiatu izan zen bere aldeko indar militarrak gordetzen. Hegoaldeko euskal probintzietan ere tertzio bezala ezagun zirenak mantendu egin ziren, bai eta indartu ere. Horiek, 1823tik 1833ra bitartean, batez ere, sendotu ziren, eta laster hastekoa zen gerratean, karlisten aldean hartu zuten parte. 1828an, berriz, arazoa sortu zen Lazkaoko udalaren eta Foru Aldundiaren artean. Izan ere, tertzioak nork gobernatu behar zituen erabakitzeko ez ziren ados jartzen. Diputazioan horretaz arduratzen zen Jose Joaquin de Gorosabelek tertzio guztiei dei egin zien: \u201c\"para dejar arreglado todo lo concerniente al servicio de mis tercios, a los Reyes Ns. Ss\"\u201d. Maiatzaren 29an Silvestre Txintxurretakoak agindua emana zuen tertzioak Tolosan bil zitezen, arropak hartzera eta erregeren guardiei ongi etorria egitera.\nOn Jose Astigarraga omen zen partidaren bigarren komandantea. Lazkaon bertako tertzioez arduratzen zena, berriz, On Jose Ignacio Arregikoa. Astigarragak Arregiri Gipuzkoako Foru Aldundiaren aginduaren berri ematen zionean, hark ez zuela beteko erantzungo zion, arautegiko 21. artikuluaren arabera, tertzioek ezin zutela inongo herri babesik gabe utzi eta ezin zietela dei arbitrarioei nolanahi erantzun. Ekainaren 1eko idazki batean, berriz, udalak dio, herriak bere tertzioen gaineko boterea galduz gero, erabaki ahalmena galduz gero, gorputz militar batez hitz egiten ariko zirela (tertzioak herriari lotutako gorputz bezala ulertzen zituzten). Tertzioak mantentzeaz gain, Espainiako erakundeetatik Hirurteko Liberalaren ondoren, kontrol zorrotza ezarri zen errejimen liberalaren aldeko izandakoak zaintzeko.\nHala, Kantabriako Purifikazio Juntak, 1826ko martxoaren 14an dei egin zuen Lazkaora, Juana Munduatekori buruz galdezka. Izan ere, hark semea, Juan Cruz Ibarguren, Gipuzkoako boluntarioetako kide izan omen zuen. Dei berean, haien emazte-amak, pobre gisa, 1820ko martxoaren 7aren aurretik eta ondoren zein jarrera izan zuen galdetzen zitzaion Lazkaoko Kontzejuari.\nEkonomia.\nLazkaoko ekonomia, gorabehera askoren ondorio.\n\"Hainbat eta hainbat izan dira Lazkaoko ekonomian mugimenduak sortu dituzten faktoreak. Nekazaritza jarduerak, industriak... ere garrantzia izan dute ekonomian\" \nEuskal Herri osoan bezala, Lazkao udalerriaren historia ekonomikoa nekazaritza eta abeltzaintzari lotuta egon da hasierako garaietatik. XVIII. mendetik jasotako datuen arabera, herria jardunean zeuden baserriz osatuta zegoen gehiengo handi batean (apaiza, mediku eta botikariaren etxeak izan ezik). Alde batetik, etxerako jana lortzeko era guztietako barazki eta fruituak landatzen ziren: garia, artoa, sagarrak, lekaleak, barazkiak\u2026; eta bestetik etxeko abereentzako jana: arbia, alpapa\u2026 \nInguruko mendietan, Urbaraundin eta Iruremendin kasu, egurra ateratzen zuten eraikin, gurdi edo ikatzetarako. Aralar mendian kobre-meatzeak ere bazeuden. Basoetan ehiza ugari egiten zen, azeri, erbinude, basurde, orein\u2026 eta ibaietan arrantza, amuarrainak, barboak, aingirak harrapatzen ziren. \nXX. mende hasierako Lazkaoren baserritar izaera ez da soilik nekazaritzaren garrantziaren ondorio, aitzitik industri sektorearen ahuleziaren ondorio ere bada. 1915ean Lazkaoko industri jarduera hiru lantegitara mugatzen zen: gurdiak eraikitzeko, aroztegi mekanikorako eta ferrak egiteko lantegiak. Egoerak bere horretan jarraitu zuen 1936ko Gerra Zibila arte.\n1940ko hamarkadaren amaieran hasi eta mendearen bigarren erdian izandako iraultza demografikoak Lazkaori, Euskal Herriko beste udalerri askori bezala, benetako iraultza ekarri zion. Lazkaon biztanleriaren hazkundea apartekoa izan zen; 1950 eta 1975 urteen artean Lazkao izan zen Gipuzkoan hazkunde handiena izan zuen bederatzigarren udalerria. \nEsan bezala, aparteko hazkunde horrek Lazkaon benetako \"iraultza\" eragin zuen, bai paisaian, bai kulturan eta baita eguneroko bizimoduan ere. Hazkundea bi faktoreren ondorio izan zen: hazkunde naturala eta immigrazioa.\nImmigrazioaren garrantzia.\nHazkunde naturalaren garrantzia ukatu ezin bada ere, immigrazioa izan zen hazkunde horren zalantzagabeko protagonista. Immigrazio honen arrazoia 50, 60 eta 70eko hamarkadetako boom ekonomikoa izan zen. Euskal ekonomiaren bilakaera onak Espainiako gainbeheran zeuden hainbat eskualdetako milaka pertsona Euskal Herrira erakarri zituen bizimodu hobe baten bila. Boom ekonomiko horren eragile nagusiena industria izan zen, modernizazio prozesuari ateak zabaldu baitzizkion.\nIndustriaren bilakaera.\nLazkaon XX. mendeko lehen erdian berrogeita hamar enplegu industrial eta lantegi txiki zeuden. 1975ean industri sektore sendoa zuen herriak: hogeita zazpi lantegi eta 1.098 lanpostu zituen. Ildo horretan Lazkaoren eta Goierriko eskualdearen arteko harreman irekia azpimarratzea ezinbestekoa da (aipagarria da CAF enpresaren protagonismoa). \n1970eko hamarkadatik aurrera egoera egonkortu egin zen: biztanleria 5.000 biztanle inguruan finkatu zen. Bestalde, industriak krisi eta birmoldaketa prozesu gogorra jasan badu ere, egun zalantzarik gabe esan daiteke Lazkao industri herria dela. Ibabeko industri gunea eta Zubierrekako gunea, zabaldu berria, egoera honen testigu garbiak dira. \nIndustri jardueraren nagusitasun horren ondoan azpimarratzekoa da hirugarren sektoreak gero eta garrantzi handiagoa duela, bai biztanleriari begiratuz eta baita ekonomi jarduerari dagokionez ere.\nEgungo egoera.\nBeste garai batzuetan indartsu eta nagusi izan diren nekazaritza eta abeltzaintza beste maila batean gelditu dira: egun Lazkaomendira mugatzen dira jarduera hauek eta Lazkaoko biztanleria okupatuaren %2k bakarrik hartzen du zati bertan. Horrelakoa da mende amaierako Lazkao; demografikoki herri egonkorra, baina bizia; herri industriala eta modernoa; bere nortasuna gordetzen duen herria baina eskualdeari ateak irekitzen dizkiona; azken batez, bizi-kalitatea eta bertako gizon-emakumeen arteko bizikidetza hobetzeko erronkari aurre egin nahi dion herria; XXI. mendeko lazkaotarrek osatutako herria.\n2017an sektore ekonomikoak honela banatzen ziren herrian: lehen sektorea BEGaren %0,9, bigarren sektorea %33,5, hirugarren sektorea %47,4. eraikuntza %18,3.\nDemografia.\nDokumentuetan aurkitu eta guregana iritsi den Lazkao izenari erreferentzia egiten dion aipu zaharrena 1053. urteko idatzi batekoa da.Dokumentazioak jakinarazi digu XI. menderako Lazkao populatutako esparrua zela, eta, mende horren bigarren erdian, Diego Gonzalbez de Lazcano edo de Arramendi familiak bizi zirela bertan.\nXII. mendeko ibarren gizarte maparen barruan, Lazkao Areriako eta Ozkueko ibarrek banatzen zuten. Egoera horrek herrixka sortzera, menditik jaistera, habitat berri bat ezartzera eta lurrak luberritzera eraman zuen eta batik bat aipagarria da hazkunde demografikoa, esparru tradizionala ere gainditu zuena, eta gune egonkorrak sortu zituena.\nUrruneko garai haietatik mendez mende izandako garapenaren ondoren, 1900. urtean 947 biztanleko herria genuen. Ordutik hona, abiadura ezberdinean izan bada ere, biztanleria nabarmen hazi da. Hala, lehen hamarkadetan 1900-1930 (biztanleria 947tik 1.588ra pasatu zen) hazkuntza nahiko moderatua gertatu zen; batez ere, inguruko beste herrietakoekin alderatuz gero.\nAurrerago, 1930-1950 (1.588tik 1.817ra) artean, hazkuntza erritmo hori oraindik pittin bat moteldu zen. Hala, XX. mendearen lehen zatian biztanleria mende hasierakoaren bikoitza izatera apenas iritsi zen.\nAldaketa nagusiena 1950. urtetik aurrera gertatu zen, 1975. urtera arte iraun zuena. Ordura arte migrazio oso txikia izan zen, inoiz negatiboa izatera ere iritsi zena, baina 1950 eta 1970 urteen artean izandako \"boom\" industrialarekin batera, migrazio tasa oso handiak gertatu ziren. Urte horietan hazkuntza oso azeleratua izango da, eta populazioa ia hirukoiztu egin zen. 1980. urtetik aurrera, migrazioa dezente gutxitu zen eta hazkuntza erritmoa berriro ere makaldu egin zen.\n1983. urtean erroldatutako biztanle kopuruen gailur bat gertatu zen (5.309). Harrezkero, biztanleak pixkanaka gutxitzen joan ziren. XXI. mendearen lehen hamarkadan populazioak berriro hazteari ekin zion, eta bigarren hamarkadan 5.400 biztanleren bueltan ari da mantentzen.\nEgun, Lazkao biztanle kopururik nagusiena biltzen duen herriguneak eta bertako lurzoruetan barreiatutako baserriek eta auzo txikiek osatzen duten 5.400 biztanle inguruko herria dugu. Eustat-en arabera 5.549 biztanle zeuzkan 2019an.\nPolitika.\nHauteskundeak.\nAtal honetan, Lazkaon ospatu diren azken udal, foru, erkidego, estatu eta Europa mailako hauteskundeetako emaitzak ikus daitezke.\nAlkateak.\nHauek izan dira Lazkaoko azken alkateak:\nUdala.\nErakundeak.\nLazkaoko Udalak, honako erakunde ezberdinetan parte hartzen du: Gipuzkoako Ur Kontsortzioa, Erinio-Aralar Mankomunitatea, Sasietako Mankomunitatea, GOIEKI, Tolosako Hiltegi Mankomunatua, Goierri Beheko Industrialdea, Goierriko Herrien Ekintza Fundazioa, Aralar Parke Naturala, GOIMEN, Ikaslan, EUDEL eta Drogomenpekotasun Batzordea.\nUdaltzaingoa.\nLazkaoko Udaltzaingoa (baita ere gaztelaniaz \"Polic\u00eda Municipal de Lazkao\"), udalerriko segurtasunaz arduratzen den udal-polizia da. Honako betebeharrak betetzen ditu udaltzaingoak: trafikoaren antolaketa, jakinarazpenak, obren kontrola, azoka eta galdutako objektuak. Bestelako gauzetarako Beasaingo ertzain-etxea. \nUdaltzaingoaren telefonoa: 943 08 80 80\nUdaltzaingoak lau agente ditu, bi auto eta motor bat. Udaltzaingoaren armarria, Lazkaokoaren berdina da, baina fondo urdinarekin.\nJustizia administrazioa.\nUdaletxean bertan bake epaitegia dago, eta Ataun, Olaberria, Idiazabal eta Lazkao bake epaitegi barrutiko buru da. Lazkao Goierriko beste udalerriak bezalaxe, Tolosako barruti judizialera atxikituta dago.\nKultura.\nEuskara.\nLazkaoko euskalkia gipuzkera da, eta Goierriko euskararen ezaugarri gehienak edo denak biltzen ditu. Indartsu ageri dira gipuzkeraren bereizgarri gehienak. Hala ere, Euskal Herriko erdigunetik zabaldu den hainbat berrikuntza Lazkaora ere iritsi dira, eta nabariak dira mendebaleko euskararen zenbait ezaugarri, indartsuago edo ahulago.\n2016an euskaldunen kopurua %64,67 zen.\nLazkaon dago Maizpide euskaltegi-barnetegia.\nHezkuntza.\nLazkaok hezkuntza-zentro bakarra du: San Benito Ikastola, HH, LH, DBH, eta Batxilergoa heziketa eskaintzen da bertan. Halaber, antzerki tailerra, hizkuntza akademia eta garraio zerbitzuak eskaintzen ditu.\nEraikinak \"Euskadi enparantza\"n daude, plaza ondoan, eta 3 futbolerako zelai eta saskibaloirako hainbat kantxa ditu bere eremuan.\nGaztelekua ere badauka herriak.\nLazkaoko Martxa.\n2002ko herriko festetan, San Prudentzioetan alegia, lehen aldiz jo zen Lazkaoko martxa izenekoa San Benito ikastolako umeek jo zuten. Herriko musikari Jabier Muruamendiarazek konposatutakoa zen. Partiturak ez zuen letrarik eta herritarrek izatea eskatu zioten Muruarmendiarazi. Honela kontatzen du Andres Barandiaranek:'Iazko jaietan Jabier Muruamendiaraz musikariak herriko martxaren doinua konpasatu zuen. Ordura arte danborradak ez zuen martxarik izaten eta hutsunea betetzeko asmoz doinua egin zuen, oso dotorea, gainera. Joan den urteko danborradan hitzez galdetu zioten herrian, eta orduan agindu zuen aurten hitzak izango zirela. Nire laguna da Jabier eta nire kontura utzi zuen letrarena.'2003ko apirilaren 27n Lazkaoko martxa Andres Barandiaranek moldatutako hitzekin jo zen aldiz; San Benito ikastolako umeen danborradan hain justu.\nLazkaoko Beneditarren Fundazioa.\nLazkaoko Beneditarren Fundazioa, \"Lazkaoko Beneditarren Fondoa\" deiturikoa gorde, osatu, garatu eta gizartearen esku jartzea helburu duen erakundea da.\nJaiak.\nAstotxo Eguna.\nErrege Egun ondorengo lehen igandean ospatzen da.\nUrtean behin, Errege Egun ondorengo lehen igandean, Lazkaoko herrigune historikoa Judean bihurtzen da eta ia berrehun lazkaotarrek, Egiptorako Ihesa antzezten dute, non Herodes erregeak 2 urtetik beheko ume guztiak hiltzeko agindua ematen duen. Jose, Maria eta Jesusen laguntza bakarra astotxo bat da, eguneko protagonista.\n1652 urtean hasi zen tradizio hori. Maria de Lazcano andreak, Antonio Okendo almirantearen emazteak, nahi izan zuen antzezpen hau egitea Lazkaoko moja zistertarren komentuan, berak aurretik eraikitzea bidali zuena. Antzezpena irudiekin egiten zen eta urte askoz, irudi horiek bisitatzea eta mojek egiten zituzten obleak jatea zen ohitura, noiz gaur egun oraindik saltzen dituzten.\nUme talde bat ibiltzen da fruta, barazki eta ogi postuetan zehar, eta bien bitartean, Herodesen soldaduek, beraien zaldietan, dena zaintzen dabiltza. Geroago, Errege Magoak iristen dira Betleemera. Momentu zirraragarriena Herodesen sarrerarekin hasten da.\nSan Migel.\nIrailaren 29an ospatzen da. \nGauean afari herrikoia izaten da plazan musikarekin."}
{"id": "6489", "revid": "63274", "url": "https://eu.wikipedia.org/wiki?curid=6489", "title": "Leaburu", "text": "Leaburu Gipuzkoako ekialdean eta Tolosaldeako eskualdean dagoen landa-udalerri euskalduna da, UEMA mankomunitatearen kidea dena.\n biztanle zituen . urtean.\nGeografia.\nMugakideak.\nIparraldean Ibarra eta Belauntza, hegoaldean Altzo eta Lizartza, ekialdean Gaztelu eta mendebaldean Tolosa udalerriak mugakide ditu.\nAuzoak.\nBi auzo nagusitan banatuta dago herria: Alde batetik Leaburu jatorrizko herrigunea da, landa-girokoa eta parrokia-eliza eta udaletxearen aldean bildutakoa. Bestetik, Txarama Araxeseko ibarrean dago. Jatorriz, Oletako zubiaren inguruan zeuden baserriek osatzen zuten, Altzorako bidean. XIX. mendean paper-fabrika sortu zuten ibaiaren ondoan eta horrek lan egitera jendea erakarri zuen.\nGaur egun, herriak Leaburu-Txarama izena batzuetan hartzen du.\nInguru naturala.\nAraxes ibaiak udalerria zeharkatzen du Lizartzatik etorrita eta Tolosarako bidean, Erroispe mendiaren magalean.\nHistoria.\nEuletxara mendixkan erromatar kanpamendu militar bat aurkitua dute arkeologoek, Manu Ceberio eta Izaro Quevedo buru. \"Agger\", \"fossa\" eta kontra\"-aggerra\". Egituren ezaugarriak ikusita (txikia, irregularra,\u2026) \u201c\"castellum\"\u201d motako gotorleku bat zela, ehunka soldadu aterpetzeko egin zela uste dute ikertzaileek. Iltzeak \"agger\"-aren gainean jaso dira, eta ustezko egurrezko egitura baten aztarnak izan daitezke. \nBaina dagoeneko, historiaurrean erabili zen ere, azaldutako silexeko xafla txiki batek erakusten duenez.\n1374an Tolosarekin bat egin zuen, eta 1845 arte lotura mantendu zuten.\nAzkenik, 1966 urtean Gaztelu herriarekin batu zen Leaburu-Gaztelu udalerria osatzeko, baina 1995 urtean banandu eta udalerri bereizia osatu zuen berriro.\nDemografia.\n2019an 363 biztanle zituen, horietatik %21,76k 65 urte edo gehiago zituen. Atzerrian jaiotakoak %12,4 ziren.\nEuskara.\nLeaburuko euskara gipuzkeraren aldaera bat da, erdiguneko gipuzkeraren azpieuskalkian kokatzen den Tolosaldeko euskara, hain zuzen. %83.53 da herriko biztanleria euskalduna, eta %62.8 euskararen erabilera.\nPolitika.\n2011ko udal hauteskundeak.\n2011ko maiatzaren 22ko hauteskundeetako emaitzen ondorioz Leaburuko alkatea Bilduko Maria Luisa Uzkudun Etxenagusia izan zen. \n2015eko udal hauteskundeak.\n2015eko udal hauteskundeetan hauek izan ziren emaitzak: EH Bilduk 109 boto. Leaburuko independenteek (Bide Berriak) 94 boto. Luixa Uzkundun (EH Bildu) izendatu zuten alkate.\n2019ko udal hauteskundeak.\n2019ko udal hauteskundeetan hauek izan ziren emaitzak: EH Bilduk 117 boto. Leaburuko independenteek 77 boto. Joxe Ramon Eizagirre izendatu zuten alkate.\nEkonomia.\n2017an honela banatzen ziren sektore ekonomikoak: Lehen sektorea BEGaren %2,1. Bigarren sektorea %48,5. Hirugarren sektorea %43,7. Eraikuntza %5,8.\nKultura.\nJaiak.\nEkainaren 29an herriko jaiak ospatzen ditzute, San Pedroak."}
{"id": "6490", "revid": "9346668", "url": "https://eu.wikipedia.org/wiki?curid=6490", "title": "Legorreta", "text": "Legorreta Gipuzkoako herrialdeko udalerri euskaldun bat da, Goierri eskualdekoa. 2021. urtean 1440 biztanle zituen.\nIzena.\nEtimologia.\nIzenaren etimologia oso eztabaidatua da, argia ez delako. Badirudi, Legorretak \u00ableku lehorra\u00bb esan nahi duela. Hasiera duen \"legor\" izenak, lehorra dena adierazten du, eta amaieran duen kasuak \"-eta\" tokia edo lekua esan nahi du.\nHerritarrak.\nLegorretako herritarrak \"legorretarrak\" dira. Halere, Goierriko kultura herrikoian, \"pikuak\" edo herriko hizkeran \"pikuk\" deitzen zaie.\nGeografia.\nMugakideak.\nMugakide ditu iparraldean Albiztur eta Tolosa, ekialdean Ikaztegieta, Orendain eta Baliarrain, hegoaldean Altzaga eta mendebaldean Itsasondo udalerriak.\nInguru naturala.\nOria ibaiak udalerria zeharkatzen du, eta horrekin bat egiten dute Zubi\u00f1a, Zazpiturrieta eta Aldabe ibaiadarrek.\nKlima.\nLegorretan, udak erosoak dira, neguak oso hotzak eta bustiak, eta urte osoan lainotuta egoten da. Urtean zehar, tenperatura normalean 3 \u00b0 C-tik 25 \u00b0 C-ra aldatzen da, eta oso gutxitan jaisten da -2 \u00b0 C-tik behera edo 31 \u00b0 C-tik gora igotzen da.\nHistoria.\nSorrera.\n1399an Ordiziarekin batu zen, eta bien arteko lotura 1615 arte luzatu zen.Azkenean, 1615. urtean Legorretak Ordiziarekin zuen batasun hori hausten du. Eta hala bere historia berekaxa egiten hasten da. Legorretak \"Herri Noble eta Leial\" titulua jaso zuen 1615eko otsailaren 4ko Errege pribilegioaren indarrez. Horretarako, bertan bizi ziren 108 familien artean 25 dukat ordaindu behar izan zizkioten Erregeari eta beste 150 eskriturengatik (Serapio Mujika historialariak kalkulatu zuenez 7.425 pta, baina 1918ko pezeta).\nAro Garaikidea.\n1845ean alkateak eta sei zinegotzik osatzen zuten udalbatza.\nPolitika XX. Mendean.\nXIX. Mendearen amaiera aldera Legorretako hauteskunde perfila, erdibana banaturik zegoen aukera monarkiko alfonsinoen (alderdi liberal konstituzionala eta alderdi liberal kontserbadorea) eta aukera tradizionalisten artean (aukera karlista eta integristak). Alderdi Liberala izango da Legorretan botoen gehiengoa lortuko duena.\n1918. urteko hauteskundeetan, Eusko Alderdi Jeltzalea (Comuni\u00f3n Nacionalista Vasca izenpean) irtengo da indarrez Bizkaian eta Gipuzkoan. Legorretak 55 boto emango dizkio, Karlisten atzetik. Hurrengo urtean, Legorretan lehen indarra izatera helduko da.\nII. Errepublika.\nPrimo de Riveraren diktaduraren ondoren, Alfonso XIII.ak egoera baretzeko, 1931ko Apirilaren 12an, udal hauteskundeak ospatuko dira. Udal hauteskunde horietan, Errepublikarren gehiengoak hiri garrantzitsuenetan Alfonso XIII.a Espainiatik kanporatzea eragin zuen, honenbestez, 1931ko apirilaren 14an Espainiako II Errepeublika aldarrikatu zen.\nLegorretako emaitzek ez zuten Errepublikarren gehiengoa isladatu, izan ere, eskubi monarkikoek 6 zinegotzi lortu zituzten eta integristek bat.\nGerra Zibila.\n1936-1939ko Gerra Zibilak, bere eragina izan zuen Legorretan. Legorretako udal demokratikoaren azken bilera, Uztailaren 6an izan zen. \nHilaren 26an Berastegi hartu ondoren, tropa nazionalek bere erasoa Zaldibia, Abaltzisketa eta Gaintzara zuzendu zuten. Abuztuaren 5ean, Aldaba jada kontrolatua zuten, eta Abuztuaren 11rako eskualde osoa menpean hartu zuten. \nDemografia.\n2020. urtean Legorretak 1.421 biztanle zituen. Horietatik %22,00k 65 urte edo gehiago zituen. Atzerrian jaiotakoak %12,06 ziren.\nEkonomia.\n2017an honela banatzen ziren sektore ekonomikoak herrian: Lehen sektorea BEGaren %1,5. Bigarren sektorea %63,3. Hirugarren sektorea %32,4. Zerbitzuak %2,8.\nPolitika.\n2003ko Udal Hauteskundeak.\n2003ko maiatzaren 25ko hauteskundeetako emaitzen ondorioz Legorretako Alkatea, EAJko Xabier Iraola izan zen.\n2007ko Udal Hauteskundeak.\n2007ko maiatzaren 27ko hauteskundeetako emaitzen ondorioz Legorretako Alkatea, EAEko I\u00f1aki Oiarbide izan zen.\n2011ko Udal hauteskundeak.\n2011ko maiatzaren 22ko hauteskundeetako emaitzen ondorioz Legorretako alkatea Bilduko Bakartxo Mendez izan zen.\n2015ko Udal hauteskundeak.\n2015ko maiatzaren 24ko hauteskundeetako emaitzen ondorioz Legorretako alkatea EH Bilduko Zelai Amenabarro Goikoetxea izan zen.\n2019ko Udal hauteskundeak.\n2019ko maiatzaren 26ko hauteskundetako emaitzen ondorioz Legorretako alkatea berriro ere, Zelai Amenabarro Goikoetxea izan zen.\n2019ko udal hauteskundeetan hauek izan ziren emaitzak: EH Bilduk 452 boto. EAJk 334 boto. PSE-EEk 24 boto. Zelai Amenabarro izendatu zuten berriro alkate. 2020ko apirilean Garikoitz Maizek hartu zuen alkate kargua behin behinean, Amenabarroren haurdunaldi baja zela eta.\nAlkateak.\nHauek izan dira Legorretako azken alkateak:\na Alkateak ez zuen legegintzaldia bukatu.\nb Alkateak ez zuen legegintzaldia bukatu, Eusko Abertzale Ekintzaren hautagai bezala.\nc 2020an Zelai Amenabarro alkateak haurdunaldi baja hartu zuen.\nEuskara.\n2016an herritarren %72,26 euskalduna zen.\nLegorretako euskara gipuzkeraren aldaera bat da. Zehatzago esanda, sartaldeko gipuzkeran kokatzen den Goierriko euskara da herrikoa. Urolaldeko hizkerarekin batera Sartaldeko azpieuskalkia osatzen du Goierrikoak, baina Urolaldekoan sakonagoa da mendebaleko euskararen eragina. Nortasun beteko hizkera da Goierrikoa, batasun handikoa, nahiz eta gorabeherak badiren mendebaletik ekialdera, hau da, Segura, Zegama eta Legazpitik Zaldibia edo Legorretara. Ataungoa ere berezia da, ziurrenik, bakarti samar eta Nafarroako mugan dagoelako. Abaltzisketak eta Ikaztegietak Tolosaldearekin lotura egiten dute, eta Urretxuk eta Zumarragak, berriz, Goierri eta Urolaldearen artekoa."}
{"id": "6491", "revid": "135395", "url": "https://eu.wikipedia.org/wiki?curid=6491", "title": "Leintz Gatzaga", "text": "Leintz Gatzaga Gipuzkoako hego-mendebaldean dagoen udalerri txikia da, Arabako mugan, Debagoiena eskualdean biztanle gutxien daukan udalerria dena.\n14.7\u00a0km\u00b2-ko azalera du eta biztanle zituen . urtean. Bi auzune nagusi ditu, Goiherri eta Olaun izenekoak.\nIzena.\nLeintz Gatzaga izenak herriaren inguruan dauden gatzaga garrantzitsu batzuetan du jatorria. Dorletako gatzaga horiek izan ziren herriaren sorreraren arrazoi Erdi Aroan. Gaur egun ez dira komertzialki esplotatzen eta museo baten egoitza osatzen dute.\nIzenaren beste zatiak, Leintz, herria kokatuta dagoen haranean du jatorria. Haranaren izenaren jatorria ez dago argi, ordea. Filologo batzuek diotenez latinetiko jatorria izan lezake. Gatzaga hitzak berriz, gatza dagoen tokia esan nahi du.\nAntzinako dokumentuek diotenez, herriaren gaztelaniazko lehen izena Salinas de L\u00e9niz izan zen. 1087an herriaren sorrera ofizialaren aurretik, Galindo I\u00f1igez, I\u00f1igo Lopez Bizkaiko kondearen semeak, donazio hori egin zion Donemiliagako monasterioari.\n1980ko hamarkadan, herriak bere izen ofiziala gaztelaniatik euskarara aldatu zuen, Leintz Gatzaga izenera alegia.\nGeografia.\nLeintz Gatzaga hiribildua Deba ibaiaren goi-ibarrean dago kokatua, ibaiaren iturburutik oso hurbil eta ibarra ixten duten mendien ekialdeko hegala leuntzen den leku batean. Arlaban mendatetik oso hurbil dago eta, horregatik, hauxe da Gipuzkoan Erdi Aroan fundatutako hiribilduetatik garaiena (600 m). Leku oso aproposa da, gainera, Deba ibarra Arabako lautadarekin eta Gaztelako goi-ordokiarekin komunikatzeko.\nIparraldean Eskoriatza, hegoaldean Arratzu-Ubarrundia (Araba), ekialdean Barrundia (Araba) eta mendebaldean Aramaio eta Legutio (Araba) mugakide ditu.\nHauek dira herriko auzoak: Goierri, Olaun, Andra Mari eta I\u00f1urrieta.\nHistoria.\nIzena ematen dioten gatzagak erromatarren garaitik ezagunak ziren, Erdi Arotik gutxienez ustiatu ziren, eta eurak dira hiribilduaren sorreraren arrazoi nagusia, 1331an gertatu zena, Alfontso XI.ak hiri-gutuna sinatu ondoren. Garai hori baino lehen, Aitzorrotzeko gazteluaren menpe zeuden baserriak eta herrixkak zeuden (Zuritza, Labidea, Gaztelueta eta Beginarro).\nGatzagen kontrolak garrantzi ekonomiko handia zuen, eta hainbat borroka piztu zuen. 1374an, Beltr\u00e1n de Guevara O\u00f1atiko konte boteretsuak bereganatu zituen, oinaztar eta ganboatarren arteko gerraren baitan. Horren ondorioz, 1334, 1371, 1492 eta 1498an suteak izan ziren. Jaun feudalen menpe egon zen herria 1493 arte, errege-erreginen eskuetara itzuli zenenean. Kontearen dorretxea bota eta bere ordez Elexalde jauregia eraiki zuten. Mugakidea izanik, Gipuzkoaren zati bihurtu zen 1496an, Arabako Ermandadearen barruan egon eta gero.\nXVII. mendean Errege-erreginen Bidea eraiki zuten, Espainia eta Frantzia lotzen zituena. Honek aurrerabidea ekarri zion herriari, bertatik errege-erreginak eta handikiak igaro zirelarik. Ostatuak, bentak eta bestelako zerbitzuak eskaini ahal izan zituzten. Horren lekukoa da hein handi batean gaur egun herriak duen itxura.\nHala ere, egoera estrategiko honek guduak ekarri zizkion herriari XVIII. mendearen amaieratik XIX. mendean zehar, Konbentzio Gerran, Espainiako Independentziaren Gerran eta Karlistaldietan. Besteak beste, Santa Kruz apaizak frantziarren aurka egindakoa 1811an edo Arlabango Gudua 1836an.\nEtxegarateko mendatearen errepidea 1851an zabaltzeak gainbehera ekarri zion herriari, 1864an zabaldutako Madril-Irun trenbideak areagotuta. Krisialdi ekonomiko latza suposatu zuen honek guztiak.\nArkitektura.\nHiribilduaren planoa oso erregularra da, jendea bertara bizitzera joan aurretik planifikatu baitzen. Lauki itxura du eta kale batek elkarzutik mozten dituen beste kale paralelo batzuen inguruan egituratua dago. Hiru kale nagusi ditu, ipar-ekialde zentzuan orientaturik eta sestra-kurbekiko paralelo antolaturik: Arrosario kalea, Santiago kalea eta horren jarraipena den Pilar kalea eta oso aldatua dagoen Gurutze kalea. Garai batean Araba aldera joateko bide zaharrak, \"Errepidea\" izenekoak, kale horiek mozten ditu, hiribildu osoa ere ekialde-mendebalde norabidean mozten duela.\nEremu honen mugak hauek dira: iparraldean gaur egun Gasteizera doan errepidea. Mendebaldean Arrosario kaleko etxeen atzeko aldeak, Gebara jauregia barne, eta, hortik, San Inazio ateak eta aipatutako etxeen atzeko aldeek markatzen duten lerroa. Hegoaldean hirigunea eta baratzeak banatzen dituen bidearen bazterrean dagoen pareta. Eta ekialdean eskola publiko zaharrak eta udaletxeak eratzen duten etxadiaren atzeko aldeko muga.\nHiribilduaren barruko aldea mehelindun etxez osatua dago. Etxe horien neurriak erregularrak dira eta etxadi bikoitzak osatzen dituzte hirigunearen erdian (Arrosario kalea eta Santiago/Pilar kale arteko etxadia) eta bakunak, berriz, aldeetan. Etxe hauek, garai honetako guztiak bezala, fatxada estua dute eta sakonera handiko lurzatietan eraikiak daude. Beren atzeko aldeak karkabara ematen dute eta bertatik argia sartzen zaie.\nHiribilduaren beheko aldea ez dator bat eskema horrekin (Gurutze kalea). Bertan izandako hirigintza aldaketak handiagoak izan dira eta, ondorioz, jatorrizko planoa hondatu egin da eremu horretan: etxadi oso batzuk desagertu eta beste zenbait berri eratu dira. Era berean ipar-ekialdeko izkina ere asko aldatu da, orubearen egonkortasun eza dela eta. Bertan garai bateko harresiaren zati bat ere berreraiki da, baina Erdi Aroko hiribildu zaharraren planoa asko aldatu da. Elizaren kokapenak ere hausten du eskema ortogonala; erdi-erdian dago, ardatza IE-HM aldera desbideratua duela. Beharbada, hiribilduak bizi izan dituen berreraikuntza ugarietakoren baten hirigintza-plangintzari egokitzeko egingo zuten horrela.\nHiribilduetan oso espazio libre gutxi izaten dira, baina hor ia-ia hutsaren hurrengoak dira. Salbuespen bakarra Pilar kalea eta San Millan elizaren atzeko aldea elkartzen diren gunea da. Bertan plazatxo bat dago, kaleak eta elizak orientazio desberdina dutenez, angelu bat eratzen da eta.\nDemografia.\nXX. mendean gainbehera demografikoa jasan du herriak industrializaziotik kanpo gelditu baitzen. Hori dela-eta, eskualdeko inguruko udalerrietara joan ziren biztanle ugari lan bila. Azken urteotan Gatzagak biztanle igoera txiki bat eduki duen arren, oso jendarte zahartua dauka herriak gaur egun.\n2019an 250 biztanle zeuzkan herriak. Horietatik %22k 65 urte edo gehiago zituen. Atzerrian jaiotakoak %6,4 ziren.\nPolitika.\n2019ko apirileko udal hauteskundeetan zerrendarik ez zen aurkeztu. Sei hilabete beranduago ospatu ziren hauteskundeak, eta Gatzagako Hautesle Elkartea izan zen aukera bakarra eta 99 boto lortu zituen. Eugenio Otsoa izendatu zuten alkate.\nEkonomia.\n2017an honela banatzen ziren sektore ekonomikoak herrian: Lehen sektorea BEGaren %7,3. Bigarren sektorea %7,4. Hirugarren sektorea %84,5. Eraikuntza %0,8.\nEuskara.\nLeintz Gatzagan Debagoieneko euskara hitz egiten da, mendebaldeko euskalkiaren aldaera.\n2016an herritarren %80 euskalduna zen.\nOndasun nabarmenak.\nHiribilduaren planoan bi eraikin aipagarri baino ez daude: batetik, Soran etxea, gaur egun jauregi urbanoa, atzeko aldeko karkaba hausten duena kale txiki bat eratzeko eta; bestetik, Gebara jauregia, mugen barruan sartu dena, nahiz eta harresiz kanpo egon, hiribildua babesteko egituretako bat baita, gaur egun baserri eta kale giro artean dagoen jauregia izan arren.\n1996ko martxoaren 12an, Eusko Jaurlaritzak \"monumentu-multzo\" izendatu zuen Leintz Gatzagako Hirigune Historikoa, Sailkatutako Kultura Ondasuna. Monumentu zibilen artean aipatzekoak dira:\nHerrigunetik kanpo, azkenik, badaude hiru leku interesgarri:\nAipagarriak diren beste eraikin batzuk:"}
{"id": "6492", "revid": "219", "url": "https://eu.wikipedia.org/wiki?curid=6492", "title": "Lizartza", "text": "Lizartza Gipuzkoako ekialdean eta Tolosaldeako eskualdean dagoen udalerri euskalduna da, UEMAko mankomunitateko kide. . urtean biztanle zituen.\nGeografia.\nInguru naturala.\nAraxes ibaiak zeharkatzen du udalerria Leitzaldetik etorrita eta Tolosarako bidean doala.\nHistoria.\n1374an Lizartzak Tolosarekin bat egin zuen. Horrela, handikiekiko babesa lortu nahi zuen Lizartzak, garai hartan zegoen guda giroan. \n1802an lortu zuen Lizartzak hiribildu izaera.\nDemografia.\n2019an 647 biztanle zituen herriak. Horietatik %21,64k 65 urte edo gehiago zituen. Eta atzerrian jaiotakoak %9,65 ziren.\nPolitika.\n2015eko udal hauteskundeetan Euskal Herria Bildu koalizioak gehiengo osoa eskuratu zuen, alde handiz. Emaitzen ondorioz, Leire Gordo Castro hautatu zuten alkate.\n2019ko udal hauteskundeetan EH Bilduk 296 boto eta zazpi zinegotziak lortu zituen eta Equok 33 boto. I\u00f1aki Azpiroz (EH Bildu) izendatu zuten alkate.\nEkonomia.\n2017an honela banatzen ziren sektore ekonomikoak herrian: Lehen sektorea BEGaren %1,8. Bigarren sektorea %61,9. Hirugarren sektorea %34,4. Zerbitzuak %1,8.\nOndarea.\nEraikin erlijiosoak\nBaserriak\nBestelakoak\nHistoriaurrea\nEuskara.\n2016an herritarren %83,97 euskaldunak ziren.\nLizartzan hitz egiten den euskara gipuzkeraren barne dagoen Tolosaldeko euskarari dagokio. Tolosarekin batera, hogeita zortzi herrik osatzen dute Tolosaldeko hizkerari dagokion hiztun komunitatea. Eskualdeko berezko hizkera horren erabilera maila herrialde osoko handienen artean dago.\nNolanahi ere, euskarari dagokionez, alde handiak daude udalerri jendetsuen eta txikien artean. Ia erabat euskalduntzat har daitezke herririk txikienak. Euskaldun kopururik txikiena zeukan udalerrian ere, Zizurkilen, euskalduntzat zuten beren burua biztanleen % 64k."}
{"id": "6493", "revid": "71145", "url": "https://eu.wikipedia.org/wiki?curid=6493", "title": "Mutiloa (Gipuzkoa)", "text": "Mutiloa Gipuzkoako hegoaldeko landa-udalerri bat da, Goierriko eskualdekoa. biztanle zituen . urtean.\nGeografia.\nUdalerri mugakideak.\nMutiloak mugakide ditu iparraldean Gabiria eta Ormaiztegi; hegoaldean Zerain eta Segura; ekialdean Idiazabal; eta mendebaldean Legazpi (Urola Garaia).\nAuzoak.\nHerrigune nagusia parrokia-elizaren, udaletxearen eta plazaren inguruan bilduta dago. Gaur egun, biztanle guztien %20, gutxi gorabehera, bertan bizi da.\nBeste auzuneen artean, Lierni aipatzekoa da, izen bereko baselizaren inguruan osatua baitago. Mutiloarren %10 barne hartzen du.\nGainerako biztanleak (%\u00a070) auzo hauetan banatzen dira:\nHistoria.\n1144. urteko dokumentu batean aipatzen da lehen aldiz Mutiloako herria. Segurako herriaren mende egon zen Mutiloa 1384. urtetik 1615. urtera, Filipe III.a Espainiako erregearen eskutik hiri-gutuna jaso zuen arte.\nEkonomia.\nEkonomia-jarduera nagusiak industria (eraikuntza, janari-industria; langileen %\u00a058,4) eta nekazaritza (bazka-landareak, barazkiak, ardiak eta behiak; langileen %\u00a025,75) dira. Langile askok inguruko herrietako industrietan lan egiten du, eta baserriko lanak bigarren lanbide ditu.\nHonela banatzen ziren sektore ekonomikoak 2017an: lehen sektorea BEGaren %13,7; bigarren sektorea %2,3; hirugarren sektorea %77,3; eta eraikuntza %6,6.\nPolitika.\n2019ko udal hauteskundeak.\n2019ko udal hauteskundeetan Mutiloako Herri Kandidaturak 128 boto lortu zituen. I\u00f1aki Ugalde aukeratu zuten alkate, bosgarren aldiz.\nAlkateak.\nHauek izan dira Mutiloako azken alkateak:\nDemografia.\n2019an 250 biztanle zituen herriak, horietatik %20,8k 65 urte edo gehiago zituen, eta atzerrian jaiotakoak %1,6 ziren.\nEuskara.\nMutiloako biztanle ia guztiak euskaldunak dira. Eustaten arabera, 2016an herritarren %85,17 zen euskalduna."}
{"id": "6494", "revid": "9002823", "url": "https://eu.wikipedia.org/wiki?curid=6494", "title": "Olaberria", "text": "Olaberria Gipuzkoako hegoaldeko udalerri bat da, Goierri eskualdean. biztanle zituen . urtean, eta 6,92 km2. \nUdalerriak bata bestearengandik urrunduak dauden bi herrigune ditu: mendi gorenean, jatorrizko landa eremuko herrigunea; eta behealdean, N-1 errepidearen alboan, industria eremuko Ihurre langile klaseko auzoa.\nIzena.\n\"Olaberria\" izenaren bukaerako \"\u2013a\" artikulua da. Hortaz, udalerriaren izena erabiltzean, honako hau da bidea: \"Olaberria, Olaberriarekin, Olaberrian\"...; baina \"Olaberriko, Olaberritik, Olaberrira\"... Era berean, izen honek bere azken \"\u2013a\" galtzen du ondoan beste determinatzaile bat edo adjektiboa daramanean; adibidez: \"Olaberri maitea, Olaberri osoan, Gure Olaberri hau\"...\nGeografia.\nOlaberria Beasainek, Lazkaok eta Ordiziak osatzen duten hirigunearen hego-mendebaldean dago kokaturik, Donostia eta Gasteiz lotzen dituen N-1 errepideak eta Beasain Zumarragarekin lotzen duen GI-632 errepideak bat egiten duten tokitik hurbil. 300 metro inguruko garaiera duen muinotxo baten gainean dago. Muinoak Oria ibaia du iparraldean, eta ekialde zein mendebaldean Oriaren bi ibaiadarrek inguratzen dute. Hegoalderantz muinoak Atxartiko Gainaren mendilerroarekin egiten du bat.\nAuzoak.\nGaur egun, Olaberriak bi herrigune ditu, biak ere nortasun eta klase sozial ezberdinekoak: \nBi auzo nagusi horiez gainera, hiru auzo txiki daude:\nHistoria.\nErdi Aroan, Areriako Bailararen barruan zegoen lurralde hau, orduko Lazkao, Gabiria, Zumarraga, Ezkio-Itsaso eta Arriaran (Beasain) herrixkekin batera. Garai hartan, \"Zeba\" izen zaharra zuen; izan ere, \"Olaberria\" izenak aurrekoa ordezkatu zuen XV. mendearen bigarren erdialdean.\n1804ko urriaren 15ean herria ofizialki Lazkaotik banandu zen.\nDemografia.\nXX. mendearen lehen erdialdean biztanle kopuru egonkorra mantendu ondoren, 1950eko eta 1960ko hamarkadetan Olaberriak hirukoiztu egin zuen populazioa, 1.500 biztanle inguru ere izan zituen. Ordutik aurrera gainbehera hasi zen eta XX. mendearen bukaerarako 900 biztanle inguru zituen. XXI. mendearen hasieran hazkundeari ekin zion berriro. 2019. urtean 914 biztanle zituen, horietatik %27,02k 65 urte edo gehiago zituen eta atzerrian jaiotakoak %8,97 ziren.\nEkonomia.\n2017an honela banatzen ziren sektore ekonomikoak: Lehen sektorea BEGaren %19,7. Bigarren sektorea %79,6. Hirugarren sektorea %19,7. Eraikuntza %0,5.\nPolitika.\n2011ko udal hauteskundeak.\n2011ko maiatzaren 22ko hauteskundeetako emaitzen ondorioz Olaberriko alkatea OEO taldeko Jokin Garmendia Asurabarrena da. \n2015eko udal hauteskundeak.\n2015eko udal hauteskundeetan hauek izan ziren emaitzak: OEO taldeak 336 boto (5 zinegotzi). EH Bilduk 122 boto (zinegotzi 1). OHE taldeak 87 boto (zinegotzi 1). PSE-EEk 19 boto. Jokin Garmendia izendatu zuten alkate.\n2019ko udal hauteskundeak.\n2019ko udal hauteskundeetan hauek izan ziren emaitzak: OEO taldeak 328 boto (5 zinegotzi). EH BIlduk 188 boto (2 zinegotzi). PSE-EEk 24 boto. Jokin Garmendia izendatu zuten alkate.\nAlkateak.\nHauek izan dira Olaberriko azken alkateak:\nEuskara.\nGipuzkeraren aldaera bat da Olaberriko euskara, zehazki, sartaldeko gipuzkeran katalogaturik dagoen Goierriko euskara da herrian hitz egiten dena. Datuen arabera, herriko euskaldunak %50.87 dira, eta euskararen erabilera %18.9 da.\nEustaten arabera, 2016an herritar euskaldunak %58,01 ziren."}
{"id": "6495", "revid": "119347", "url": "https://eu.wikipedia.org/wiki?curid=6495", "title": "O\u00f1ati", "text": "O\u00f1ati Gipuzkoako hego-mendebaldeko udalerri bat da, Debagoiena eskualdekoa. 11.497 biztanle zituen 2021. urtean. Gipuzkoako herririk handiena da, hedaduraren aldetik. Herriguneak maila handiko monumentu asko ditu, batez ere Pizkundekoak eta Barrokoak. Han dago Sancti Spiritus Unibertsitatea, berariaz unibertsitate izateko eraiki zen eraikin platereskoa. Herrigunetik kanpo Aizkorriren magalean dago Arantzazuko santutegia, Gipuzkoako zaindaria den Arantzazuko Ama Birjinaren omenez eraikia, Euskal Herriko XX. mendearen erdialdeko lan arkitektoniko-artistiko osoena. O\u00f1atiarrek \"txantxiku\" (\u00abigel\u00bb) ezizen herrikoia dute.\nGeografia.\nEremua.\nO\u00f1ati herria Gipuzkoako herririk zabalena da, 108,2 kilometro koadroko azalerarekin.\nInguru naturala.\nUdalerria ingurune menditsuan dago, eta Aizkorri, Alo\u00f1a, Zaraia eta Elgeako mendilerroek mugatzen dute.\nO\u00f1ati ibaia (iturburua herri hartan du) Debaren ibaiadar nagusietakoa da.\nMugakideak.\nIparraldean Bergara eta Antzuola; hegoaldean Barrundia eta Donemiliaga, (Araba); ekialdean Legazpi; eta mendebaldean Arrasate eta Aretxabaleta.\nAuzoak.\nHerriguneaz gain, beste 16 baserri-auzo ere ditu: Arantzazu, Araotz, Uribarri, Lezesarri, Urrexola, Murgia, Olabarrieta, Berezao, Garagaltza, Goribar, Za\u00f1artu, Torreauzo, Garibai, Santxolopetegi, Zubillaga eta Larra\u00f1a.\nHistoria.\nErdi Aroa.\nO\u00f1ati mende luzez jaurerri \"burujabea\" izan zen, eta gero konderria, 1845 arte ez baitzen Gipuzkoan sartu.\nEz dago O\u00f1atiko oraingo hirigune historikoaren ezarpenaren jatorria doitasunez zehazten duen agiririk. Nahiz eta bibliografiak jatorri goiztiarra baiesten duen, dela O\u00f1atiko antzinako gunearena, dela hango Gebara etxearena \u2014ustez 1149koa den agiri baten aipamena errepikatzen da, eta haren bidez Ladron Eneko kondeak, Gebara eta O\u00f1ati etxeko jaunak, bere ondasun guztien dohaintza egin zion bere semeari\u2014, gaur badakigu testu horren ustezko antzinatasuna ez dela egiazkoa.\nDena dela, zentzuzkoa dirudi hirigunearen jatorria San Migel elizaren inguruan kokatzeak. Eliza horren lehenengo erreferentzia dokumentalak 1200ra garamatza, urte horretan Juan de Prejanok, Calahorrako apezpikuak, bere aurrekoak \u00ab\"Ecclesiam sancti michaeli de Onati\"\u00bb elizari emandako induljentzia batzuk berretsi baitzituen.\nO\u00f1atik berezitasun bat ere badauka, jaurgoko udalerri gutxietako bat baita, nahiz eta gero konderri izatera pasa zen (XIII. mendeko dokumentu batzuen arabera, titulu hori gebaratarrek erabiltzen zuten, geroago O\u00f1atiko konde izan zirenek). Gebaratarrek Gaztelako erregeak emandako eskubide eta pribilegio batzuk zeuzkaten, eta haien bidez, botere politiko, judizial, ekonomiko eta erlijiosoa kontrolatzen zuten. O\u00f1atiko biztanleek etengabe egin zituzten saioak jaunaren boteretik askatzeko. 1338an hasi ziren eta Gipuzkoarekiko anexioa 1540an eskatu zen arren, lotura hori ez zen 1845 arte behin betiko gauzatu.\nIzurri atlantikoa.\n1597 eta 1598ko udak gogorrak izan ziren O\u00f1atin. Urte horietan kostatik sartu zen Izurri atlantikoa herrira iritsi zen, eta 1.200 pertsona inguru hil zituela kalkulatzen da. Gainera, denbora horretan inguruko herrietatik isolatuta egon zen, bizirauteko beharrezkoa zen garirik gabe, eta gaixotzeko beldurrez ziren askok mendira jo zuten, aziendak hiltzen utzita edo arboletako fruituak jaso gabe. Goseak, izurriarekin batera, biztanleriaren herena inguru hil zituen. Arantzazuko Santutegiak ere egoera gogorra izan zuen, heriotzaz gain ez baitzuen bizirauteko nahiko janari lortzen.\nHirigintza.\nHirigunea monumentu multzo berezia da, ibarreko erdialdean kokatua, eta morfologia berezia eta perimetro zehaztua dituena. Gunearen egiturapena \"barrendik\" egiten da, denborarekin erantsiz joan diren bideen arabera. Jatorrizko gunea XIII. mendekoa da, eta inguru horretan itxuratzen da: Kale Zaharreko zati bat \u2014San Migel elizaren ondoan igarotzen da, eta Errege Bideak O\u00f1atitik pasatzean egiten duen trazatua markatuz\u2014, San Anton kalea, Santa Marina plaza eta Mendiko kalea, hau da, Zumeltzegi muinoaren inguruan, Arranoaitz errekaren eskuineko ertzean, Santa Marina izan ezik.\nXIII. mendearen amaieran edo XIV. mendearen hasieran zabalgunea sortu zen, hiriaren hiri-bilbea beste aldera zabaldu, eta banaketa eta okupazioko modu ordenatu bat ezarri. Bat dator Kale Barriarekin eta Atzeko Kalearekin, kale horietan nagusi baitira eraikuntza zainduak, material onekoak eta lerro soilekoak. XV. mendean, beste bi nabe, gotikoak, erantsi zitzaizkion San Migel parrokiari, eta haren inguruan \u00ab\"Sietevientos\"\u00bb aldea egituratu zen.\nXVI. mendean Unibertsitatea instalatu izanak eta merkataritzaren eta eskulangintzaren garapenak hazkundeko dinamikari eustea ahalbidetuko du, eta ondoz ondo beste hiri-espazio batzuk egituratzea. Urbanizatze-prozesuak XVII. eta XVIII. mendeetan segitu zuen, eta Kale Barria Kale Zaharrarekin batu zen zubi batzuen bidez, eta, XIX. mendearen amaieran, Foruen Enparantza eta Santa Marina sortu ziren.\nEskema lineala nagusitzen da, Kale Zaharraren, Kale Barriaren eta Atzeko Kalean inguruan, eraikuntza atxikiko orube estu eta sakonak dituena. Foruen Enparantzako espazioa topaleku moduan sortu zen, \"Sietevientos\" aldeko bilgune txikia hobetzeko. Eskema lineal horren adarkatzeak ibilbide irregular batzuetan gauzatzen dira, Kale Zaharra Kale Barriarekin batuz, eta hego-ekialdean bide-zati isolatu batzuetan, errebalek zati batean desitxuratu egiten baitute egitura hori.\nHala ere, ardatzen indarrak eta adarkatzeak egituratzen dituen Foruen Enparantzaren eskalak irakurketa argia ematen diote hiri-bilbearen multzoari. Aipatu behar da irregulartasun horiek ematen diotela bilbeari bategite zeiharren eta eskala txikien berezitasuna.\nDemografia.\n2021ean 12.497 biztanle zituen O\u00f1atik, horietatik % 22,99k 65 urte edo gehiago zituen, eta atzerrian jaiotakoak % 7,49 ziren.\nEkonomia.\n2017an honela banatzen ziren sektore ekonomikoak herrian: lehen sektorea BEGaren % 0,8; bigarrena, % 66,1; hirugarrena, % 29,9; eta eraikuntza, % 3,2.\nPolitika.\nUdal hauteskundeak.\n2011ko maiatzaren 22ko hauteskundeetako emaitzen ondorioz, Bildu koalizioko Mikel Biain hautatu zuten alkate.\n2015eko udal hauteskundeetan Bilduren ondorengoa zen Euskal Herria Bilduk gehiengoari eutsi zion, eta Mikel Biain berriro hautatu zuten alkate. \n2019ko maiatzetik, berriz, Izaro Elorza da O\u00f1atiko alkate, bera ere Euskal Herria Bilduren zerrendan aurkeztuta. Hauek izan ziren hauteskundeen emaitzak: EH Bilduk, 3.408 boto (10 zinegotzi); EAJk, 2.571 boto (7 zinegotzi); PSE-EEk 319 boto.\n1979. urtetik, lau alkate jeltzale izan ditu herriak, 32 urte luzez; 2011ko hauteskundeetan, ordea, Bilduk gehiengo osoz irabazi zituen hauteskundeak, 2015 eta 2019ko hauteskundeetan berretsi egin zuen gehiengoa.\nAlkateak.\nHauek izan dira O\u00f1atiko azken alkateak:\na Alkateak ez zuen legegintzaldia bukatu.\nSakontzeko irakurri: \nArmarria.\nO\u00f1atiko armarrian garrantzi historikoa izan duten familiak islatzen dira, hiru zatitan banatua. Goian, ezkerrean arrano bat dago Ganboatarren familia irudikatzen duena, eta eskuinaldean, orein bat Murgiatarrena irudikatzen duena. Armarriaren beheko zatian oreina arranoak zaurituta agertzen da, horrek Erdi Aroko gudu bat irudikatzen du, Murgiatarrek galdu zutena.\nOndasun nabariak.\nO\u00f1atiko hirigune historikoaren multzoak bere ibilbide historikoari erantzuten dio, eta monumentu-kopuru zabala biltzen du: jauregiak, jauretxeak, etxetzarrak, eta tartean hainbat erlijio-eraikin bikain, hiri-bizitzako ehunka urte batera biltzen dituen bilbe batean. 2011ko uztailaren 4tik, monumentu-multzoaren kategoriako Kultura Ondasun sailkatzeko espedientea ireki da. O\u00f1atiko ondasun ugari hirigune historikoan daude.\nBesteak.\nBadira beste ondasun batzuk hirigunetik kanpo:\nKomunikabideak.\nO\u00f1atiko Udalaren ekimenez 90eko hamarraldian sortutako Kontzejupetik aldizkariak eta O\u00f1ati Irratiak gaur egun oraindik ere lanean diraute.\nHorretaz gain, Debagoiena bailarako Goiena komunikazio taldeak herriko albisteak, erreportajeak... argitaratzen ditu bere hedabideetan.\nEuskara.\nO\u00f1ati Gipuzkoako herri euskaldunenen artean dugu, biztanleen %80 inguru euskal hiztunak dira (Eustaten arabera, % 77,91 ziren euskaldunak 2016an). Herriko hizkerari dagokionez, mendebaldeko euskararen aldaera bat da, Debagoienekoa. Deba eskualdeko hainbat herrik osatzen dute Debagoieneko hizkera: Gipuzkoako Aretxabaletak, Arrasatek, Eskoriatzak, Leintz Gatzagak eta O\u00f1atik eta Arabako Aramaiok. Leintz haranak esparru berezia osatzen du Deba ibarrean, oso estua delako Arrasate, Aretxabaleta, Eskoriatza eta Leintz Gatzaga herrien arteko batasuna. Aramaioko hizkera ere ez da asko urruntzen hauetatik, baina bai Oleta auzokoa, Oletako hizkera sartaldeko eta sortaldeko hizkeren arteko tarteko hizkeratzat hartzen baita. O\u00f1atiko hizkera ere berezia da. O\u00f1ati ez zen Gipuzkoan sartu 1845 urtera arte eta bertako hizkerak oraindik ere nortasun berezia du. Oro har, Debagoieneko hizkerak Arabako euskararen eragina duela esan daiteke. Debagoienak Gasteizekin eduki du hartu-emanik estuena eta, dirudienez, hango ezaugarriak eta hango berrikuntzak iritsi dira bertara.\nKandido Izagirre eta Luis Villasante fraideak, Manuel Umerez, Leonardo Zabaleta, Leonardo Guridi, Leandro Igartua eta Felix Arrazola abadeak, Bedita Larrakoetxea, Gerhard B\u00e4hr alemaniar hizkuntzalaria, Joxe Otalora eta Jerardo Elortza izan dira, besteak beste, O\u00f1atiko hizkera aztertzen aitzindariak.\nLehen 1980ko Korrika azaroaren 29an O\u00f1atin hasi zen eta Bilbon abenduaren 7an bukatu. O\u00f1atiko Unibertsitatearen atean hasi zen Korrika eta zazpi probintziak igaro zituen 1820 kilometrotako ibilbide luzean. Lekukoarekin batera hasiera emango zion korrikalaria O\u00f1atiko alkatea Eli Galdos izan zen.\n2014an, udalak O\u00f1atiko euskarari buruzko liburu oparoa argitaratu zuen, Roberto Altunak, Kepa Elortzak eta Koldo Zumaldek egindakoa.\nJaiak.\nHerriko jaiak San Migelak dira, irailaren amaiera aldera. Baina hiribilduko jairik ezagunenak Corpus Christi-koak dira, ekainaren erdialdean. Hamabosgarren mendetik hona behinzat, goiz horretan herriko patroia den San Migel goiaingeruaren izenean meza ospatzen da, eta ondoren prozesio bat egiten da herriko kaleetan zehar, foruen enparantzan amaituz. Prozesioarekin batera dantzariek dantza tradizionalak eskaintzan dituzte.\nHerri eta hiri senidetuak.\nO\u00f1ati ondorengo herri eta hiriekin senidetuta dago:"}
{"id": "6496", "revid": "71145", "url": "https://eu.wikipedia.org/wiki?curid=6496", "title": "Ordizia", "text": "Ordizia Gipuzkoako erdi-hegoaldeko udalerri bat da, Oria haranaren goialdean kokatua. Historikoki Goierri eskualdeko herri nagusia izan da zerbitzuen aldetik; gaur egun, Beasainekin batera du eskualdeko nagusitza hori. 10.503 biztanle zituen 2020 urtean.\nMugakide ditu iparraldean Itsasondo eta Beasain, ekialdean Itsasondo, Arama eta Zaldibia, mendebaldean Beasain eta hegoaldean Lazkao. XX. mendean Beasainek, Lazkaok eta Ordiziak izandako hiri eta industria garapenaren ondorioz, hiru udalerri horien arteko mugak lausotu dira, hiruren erdian CAF fabrika handia jarrita. Hala, bada, hiru herriak elkarren segidan daude, bereiziko dituen eraikuntzarik gabeko etenik gabe.\nHerriaren fundazioaren 750. urteurrenean, ordiziarrak egiten hasi ziren Wikipedian.\nIzena.\n\"Ordizia\" izenaren etimologia zehatza zein den gaur egun arte ez da jakina. 1268an, jatorriz \"Ordi\u00e7ia\" izena zuen lekuan Alfontso X.a Gaztelakoak herrigunea eraikitzeko agindu zuen. 1268an gaztelar errege berak herriari udalerri titulua eta Gasteizko foruarenak bezalako pribilegioak eman zizkion. Horrekin batera, \"Ordi\u00e7ia\" izeneko lekuan \"Villafranca\" izeneko hiribildua sortu zen, ondoren eta XIX. mendera arte \"Villafranca de Ordicia\" (Ordiziako Villafranca) edota \"Villafranca de Guip\u00fazcoa\" izenez ezagutu eta idatziko dena. \"Villafranca\" gaztelaniazko izenak zerga gabeko hiribildua esan nahi du, beraz, garrantzi handia izango du hiribilduaren sorrerak Ordi\u00e7iako lekuaren populatzean eta indartzean, Gipuzkoako gainontzeko hiribildu historikoekin batera probintziaren gobernu lanetara batuko baita. Horrexegatik, Beasain, Legorreta, Itsasondo, Zaldibia, Altzaga, Arama, Gaintza, Ataungo herrixkak eta Lazkaoko etxe batzuk Ordiziako Villafrancara batzea eskatuko dute 1399etik hasi eta 1615. urteraino, Ordiziako Villafrancako jurisdikzioa handituz.\nGeroztik, zazpi mendez, bi izenak erabili dira: \"Villafranca\" ofizialki eta gaztelaniaz (zaharrek oraindik herriari euskaraz ere halaxe deitzeko joera dute, baina haien artean ere pixkanaka galduz doa izen hori); eta modu ez ofizialean, \"Ordizia\" (bertakoen gaur egungo herri hizkeran, \"Ordizi\"), oso zabaldua eta erabilia. \n1916an udalerriak bere izen ofiziala \"Villafranca de Oria\" izendapenera aldatu zuen, garaiko espainiar legediak erresuman zeuden izen bereko udalerriak ezberdintzeko bigarren izen bat gehitzera behartzen baitzuen. Bigarren izen hori, maiz, bertako elementu geografiko batekin lotua zen; kasu honetan, Oria ibaia. Baina \"Villafranca de Oria\" izena ez zen herritarren artean gehiegi sustraitu, eta 1970ean aurreko \"Villafranca de Ordicia\" izena berreskuratu zen.\nAzkenean, 1982ko urtarrilaren 4an ofizialki jatorrizko \"Ordizia\" izena berrezartzea onartu zen. Bertakoen hizkeran, \"Ordizi\" da.\nGeografia.\nGipuzkoako biztanle dentsitaterik handienetarikoa du eta Oria ibaiak zeharkatzen du. 1000 metro ere ez duten mendiz inguratua dago, Murumendi (848 m), Odeta-Goe\u00f1a (784 m) eta Paola (734 m).\nHerrigunea eta alde zaharra udalerriaren erdialdean daude, Oria ibaiaren ezkerraldeko lautadan, 155 metroko garaieran. Udalerria bera ere Oria ibaiaren haranean kokatuta dago, eta bere lursailak ibaiaren bi ertzetan gorantz hedatzen dira. Udalerri osoko garaiera handiena ipar-mendebaldean dagoen Odetagoena (729 m.) da, (Murumendiko mendilerroan), aldiz, udalerriko garaiera txikiena Itsasondo udalerriarekin muga egiten duen ipar-mendebadeko San Joan auzoan dago (130 m.). Bestalde, hegoaldeko Etxazpi-Putzuaran (Oiangu) 328 m garai da.\nLehen aipatu bezala, Oria ibaiak udalerria hego-mendebaldetik ipar-mendebalderako norabidean zeharkatzen du. Udalerri honetan Oria ibaiarekin bat egiten duten zenbait erreka ere badaude: Mariarats mendebaldeko mugan, Beasaingo mugan) eta San Joan erreka ekialdekoan (San Joan auzoan, Itsasondoko mugan). Arama eta Lazkao udalerrietako mugetan, Amundarain ibaia eta Senpere-berri errekek ere euren urak Oria ibaian isurtzen dituzte.\nAuzoak.\nHerrigune nagusia alde zaharraren inguruan dago, haren itxura eliptikoa da eta Behe Erdi Aro inguruan hedatu zen. Karlistaldien ondoren, herriko harresiak eraitsi eta herria garai bateko errepide nazionalari jarraituz, alde zaharraren inguruan zabaldu zen, gaur egungo Filipinak eta Urdaneta kaleetaraino.\nUdalerriaren hedatze edo zabalkunde handiena 1960 eta 1970eko hamarkadetan gauzatu zen, alegia, udalerriko ekialdean eta Oria ibaiaren eskuinaldeko ertzean Otegi Enea, Altamira eta Bustuntza auzoak sortu zirenean, Euskal Herriko industri eremuetako udalerri askotan bezala, auzo hauetan Andaluzia, Extremadura, Galizia eta Gaztela-Leondik etorritako etorkin ugari bizitzen jarri ziren.\nAzken zabaltze handia, XX. mendearen amaieran eta XXI. mendearen hasieran, Sanperio eta Arramendi kaleen inguruan izan zen, eta 2010eko hamarkadan Itsasondo eta Aramarekin muga egiten duen San Joan auzoan eraikitako etxebizitza multzoekin.\nAuzo nagusiak alfabetikoki honakoak dira:\nHistoria.\nAlfontso X.a Gaztelakoak sortu omen zuen herria 1256an, herriak sortzeko plangintza orokor bati jarraituz; Segura eta Tolosa ere modu berean sortu ziren.\nHasiera batean, San Bartolome baselizaren ondoan kokaturik zegoen herria, eta \"Ordizia\" zuen izena. Aurreraxeago, aipaturiko errege horrek berak aldatu zion izena eta \"Villafranca\" ipini, Sevillan 1268ko ekainaren 30ean emandako eskubide berezi baten bitartez. Horrez gain, Gasteizek zituen abantailak eta Foruak ere eman zizkion, eta erregeari ordaindu beharreko zergak ez ordaintzeko baimena ere bai. Antso IV.a Gaztelakoa, \"Ausarta\", izan zen Alfontsoren ondorengoa, emandako eskubide berezia berretsi eta zergak ez ordaintzeko eskubide gehiago ezarri zituena Valladoliden sinatutako beste agiri bat zela medio.\nBadakigu 1397an Getariako Batzarretan parte hartu zuela Ordiziak, hala baitio gorde den partaide zerrendarik zaharrenak.\n1467an, beste lege berezi bat jaso zuen, Madrilen urtarrilaren 14an emandakoa; bertan, Henrike IV.a Gaztelakoak urteko bi mila marai eta bestelako zerga batzuk ordaintzetik libre utzi zuen herria, herriak erregeri ematen zizkion zerbitzuen ordainetan. Inguruko herrixkek, Altzaga, Arama, Ataun, Beasain, Gaintza, Itsasondo, Legorreta, Zaldibia, eta Lazkaoko zenbait etxek, gaizkile eta herriko jauntxoen ondorioz beren lurretan zegoen ziurtasun falta zela eta, Ordiziarekin bat egiteko eskaera egin zuten, babesa lortu eta herriak zituen abantailak eskuratzeko.\n1399ko apirilaren 8an \"Villafranca\"k auzolagun moduan onartu zituen. \"Adiskidetasun Idatzi\" bat sinatu zuten guztiek, Henrike III.a Gaztelakoak Tureganon 1402ko abuztuaren 5ean, gero Errege-erregina Katolikoek Kordoban 1492ko maiatzaren 27an berretsi zutena. Inguruko herriak auzolaguntzat hartuz, Ordiziako alkateak eskumen bereziak jaso zituen, bai auzibide arlokoak, bai zibilak eta baita kriminalak ere; herri horietan lehen zeuden alkateak auzo-alkate bihurtu ziren. Hala ere, herri horiek beren udalei eta batzar irekiei eutsi zieten, beren lurraldea zedarrituta, beren mendi eta jabegoak eta beren ekonomia administrazioa gorde zuten.\nBatasun horrek berrehun urte baino gehiago iraun zuen, baina batasun-behar horren arrazoiak desagertu zirenean, beren udal askatasuna lortzeko irrikan, herri-amak irainak egin zizkiola eta, banaketa eskatu zuten. Filipe III.ak eman zuen ontzat eskaera, errege kutxek dirua behar zutelako eta, herrien arteko banaketen ondorioz, zerga ederrak jasotzen zituztelako. Lazkaoko etxeek, berriz, Ordiziarekin bat eginik jarraitu zuten 1648ko otsaila arte, urte horretan izan baitzuten berriz beren udala.\n\"Villafranca\" bakarrik geldituta, Probintziako Batzarretan prokuradorearen gastuak oso handiak zirela eta, Beasainekin bat egin zuen, eta \"Villafrancako Batasuna\" izena ezarri. Batasuna, 1644an sinatu zen eta 1687ko maiatzaren 4an, Arama eta Zaldibia ere batasunean sartu ziren. Arrazoiak berak izan ziren, ordezkapen gastuak beste herri batzuekin banatzea. 1710eko apirilaren 10ean Ataun ere sartu zen batasunean, baina Batzar Nagusiek ez zuten 1712 arte onartu. 1741ean tirabirak hasi ziren Zaldibiarekin, 1768an Aramarekin eta 1818an Ataun eta Beasainekin. Ordutik aurrera, Villafranca bakarrik egon zen. Ordizian 27 sukalde-zerga ordaintzen ziren; eta Probintziako Batzarretan, Korrejidore-Lehendakariaren ondoan hamabosgarren jarlekuan esertzen zen Ordiziako ordezkaria.\nXVIII. mendean, sute ugari izan ziren. (1738, 1751 eta 1794an), baina ez ziren garrantzi handikoak izan, horietatik batek ere ez baitzuen izan 1512ko martxoaren 18an gertatutako suteak adinako larritasuna; sute hark, erabat suntsitu zuen herria. 1859an beste sute bat izan zen eta herriaren zati bat hondatuta gelditu zen haren ondorioz.\nHerria liberalen alde jarri zenez gero, Lehen Gerra Karlistan Zumalakarregik eraso egin zion, 1835ean, hain zuzen ere. Maiatzaren 25etik ekainaren 3ra arte iraun zuen erasoak, orduan eman baitzuen amore herriak, irabazteko aukera gutxi zituela konturatu zenean. On Karlos erregegaiak -Karlos VII.a izan nahi zuenak- Ordizia aukeratu zuen, zenbait urte geroago, 1875ean, euskal foruak zin egiteko.\nAntzina-antzinatik herria Bozue Txiki edo Villafranca izeneko Komunitateko partaide izan zen. Komunitate hori lehenengoz 1027. urteko Nafarroako Antxo Handiaren agiri batean agertu zen. Aralar eta Enirioko mendien etekinen hogeita zortziren bat jasotzen zuen herriak, 1409an \"Komenio eta Ajusteagatik\" ezarritako diruaren zatia, hain zuzen ere. Komunitateak oraindik ere bizirik dirau eta Ordiziako alkatea da lehendakari.\n1970eko apirilaren 17an aldatu zen izen ofiziala, \"Villafranca de Oria\" izatetik \"Villafranca de Ordizia\" izatera igaro zen. 1982ko urtarrilaren 4an behin betiko eta ofizialki izena jarri zitzaion: Ordizia.\nXXI. mendearen hasieratik, Euskal Herrian orokorrean jazo den bezala, herrialde ugaritako etorkinak etorri dira, nagusiki Errumania, Hego Amerika, Afrika eta abarrekoak, horrek gaur egun Ordiziak bere historia guztiko biztanleri kopuru handiena izatea ekarri du, ordurarteko 1981eko 9.781 biztanleriaren kopuruaren errekorra gaindituz, 2018an 10.150 biztanle izatera iritsi baitzen.\nOrdiziako armarria.\n1989ko urtarrilean erabaki zuen Ordiziako Udal Osoko Bilkurak herriko armarria zein zen zehazteko espedienteari ekitea, udalaren sinboloa behin betiko zein izango zen arautzeko.\nUdalerrian hainbat armarri zeudenez, horri buruzko xehetasunak emateko eta txostena egiteko agindu zitzaion aditu bati. Hari horretatik, Borja de Aginagalde, Eusko Jaurlaritzako Agiri Ondarearen arduradunak gutun bat bidali zuen Udaletxera, eta honako hau adierazi zuen: \"Lurralde osoan salbuespen osoko posizioa du Ordiziak: herriko armak datatuta ditu, 1568an hain zuzen ere, monumentu izaera duen testigantzaz, gainera, hau da, parrokiako eskulturan...\". Parrokiako agiritegian dauden armarriak dira, aldaretik sakristiara sartzeko ate gainean daudenak zehazki.\nEusko Ikaskuntzak ere egin zuen txostena, eta udal armarria aldatzea onartu zen (1989ko maiatzaren 2ko Osoko Bilkuran), eta honelaxe idatzi zen armarri horren itxura:\n\"Hondo urdin batean urrezko almenaz apainduriko urrezko gaztelu bat, lauki urre koloredun eta beltzen gainean. Ingurua, Erdi Aroko eredu espainiarra mako erpinez amaiturik\".\nEkonomia.\nHerriko jarduera nagusiak industria eta merkataritza dira: trenbide-materialak, metalurgia, elikagai-industria, ehungintza, zurgintza, dendak, tabernak eta ostalaritza.\nDena den, XXI. mendearen lehenbiziko urtetatik hasita turismoaren sektorea ere indar hartzen hasi da, bereziki, asteazkenetako Ordiziako Azoka, irailaren hasierako Euskal jaiak, Idiazabalgo gazta eta udalerritik igarotzen den Euskal Herriaren barnealdeko Donejakue bidearen inguruan.\n2017an honela banatzen ziren sektore ekonomikoak herrian: Lehen sektorea BEGaren %0,2. Bigarren sektorea %27,8. Hirugarren sektorea %62,8. Eta eraikuntza %9,2.\nDemografia.\n2020an 10.503 biztanle zituen herriak, horietatik %19,16k 65 urte edo gehiago zituen, eta atzerrian jaiotakoak %17,43 ziren.\nPolitika.\n2011ko udal hauteskundeak.\n2011ko udal eta foru hauteskundeak Ordizia udalerrian Bildu koalizioak gehiengo osoz irabazi zituen, hamahiru zinegotzitik zazpi eskuratu baitzituen. Hori horrela izanik, udalean gehiengo osoa lortu zuten eta Igor Eguren alkate izendatu zuten.\n2015eko udal hauteskundeak.\n2015eko udal hauteskundeetan, berriz, bi zinegotzi galdu zituen Euskal Herria Bilduk, eta Eusko Alderdi Jeltzalearen zinegotzi kopuru bera lortuta (bosna), azken alderdi horrek boto kopurutan irabazi zuen. Emaitza horiekin, EAJ alderdiko Jose Miguel Santamaria hautatu zuten alkate, bere alderdiaren bost botoekin eta PSE-EE alderdiaren zinegotzi bakarraren botoarekin.\n2019ko udal hauteskundeak.\n2019ko udal hauteskundeetan Euskal Herria Bilduk irabazi eta zazpi zinegotzi lortu zituen, EAJ bigarren beste zazpi zinegotziekin, Ordizia Orainek bi zinegotzi eta PSE-EEk zinegotzi bakarra. Adur Ezenarro (EH Bildu) alkate aukeratu zuten koalizioaren 7 botoekin eta Ordizia Orainen biekin.\nBestalde, 2018an udalerriak bere historian lehenbiziko aldiz 10.000 biztanleen langa igaro eta populazio hazkunde hori Udalaren zinegotzi ordezkaritzaren handiagotzean islatu zen, 2019ko hauteskundeen ondoren 13 zinegotzitik 17ra osatua egotera igaro baitzen.\nAlkateak.\nHauek izan dira Ordiziako azken alkateak:\nHirigintza.\nAlde Zaharra.\nOrdiziako Alde Zaharra eta bere hiri-morfologia suteen, gerren eta herriaren beraren aurrerapenaren ondorioz, eraldakuntza handia jasan du. Halere, ordea, oraindik ere Erdi Aroko tipologia gordetzen du neurri handi batean, bide-trazadurari eta lurzatiketari dagokienez.\nHerriaren oinplanoa erregularra da, forma obala eta itxia du. Kale nagusiak hiru dira eta ekialdetik mendebalderako orientazioa dute. Erdikoa \u2014Kale Nagusia\u2014 zuzena da, eta bertatik igarotzen zen Behobiako Errege-bidea. Honek, gainera, harresiaren ateetako bi lotzen zituen. Alboetako kaleek, alegia Santa Maria kaleak eta gaur egun Goenkalek eta Elkano kaleak osatzen dutenak, harresiaren trazadura eliptikoa itxuratzen zuten; eta honen hegoaldean eliza \u2014parroki gotorlekua\u2014 zegoen kokatuta. Hirigunearen zati honetan Etxezarreta kaleak markatzen du hesiaren kanpoko lerroa. Zeharkako arteria batek \u2014egungo Goitia kaleak eta Kale Nagusiak okupatzen dutenak\u2014 herriko beste bi ateak lotzen zituen.\nHirigunearen barruan, Kale Nagusiaren, Goenkaleren eta Elkano kalearen artean Ordiziako plaza nagusia erdiko espazio handia irekitzen da, eta honen aurrean Udaletxea dago. Beste espazio publiko aipagarri bat Barrena jauregiaren aurreko lorategiak dira, antzinako barrutiaren muturrean aurkitzen direnak. Lurzatiketak Erdi Aroko zenbait ezaugarri gordetzen ditu: esate baterako, fatxada estuko oin sakon tipikoak, herriaren barneko etxadi bikoitzak, eta herriaren muturretako etxadi bakunak.\nEraikuntzak tipologia askotarikoa du, eta XIX. eta XX. mendeetako jarduketak nagusitzen dira.\nKultura.\nEuskara.\nOrdiziako euskara gipuzkeraren barnean kokatzen da. Zehazki, sartaldeko azpieuskalkiari dagokion Goierriko hizkera da bertan hitz egiten dena.\nXX. mendera arte euskara Ordiziako biztanleen lehen hizkuntza izan zen. Ordiziari buruz datu zehatzik ez badugu ere, Gipuzkoako eta Ordiziako egoera soziolinguistikoak antzeko samarrak zirela emanda, esan daiteke XIX. mendearen erdialdean ordiziarren %96k euskaraz zekiela. Garai horretan oso gutxi izango ziren gaztelaniaz bakarrik zekiten ordiziarrak. Handik ehun urtera, hainbat faktoreren eraginez, Ordiziako euskaldunen portzentajea erdira etorrita zegoen.\n2016an herritarren %60,75 euskalduna zen.\nOrdiziako ereserkia.\nOrdiziak badu bere ereserkia, gehienbat uztaileko jai nagusietan edota ordiziarrek jai egiten dutenean abestua, Bernardo Alberro musikagile eta akoodeoi-jotzaileak konposatua.\nAbesti horretaz gain Ordiziak martxa dotorea du. Gurrutxaga maisuaren obra bikaina Gipuzkoako martxa hoberenatzat jotzen da. Obrak 6 minutu inguru irauten du eta Ordiziako Danborradaren amaiaeran jotzen da urtero. Maisulanaren benetako izena \"Marcha de Villafranca\" da, baina Ordiziako martxa izenez ere ezagutzen da.\nOndasun nabarmenak.\n1996ko martxoaren 12an, Eusko Jaurlaritzak kultura ondasun izendatu zuen Ordiziako Alde Zaharra, \"monumentu-multzo\" sailkapenarekin.\nBestelako eraikinak eta parkeak.\nAlde zaharretik kanpo eta udalerrian zehar kokatuak dauden beste hainbat eraikin eta leku nabarmenak honako hauek dira:"}
{"id": "6497", "revid": "2241", "url": "https://eu.wikipedia.org/wiki?curid=6497", "title": "Orendain (argipena)", "text": "Orendain izen bereko toki asko izan daiteke:"}
{"id": "6498", "revid": "9420205", "url": "https://eu.wikipedia.org/wiki?curid=6498", "title": "Orexa", "text": "Orexa Gipuzkoako ekialdeko udalerri bat da, Tolosaldekoa. Nafarroa Garaiarekiko mugan dago. biztanle zituenez . urtean, probintziako herri txikiena zen. Itsas mailatik 421 metrora dago, eta 5,8 kilometro koadro ditu.\nHistoria.\nLapurretei aurre egin ezinik, eta inguruko beste herri asko bezala, Orexa Tolosa hiribilduari lotu zitzaion 1374. urtean, nahiz eta autonomia administratibo eta ekonomikoari eutsi zion. 1714. urtean, berriz, herria bereizteko ahaleginetan hasi zen baina ez zuen 1845. urtera arte lortu, udal legea indarrean sartzean, hain zuzen ere. Hala ere, Tolosak izan zuen handik aurrera ere herriaren ordezkaritza Gipuzkoako Batzarretan.\nEkonomia.\nDuela urte batzuk abeltzaintza zen nagusi, baserri ugarik ziharduten horretan, baina dagoeneko ia ez da geratzen abeltzaintza bizibide duen baserririk. Egun, ekonomikoki pisu handia du herrian Oihan Txiki Kooperatibak: Orexako gazta eta mamia egiten ditu, besteak beste.\n2017an honela banatzen ziren sektore ekonomikoak: Lehen sektorea BEGaren %16,6, Bigarren sektorea %19,3. Hirugarren sektorea %64,1.\nDemografia.\n2019an Orexak 110 biztanle zituen. Horietatik %16,36k 65 urte edo gehiago zituen. Eta atzerrian jaiotakoak %0,91 ziren.\nPolitika.\n2011ko udal hauteskundeak.\nBi alderdik aurkeztu zituzten zerrendak udal hauteskundeetarako: Bilduk eta Alderdi Popularrak. Hauek izan ziren emaitzak:\nEmaitza horiekin, Eneko Maioz Ganboa bihurtu zen udalerriko alkate, botoen %\u00a0100 lortuta.\n2015ko udal hauteskundeak.\n2015eko udal hauteskundeetan EH Bilduk 72 boto lortu zituen. Eneko Maioz izendatu zuten alkate bigarrenez.\n2019ko udal hauteskundeak.\n2019ko udal hauteskundeetan EH Bilduk 71 boto lortu zituen. Eneko Maioz izendatu zuten alkate hirugarrenez.\nKultura.\nJaiak eta ospakizunak.\nHerriko festa nagusiak maiatzaren 3an izaten dira, Santa Kutz egunean. 1987az geroztik, azaroaren hasieran, Orixeren omenez, kultura astea ospatzen da, hainbat hitzaldi eta ekitaldirekin.\nOndasun nabarmenak.\nPlazan eta inguruan udaletxea, Santa Kutz eliza (XVI. mendea) eta Errebote Atze pilotalekua daude. Herritik Gaztelurako bidea jarraituz gero, San Marko ermita dago.\nBasabe zentrala ere aipagarria da, 1930eko zentral hidroelektrikoa.\nEuskara.\nOrexako euskara gipuzkeraren aldaera bat da, erdiguneko euskaran kokatzen den Tolosaldeko euskara, hain zuzen. Datuen arabera, herriko euskaldunak %92 dira, eta euskararen erabilera %80.4. Eustaten arabera, euskaldunak %94,64 ziren 2016an."}
{"id": "6499", "revid": "59723", "url": "https://eu.wikipedia.org/wiki?curid=6499", "title": "Orio", "text": "Orio Gipuzkoako iparraldearen erdialdean dagoen kostaldeko udalerri bat da, gaur egun Urola Kosta eskualdean dago, historikoki Beterri eskualdean. 6.062 biztanle zituen 2022. urtean.\nIzena.\nBaliteke Orio herriaren izena bertan amaiera duen Oria ibaiaren izenaren moldaketa izatea. Herria Erdi Aroan sortu zen, izenarekin, baina izen luze hura galduz joan zen, eta herria Orio izatera pasatu zen. Bertako ahozko euskaran, halere, /orijo/ deritzo, \"i\" eta \"o\" bokalen artean hurbilkari sabaikari ahostun bat tartekatuz. Bertako idazkeran, berriz, horren ondorioz sortutako hiatoa i greko baten bidez adierazten da: Oriyo.\nIbaiaren izenaren etimologia ez da batere argia. Latineko \"aurea\" (urrezkoa, urrekara) hitzetik edo euskararen \"hori\" (kolorea) hitzetik datorrela uste da. Uste horren ondorioz, herriko kale izenen xaflak horiz daude jarrita, herriko denda eta jatetxe askoren errotuluak horiak dira, toldo hori ugari dago herrian zehar... Orobat, horia da arraunketarako zaletasun handia duen herri horretako traineruaren eta arraunlarien kolorea.\nOrioko biztanleei \"oriotar\" deitzen zaie.\nGeografia.\nOrio Gipuzkoako kostan dago, Urola Kosta izeneko eskualdean. Herria Oria ibaiaren azken meandroaren ondoan dago kokatuta, horren bokalearen (ibai ahoaren) aurretik, Kantauri itsasoan.\nOrioko udalerriko lurraldeak 9,81\u00a0km\u00b2 ditu. Oria ibaiak xedatzen ditu Orioren eta Aiaren arteko hegoaldeko eta mendebaldeko mugak, Orio ibaiaren eskuinetara eta Aia, berriz, ezkerretara kokatuz. Bitxikeria da Oria ibaiaren bi ertzak Orioren jurisdikzioaren pean daudela, nahiz eta ibaiak bi udalerrien arteko mugak ezarri, tradizioz Oriok kontrolatu baitu ibaia.\nIparraldetik Kantauri itsasoak ezartzen du muga, Orioren kosta zati gehiena itsaslabarrez osatuta dagoela. Hain zuzen ere, eremuaren kosta apal bakarra, ibaiaren eskuineko ertzean dago, Antilla hondartzan. Udalerriaren ipar-ekialdea Talaimendi mendiak osatzen du, Kukuarri (362 m) gailur duela.\nIngurune naturala eta klima.\nHerrian balio handiko ekosistemak eta inguruak daude oraindik, bereziki Oriaren itsasadarra, izan ere, dituen padurak eta ibarrak Gipuzkoakoen artean baliotsuenetarikoak dira oraindik ere. Inguru hori Natura 2000 sarean dago. Herriaren gainean, bestetik, Kukuarri (362 m) menditxoa dago; horren alde interesgarrienak itsaso aldera ematen du.\nInguruko herri guztien antzera, Oriok klima epel eta euritsua du, ia urte osoan.\nUdalerri mugakideak.\nOrio eta Donostiaren (probintziako hiriburua) arteko distantzia 17 kilometrokoa da. Zarautz 5 kilometrora dago. Herrira joateko bide nagusia N-634 errepidea da, herria Usurbilekin eta Aiarekin lotzen duena. A-8 (Bilbo-Donostia) autobideak udalerria zeharkatzen du eta sarrera-irteerak Donostia aldera ditu.\nDonostiak eta Usurbilek mugatzen dute Orio ekialdetik, Aiak hegoaldetik eta mendebaldetik eta Bizkaiko golkoak iparraldetik.\nHistoria.\nPortua oso baliagarria izan zitekeela aintzat hartuta, Joan II.a Gaztelakoak Orioko lurraldea Donostiatik banandu eta hiribildu berriari izen hanpurus hau eman zion: \"Villa Real de San Nicol\u00e1s de Orio\".\n1379an ekin zion Orioko udalerriak, gorde antzean, adin\u2011nagusitasunaren ibilbideari. Mende bat geroago, Errege-erregina Katolikoengandik honako eskubidea jaso zuten: bidaiariak, zaldiak eta salerosgaiak itsasadarraren ertz batetik bestera eramateko monopolioa. Zerbitzu horien truke, tarifa hauek jarri zituzten: pertsona bakoitzeko marabedi bat, zamarik gabeko abere bakoitzeko bi marabedi, eta abere zamadun bakoitzeko hiru marabedi. Zubirik ez zegoenez, ez dago esan beharrik diru\u2011iturri finko hori garrantzi handikoa zela udalaren diru\u2011kutxa betetzeko.\nOrioko historia betiere Oria itsasadarrari estu\u2011estu lotuta ageri da. Izan ere, naturarekin etengabeko auzitan ibili da, Orio, hondar\u2011barra arazotsua dela eta. 1533an Gipuzkoako Batzar Nagusiak Oriori laguntza itsasorako irteera hobetzeko laguntza ematea erabaki zuen. Serapio Mujikak Gipuzkoako monografian Oriok errege\u2011erreginei eta Gipuzkoako Foru Aldundiari hondar\u2011barra eta moilak zaintzeko zenbat aldiz eskatu zien aipatzen du.\nGarai honetan oriotarren jarduna epikoa izan zen, Belle Isle itsasartean eta Kanadako Labrador penintsula aldean baleak harrapatzen aritu zirenean. 1577ko Juan Martinez Larrume marinel oriotarraren testamentua, Kanadan idatzitako\ntestamenturik antzinakoena da.\nGipuzkoako Foru Aldundiak argitaratutako \"La Industria pesquera de Guip\u00fazcoa a finales del siglo XVI\" (1944) liburua irakurtzean, Gipuz\u00adkoa izeneko eremu zoragarri hartan arrantzak zuen garrantzia ondorioztatzen da. 1599ko errege\u2011agindu batek \u2014errege\u2011idaz\u00adkari Kristobal Ipi\u00f1arrieta urretxuar ospetsuak sinatuak\u2014 korrejidoreari agintzen zion arrantza\u2011industriaren egoerari buruz\u00adko txostena egitea. Orioko arrantzaleen izenean, Josepo Etxaniz eta Lazaro Segura mintzatu\nziren, eta adierazi zuten Orioko itsasadarrean mihi\u2011arrainak, lupiak, kolakak, izokinak, korrokoiak eta beste arrain txiki batzuk harrapatzen zituztela. Oria ibaian gora joanez gero, berriz, amuarrainek, barboek, aingirek eta izokinek heltzen omen zioten amuari. Izokinak oholesitan edo nasetan harrapatzen zituzten, eta nasa horiek itsasadarrean eraikitzeak 150 dukat balio zuen. Lau gizon aritzen ziren haien zainketa\u2011lanetan. Nasa horien errentaren ordainetan 1.045 kobrez\u00adko erreal hartu zituen Orioko udalak 1594an, eta handik lau urtera %10 gehiago.\n1609an beste albiste batek oriotarren poza eragin zuen, izan ere, erregeak diru\u2011kopuru galanta eman zuen lehenengo arrantza\u2011kaiaren zimenduak jartzeko: 14.000 dukat, hain zuzen. Gabriel Hoa oriotarrak \u2014 Filipe III.a Espainiakoaren estatu\u2011idaz\u00adkariak\u2014 diru\u2011laguntza emateko erabakian eragin zuela irizten diotenak ez dira, ez, oso oker ibiliko.\nIzokin fresko hori merkatariek eta mandazainek erosten zuten, eta haien abere\u2011taldeekin beste eskualde batzuetara eramaten zuten. Arrain gutiziatu horren libra bakoitza bi errealen truke saltzen zuten, eta amuarrainak erreal baten truke. Oria ibaian berebiziko izokin\u2011mordoa zegoen: XVI. mendean Tolosako Santa Maria eliza eraikitzen jardun zuten harginek idatziz\u00adko protesta aurkeztu zuten, ia egunero izokina ateratzen zietelako baz\u00adkaltzeko. Antxoa gazitua eta gozatua, hiru hilabeteko kontserbazio\u2011bermea zuena, frantsesek erosten zuten barra\u2011barra. Geroago nazioartean ospe handia hartu zuten Aginagako angulak, Oria itsasadarrean harrapatuak, Oriotik goraxeago.\n1901eko maiatzaren 14an Orion arrantzatu zuten Bizkaiko golkoan harrapatutako azken sardako balea. Orioko arrantzaleek arpoia gabe dinamita erabili zuten animalia hiltzeko, galdu egin baitzituzten ohitura eta teknikak. Gertaeraren oroigarri, \"Orioko baleari\" bertsoak jarri zizkion bertsolari anonimo batek, eta Benito Lertxundi oriotar kantariak \"Balearen bertsoak\" izenburuarekin famatu zituen.\n1903an, itsasadarra bideratzeko ez\u00adponda berreraikitzea eta Arribiribilla esaten zioten harkaitz arriskutsua leherraraztea\nerabaki zuten. Aurrekontua 22.000 pezetakoa zen, Aldundiak erdia jarri zuen, eta beste erdia Udalak eta Orioko arrantzaleen\nkofradiak. Geroago, itsasadarra zabaltzeko eta dragatzeko zenbait obra egin zituzten, guztiak ere premiaz\u00adkoak. Izan ere, hondar\u2011barra 6 oineko sakoneran geratzen zen itsasbeheran, eta 22 oineko sakoneran itsasgoran; horrexegatik, itsasontziek\nnahiago zuten itsasgora, zailtasun eta arrisku txikiagoz lehorreratzeko edo itsasoratzeko.\nGaur egungo egoera oso bestelakoa da: hobekuntza handiak egin dituzte eta Orioko kirol-portua eraiki dute.\nEkonomia.\n2017an honela banatzen ziren sektore ekonomikoak: Lehen sektorea BEGaren %7,8. Bigarren sektorea %3,8. Hirugarren sektorea %75,9. Eta eraikuntza %12,6.\nArrantza.\nArrantzari lotutako herria izan da aspaldiko mendeotan Orio. Orain hamar urte baino bapore gutxiago dago, gaur egun, herrian. Gogorra da arrantzaleen bizitza, eta behera egin du, nabarmen, arrantzaren presentziak. Oraindik, hala ere, herri arrantzalea da Orio. Herriko plazaren parean lotuta, han egoten dira baporeak, portuari kolorea emanez eta herria dotore jantziz. Ederra da itsaso zabalean ibiltzen diren bapore horiek Oria ibaian atseden hartzen ikustea.\nOtsaila aldean hasten dute denboraldia arrantzaleek; hasieran, antxoatan jarduten dute nagusiki, baina berdela, txitxarroa eta abar ere harrapatzen dituzte batzuetan. Otsaila eta ekaina bitartean, astelehenetik ostiralera ibiltzen dira itsasoan. Pozgarria izaten da ostiralean baporeak herrira sartzen ikustea. Giro berezia sortzen dute herrian arrantzale lehorreratu berriek: kresalaren usaina ekartzen dute, beren arrantzale zirak jantzita itsas-zaporea banatzen dute herri osora, eta han ibiltzen dira, gora eta behera, beren gurdi, sare eta abarrekin.\nUztaila hasieran, Orioko San Pedro festak izan eta gero, kanaberak hartu, eta atuna harrapatzeari ekiten diote arrantzaleek. Urrutira joan behar izaten da atunetara, eta aste beteko irteera ez da nahikoa izaten. Horregatik egin behar izaten dituzte hogei bat eguneko irteerak. Gogorra da arrantzalearen bizitza, udaberri eta udara aldean.\nHogei bat eguneko mareak egiten dituzte itsasoan, lehorrera bueltatu, eta egun bat baino ez dute izaten lagun eta senitartekoekin egoteko, hurrengo egunean, berriz itsasoratzen baitira, atunaren bila.\nAbendura arte ibiltzen dira atunetan. Abenduaren 6a Orioko San Nikolas patroiaren eguna izanik, herriko festak izaten dira, eta ordurako etxean egon nahi izaten dute arrantzale guztiek. Abendutik otsailera arte lehorrean izaten dira lasai, bai oporretan, bai baporea hurrengo denboraldirako margotzen eta prestatzen.\nAngulak.\nBaxurako baporeez gainera, baporetxo txiki asko dago Orion. Ibaian barrena barreiatuta, motor asko dago herrian. Oria ibaiaren itsasadarra atzean utzi, eta txipiroitara joaten dira asko; beste asko arrain txikitara ateratzen dira (panekak, dontzeilak, itsas-kabrak... harrapatzera), eta ibaian bertan geratzen dira beste batzuk, neguko gau hotzetan, angula preziatuak harrapatzeko asmoz.\nOria ibaian gora eginez, herritik oso gertu, Aginaga dago, angulei estu-estu lotuta bizi den herria. Han saltzen dituzte Orioko anguleroek Orian harrapatutako angulak; gero, handik, mundu osoko herrialde askotara banatzen dira angulak. Txinatarrak dira angula erosle nagusiak. Arrozaren zomorro txiki guztiak jaten dituzte angulek, eta horretarako erabiltzen dituzte txinatarrek, arroz garbi-garbia lortzeko. Gero, gainera, balio handia hartzen dute angulek, han oso preziatuak baitira aingirak. Gurean, ordea, aingirari baino askoz balio handiagoa ematen zaio angulari.\nJaki oso preziatua da angula. Ezin da nonahi harrapatu, eta oso garestia izaten da. Pribilegiatuak dira asko Orion, inoiz erosi gabe, urtero jaten baitituzte angulak.\nLehorreko arrantza.\nLehorretik arrantzan jende asko jarduten da Orion. Gehienak hondartza inguruan aritzen dira, Oria ibaiaren itsasadarra leku ezin hobea baita lupiak-eta harrapatzeko. Hala ere, ibai osoan zehar, bi aldeetako edozeinetan topa daiteke noiznahi jendea arrantzan.\nGaur egun, zaila da Orioko barrara joan, eta kanaberarik ez ikustea. Behin ere jende gehiegi egoten ez bada ere, arrantzaleren bat beti izaten da barran edo hondartzaren bestaldean, harrobian. Gutxitan uzten dute hutsik hondartza ingurua. Pieza ederrak ateratzen dituzte tarteka, eta itxaropen horrekin hurbiltzen dira hara. Hala ere, arrantzan egitea bera izaten dute gozagarri: itsasoaren isiltasunarekin bakarka egotea, kresala barneratzea, ingurua gozatzea... Toki ederra da Orio, horretarako.\nDemografia.\n2021an herriak 6.096 biztanle zituen. Horietatik %16,66k 65 urte edo gehiago zuen, eta atzerrian jaiotakoak %9,82 ziren.\nPolitika.\n2011ko maiatzaren 22ko hauteskundeetako emaitzen ondorioz, Bildu koalizioko Be\u00f1at Solaberrieta hautatu zuten alkate. Boto gehien bildu zuen alderdia EAJ izan zen arren, Solaberrietak bere alderdiaren eta Orain plataformaren botoak eskuratu zituen.\n2015eko udal hauteskundeetan Bilduren ondorengoa zen Euskal Herria Bildu koalizioak zinegotzi bat galdu zuen, eta PSE-EE alderdiak bat lortu zuen. Orioko Aukera Independentea herri plataformak eta EAJ alderdiak zinegotziak mantendu zituzten. Emaitza horiekin, EAJ alderdiko Jose Angel Zaldua hautatu zuten alkate, bere alderdiaren eta PSE-EE alderdiaren botoekin.\n2019ko udal hauteskundeetan, historian lehenengo aldiz, Euskal Herria Bildu koalizioak, 6 zinegotzi lortuta, EAJ/PNV alderdiari boto eta zinegotzi kopuruan gailentzea lortu zuen. PSE-EE eta ORAIN Orioko Aukera Independentea herri plataformak eserleku bana lortu zuten. 2019ko ekainaren 15ean, PSE-EEren eta ORAINen abstentzioekin, Anuska Esnal Oliden hautatu zen alkate.\nAlkateak.\nHauek izan dira Orioko azken alkateak:\na Alkateak ez zuen legegintzaldia bukatu.\nb Alkateak ez zuen legegintzaldia bukatu.\nKultura.\nEuskara.\nOrioko euskara gipuzkeraren aldaera bat da, Urolaldekoa. Goierriko hizkerarekin batera Sartaldeko azpieuskalkia osatzen du Urolaldekoak, baina hizkera horretan sakonagoa da mendebaleko euskararen eragina. Eremu lauagoa delako eta, batez ere, Eibar-Elgoibar aldeko industriak eraginda, estuagoa eta sarriagoa izan da hartu-emana. Lexikoan azaltzen da argien lotura, baina lexikoan ez ezik, hizkuntzaren beste sail batzuetan ere ageri da mendebaleko euskararen eragina Urolaldean. 2016an herritarren % 76,68 euskalduna zen.\nKirolak.\nArraunketa Orioko kirol nagusia da. Orio Arraun Elkartea talde historikoa herriko ikurra da, palmares zabala baitu.\nHorretaz gain, beste hainbat kirol talde ere badaude, Orioko Futbol Taldea eta Orioko Bate Bizkorrak softball taldea, esate baterako.\nJaiak.\nHerrian bi festa ospatzen dira nagusiki: sanpedroak ekainean, eta sanikolasak abenduan. Nahiko giro desberdineko festak izaten dira. San Pedro jaiak Euskal Herriko toki askotan ospatzen dira eta inguruko hainbat herritan ere bai. Hori dela eta, kanpoko jende gutxiago izan ohi da Orioko sanpedroetan, eta bertakoek egiten dute festa nagusiki. San Nikolas jaietan, berriz, kanpoko jende ugari izaten da, bi arrazoi hauengatik: batetik, beste inon ez da garai horretan festarik izaten; eta, bestetik, abenduaren 6a eta 8a jai egunak direnez, inguruko festazale guztiak Oriora bertaratzen dira.\nGastronomia.\nOrioko kaleetatik ibiliz berehala ikusten da gastronomiak duen garrantzia. Han-hemenka, hainbat txokotan, bertako jatetxeen parrilletan ikatzarekin prestatzen dira arrainak eta haragiak.\nBisigua parrillan jaki nagusia da, baina ezin ditugu ahaztu Oria ibaian harrapatutako angulak, haragiak, antxoak edo atuna, hori guztia herrialdeko txakolin, sagardo edo ardoaz lagunduta. 2008ko Bisiguaren Egunerako, Orioko okindegi nagusiek \"Bisigoxo\" izeneko postrea diseinatu zuten.\nDantza.\nDuela hamabost urte sortu zen Harribil, Orioko dantza taldea, itsas bazterreko harkaitz biribil bati izenean oinarrituta. Sortzaileen asmoa herritarrak dantzara biltzea zen. Hori bai, hamabost urte horretan, herrian dantzatzeaz gain, kanpora ere joan dira beren dantzak erakustera: Donostiako Musika Hamabostaldian, Frantziako Saint-Ciers-sur-Gironden eta Italiako Orio-Canavessen izan dira, Euskal Herriko hamaika herritan bezala. Duela zortzi urte, gazteenek erreleboa hartu zuten eta egun 30 bat gazte dabiltza hot, dantzak ikasten eta plazaratzen. Euskal dantza tradizionalak lantzetik taldean sortutako koreografiak erakustera igaro dira."}
{"id": "6500", "revid": "9119888", "url": "https://eu.wikipedia.org/wiki?curid=6500", "title": "Ormaiztegi", "text": "Ormaiztegi Gipuzkoa hegoaldeko udalerri bat da, Goierri eskualdekoa. biztanle zituen . urtean, eta 6,77 km2. Autobusak egiten dituen Irizar (enpresa) enpresaren egoitza delako da ezaguna.\nGeografia.\nUdalerri mugakideak.\nHerri hauek ditu mugakide: iparraldean Ezkio-Itsaso; hegoaldean Mutiloa eta Idiazabal; ekialdean Beasain; eta mendebaldean Gabiria.\nHistoria.\nAuzo bat baino ez zen Ormaiztegi, gaizkile eta lapurrei aurre egiteko 1384. urtean Segurako herriarekin bat egin zuenean. 1615 arte iraun zuen bi herriguneen arteko batasunak; urte horretan jaso zuen hiri-gutuna Filipe III.a Espainiako erregearen eskutik. 1617. urtean Astigarreta, Gudugarreta, Zerain eta Mutiloako herriguneekin bat egin zuen, San Esteban herri-elkartea osatzeko eta Batzar Nagusietara prokuradore bakarra bidaltzearren. Zegamako herri-elkarte bihurtu zen 1637. urtean, Zegamako herriak aurrekoekin bat egin zuenean. 1863. urtean, Norteko burdinbidea heldu zen herrira, eta ospe handiko Ormaiztegiko burdinazko zubia eraiki zen.\nEkonomia.\nIndustria (metalurgia, makineria, industria kimikoa, eraikuntza) da ekonomia jarduera nagusia.\nIrizar kooperatibak Ormaiztegin dauka egoitza nagusia.\n2017an honela banatzen ziren sektore ekonomikoak: Lehen sektorea BEGaren %0,3. Bigarren sektorea BEGaren %88,6. Hirugarren sektorea %10,3. Eraikuntza %0,8.\nDemografia.\n2019an herriak 1.295 biztanle zituen, eta horietatik %21,93k 65 urte edo gehiago zituen. Atzerrian jaiotakoak %9,73 ziren.\nPolitika.\n2011ko udal hauteskundeak.\n2011ko udal hauteskundeetan hauek izan ziren emaitzak: EH Bilduk 279 boto. Ormaiztegiko Herri Taldeak 218 boto. Orbel - Ormaiztegiko Bizilagunak Elkarlaneanek 210 boto. PSE-EEk 13 boto. PPk 12 boto. Rosa Mari Urkia (EH Bildu) izendatu zuten alkate, Orbelen aldeko botoekin.\n2015eko udal hauteskundeak.\n2015eko udal hauteskundeetan hauek izan ziren emaitzak: Ormaiztegi Batzenek 452 boto. EH Bilduk 244 boto. PSE-EEk 10 boto. Jon Enrike (Ormaiztegi Batzen) izendatu zuten alkate.\n2019ko udal hauteskundeak.\n2019ko udal hauteskundeetan hauek izan ziren emaitzak: Ormaiztegi Batzenek 421 boto. EH Bilduk 258 boto. Elkarrekin Podemosek 20 boto. PSE-EEk 8 boto. Jon Enrikek jarraitu zuen alkate.\nAlkateak.\nHauek izan dira Ormaiztegiko azken alkateak:\na Alkateak dimisioa aurkeztu zuen.\nEuskara.\nOrmaiztegiko euskara gipuzkeraren aldaera bat da, zehatzago esanda, Goierriko euskara da bertan hitz egiten dena. Urolaldeko hizkerarekin batera Sartaldeko azpieuskalkia osatzen du Goierrikoak, baina Urolaldekoan sakonagoa da mendebaleko euskararen eragina. Nortasun beteko hizkera da Goierrikoa, batasun handikoa, nahiz eta gorabeherak badiren mendebaletik ekialdera, hau da, Segura, Zegama eta Legazpitik Zaldibia edo Legorretara. Ataungoa ere berezia da, ziurrenik, bakarti samar eta Nafarroako mugan dagoelako. Abaltzisketak eta Ikaztegietak Tolosaldearekin lotura egiten dute, eta Urretxuk eta Zumarragak, berriz, Goierri eta Urolaldearen artekoa.\n2016an herritarren %73,85 euskalduna zen."}
{"id": "6501", "revid": "56334", "url": "https://eu.wikipedia.org/wiki?curid=6501", "title": "Segura", "text": "Segura Gipuzkoako hegoaldeko udalerri bat da, Goierri eskualdekoa, Oriaren haraneko buruan kokatua, ibai horren gaineko muino batean. Mutiloa, Idiazabal, Zegama eta Zerain herriekin egiten du muga. biztanle zituen . urtean.\nSegura herriak, 1256an \"Segura\" izendatua izan aurretik, \"Erraztiolatza\" izena zuela uste da, eta gaur egun San Andres ermita dagoen inguruan zegoela. Antso X.ak sortu zuen 1256 urtean. Gaztela Europarekin komunikatzen zuen ibilbide estrategikoaren barruan kokatua zegoen.\nSegurarrek \"zopajale\" ezizena hartzen dute eta, batzuetan, \"lumero-zopajale\".\n1996ko otsailaren 6an, Eusko Jaurlaritzak kultura ondasun izendatu zuen, \"monumentu-multzo\" sailkapenarekin.\nHistoria.\nHerriari Gaztelako Alfontso X.ak eman zion hiribildu izaera, 1256an, Gasteizko Forua emanez. Hiri berria muino baten gainean eraiki zen, ibaiaren eskuinaldean, gotorlekua egiteko aproposeko lekuan. Kokapen hori oso komenigarria zen estrategiaren aldetik, Nafarroako Erresumaren mugan eta oso ondo komunikatuta baitzegoen, Gipuzkoarako bide nagusiaren ertzean hain zuzen ere. Bide hori Arabatik zetorren eta iparralderantz zihoan, Lizarratetik. Dagoen lekuagatik, Segura asko hazi zen Behe Erdi Aroan, eta hori erraz antzematen da hirigunea noraino zabaldu zen ikusita (3,4 hektareara iritsi zen). Hirigune historikoak Erdi Aroko morfologia gordetzen du argi eta garbi. Hiruki formazko plano irregularra dauka; bertan dago Kale Nagusia, eta huragurutzatuz,Untzurruntzaga kalea, Lardizabal eta Zurbano kaleetan banatzen dena.\nOndoren, XVI. mendetik aurrera, hiria bere garrantzia galtzen hasi zen, muga lekuz aldatzeagatik eta, batez ere, Lizarrate errepidea apurka-apurka baztertuta geratzeagatik, Leintz haraneko bidea nagusitzen hasi zenean. Horixe izan zen XVIII. mendean zalgurdien errege-bidea egiteko aukeratu zena. Etzegarateko bidea egin zenean, Segura komunikabide nagusietatik baztertuta geratu zen, eta merkataritza-hiri izateari utzi zion.\nDemografia.\n2019an herriak 1.523 biztanle zituen, horietatik %18,91k 65 urte edo gehiago zituen. Atzerrian jaiotakoak %10,37 ziren.\nEkonomia.\n2017an honela banatzen ziren sektore ekonomikoak herrian: Lehen sektorea BEGaren %2,8. Bigarren sektorea %33,4. Hirugarren sektorea %60,5. Eraikuntza %3,3.\nPolitika.\n2011ko udal hauteskundeak.\n2011ko maiatzaren 22ko hauteskundeetako emaitzen ondorioz Segurako alkatea Bilduko Eluska Gerriko izan zen.\n2015eko udal hauteskundeak.\n2015eko udal hauteskundeetan hauek izan ziren emaitzak: EH Bilduk 404 boto (5 zinegotzi), EAJ-PNVk 355 boto (4 zinegotzi), PSE-EEk 6 boto. E\u00f1aut Telleria izendatu zuten alkate.\n2019ko udal hauteskundeak.\n2019ko udal hauteskundeetan hauek izan ziren emaitzak: EH Bilduk 427 boto (5 zinegotzi), EAJ-PNVk 399 boto (4 zinegotzi) eta PSE-EEk 8 boto. Izarra Urdalleta izendatu zuten alkate.\nAlkateak.\nHauek izan dira Segurako azken alkateak:\nKultura.\nEuskara.\nSegurako euskara gipuzkeraren aldaera bat da, sartaldeko euskaren artean, Goierriko euskara da herrian hitz egiten dena. Urolaldeko hizkerarekin batera Sartaldeko azpieuskalkia osatzen du Goierrikoak, baina Urolaldekoan sakonagoa da mendebaleko euskararen eragina. Nortasun beteko hizkera da Goierrikoa, batasun handikoa, nahiz eta gorabeherak badiren mendebaletik ekialdera, hau da, Segura, Zegama eta Legazpitik Zaldibia edo Legorretara. Ataungoa ere berezia da, ziurrenik, bakarti samar eta Nafarroako mugan dagoelako. Abaltzisketak eta Ikaztegietak Tolosaldearekin lotura egiten dute, eta Urretxuk eta Zumarragak, berriz, Goierri eta Urolaldearen artekoa.\n2016an herritarren %83,67 euskalduna zen.\nJaiak eta tradizioak.\nHerriko festa nagusiak Donibane egunaren ingurukoak dira, Sanjoanak. Ekitaldi berezien artean, San Joan sua, haurren danborrada eta kuadrila arteko lehiaketa antolatzen dituzte, besteak beste.\nAste Santuan egindako prozesioak ospe handikoak dira. Herritarrek parte hartzen dute mezan eta prozesioan, hainbat jantzi jarrita: nazarenoak, meza-mutilak, aingeruak, erromatarrak, penitenteak... Bi egunetan egiten da prozesioa; horietako batean, herriko gazte bat Mikel santuaz janzten da, eta haur txikiak aingeruz. Bestalde, Kristo gurutzetik jeistearen antzezpen modukoa egiten da mezan.\nGarai horren inguruan, udaberriko lore eta landareen azoka izaten da, martxoan eta hil berean, Iparra-Hegoa kultura ekimena (zazpi probintziak elkartzen dituena), musika, dantza eta hitzaldi eta eztabaidekin.\nErdi Aroko Festa, bi urtetik behin, urte bikoitietan, uztailean. Bertan, herriko etxeetako atariak antzina bezala apaintzen dira, errepideak moztu eta lurra lastoz estaltzen da eta herritarrak mozorrotu egiten dira. Atarietan hainbat produkturen artisauak egon ohi dira ikusgai, eta produktu ugari salgai.\nEuskal Herriko Solteko Dantza Txapelketa 1977tik ospatzen da Seguran. Guillermo Areizaga alkateak jarri zuen abian eta gaur egun Euskal Herriko txoko desberdinetako dantzariak elkartzen ditu. EITBk ematen du telebistan. \nSan Nikolas Txiki Eguna, abenduaren 6an, haurren zaindari den santuarena. Herriko sei urteko haur bat santuz janzten da eta ibilbide bat egiten du pottokaz herrian zehar. Umeak atzetik joaten dira eta herritarrek gozokiak botatzen dizkiete balkoitik abesti bat abestu ostean. Abestiak honela dio:\nOndasun nabarmenak.\nHiria harresiz inguratuta egon zen garai batean, eta bost ate zituen. Horien artean nagusi ziren Behekoa (iparraldean) eta Goiko edo Gaztelako Ataria (hegoaldean). Bien bitartean errepidea zegoen, gaurko Kale Nagusian. Beste ateak Zeraingoa (Zubihaundikoa) eta Oxinakoa (Nafarroakoa) ziren, Zerain kantoiko sarreretan zeudenak, eta Oxinakoa, izen bereko kantoiaren ekialdeko muturrean zegoena. Hiri zaharraren inguruetan, mendebaldean, dagoen parrokia-eliza hiriko harresiaren zati bat zen. Gaur egun ez dago harresirik, baina kantoietako hiru atariak kontserbatu dira, baita hormaren zati batzuk ere, gune batzuetan.\nHiri zaharraren barrualdeko etxaldeak bikoitzak dira, eta dagokien karkaba kontserbatu da. Ertzetako etxaldeak, ordea, bakunak dira. Orubeetako batzuk estuak eta sakonak dira, gotiko berantiarrean bezalaxe, baina sute ugarien eragina ere sumatzen da bertan, horiek izan ondoren eraiki ziren etxeetan. Bestalde, populazioa oso astiro hazten zenez, esparru zabalagoak sortu ziren, hala nola Oxina kantoian dagoen San Juan plaza. Hori 1645eko sute handiaren ondoren egin zen, etxalde oso bat desagertzean gelditutako orubeak udalaren esku geratzean.\nEraikinak mota anitzekoak dira, baina batez ere mehelina duten etxeak daude, bi edo hiru solairukoak. Aniztasunak arkitekturaren bilakaera islatzen du: badaude hiriko etxe tradizionalak, 1645eko sutearen ondoren egindako etxe klasizistak (barrokoak), Pizkundeko eta Barrokoko jauregiak eta neoklasizismo eta eklektizismoko adibideren bat.\nHiriko etxe tradizionalak ugari dira. Lursail sakonetan egindako eraikinak dira, zeharkako bi hormarte dituztenak. Suhesi bat daukate mehelin moduan. Fatxadetan bilbadura daukate eta solairuak hegalkinean eginda daude. Kale Nagusiko 12an dagoena, \"Ardixarra\", aipatzeko da, horixe baita, agian, Segurako hiri zaharreko etxerik zaharrena. Barroko klasizista ere leku askotan sumatzen da: estilo horretako eraikinak soilak dira, hiriko etxearen eta jauregiaren arteko erdibide bat. Beren fatxadak harlanduzkoak izaten dira, arku itxurako portadekin. Horietako batzuen lursailak Erdi Aroko neurrikoak dira; beste batzuen orubeak zabalagoak dira, Kale Nagusiaren hasierako Balantzegi etxea esaterako, eta horietako batzuk eraikin askeak dira (Ondarra, Latinetxe). Jauregi izeneko jauregiaren estiloa ere barrokoa da, baina apaindura gehiagorekin. Neoklasiko herrikoiari dagokionez, adibideak San Juan plazan eta, batez ere, errebalean ditugu. Eraikin horiek diskretuak dira eta erraz egokitzen zaizkio hiri zaharrari. Eklektizismo historizistaren adierazgarri nagusia Zurbano jauregia da, gaurko Kultura Etxea alegia. Estilo erromantikoaren adibideak ere badaude: Alustiza jauregia (Kale Nagusiaren bukaeran) eta Arrietaenea etxea (Untzurruntzaga kalean).\nHirigunean balio handiko eraikinak hauek badaude, besteak beste:\nHirigunetik kanpora dauden eraikinak:\nPartzuergoak.\nSegura Gipuzkoako Partzuergo Txikiko eta Gipuzkoa eta Arabako Partzuergo Orokorreko kide da berauen sorreratik."}
