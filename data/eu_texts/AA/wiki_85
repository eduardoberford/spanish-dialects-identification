{"id": "101356", "revid": "1830", "url": "https://eu.wikipedia.org/wiki?curid=101356", "title": "Inflazio", "text": "Inflazioa epe jakin batean ematen den ondasun eta zerbitzuen prezioen maila orokorraren igoerari deritzo. Txanpon baten eros ahalmenaren galera islatzen du. Ondasun eta zerbitzuen prezioak igo ahala, diru unitate bakoitzarekin ondasun eta zerbitzu gutxiago eskura daitezke. Alegia, soldatak edo, orokorrean, diru sarrerak inflazioaren maila berean gehitzen ez badira, erosteko ahalmena galtzen da. Prezioen igoera baino, prezio jaitsiera orokorra izateari deflazioa deritzo (inflazio negatiboa).\nNeurketa.\nInflazioa prezio igoeraren neurri estatistiko bat denez, ohikoan prezio-indize baten bidez neurtzen da. Arruntena, Kontsumoko Prezioen Indizea (KPI) da: denboran finkoa den erosketa saski baten prezioen batez besteko aldaketa, urte-arteko tasan. Estatistikan Laspeyres deritze mota hortako indizeei. KPI indizeek herrialde bakoitzean gehien kontsumitzen diren ondasun eta zerbitzuak biltzen dituzte: Hego Euskal Herrirako INEk finkatzen du erreferentziazko kontsumo saskia eta Ipar Euskal Herrian INSEEk; Eurogunerako indize armonizatua argiataratzen du Eurostat erakundeak. Kontsumo saskian ondasun edo zerbitzu bakoitzari pisu ezberdina aitortzen zaio, kontsumoan duen garrantziaren araberakoa eta ponderazio edo pisu horren arabera kalkulatzen da prezioen batez besteko aldaketa. Inflazio tasa deitu ohi zaio Kontsumoko Prezioen Adierazleak denboran dituen aldaketei. Erosketa saskia bera ere tarteka egokitu egiten da, kontsumo ohituretan ematen diren aldaketak islatuz, ondasun eta zerbitzu batzuk baztertuz eta berriak sartuz, edota saskian duten pisu erlatiboak aldatuz.\nBarne Produktu Gordinaren deflatorea (Ekoizlearen Prezio Indizea ere deitua) inflazioa neurtzeko ohiko beste neurri bat da. Kontsumo saski jakin batera mugatu ordez, ekonomia batean urte batean ekoiztu diren ondasun eta zerbitzu guztien igoera hartzen du kontuan. Indize zabalagoa da baina, horrexegatik, neurketa zailagoa da eta maiztasun txikiagoz egin daiteke.\nIndize motak: azpiko inflazioa.\nZenbait neurketetan kontsumo saskitik energia eta landu gabeko elikagaiak kentzen dira, gai horien prezioak oso ezegonkorrak izan daitezkelako epe laburrean, bai nazioarteko merkatuengatik, bai eguraldi-baldintzekiko menpekotasunagatik. Aldakortasun handi hori saihestuz kalkulatzen den inflazioari azpiko inflazioa deritzo, KPI orokorra baino adierazle egonkorragoa.\nInflazioaren eraginak, estanflazioa eta hiperinflazioa.\nInflazioak eragin positibo nahiz negatiboak izan ditzake ekonomian. Negatiboan artean daude txanponaren balio erreala gutxitzea, eta aurreztu nahiz inbertitzeko pizgarriak gutxitzea. Horren zergatia, etorkizunean diruak izango duen balioaren gaineko ziurgabetasunean edota ondasunen eskasian dago. Eragin positiboen artean dago kontsumoaren pizgarri dela, edo izan daitekela.\nEkonomia monetarista deritzan pentsamendu korrontearen arabera, inflazio tasa handien eta hiperinflazioaren eragilea diru eskaintzaren gehiegizko hazkundea da. Hori dela medio, Europako Banku Zentralak (EBZ) eta beste hainbat banku zentralek, prezioen gehiegizko hazkundea mugatzeko asmoz burutzen duten euren moneta politika. Inflazioa neurri jakin baten bueltan mantentzeko helburua dute, jardun ekonomikoa babeste aldera.\nEstanflazioa.\n deitzen zaio inflazio altuaz gain, hazkunde ekonomiko motela edo hutsala eta, ondorioz,langabezia handia bateratzen dituen egoerarik.\nHiperinflazioa.\nHiperinflazio deritzo inflazio oso altuko ezohiko egoera bati. Inflazio handiko sorgingurpila da, prezioen kontrolbako hazkundearen eragile. Adibidez, hilabete batean prezioek %50 gora egiten badute, urte arteko tasan % 13.000koa litzateke inflazioa.\nJardun ekonomiko normala erabat nahastu, baldintzatu eta deuseztu dezake neurrigabeko inflazio egoera batek, hilabeteetan baino, aste, egun edo are orduetan balio galera pairatzen baitu txanponak. Horrek agente ekonomikoen ondasun eta zerbitzu eskaria azkartzen du, diruak balio gal dezan baino lehen nahi baitute ondasun edo zerbitzurren bat lortu eta, era berean, inflazio handiagoa bultzatzen du eskari horrek berak. Horrek, ekonomiaren ahalmen produktikoa deuseztu dezake eta baita diruaren erabilera bazter utzi eta trukera jotzea ere, honek dituen eraginkortasun arazoekin. Ohikoan, hiperinflazioa sortzen da gobernu batek diru jaulkipen hutsez estaltzen baditu bere gastuak, bestelako kontrolik gabe, behar bestelako diru-sarrerarik ez duelako.\nAdibide bat, Alemaniako hiperinflazioaren ondorioak.\nAzpiko testuko azken paragrafoan ondo azaltzen ditu inflazioak gizartean izan ditzaken ondorio latzak. Horren adibidetzat jotzen dira Alemanian XX. mende hasieran bizitakoa (hamarkada luzez gogoratua eta Alemaniako Banku Zentrala (Bundesbank) inflazioaren aurkako sutsu bihurtu zuena), edota Latinoamerikako zenbait herrialdeetan XX. eta XXI. mendean bizitakoak, Argentina edo Venezuelan kasu:\nInflazioaren eragileak.\nEz dago inflazioaren jatorriari buruzko teoria bakar bateraturik. Inflazio altua edo baxua eragin dezaketen faktore ezberdinak daude. Ondasun eta zerbitzuen eskariaren gorabeherak, hornikuntza-gaien kostuenak (lehengaiak, energia, soldatak, eta abar), diru eskaintzaren hazkundea bera eta baita inflazioaren gaineko espektatibak ere. Ekonomiako agente ezberdinek inflazioaz dituzten espektatibak garrantzitsuak dira, kasu soldata negoziaketetan edota kontsumo erabakietan. Horregatik, banku zentralak inflazio-espektatiben gainean eragiten ere saiatzen dira.\nDiru eskari eta diru eskaintzaren gorabeherek inflazioan eragiten dute. Gehiegizko eskaintza izan daiteke goranzko eragile, baina diru eskariaren jaitsiera azkar bat ere bai, kapitalen ihesa gertatzen den kasuetan. Hala gertatzen da, adibidez, herrialde bateko ekonomian edo txanponaren gaineko mesfidantza hedatzen denean: herrialdeko txanponaren debaluazioa eragiten du horrek (sendoagotzat jotzen diren dibisen eskaria handitzen da) eta inportazioen garestitzearen bidez, herrialdeko inflazioa handitzea dakar horrek.\nGaur egun, banku zentralek txanpona jaulkitzeko monopolioa izaten dute eta pentsaera korronte nagusiak inflazio txiki eta egonkorra izatea hobesten du (positiboa, beti ere). Moneta politika erabliz, teorian, atzeraldi eta goraldi ekonomikoak leundu daitezke, lan merkatuan krisi garaietan egokitzapenak azkartuz eta likidezia-tranpa sortzeko aukera murriztuz. Horretarako, moneta agintaritzak (banku zentralek) txanponaren jaulkipena kontrolatzen dute, bai dibisen salerosketa bidez, bai banku komertzialen erreserbetan eraginez eta bankuei eskaintzen zaizkien gordailuen prezioan eraginez."}
{"id": "101357", "revid": "201", "url": "https://eu.wikipedia.org/wiki?curid=101357", "title": "Goeltzschtaleko Zubia", "text": ""}
{"id": "101358", "revid": "124047", "url": "https://eu.wikipedia.org/wiki?curid=101358", "title": "Ku Klux Klan", "text": "Ku Klux Klan (KKK) Estatu Batuetako hainbat taldek bereganatutako izena da. Taldeok arraza zuriaren nagusitasuna, antisemitismoa, arrazakeria, antikomunismoa, xenofobia eta geozentrismoa dauzkate ardatz ideologiko. Sarritan terrorismoa, indarkeria eta gurutzeak erretzea bezalako mehatxuzko ekintzak egin dituzte, batez ere euren biktimak zapaltzeko.\nKlanaren lehendabiziko taldea 1865ean agertu zen eta Ameriketako Estatu Konfederatuen Gudarosteko kide beteranoek osatzen zuten, Gerra Zibilaren ostean gertatu zen berreraikitzearen aurka oldartuta. Laster erakundeak bere helburuak lortzearren metodo bortitzak bereganatu zituen: denbora laburrean euren aurkako kontraekintzak gertatu ziren eta erakundearen gainbehera etorri zen, hegoaldeko eliteek gudaroste federalak Hegoaldeko Estatuetan egotearen aitzakiatzat Klana bera hartzen baitzuten. 1870an Ulysses S. Grant lehendakari Errepublikarrak KKK formalki desegin zuen, horretarako 1871ko Eskubide Zibilen Agiriaz (\"Ku-Klux Klan Agiria\" bezala ezaguna).\n1915an izen berbereko beste erakunde bat eratu zen, batez ere komunikabideek jendetzan zuen boterean oinarrituta: D.W. Griffith zinema zuzendariaren \"The Birth of a Nation\" filma mugarri izan zen ordu arte ikusi gabeko zinema efektu eta teknikengatik, artean ia inork zinema ikusi ez zuenean; gerraosteko Klaneko kideen irudi idealizatu bat eman zuen, emakume zurien ohorearen babesle.\nPrestutasun horren irudiaz elikatu eta hedatu zen bigarren KKK, filmaren araberako janzkera erabiliz. Leo Frank judua hilketagatik epaitu eta hargatik aske utzi zutenean herritar zuri asko asaldatu egin ziren, baita Frank lintxatu ere, garai horretako kazeta kroniketan azaleratutako antisemitismoaren erdian KKKari mesede egin ziona.\nBigarren KKK erakunde ganorazkoagoa izan zen, kidetasun erregistratua eta estatu nahiz herrialdeko egitura nazional batekin. Kideen kopurua 4tik 5 milioi artekoa izan zen. Bere goiburuetako bat lege lehorraren aldeko borroka zen. Aldiz, 1927an, KKK-ko publizitate arduraduna alkohol edanean eta putetan ibiltzen zela argitaratu zen; are okerrago, eskandalu gordin bat piztu zen KKKren mago edo buruzagiak bere emakumezko idazkari zuria bortxatu, torturatu eta hil zuenean; Klanak ospe ia guztia galdu zuen.\nOrdutik eta bereziki 1929ko Depresio Handi ondoko urteetan, klase xumeetako pertsonek utzi egin zioten kuotak ordaintzeari, eta utzi egin zuten erakundea. Bigarren Mundu Gerrarekin bere ondoa jo zuen, Klaneko kide nabarmen batzuk Alemania naziaren aldeko agertu baitziren. Kideak milaka batzuk izatera pasa ziren. Herritar beltzak erabateko segregazioan bizi ziren, gutxiagotasun egoera batean, baina AEBren gerra ahaleginean parte hartu zuten, eta heroi bihurturik eta beren buruaren beste irudi batekin itzuli ziren: eskubideak exijitzen zituzten.\nOndorioz, KKKren inguruan, beltzak izutzeko eta bizitza publikotik uxatzeko kanpaina hasi zen AEB hegoaldean, haiei jipoiak emanez eta hilketa eredugarriak eginez. Erabateko inpunitatea zuten, poliziaren lankidetzaz. Herri juratuek hiltzaileak absolbitzen zituzten, eta J. Edgar Hoover FBIko buruak ez zuen inolako interesik agertu haien kontra jotzeko; bai, aldiz, eskubide zibilen aldeko mugimenduaren kontra. KKK talde desberdinetan banatu zen. \"Eskubide Zibilen Agiriaren\" aurka agertzen ziren, baita 1950-1960 hamarkadetako segregazioaren aurkako agiriari gogor egin ere.\nAlta, KKK kideak axolagabe agertu ziren beren buruak ezkutatzeko orduan delituak egiten zituztenean. Artean, harrokeriaz mintzatzen ziren segregazioaz eta esklabotzaz. KKK-kideak aktibista zuriak ere hiltzen hasi ziren, baita umeak hilik suertatu ere. 1964an, Lyndon Johnson AEBko presidenteak aholku eta ohartarazpen publiko bat eman zien, inpunitate gehiago ez zela izango aditzera emanez. 1968an Hoover hil zen, eta administrazio berriak aurpegi gogorragoa agertu zuen KKKren kontra. 1970eko hamarkadaren hasieran auzi zahar batzuk berriz ireki ziren, FBI KKKn infiltratu zen, eta kideek elkarren susmoak izateko gutun kanpaina bati ekin zion; agintariek, gainera, KKK-ren finantzen kontra jo zuten. KKK ia desagertu egin zen.\nErakunde hauetako hainbat kide zenbait krimenengatik zigortuak izan ziren. Nahiz eta gaur egun dozenaka erakundeek izen hori edo bere zati bat beren izendapenetan erabiltzen jarraitzen dute, benetako kidetasunaren kopurua zenbait miletan zenbatu daiteke. Talde hauek, euren artean banandutako ekintza isolatuen bidez, muturreko gorrotodun taldetzat hartuak ohi izan dira. Estatu Batuetako erlijio gizonek, politikariek, nahiz jende multzo handien aurrean lanean dabiltzen komunikabideek KKK taldea erabat gaitzesten dute."}
{"id": "101360", "revid": "201", "url": "https://eu.wikipedia.org/wiki?curid=101360", "title": "Talero", "text": ""}
{"id": "101361", "revid": "28807", "url": "https://eu.wikipedia.org/wiki?curid=101361", "title": "Salneurri", "text": ""}
{"id": "101362", "revid": "105290", "url": "https://eu.wikipedia.org/wiki?curid=101362", "title": "Prezio", "text": "Erabilera arruntean, salneurria edo prezioa ondasun edota zerbitzu baten truke alderdi batek beste bati ematen dion ordaina da. Ekonomia moderno guztietan, salneurria zein den adierazteko eta salneurria ordaintzeko ia beti diru unitateak erabiltzen dira. Hala ere, salneurria zehazteko, beste ondasun edo zerbitzu baten kopuruak erabil daitezke (adibidez: \u00abBizikleta honek lau masaje balio du\u00bb).\nEkonomiaren arloan, transakzio batean trukatzen diren ondasun kopuruen arteko ratioa da prezioa. Goiko adibidean, ekonomialari batentzat, masaje baten salneurria 0,25 bizikleta litzateke. Hartara, dirua ondasun mota bat dela onartzen badugu (bizikletak edo sagarrak diren bezala), salneurriaren definizio honek transakzio guztietarako balioko digu, erabilera arruntekoa baino definizio orokorragoa baita.\nErraz ikus daiteke prezioen aldaketak, era berean, aldaketak sortzen dituela eskarian eta eskaintzan. Prezioak ekonomia sistema jakin batean den diru kopuruaren araberakoak dira halaber; izan ere dirua urrea eta zilarra antzina adibidez sinboloa izateaz gainera, merkantzia ere bada; diru kopurua handitzen denean Amerikatik Europa aldera urre kopuru handiak ekarri zirenean, adibidez diruaren balioa murrizten da (diruak erosteko ahalmena galtzen du) eta proportzioan ondasun edo zerbitzuen prezioak gorantz egiten dute. Egoera horretan desoreka handiak sortzen dira ekonomian (\"ikus \"inflazio), izan ere nekez pareka baitaitezke ondasun eta zerbitzuen prezioen igoerak errenta eta soldaten igoerekin.\nPrezioak produktuen balioaren neurgailuak dira halaber, erosleek produktua izateagatik zenbat ordainduko luketen adierazten baitute. Definizio horretatik ateratzen da eragin handiko ekonomia funtzioa betetzen dutela prezioek. Artifizialki kontrolatuak ez badira, ondasunak eta zerbitzuak nahi dituztenen artean banatzeko mekanismo ekonomikoa dira; sistema horri \"prezio-mekanismo\" deritzo; mekanismo horren arabera prezioak aske mugitzen direnean berdinduko dira soilik eskaria eta eskaintza. Gehiegizko eskaintza bada, prezioak apalak izango dira eta ekoizpena murriztu egingo da; horrek prezioak igoaraziko ditu eskariaren eta eskaintzaren arteko parekatze bat izan arte. Era berean, eskaintzak ez baditu asetzen biztanleen beharrak, prezioak handiak izango dira, eta horrek produkzioa areagotuko du; hala, prezio apalagoak sortuko dira, eskaria eta eskaintza parekatu arte."}
{"id": "101365", "revid": "6327", "url": "https://eu.wikipedia.org/wiki?curid=101365", "title": "Nara garaia", "text": ""}
{"id": "101367", "revid": "886", "url": "https://eu.wikipedia.org/wiki?curid=101367", "title": "Somasj\u00e4rvi aintzira", "text": ""}
{"id": "101371", "revid": "119347", "url": "https://eu.wikipedia.org/wiki?curid=101371", "title": "Huang Xianfan", "text": "Huang Xianfan (txinera tradizionala:\u9ec4\u73fe\u74a0,txinera sinplifikatua:\u9ec4\u73b0\u74a0; Fusui, Guangxi, 1899ko azaroaren 13a - Guilin,Guangxi, 1982eko urtarrilaren 18a) Txinako historialaria eta antropologoa izan zen.\nBizitza.\n1899ko azaroaren 13 an Fusui-en jaio zen Huang Xianfan. Nanning Ecole egin zituen bere ikasketak 1922 eta 1926 urteen artean. 1926 eta 1935 urteetan Pekin ikasi zuen, Pekin Unibertsitatean; 1935tik 1937ra Japonia Tokio Unibertsitatean Historian fakultatean berriz. Huangek ingleseko masterra lortu zuen Tokio Unibertsitatean. 1938tik 1940ra Guangxi historian irakasle laguntzaile izan zen. 1941n logikako eta 1943an historian izandatu zuten Sun Yatsen unibertsitatean eta Guangxi unibertsitatean. 1953. urtean, Huang Guangxi unibertsitatean bueltatu zen, non irakasle izango zen 30 urtetan zehar. "}
{"id": "101372", "revid": "336", "url": "https://eu.wikipedia.org/wiki?curid=101372", "title": "Cristiano Ronaldo", "text": "Cristiano Ronaldo dos Santos Aveiro, Cristiano Ronaldo izenez ezagunagoa (Funchal, Portugal, 1985eko otsailaren 5a) futbolari profesionala da. Aurrelari aritzen da, Saudi Arabiako Al-Nassr klubarekin nahiz Portugalgo futbol selekzio nazionalarekin. Futbolaren historiako jokalari onenetakoa dela jotzen da. Bost aldiz irabazi du Urrezko Baloia saria; horrenbestez, sari hori aldi gehienetan irabazi duena da Europako futbolarien artean, eta mundu osoan saria gehien irabazi duena, Lionel Messi mito argentinarraren atzetik soilik. Real Madrilen eta Portugalgo selekzioan, Ronaldok sartu du gol gehien.\n2009ko ekainaren 11n Real Madrilek Cristiano Ronaldo fitxatu zuen. Manchester Unitediek ordu arte futbolari bat fitxatzeko inoiz ordaindutako kopururik handiena jaso zuen: 94 milioi euro. Real Madrilekin lautan irabazi du Txapeldunen Liga: 2013/2014, 2015/2016, 2016/2017 eta 2017/2018 denboraldietan. 2007/2008 denboraldian titulu hori Manchester Unitedekin irabazia zuenez, Txapeldunen Liga bost aldiz irabazi duen lehen futbolaria da. 2018an Juventus FCak fitxatu zuen.\n2016. urtean Europako selekzioen arteko txapelketa irabazi zuen Portugalgo selekzioarekin"}
{"id": "101373", "revid": "1120227", "url": "https://eu.wikipedia.org/wiki?curid=101373", "title": ".cym", "text": ""}
{"id": "101374", "revid": "1120229", "url": "https://eu.wikipedia.org/wiki?curid=101374", "title": ".bzh", "text": ""}
{"id": "101375", "revid": "1120230", "url": "https://eu.wikipedia.org/wiki?curid=101375", "title": ".sco", "text": ""}
{"id": "101376", "revid": "119347", "url": "https://eu.wikipedia.org/wiki?curid=101376", "title": "Horace Grant", "text": "Horace Junior Grant, (Augusta, Georgia, Estatu Batuak, 1965eko uztailaren 4a - ) saskibaloi jokalari ohia da. 17 denboralditan zehar NBAko hainbat talde ezberdinetan jokatu zuen, 2004. urtean erretiratu zen arte. NBAko liga 4 alditan irabazi zuen eta Harvey Granten anaia bikia da, hau ere NBAko jokalaria izan zen. Profesional izandako 17 urteetan, 11,2 puntu eta 8,2 erreboteko batez bestekoak egin zituen.\nKirol ibilbidea.\nUnibertsitatea.\n4 denboralditan zehar Clemsongo Unibertsitatean jokatu zuen Grantek. Urte hauetan 13,9 puntu eta 8 erreboteko batez bestekoak burutu zituen. Bere azken denboraldian, bere konferentziako urteko jokalaririk onena izendatu zuten, 21 puntu eta 9,6 puntuko mediak egin ostean.\nNBA.\nChicago Bulls.\nUnibertsitatean erakutsitako dohaiek, NBA ligara salto egiteko aukera eman zion. Horrela, 1987an, Chicago Bulls taldea draft-eatu zuen. Lehen urtea, taldeko dinamikan sartzeko erabili zuen eta hortik aurrera Scottie Pippenekin batera hegaleko postuan finkatu zen. Honez gain, Michael Jordan, John Paxson eta Bill Cartwrihtekin batera NBAko historiako 10 talderik onenetakoen artean sartu zen, 1991 eta 1993 urte artean NBAko 3 eraztun irabazi ostean.\n1993an Jordan erretiratu zenean, taldeko jokalaririk garrantzitsuenetako bat bilakatu zen Pippenekin batera, baina denboraldia amaitu zenean, Orlando Magic taldera joan zen. Chicagon burutu zuen azken denboraldi honetan NBAko \"All-Star-a\" jokatu zuen.\nOrlando Magic.\nOrlandon, taldeak behar zuen espernientzia puntua jarri zuen, Shaquille O'Neal edota Anfernee Hardaway bezalako jokalari gazteak zituen eta. Urte horretan, NBAko finalera iritsi zen taldea, baina lau partida jarraian galdu zituzten Houston Rocketsen aurka. Floridan, 5 urte egin zituen Horacek, 1999. urtean Seattle Supersonics taldera bidali zuten arte.\nLos Angeles Lakers.\nSeattleen urte bat egin ondoren, Los Angeles Lakers taldera joan zen. Operazio honetan, Glen Rice Lakersetik New Yorkera joango zen eta Patrick Ewing, New Yorketik Seattlera joango zen. Los Angelesen, beste eraztun bat irabazten lagundu zion taldeari 2001. urtean.\nAzken urteak.\n2001eko denboraldia amaitzean, Horacek Orlandora itzultzea erabaki zuen. Baina 5 partida bakarrik jokatu zituen bertan. Orduan, Magiceko entrenatzailea zen Doc Riversekin arazoak izan zituen eta. 2003-2004 denboraldian, iada 38 urterekin, Los Angelesera itzuli zen Lakersekin jokatzeko berriz ere. Bertan, bere profesional mailako azken partida jokatu zuen."}
{"id": "101379", "revid": "58701", "url": "https://eu.wikipedia.org/wiki?curid=101379", "title": "Half Foot Outside", "text": "Half Foot Outside, Iru\u00f1ean (Nafarroa) 90eko hamarkada erdialdean sortutako taldea da. Hasierako urteetan, Hardcore eta Rock doinuak lantzen zituzten naiz eta azken diskoetan Pop erritmoak nabaritzen diren."}
{"id": "101380", "revid": "105290", "url": "https://eu.wikipedia.org/wiki?curid=101380", "title": "Heavenly", "text": "Heavenly, Half Foot Outside talde Nafarraren estudioko 6. diska da. Lan hau, 2008ko Urriaren 6an kaleratu zuten Limbo Starr zigiluarekin.\nDiska hau, Iru\u00f1ako Montreal estudioetan eta Andoaingo Garate Estudioetan grabatu zuten Hans Kruger eta Kaki Arkarazoren laguntzaz. Nahasketak, Hans Kruger eta John Agnellok burutu zituezten. Diskaren azken ukituak, New Yorkeko Sterling Sound estudioetan burutu zituzten Steve Falloneren laguntzaz.\nHeavenly diska honetan, Pau Roca (La Habitacion Roja), Florent eta Banin (Los Planetas) edota Jon Aueren (The Posies) kolaborazioak daude."}
{"id": "101382", "revid": "119347", "url": "https://eu.wikipedia.org/wiki?curid=101382", "title": "Egoskozabal baserria", "text": "Egoskozabal Belauntzan dagoen baserria da, herrigunetik hurbil, hilerrirako bidean\nkokatua.\n1994ko abenduaren 16an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nOinplano laukizuzena du eraikin soil honek eta\nteilatuak hiru aldetara jotzen du. Beheko solairua, lehenengoa\neta ganbara ditu. Hormak, harlangaitzezkoaz\neginak dira, nahiz harlandu aztarna batzuk ere ikus\ndaitezkeen bertan. Horrez gainera, izkinetan eta ateleiho\ninguruetan kareharri grisa du. Barruko aldea zurez\nosatua dago eta zutabeak lurraren gainean edo\nharrizko piramideetan oinarriturik daude.\nFatxada nagusiak lau leiho ditu solairu bakoitzean\neta sarrera nagusia. Ate gainean, mentsula biribilduak\neta, bertan, inskripzio bat: \u00ab154...\u00bb urtean, segur aski,\neraikuntza urteari dagokiona. Leihoetan, ur-jarioak\nbideratzeko, harri moduratuz dotoretutako erlaitzak\nikus daitezke.\nEskuineko aldean, sarrera nagusiaren antzekoa den\nbeste ate bat dago, ateburua mentsulaz.\nAtzealdeko fatxada itxia da eta hutsune luze batzuk\nditu gezi-leihoen moduan. Beheko solairuan leihotxo\nbat dago, goialdea erdi puntuko arkuaren forma duena."}
{"id": "101383", "revid": "119347", "url": "https://eu.wikipedia.org/wiki?curid=101383", "title": "Erregi\u00f1enea baserria", "text": "Egoskozabal Gaztelun dagoen baserria da, landagunearen hegoaldetik hurbileko bizkar zabal batean kokatua.\n2005eko ekainaren 20an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nEraikinak oinplano karratua du; halaber, bi isurkiko zurezko estalkia eta fatxada nagusiarekiko bizkar elkarzuta ditu, ekialderantz orientatua. Bi solairu eta ganbara ditu. Lurzoruaren aldapa aprobetxatuz, hegoaldean sotoa dago. Hormak, kanpoalderantz jarritako harri-hormez eginak daude lau eskantzuak harlanduzkoak dira. Ia bao guztiak harlanduz inguratuak daude. Fatxada nagusian erdi puntuko arku dobelatuko sarrera-atea dago. Bada, sotora doan beste ate dintelatua. Beheko solairuan, lau leiho-bao daude; lehen solairuan beste lau, eta hormapikoaren azpian harlanduz inguratutako idi-begia. Hegoaldeko fatxadan, beheko solairuan hiru leiho-bao daude, eta sotoan leiho gehiago. Iparraldeko fatxadak, altuera txikia du eta ez dago baorik. Mendebaldeko fatxadan, atxikitako teilapea dago.\nEraikinaren oinplanoak, ekialdetik mendebaldera hiru habearte ditu eta iparraldetik hegoaldera bost. Erdialdean, habe eta besoz mihiztatutako atal bakarreko lau pilare, lehen solairua eta ganbara eusten duten harrizko zapaten gainean zentratuak, eta harri-hormez eraikitako alboetako bi zama-horma (ekialdeko fatxada nagusiarekiko elkarzut) daude. Iparraldeko sektorean, abereentzako ukuilua eta etxebizitza daude. Azpian, hegoaldeko sektorean, soto bat dago. Mendebaldeko fatxadara atxikitako teilapea ez da monumentuaren zati bezala hartzen."}
{"id": "101384", "revid": "336", "url": "https://eu.wikipedia.org/wiki?curid=101384", "title": "Linda Hamilton", "text": "Linda Carroll Hamilton (Salisbury, Maryland, Ameriketako Estatu Batuak, 1956ko irailaren 26a - ) Urrezko Globo eta Emmy Sariak irabazteko hautagaia izandako aktore estatubatuarra da. \"The Terminator\" eta \"\" filmetan Sarah Connorren papera antzezteagatik edota \"Beauty and the Beast\" telesailean Catherine Chandlerren papera antzezteagatik ezaguna da."}
{"id": "101385", "revid": "9597", "url": "https://eu.wikipedia.org/wiki?curid=101385", "title": "Urrezko Globoa", "text": ""}
{"id": "101386", "revid": "201", "url": "https://eu.wikipedia.org/wiki?curid=101386", "title": "Mont Saint-Michel", "text": ""}
{"id": "101387", "revid": "336", "url": "https://eu.wikipedia.org/wiki?curid=101387", "title": "Denise Richards", "text": "Denise Lee Richards (Downers Grove, Illinois, Ameriketako Estatu Batuak, 1971ko otsailaren 17a - ) aktore eta modelo-ohi estatubatuarra da. James Bond agente sekretuaren \"The World Is Not Enough\" filmean Christmas Jones doktorearen papera antzeztu zuen."}
{"id": "101388", "revid": "12788", "url": "https://eu.wikipedia.org/wiki?curid=101388", "title": "Ellis Park Stadium", "text": "Ellis Park Stadium errugbi eta futbol zelaia da, Hegoafrikako Johannesburg hirian dagoena. 1928an eraiki zuten eta 1982an zaharberritze-lanak egin zituzten. 70.000 lagunentzako eserlekuak ditu. Bertan jokatu zen, besteak beste, 1995eko Munduko Errugbi Kopako finala. 2009ko FIFAren Konfederazioen Txapelketan eta 2010eko Munduko Futbol Txapelketan ere erabili zen."}
{"id": "101389", "revid": "6327", "url": "https://eu.wikipedia.org/wiki?curid=101389", "title": "Ellis Park", "text": ""}
{"id": "101393", "revid": "6327", "url": "https://eu.wikipedia.org/wiki?curid=101393", "title": "Ellis Park Estadioa", "text": ""}
{"id": "101395", "revid": "105290", "url": "https://eu.wikipedia.org/wiki?curid=101395", "title": "Heijo-kyo", "text": "Heijo-kyo (japonieraz \u5e73\u57ce\u4eac, Heij\u014d-ky\u014d?), Japoniako hiriburua izan zen Nara aroaren zatirik gehienean, lehenik 710etik 740 arte, eta, ondoren, 745etik 784 arte. Gaur egun Nara hiria dagoen tokian zegoen, eta Genmei Enperatrizak ezarri zuen, nork, hiriburua Fujiwara-kyotik eraman zuen, eta Txinako Tang dinastiaren hiriburua izan zen Chang'anen antzera eraikia izan zen, xakearen antzeko taula baten antolaketa batekin eta geomantziaren legeen arabera.\nHeijo jauregia, egoitza inperiala zena, hiriaren iparraldeko muturrean zegoen, eta hiriaren gainontzeko zatitik Suzakumon atearen bidez banandua zegoen. Hiriburua, Heian-kyora (egungo Kioto) pasa zenean, hiria utzia izan zen, eta eraikinak kaltetzen hasi ziren, hala ere, sektoreren batzuk berriz aurkitu ziren 1955ean, eta eraikinen batzuk zaharberritu dira, Suzakumon kasu."}
{"id": "101396", "revid": "1545", "url": "https://eu.wikipedia.org/wiki?curid=101396", "title": "Heian-kyo", "text": " egungo Kyotoren jatorrizko izena izan zen, eta, 794tik 1868rarte, 1180an hilabete batzuez etenaldi bat eginez, Japoniako Enperadorearen egoitza eta herrialdeko hiriburua.\nHiri honek, hiriburu bezala, Nagaoka-kyo ordezkatu zuen, eta enperadorearen aginduz eraiki zen 793an, Fujiwara no Ogurimaruren esku. Hiria, haran baten gainean egongo zen, eta, xake taula baten antzera trazatua egongo zen, Txinako Tang dinastiaren hiriburua zen Chang'an imitatuz. Ekialdetik mendebaldera, gutxi gora-behera 4,5 kilometro, eta, iparraldetik hegoaldera 5,2 kilometro inguru neurtzen zuen laukiluze formako azalera zuen, eta, salbuespen bakar bezala, hegoaldeko ateko bi tenpluak zituen, To-jia eta Sai-jia. Jauregi nagusia, barne laukiluze batean egongo zen, hiriaren iparraldeko zatian.\nKyoto izenaren erabilera (hiriburua edo enperadorearen egoitza esan nahi duena), ez zen ofiziala inauguratu zenean, baina izena, XI. mendearen amaieran ofizialdu zen, jatorrizko izena baztertuz."}
{"id": "101397", "revid": "119347", "url": "https://eu.wikipedia.org/wiki?curid=101397", "title": "Durban", "text": "Durban edo zulueraz eThekwiki, Hegoafrikako ekialdeko kostandean dagoen hiria da. Herrialdeko hirugarren hiririk handiena da Johannesburg eta Lurmutur Hiriaren atzetik.\nGainera, hiri oso turistikoa izateaz gain, hiriko portua munduko Afrikako garrantzitsuenetakoa da eta bertan 100.000 pertsonatik gora lan egiten dute.\nGarraioak.\nDurbanek aireportu garrantzitsu bat dauka, Durbango Nazioarteko Aireportua. 2005ean 5 milioi bidaiarik erabili zuten aireportu hau eta berri bat eraiki behar dutela aurreikusten du gobernuak."}
{"id": "101398", "revid": "58701", "url": "https://eu.wikipedia.org/wiki?curid=101398", "title": "Fukuhara-kyo", "text": " Japoniako hiriburua izan zen 1180ko ekainetik, urte bereko azaroa arte, Heian aroaren amaieran.\nHiri honek, egungo Kobe hiriaren zati bat hartzen zuen, eta, jatorrian, merkataritza portu bat izan zen. 1180an, Taira no Kiyomoriren aginduz, Japoniako hiriburua Kiototik Fukuharara pasatzea erabaki zen, Txinarekin merkataritza sendotzeko asmoz, baina, handik hilabete gutxira, Genpei Gerrak hastean Minamoto klanaren mehatxuak, hiriburua berriz Kiotora pasatzera behartzen du."}
{"id": "101399", "revid": "336", "url": "https://eu.wikipedia.org/wiki?curid=101399", "title": "Amata", "text": "Amata, erromatar mitologian, Italiako Lazio eskualdeko erregina ezkontidea zen, Latinorekin ezkondu baitzen. Ezkontza honetatik, Lavinia jaio zen, baita espero baino lehenago hil zen seme bat ere.\nLatinok, gizonezko oinordekorik ez zuenez, bere erresuma, bere alabarekin ezkontzen zenari emango ziola promes egin zuen. Babes gehien zuen ezkongaia, Turno zen, italiar leinurik antzinakoenetako eta boteretsuenetako bat zen rutuliarren oinordekoa zelako eta Amata erreginak suhi bezala nahi zuelako. Baina Lavinia ez zen Turnorekin ezkondu, orakulu batek, atzerritar batekin ezkonduko zela iragarri baitzion.\nHonela, Eneas iritsi zenean, troiarra, eta, beraz, atzerritarra zena, Latinok, egoki ikusi zuen Eneas Laviniarekin ezkontzea, baina ez hala Amatak. Honegatik, erregina, Juno eta Alektok eman zioten haserrearekin, Latino eta Eneasen arteko aliantza eragozten saiatu zen. Turnok troiarren aurka garaitzea ezinezkoa zela ikustean, eta Lavinia eta Eneasen arteko ezkontza eragozterik ez zuela jakinda, urkatu egin zen, bere alabaren izuzko begiradapean."}
{"id": "101400", "revid": "105290", "url": "https://eu.wikipedia.org/wiki?curid=101400", "title": "Alekto", "text": "Alekto, greziar mitologian, (antzinako grezieraz \u1f08\u03bb\u03b7\u03ba\u03c4\u03ce, \"gupidagabea\"), Erinietako bat da (Furiak erromatar mitologian), Tisifone (hilketaren mendekatzailea) eta Megera (jeloskorra)ren ahizpa.\nHesiodoren arabera, Gea (lurra)ren alaba zen, Uranok, honen seme Kronosek zikiratu zuenean isuritako odolaren bidez ernaldua izan zena.\nAlekto, delitu moralak zigortzeaz arduratzen den Erinia da (sumina, harropuzkeria, etab...), batez ere, gizakien aurkakoak badira. Bere funtzioa, Nemesisek duenaren oso antzerakoa da, baina azken honek, jainkoen aurkako delitu moralak zigortzen ditu."}
{"id": "101401", "revid": "59902", "url": "https://eu.wikipedia.org/wiki?curid=101401", "title": "Karkaba (musika taldea)", "text": "Karkaba, Azpeitian (Gipuzkoa) 2000. urtean sortutako Hardcore eta Punk taldea da. 2000. urtetik, 2010. urtera arte iraun zuen proiektuak. Gaur egun, bi taldekidek Gaitze izeneko taldean jotzen dute, Azpeitiko beste talde bateko baterijolearekin batera, hirukote gisa."}
{"id": "101403", "revid": "336", "url": "https://eu.wikipedia.org/wiki?curid=101403", "title": "Nazioarteko Zigor Auzitegia", "text": "Nazioarteko Zigor Auzitegia nazioarteko justizi auzitegi iraunkor bat da; genozidio krimena, gerra krimena, eta gizateriaren kontrako krimenak epaitzeko eskumena du. Nazioarteko Zigor Auzitegiaren egoitza Hagan dago (Herbehereak).\nHistoria.\n1919 urtean, Lehen Mundu Gerraren ostean, gerran garaile suertatu ziren estatuek, Alemaniako Wilhelm II Kaisarra eraso krimenengatik epaitzeko lanak bultzatu zituzten. Lan horien helburua ez zen inoiz burutu, baina etorkizunerako funtsezko oinarriak ezarri zituen.\nAuzitegiaren zuzeneko aurrekariak Nurenbergeko eta Tokioko epaiketak izan ziren. Epaiketa horiek kritika ugari jaso arren, legezkotasun printzipioa hausten zutelakoan, nazioarteko justizian aurrera pauso handia izan ziren.\nNazio Batuen Erakundeak, nazioarteko zigor auzitegi iraunkor baten premiaz kontzientziatuta, hirurogeiko hamarkadan honelako auzitegi bat sortzeko lanak bultzatu zituen. Hala ere, ez zen 1998 urtera arte helburu hura lortu. Bultzada Jugoslaviako (1991-1995) eta Ruandako (1994) gerrek eman zuten, bertan gertatutako krimenak nazioarteko zigor auzitegien bitartez epaitu zirelako, nazioarteko segurtasun juridikoa berriro ere zalantzan jarriz.\nBeraz, nazioarteko zigor auzitegi iraunkor baten beharraz jabetuta, eta nazioarteko zuzenbide penalaren eta nazioarteko giza eskubideen garapenaz baliatuta, 1998 urtean Nazioarteko Zigor Auzitegiaren Estatutua idatzi eta sinatu zen.\nEstatutua berresteko baldintzak ordea kritikatuak izan ziren (adibidez, estatutuari erreserbak egiteko debekua). Estatutua indarrean sartzeko quoruma 60 estaturen partaidetzan ezarri zen. Baldintza hori, azkenik, 2002ko uztailaren 1ean lortu zen, eta Estatutua indarrean sartu zen.\nEstatu Partehartzaileen Batzarra.\nEstatu Parte-Hartzaileen Batzarra, Auzitegiaren organo legegilea da. Erromako Estatutua berretsi duten estatuez osaturik dago, hau da, estatu parte-hartzaileen ordezkariez osaturik. Auzitegiaren inpartzialtasuna babestearren, Estatu Parte-Hartzaileen Batzarra ez da Auzitegiaren organo bat.\n2008ko apirilean, adibide gisa eta ideia bat egiteko, 106 estatuk sinatua zuten jada Erromako Estatutua: Afrikako 30, Asiako 13, Ekialdeko Europako 16, Latinoamerikako eta Karibeko 22, Mendebaldeko Europako 25, eta beste hainbat.\nHau da estatuen zerrenda:\nFuntzionamendua.\nNazioarteko Auzitegia autonomoa da, baina bertan parte hartzen duten estatuekin lan egiten du.\nKrimenak.\nErromako Estatutuaren 5. artikuluan daude ezarriak, eta krimen horietaz arduratzeko eskumena bakarrik izango du Auzitegiak:\nAuzitegiaren printzipio juridikoak.\nAuzitegiaren funtzionamendua arautzen duten arau eta printzipioek gorte hau auzitegi berezia bihurtzen dute, kasu partikularrez bakarrik arduratzeko eskumena ematen baitiote.\nHonako hauek dira Auzitegiaren printzipio juridikoak:\nIkerketa eta epaiketa.\nAuzitegiak hiru era hauetan abiaraz dezake delituen ikerketa:\nBehin ikertzeko eskaera Auzitegira iritsita, fiskalari dagokio kasuarekin jarraitzea edo artxibatzea. Kasuarekin jarraitzen badu, akusazio bat aurkezten du Aurretiazko Erabakizunen Ganberak berrikusteko. Azken organo honen oniritzia lortzen bada, fiskalaren akusazioa Lehenengo Instantziako Ganberaren esku uzten da, epaiketa egiteko. Ganbera honek emandako epaia Apelazio Ganberan apelatu daiteke.\nZigorrak eta zigorren betetzea.\nAuzitegiak ezarri ditzakeen zigorrek ezin dute 30 urteko zigor-kartzela gainditu. Hala ere, krimenen larritasuna eta kondenatuaren egoeraren arabera, biziarteko kartzela zigorra ere ezarri dezake. Azkenik, isun-zigorrak ezar ditzake eta kondenatuaren jabetzak konfiskatu ditzake. (77. artikulua).\nZigorren betetzea, Herbehereetan edota beste estatu batean ezarri daiteke, Auzitegiaren eta estatu horien arteko hitzarmenen arabera.\nErlazioak estatuekin eta nazioarteko erakundeekin.\nHonetarako baimena ematen dioten Auzitegiaren Estatutuen xedapenen arabera, Auzitegiak bai estatuekin eta bai nazioarteko erakundeekin itunak sina ditzake lankidetzarako, ikerketarako edo ezarritako zigorren betearazpenerako. Itun horiek Estatutuaren osagarriak izan daitezke sinatzaileentzat.\n98. artikuluaren kasua.\n98. artikulua, nazioarteko itun batek estatu bateko nazionalak babesten dituen kasuetan, Auzitegiaren ebazpenak saihesteko bide bat da.\nSalbuespenezko egoeretarako dago arau hau, baina AEBk orokorki hedatu du, hau da, anitz lankidetza itun sinatu ditu beste estatu batzuekin Auzitegiaren ebazpenak saihestearren. 2003 urtetik aurrera AEB 98. artikuluaren izenean esklusio itunak lortzeko presio neurriak hartzen hasi da (adibidez, aipatutako nazioarteko itun hauek sinatzen ez dituzten estatuei, laguntza militarrak ez ematea. Presio neurri horren eraginez, hainbat estatu kaltetuak izan dira: Brasil, Ekuador, Peru, Hegoafrika, Venezuela eta beste hainbat Afrikako eta Latin Amerikako estatu ere).\nKritikak.\nErromako Estatutua sinatu ez duten estatuen artean: AEB, Errusia, Txina, India, Israel, Txile, Kuba eta Irak aurkitzen ditugu.\nAEBren kasua da eztabaida gehien sortarazi duena. 2002ko abuztuaren 2an, estatu horren Kongresuak Ipar Ameriketako kanpo zerbitzuak egiten zituzten langileen babeserako legea onartu zuten (American Servicemembers'Protection Act). Auzitegiaren botereari ihes egiteko azpijoko bat besterik ez zen, lege hori dela medio, gorteak ezin baititu langile horiek epaitu (estradizioa beraz, ezin daiteke ezarri).\nGaur egun.\nAuzitegiak ezagutu dituen lehenengo kasuak, Kongoko Errepublika Demokratikoan, Ugandako Errepublikan, Afrika Erdiko Errepublikan eta Sudanen gertaturiko krimenengatik izan dira eta estatu haien eskaerengatik abiarazi dira; Sudanen kasuan ordea (edo Darfur kasua bezala ere ezagutua) NBEren Segurtasun Kontseiluak eskatu zion Auzitegiari auzi horretaz arduratzea. Ugandako kasuan gainera, 2005eko urriaren 14an, Auzitegiko fiskalak ofizioz nazioarteko bilatze eta atzemate agindu bat jaulki zuen, Jaunaren Erresistentzia Armadan parte hartzen zuten bost Ugandarren kontra, beraien estatuan bertan krimen larriak gauzatzeagatik."}
{"id": "101404", "revid": "9063425", "url": "https://eu.wikipedia.org/wiki?curid=101404", "title": "Xabier Zubizarreta Lasagabaster", "text": "Xabier Zubizarreta Lasagabaster (Aretxabaleta, Gipuzkoa, 1944ko urriaren 18a - ) euskal politikari eta idazlea da. 1987 eta 1997 urte artean Arrasateko alkate izan zen HB ordezkatuz.\nMiguel Angel Blancoren heriotzaren ondoren, Arrasateko alderdi politiko guztiek eginiko zentsura mozio baten ondorioz, alkatetza galdu zuen 1997ko abuztuan.\n1999ko hauteskundeetan, berriz irten zen Arrasateko alkate bezala, kasu honetan EH ordezkatuz. 2003. urterarte egon zen karguan. Ezin izan zuen urte horretako hauteskundeetan parte hartu, EH alderdia ilegalizatu egin zuten eta."}
{"id": "101407", "revid": "6327", "url": "https://eu.wikipedia.org/wiki?curid=101407", "title": "Nazioarteko Zigor Gortea (NZG)", "text": ""}
{"id": "101410", "revid": "6327", "url": "https://eu.wikipedia.org/wiki?curid=101410", "title": "Carson city", "text": ""}
{"id": "101411", "revid": "15795", "url": "https://eu.wikipedia.org/wiki?curid=101411", "title": "Eragin desiragaitz", "text": ""}
{"id": "101413", "revid": "336", "url": "https://eu.wikipedia.org/wiki?curid=101413", "title": "Cloaca Maxima", "text": "Cloaca Maxima (latinezko \"Estolda Nagusia\"), munduko estolda sarerik antzinakoenetako bat zen, Antzinako Erroman tokiko zingirak drainatzeko eta antzinateko hiririk populatuenetako baten hondakinak garbitzeko eraikia, Tiber ibaira ibaiadar bat zeraman, hiriaren parean igarotzen zen ibaia.\nBere latinezko izenak, literalki, Estolda Nagusia esan nahi du. Tradizioaren arabera, bere eraikuntza, agian, K.a. 600 inguruan hasiko zen, garai horretan Erromako errege zen Tarkino Priskoren aginduz. Lan publiko hau, nagusiki, ingeniari etruriarren zuzendaritzari eta erromatar hiritar pobreenen klasetik zetozen langileen lan erdi behartuari esker lortu zen.\nTito Liviok, hiriaren lur azpian eraikia bezala deskribatu zuen arren, beste iturri batzuk (eta estolda sistemaren planoak berak), jatorrizko sistema, muinoetatik jaisten ziren ur korronteak biltzen zituen aire libreko kanal bat zela diote, Erromatar Foroaren lautada ere drainatuz; kanal hau, batzuetan lur-mailaren petik zulatua, pixkana-pixkana estalia izan zen, hiriaren erdialdeak zuen espazioaren beharraren ondorioz. Beharbada, bi teoriak izan litezke zuzenak, eta, benetan, Cloaca Maximaren zatirik baxuenetako batzuk, dirudienez, lurraren mailatik behera eraiki ziren jatorrian.\nCloaca Maxima oso egoera onean mantendu zen Inperio garai osoan. Adibidez, badaude K.a. 33an Marko Agriparen altzadan mantenu lanen eta azterketa baten zantzuak. Hondakin arkeologikoek, garai ezberdinetan eginiko lanak adierazten dituzte, material eta eraikuntza teknika ezberdinekin. Inperioa erori eta oraindik denbora luzez funtzionatzen jarraitu zuen.\nSare nagusitik, beste hainbat adar abiatzen ziren, baina, dirudienez, hondakinak bainu publikoetatik, komun publikoetatik eta halako beste eraikin batzuetatik eramaten zituzten estoldak ziren. Erromako egoitza pribatuak, baita luxuzkoenak ere, putzu itsu batekin edo antzerako zeozerkin konforme behar zuten.\nCloaca Maxima, aldiro-aldiro gainbegiratua izan zen Inperioan zehar, eta, zantzuren batzuk, beharbada, Erromatar Inperioa erori eta gero ere funtzionatzen jarraitu zuela diote. K.a. 33an Marko Agriparen aginduz ikuskatu eta drainatua izan zela ezagutzen da, eta, azterketa arkeologikoek, garai ezberdinetako ebidentziak argitara eman dituzte, osasun sistemak aldiro-aldiro ikuskatuak zirela diotenak. Berrikiago, oraindik existitzen diren pasabideak, Erromako egungo estolda sarera lotu dira, nagusiki, ibaiaren kontrako korronteari aurre egiteko. Uste zenez, Cloaca Maxima, Kloazinak presiditzen zuen.\nErromatarrek, hildakoen gorpuak estoldetara bota zituztela ezagutzen da, lurperatu beharrean, oso kopuru aldakorrean iturriaren arabera. Horien artean, Heliogabalo enperadorea edo San Sebastian: azken eszena hau, gainera, Ludovico Carracciren arte lan baten gaia da. Cloaca Maximaren Tiberrerako irteera, oraindik gaur egun ikus daiteke Rotto Zubia eta Palatino Zubia elkartzen diren tokitik gertu. Argi eta garbi Foroko Julia basilikatik jaisten den sarrera eskailera bat dago. Zati bat, San Giorgio al Velabro elizaren parean dagoen gunetik ikus daiteke."}
{"id": "101414", "revid": "119347", "url": "https://eu.wikipedia.org/wiki?curid=101414", "title": "Filipinen banaketa administratiboa", "text": "Filipinak, Bangsamoro eskualde autonomoa izan ezik, estatu unitario gisa gobernaturik daude. 17 eskualdetan banaturik daude, eta eskualde horiek 81 probintzia, 146 hiri, 1.488 udalerri eta 42.036 barangaytan.\nLehendakariak eskualdeak sortzeko, ezezteko eta mugatzeko eskumena du, eta gehienetan tokiko gobernuarekin adostuz egindako aldaketak izaten dira. Eskualde autonomoek, ordea, erreferendumean onetsi behar dute lehendakariak erabakitakoa, baliozkoa izan dadin. Banaketa sistema ezberdinak erabiltzen dira beste eginkizun batzuetarako, hala nola, eskualde legislatiboak hauteskundeetarako eta eskualde judizialak."}
{"id": "101415", "revid": "56334", "url": "https://eu.wikipedia.org/wiki?curid=101415", "title": "Semenkara", "text": "Semenkara Nebnun, Egiptoko XIII. dinastiako faraoi bat izan zen, K.a. 1739 edo K.a. 1738 inguruan gobernatu zuena, Krauss eta Frankeren arabera.\nBere izena, Semenkara, Turineko Errege Kanoneko txatal batean idatzia dago, VI,11 erregistroan, 22 eguneko erregealdia izan zuela adieraziz.\nBere tronu izenak, Semenkara, \"Raren ka sendotzen duena\" esan nahi du. Ryholten arabera, urte bete eta 2 arteko erregealdia izan zuen.\nDeltako bere bizilagunak ziren hiksoen mende zegoen dinastia ahul batetakoa, bere erregealdian zehar, Itsaso Gorrira espedizioak egin ziren, eta Siria eta Palestinarekin merkatal harremanak izan ziren.\nBere garaiko testigutzak.\nFaraoi honi buruz, bere garaiko objektu bakarra ezagutzen da: 1984an, Gebel Zeiten aurkitu zen faienzazko hilarri bat, non bere jaiotza izena den Nebnun aurki daitekeen, eta gobernari honek, Ekialdeko Mendietako galena meatzeetan lan egitea agindu zuela adierazten da. Hilarri honek, faraoia, alde batean Ptah jainkoaren aurrean, eta, bestean, Horusen aurrean erakusten du."}
{"id": "101417", "revid": "90204", "url": "https://eu.wikipedia.org/wiki?curid=101417", "title": "Mithril", "text": "Mithrila, Tolkienen legendarium ospetsuko fikziozko metal bat da, Eraztunen Jauna izeneko bere lan ospetsuan agertzen dena. Literatura fantastikozko beste lan batzuetarako argumentu gisa ere hartu da, Erreinu Ahaztuak kasu. Final Fantasy bideo-joko sagan eta Warcraft bideo-jokoan ere aipatzen da, baita Tolkienen lanari buruzko zine trilogian ere.\nSindarinez, bere izenak \"dizdira grisa\" esan nahi du.\nDeskribapena.\nEsaten denez, metalik gogorrena da, eta zenbait propietate ditu. Itxuraz, zilarraren itxura du, baina ez da sekula belzten, ezta herdoiltzen ere, edo platinoarena, urrea baino askoz baliotsuagotzat jotzen delarik. Hala ere, zilarra edo platinoarekin alderatuz, askoz sendoagoa eta gogorragoa izango litzateke.\nHistoria.\nOso ohikoa da mithrila nanoekin lotzea, nortzuk metalak lantzeko trebezia handiagatik ospetsu diren. Esaten denez, mithrilarekin, artisautza lan bikainak egin zituzten. Metal hau aurki zitekeen Erdialdeko Lurraldeko toki bakarra, Moriako meatzeetan zen, eta mithrila, nanoen ospearen arrazoia izan bazen ere, berauen akabua ere izan zen, sakonegi eta gutizia gehiegirekin zulatu baitzuten, Eguzkiaren Hirugarren Aroko 1980an (Arthedain eta Angmarren suntsipenarekin eta Gondorren gainbeherarekin bat), mendipean bizi zen Melkorren balrog bat esnatuz. Honek, nanoak Moriatik erbestera joatea eragin zuen, baita antzinako erresuma nano hau uztea ere.\nEraztunaren Jauna eleberrian, Bilbo Zorrozabalek, bere iloba Frodori, mithrilezko sare kota bat oparitzen dio, Moriako meatzeetan bizitza salbatzen diona. Bere balioa, zenbaezina zen, hainbeste, ezen Gandalfek, une batean, Eskualde osoa baino baliotsuagoa izan daitekeela dion. Biziki gogorra zen, eta, aldi berean, arina, eta ia mihise bat bezain malgua.\nAgerpena beste fikziozko istorio batzuetan.\nMithrila, elementu errepikakor bat da beste literatura lan eta fantasiazko saga batzuetan. Adibidez, Ziegak eta Herensugeak izeneko lanean agertzen da, baita beste rol-joko eta bideo-joko batzuetan ere. Azken hauen adibide batzuk Final Fantasy, Golden Sun, Runescape, , Warcraft, Lineage II, MapleStory, Fiesta Online, Chrono Cross, Arx Fatalis, Empire Strike, Harvest Moon, Helbreath, Cabal online eta Blue Dragon dira.\nFull Metal Panic! animezko telesailean, mithril, nazioarteko erakunde antiterrorista baten izena da, telesaileko protagonista, erakunde honetako elitezko armadaren partaide delarik."}
{"id": "101418", "revid": "1519", "url": "https://eu.wikipedia.org/wiki?curid=101418", "title": "78 Diana", "text": "78 Diana, asteroide gerrikoan aurkitutako 78. asteroidearen izena da. Bere izena, erromatar mitologiako ehizaren jainkosagatik jasotzen du. 1863ko martxoak 15ean aurkitu zuen Karl Theodor Robert Luther astronomo alemaniarrak D\u00fcsseldorfetik. Bere konposaketa, karbono erakoa da, eta oso primitiboa.\n1980ko irailak 4an izar bat ezkutatu zuen. Kalkuluen arabera, bere diametroa 116 kilometrokoa izan daiteke."}
{"id": "101419", "revid": "336", "url": "https://eu.wikipedia.org/wiki?curid=101419", "title": "Alex Salmond", "text": "Alexander Elliot Anderson \"Alex\" Salmond (Linlithgow, Mendebaldeko Lothian, Eskozia, 1954ko abenduaren 31) Eskoziako lehen ministroa izan zen.\nBiografia.\n1954an jaio zen Eskoziako Linlithgow hirian. Ama kontserbadorea zuen eta aita, berriz, laborista. St. Andrews unibertsitatean ikasi zuen, eta Ekonomia eta Historian lizentziaduna da. Royal Bank of Scotland banketxean hainbat urtez lanean aritu ondoren, 1979an lortu zuen lehen diputatu eserlekua Londresen.\nGarai hartan, \"Scottish National Party\" (Eskoziako Alderdi Nazionala) zatituta zegoenean, haren ordezkari izan zen Salmond. 2004ko irailaren 3az geroztik, alderdi haren buruzagia izan zen bigarren aldiz. Lehenik, 1990etik 2000ra kargu bera bete zuen. Gainera, Banff and Buchan hautes-barrutitik Erresuma Batuko parlamentuaren kidea da eta Eskoziar Parlamentuko kidea, Gordon hautes-barrutitik.\n2005ean, Edinburgora itzuli zen, eta zatitutako alderdiaren zati baten buruzagitza bere gain hartu zuen. 2007an Eskoziako Alderdi Nazionala Eskoziar Parlamenturako Hauteskundeak irabazi zituen, 47 eserleku lortuz, Eskoziako Alderdi Laboristak baino bat gehiago lortuta. maiatzaren 16an, Eskoziako lehen ministro kargua hartu zuen.\nHala ere, gutxiengoan gobernatu behar izan zuen, eta ezin izan zuen agindutako independentzia erreferenduma deitu. Salmonden aginteak, baina, eskoziar asko konbentzitu egin zituen, sendagaiak eta unibertsitate ikasketak doakoak izatea erabaki ondoren bereziki. Hurrengo hauteskundeetan (2011n), haren alderdiak gehiengo osoa lortu zuen eta independentziaren inguruko erreferenduma egin zedin eskatu zuen.\n2014ko azaroaren 14an, Alex Salmondek bere alderdiko kargua eta Eskoziako lehen ministro kargua utzi zituen, Eskoziaren independentzia aldarrikatu zuen agurrean. Eskoziaren independentziaren aldeko erreferenduma bultzatu izanaz gustura zen jarraitzaileen aurrean. Azaroaren 18an, Alex Salmondek azken hitzaldia egin zuen Eskoziar Parlamentuan, lehen ministro moduan."}
{"id": "101423", "revid": "201", "url": "https://eu.wikipedia.org/wiki?curid=101423", "title": "Estolda Nagusia", "text": ""}
{"id": "101425", "revid": "15795", "url": "https://eu.wikipedia.org/wiki?curid=101425", "title": "Erromatar Foroa", "text": ""}
{"id": "101429", "revid": "42539", "url": "https://eu.wikipedia.org/wiki?curid=101429", "title": "Angels &amp; Demons", "text": "Angels &amp; Demons izenburuak honako adiera ezberdinak eduki ditzake:"}
{"id": "101430", "revid": "201", "url": "https://eu.wikipedia.org/wiki?curid=101430", "title": "Tabulario", "text": ""}
{"id": "101431", "revid": "7162", "url": "https://eu.wikipedia.org/wiki?curid=101431", "title": "Angels and Demons", "text": ""}
{"id": "101432", "revid": "646", "url": "https://eu.wikipedia.org/wiki?curid=101432", "title": "The Razor's Edge (1946ko filma)", "text": "The Razor's Edge (\"Labanaren ahoa\", euskaraz) William Somerset Maugham idazlearen 1944ko izen bereko eleberriaren zinemarako aurreneko bertsioa da. 1946ko ekoizpen honek Tyrone Power, Gene Tierney, John Payne, Anne Baxter, Clifton Webb eta Herbert Marshall aktoreak, besteak beste, bildu zituen. Edmund Goulding izan zen zuzendaria.\n1945ean 20th Century Fox konpainiak Maughamen eleberriaren eskubideak 50.000 dolarren truke eskuratu zituen, eta komertzializazioak sortuko zituen irabazi gordinen % 20. Kontratoa zorrotza zen oso: filmazio lanak 1946ko otsailaren 2rako hasiak ez baziren idazleak 50.000 dolar jasoko zituen kalte-ordaintzat. Zuzendari lanetarako Darryl F. Zanuck ekoizleak George Cukor zuen buruan, baina euren artean ez konpontzeak aukera zapuztu zuen. Bestetik, \"Isabel Bradley\" pertsonaiarena egiteko Maughamek berak aitortu zuen Gene Tierney andrazkoa izan zuela gogoan eleberria idazteko unean; kontu honetan ere Zanuckek bestela pentsatzen zuen eta Maureen O'Hara zuen begiz jota; itxura baten O'Harak atzera egin zuen, idazlearen nahia zein zen jakindakoan. Azkenik, Anne Baxterrek osatutako \"Sophie MacDonald\" gorpuzteko hautagai izan ziren Betty Grable eta Judy Garland.\nArgumentua.\nPelikulak gazte amerikar baten (Larry Darrell, Tyrone Power) barne-bilaketaren berri ematen du. I. Mundu Gerran izandako bizipen traumatikoak direla eta, Larry bizitzaren zentzuaz galdezka hasi da, bilaketa espiritual bat abiatuz, bere lagunen mundu eta bizimodu errazari bizkarra ematera eramango duena.\nLarry-ren hautaketa horrek bere neska-lagunaren (Isabel Bradley, Gene Tierney) asmoekin talka egiten du, bikote harremana hautsiz. Isabelek, baina, Larryrekin maiteminduta jarraituko du.\nSariak.\nBaxterrek Emakumezko bigarren aktore onenaren Oscar Saria jaso zuen eta Webb gizonezko bigarren aktore onenaren sarirako izendatua izan zen. Filmak ondoko izendapenak ere izan zituen: zuzendaritza artistiko onenarena eta film onenarena."}
{"id": "101437", "revid": "201", "url": "https://eu.wikipedia.org/wiki?curid=101437", "title": "San Bizente eliza", "text": ""}
{"id": "101438", "revid": "58701", "url": "https://eu.wikipedia.org/wiki?curid=101438", "title": "San Bizente eliza (Donostia)", "text": "San Bizente Martiria, San Bizente izenaz ere ezaguna, Donostiako Parte Zaharrean dagoen eliza gotikoa eta parrokia da. Erlijio kultuaz aparte, Musika Hamabostaldiak bertan dauka egoitza nagusietarikoa.\n1984ko abuztuaren 4an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEraikuntza.\n1489 inguruan izandako sute baten ondoren, San Bizente eliza berreraikitzeko lanak hasi ziren. 1507an ebatzi eta esleitu zen diseinu berria eta 1574 inguruan amaitu ziren lanak.\nDiseinu asmoak ez ziren sekula guztiz amaitu, iparraldeko horma ez zen guztiz errematatu, eta agerian dauden hainbat koska ikus daitezke hor. Koska horietatik omen datorkie eliza horretan bataiatuei eta Parte Zaharreko zati horretan bizi direnei \"koxkero\" goitizena.\nErretaula nagusia.\nErretaula erromanista da, lauki eta kaletartez nahasitako oina du; 1583 eta 1592 bitartean egina berau. Tailatutako harrizko oinarria du, predela bat, hiru gorputz eta atikoa. Hiru kale eta lau kaletartetan antolatua dago, gainera alboetan eta kaletarteetan nitxoak dauzka zutabe klasikoez inguratuta, lehenengo gorputzeko zutabeak joniarrak dira eta gainontzekoetakoak korintiarrak eta ordena konposatukoak (kaletarteetakoak ordena konposatukoak soilik dira). Zutabeetako fusteak ildaxkatuak dira, eta atikoan izan ezik, beheko zatia (beheko herena) groteskoz apainduta dute, estilo platereskoan. Erdiko kalea aldameneko kaleetatik bereizten duten zangoak Pizkundeko apaindura apalez hornituak ditu. Ateburudun, puntu erdiko eta lauki kurbatuko nitxoak ditu; eta frontoia, berriz, lehenengo gorputzean okerra da, bigarrenean, erpinetan beheratua, eta hirugarrenean triangeluarra. Atikoaren burua erdizirkular zatitua da.\nFrisoak, arkitrabeak eta tinpanoak aingeruen buruez eta Pizkundeko irudi ugariz apainduta ditu. Lehenengo gorputzaren euskarri diren zutabeek oinarritzat dituzten mentsulak oparotasunez apainduta ageri dira; goragoko gorputzetan, frontoiaren isurkietan biluztutako aingeruen irudikapena egiten da; gorago, dohainen alegoriazko irudiak daude; eta erretaularen zatirik garaienean, itsatsitako aingeruek hirukia osatzen dute fruitu eta adakera artean.\nErretaula hau Anbrosio Bengoetxea eskultorearen lan gorena da eta Juan de Villarrealen arkitekturak osatzen du. Erretaulak programa ikonografiko osoa azaltzen du. Predelan eta lehenengo gorputzeko oinean (azken horretan Juan Iriartek, idulkiko erliebeen egileak, parte hartu zuen) Jesusen Nekaldiko hainbat pasarte kontatzen dira, honela banatuta kontatu ere: predelako bost paneletan, Azken afaria, Oinen garbiketa, Apostoluak lotan, Getsemaniko baratzeko irudia, Jaunaren atxilotzea eta Kristo Pilatosen aurrean; frisoan, Zigortzea, Arantzez koroatzea, Jesus Anasen aurrean, Gurutz bidea, Kristo gurutziltzatua eta Gurutzetik jaistea; erretaulako kaletarteetan hamabi apostoluak irudikatzen dira eta kaleetan Kristoren bizitzako hainbat pasarte, bai eta San Bizente eta San Sebastianen hagiografiak ere. Zehaztuz, kaleetan gai hauek dira ikusgai: lehenengo gorputzean, bi alboetan Deikundea eta Artzainen jaurespena eta erdiko kalean Salbatzailearen irudia; bigarren gorputzean, San Bizenteren martiritza eta gurutziltzaketa, erdiko hormakonkan San Bizenteren irudia agertzen delarik; goiko oinean San Sebastianen epaiketa eta martiritza ikus daitezke alboetan eta bere irudia erdian; atikoan, Jasokundea agertzen da irudikatua, aingeruez inguratuta eta alboetan bi martirien irudiekin; buruan, berriz, Kalbarioa, Ama Birjina, San Joan, eta alboetan Sendotasunaren eta Justiziaren dohainak dituelarik irudikatuta.\nPolikromiaren egilea ezezaguna da. Kontrarreformako kanonak jarraitzen ditu, kalitate handikoa da nabarmentzekoa delarik erretaularen arkitektura estaltzen duen urre-geruza aparta.\nAnbrosio Bengoetxearen, eskultore gipuzkoarra, estiloa San Bizente erretaularekin hasten da sendotzen; bere fabrikako prozesua, penintsula iparraldeko eremu zabal batean kokatuko genituzkeen lehen mailako irudi erromanikoak egitera eta tasatzera mugatzen da."}
{"id": "101439", "revid": "98220", "url": "https://eu.wikipedia.org/wiki?curid=101439", "title": "Angels &amp; Demons (filma)", "text": "\u00c1ngels &amp; Demons (euskaraz Aingeruak eta Deabruak) Estatu Batuak eta Hego Euskal Herrian maiatzaren 15ean estreinatutako filma da, Ipar Euskal Herrian berriz maiatzaren 13an estreinatu zen. 2000. urtean Dan Brownek idatzitako Angels &amp; Demons liburuaren kontakizunean oinarrituta dago. Filma honen zuzendaria den Ron Howardek lehendik idazle berdinaren izenburu berdineko liburuan oinarritutako \"The Da Vinci Code\" (\"Da Vinci kodea\") filma ere zuzendua zuen. Liburuaren zaleek irrikaz itxaroten ari ziren honi zagokion bertsio zinematografikoa, hau azkenik 2009ko maiatzean estreinatu zelarik.\nArgudioa.\nRobert Langdon ikerlariak Illuminatiak izeneko aintzineko sekretuzko anaitasunaren izatearen froga aurkitzen du: historiako sekretuzko erakunde garrantzitsuena, hauek era berean bere izatea arriskuan jartzen duen mehatxu bati aurre egin beharrean daude: Eliza Katolikoa. Langdon Illuminatiak elizaren aurka antimateria lehergailu baten leherketa saikera baten bitartez azpilanetan dabiltzela ohartzen da, hortaz Erromara joan eta han Vittoria Vetra izeneko emakumezko italiar zientzialari eder eta misteriotsuarekin elkarlanean hasiko da.\nBiak egun bakar bateko atsedenik gabeko bidaia batean barneratuko dira, itxitako kripta, katakunba arriskutsu eta katedrale bakartietan zehar, azkenean munduan den ganga sekretuenaren bihotzeraino ailegatu arte. Langdon eta Vetrak 400 urteko antzinakotasunak dituzten lorratzak jarraituko dituzte, hauek biziraupenaren itxaropen bakarra Vatikanoa bera dela agertzen dutelarik."}
{"id": "101440", "revid": "32029", "url": "https://eu.wikipedia.org/wiki?curid=101440", "title": "Beneditarren komentua (Lazkao)", "text": ""}
{"id": "101442", "revid": "201", "url": "https://eu.wikipedia.org/wiki?curid=101442", "title": "Espiritu Santu", "text": ""}
{"id": "101443", "revid": "201", "url": "https://eu.wikipedia.org/wiki?curid=101443", "title": "Izpiritu Saindua", "text": ""}
{"id": "101444", "revid": "201", "url": "https://eu.wikipedia.org/wiki?curid=101444", "title": "Espiritu Saindua", "text": ""}
{"id": "101445", "revid": "512", "url": "https://eu.wikipedia.org/wiki?curid=101445", "title": "Villeneuve-d'Ascq", "text": "Villeneuve-d'Ascq Frantzia iparraldean dagoen Nord departamenduko udalerria da. Lille eta Roubaix artean dago kokatua, Parisera, Gantera, Anberesera eta Bruselara joateko autobide nagusien bidegurutzean. Bere izenaren esanahia \"Ascq-eko hiri berria\" da, eta jatorria nederlanderaz \"errauts\" esateko dagoen hitzean du."}
{"id": "101447", "revid": "108751", "url": "https://eu.wikipedia.org/wiki?curid=101447", "title": "Maccabi Tel Aviv Basketball Club", "text": "Maccabi Tel Aviv B.C. (), egun Maccabi Playtika, Israelgo saskibaloi talde bat da, 1932an Tel Aviven sortua. Izatez Asian dagoen arren, Euroligan jokatzen du, eta liga horretako inoizko talderik onenetakoa da.\n1906an sortutako Maccabi Tel Aviv Sports Clubeko saskibaloi atala da; nazioartean ezagunena den atala, hain zuzen ere.\nJokalari ospetsuak.\nTom Chambers, Anthony Parker, Beno Udrih, \u0160ar\u016bnas Jasikevi\u010dius, Marcus Brown, Nikola Vujcic eta Carlos Arroyo, besteak beste."}
{"id": "101448", "revid": "1830", "url": "https://eu.wikipedia.org/wiki?curid=101448", "title": "Plano", "text": "Geometrian, planoaren ekuazioak hiru dimentsioko espazioan plano bat osatzen duten puntu guztiak ditu soluzio. Adibidez x+y+z-6=0 planoko soluzio guztiak (besteak beste, (x=2,y=2,z=2), (x=3, y=2, z=1), (x=4, y=1, z=1)) hiru ardatzeko diagrama kartesiar irudikatzen badira, plano bat sortuko da.\nPlano bat zenbait eratara finka daiteke:\nEkuazio bektoriala.\nPlanoko hiru puntuak formula_1 izanik, planoa osatzeko behar diren bi bektore zuzentzaileak honela eman daitezke:\nHorrela, hau izango da planoaren ekuazio bektoriala:\nformula_4\nPlanoko puntuak formula_5 parametroei edozein balio erreal emanez sortzen dira.\nEkuazio parametrikoak.\nEkuazio bektoriala deskonposatuz eratzen dira ekuazio parametrikoak:\nEkuazio bektorialean bezala, formula_5 parametroei edozein balio erreal emanez, planoko \"(x,y,z)\" puntuak sortuko dira.\nEkuazio orokorra.\nEkuazio bektorialetik abiatuz, hau betetzen denez:\nhonako determinante honetan lehenengo zutabea bigarren zutabearen eta hirugarren zutabearen konbinazio lineala denez, determinantearen balioa 0 da:\nDeterminantea garatuz eta 0 baliora berdinduz, ekuazio orokor, kartesiar edo inplizitua lortzen da:\nPlanoko formula_13 puntu bat formula_14 aldagaiei balio erreal bat eman eta ondoren formula_15 balioa bakanduz lortuko da.\nEkuazio normala.\nBitez formula_16 planoko puntu bat eta formula_17 planoarekiko normala edo elkarzuta den bektore bat. Orduan, formula_18 planoko edozein punturentzat hau betetzen da:\nGaratuz, planoaren ekuazio normala lortzen da:\nnon formula_21.\nPlanoko formula_13 puntu bat formula_14 aldagaiei balio erreal bat eman eta ondoren formula_15 balioa bakanduz lortuko da.\nBeraz, ekuazio orokorrarekin alderatuz, ekuazio okorreko formula_25 parametroek planoarekiko normala den bektore bat osatzen dute."}
{"id": "101450", "revid": "1545", "url": "https://eu.wikipedia.org/wiki?curid=101450", "title": "LADME", "text": "LADME akronimoak sendagai batek organismoan egiten duen ibilbidearen berri ematen digu. Konposatu horren maila plasmatiko, errendimendu, sendagaizinetika eta sendagailogiari buruz informatzen gaitu.\nIngelesetik dator eta hau da bere esanahia:\nAskapena.\nFarmakoa era farmazeutikotik askatu behar da. Konprimatu baten kasuan hiru azpi-prozesu gertatuko dira:\nEra askeen kasuan, esaterako xarabearenean, ez dago disgregaziorik.\nXurgapena.\nFarmakoa askatu ondoren, gorputzeko mintz biologikok zeharkatu eta odolera heldu behar da. Farmako apolarrak, hau da uretan disolbatzen ez diirenak, ez dira ondo xurgatzen eta horregatik, ez dira aho bidetik administratzen.\nXurgapenerako mekanismo pasibo eta aktiboak dauden arren, pasiboak dira nagusi, energia gasturik gabekoak alegia.\nZuzenean odolera injektatzen denean sendagaia, ez da xurgapenik ematen.\nBanaketa.\nXurgatu ondoren sendagaia odolean dago eta gorputz guztian banatu behar da. Likido interstiziala odoletik eta zeluletik kanpo dagoen likidoa da. Farmakoa odoletik likido interstizialera eta bertatik likido intrazelularrera pasatzen da, organo eta ehun guztietara iritsiz.\nBanaketa prozesu itzulgarria da, hots, sendagaia etorritako bidetik itzultzen da. Horrela ez balitz, toxikoa izango litzateke.\nAskapena, xurgapena eta banaketa prozesu mugatzaileak dira. Hauek ez badira ondo burutzen, ez da efektu terapeutikorik emango.\nBanaketari dagokionez hiru komentario:\nMetabolismoa.\nBata bestearen atzetik emat4en diren erreakzio entzimatiko multzoa da, sendagaiaren bioeraldaketaz arduratzen dira. Farmakoa metabolitoetan bihurtzen da, aktibitatea kendu edo murriztuz, errazago eliminatzeko gorputzetik.\nHala ere, zenbait kasutan, prosendagaiarenean esaterako, sendagaiak ez du aktibitaterik eta metabolizatzean aktibo bihurtzen da.\nIraizketa.\nFarmakoaren xurgapena eta banaketa gertatzen ari den bitartean, odoletik kanporatzen hasiko da. Kanporaketa prozesu zuzen bat jarraituz burutzen da.\nIraizketa bide nagusia gernua da. Baina badira beste bide batzuk ere, hala nola, behazuna, listua eta izerdia. Behazunaren bidez kanporatzen diren sendagaien zati bat birxurgatu egiten da zirkulazio enterohepatikoaren bidez.\nMetabolitoak aldiz, amaren esnearen bidez kanporatzen dira. Horregatik, kontuz ibili behar da edoskitzen ari diren haurrekin."}
{"id": "101451", "revid": "105290", "url": "https://eu.wikipedia.org/wiki?curid=101451", "title": "Split Kobory/Metralleta", "text": "Split Kobory/Metralleta, Metralleta talde Zarauztarraren eta Kobory talde Oreretarraren arteko elkarbanaturiko diska da. Diska hau, LP formatuan kaleratu zuten 2008 urte amaieran.\nMetralleta taldearen abestiak, Erdoiztako eskola zaharrean grabatu ziren 2007ko Otsailaren 9 eta 11ren bitartean grabatu ziren I\u00f1igo Etxaberen laguntzaz. Abesti guztiak, Metralletarenak dira \"Smell Of Shit\" izan ezik, Rouse talde Kataluniarrarena da eta.\nKoboryk berriz, 2008 urte bukaeran grabatu zuen bere entsegu lokalean. Abesti guztiak taldearenak dira, \"Fuck On The Beach\" izan ezik. Abesti hau, Fuck On The Beach talde Japoniarrarena da eta.\nAbestien zerrenda.\nMetralleta\nKobory"}
{"id": "101452", "revid": "105290", "url": "https://eu.wikipedia.org/wiki?curid=101452", "title": "Split Metralleta/Diskoiraa", "text": "Split Metralleta/Diskoira, Metralleta eta Diskoiraa talde Zarauztarren artean elkarbanaturiko single-a da. EP hau, 2009. urtean kaleratu zuten.\nMetralletaren abestiak, Kobory taldearekin batera kaleraturiko Split Kobory/Metralleta diska berbereko abestietako sesio berdineko kantuak dira, 2007ko Otsailaren 9, 10 eta 11ean, Erdoiztako eskola zaharrean grabatuak.\nDiskoirakoek berriz, 2009 urte hasieran, Donostiako Amara auzoko entsegu lokal batzuetan grabatu zuten, I\u00f1igo Etxaberen laguntzaz. Abesti guztiak taldearenak dira, \"No te debo nada\" abestia izan ezik, Los Crudos talde Estatu Batuarrarena da eta.\nAbestien Zerrenda.\nMetralleta\nDiskoiraa"}
{"id": "101453", "revid": "336", "url": "https://eu.wikipedia.org/wiki?curid=101453", "title": "Gernu", "text": "Gernua, pixa edo txiza likido urtsu garden eta horixka da, usain identifikagarria duena, giltzurrunek jariatu eta gernu-aparatuaren bidez kanporatzen dena.\nGiltzurrunetan ekoiztu ondoren, gernua ureterren bidez gernu puxikaraino heltzen da eta bertan metatzen da uretraren bidez kanporatua izan baino lehen.\nFuntzioak.\nGernuaren funtzioek homeostasian eragina dute:\nEkoizpena.\nGiltzurrunak arduratzen dira gernuaren ekoizpen eta iraizketaz. Odol arteriala giltzurrun arteriaren bidez heltzen da bertara eta 180 litro inguru odol iraizten dira giltzurrunetan 1,5 litro gernu sortuz egunean.\nGernuaren eraketan hiru prozesu gertatzen dira: iragazketa glomerularra, hodixketako birxurgapena eta hodixketako jariaketa.\nFuntsean, giltzurrunetan odola purifikatzen da, eta hondakin guztiak giltzurrunetan geratzen dira, gero gernuaren bidez kanporatuak izateko\nGernuaren konposizioa.\nGiza-gernua likido gardena edo horixka da. Bere ph=6, eta egunero 1,5 litro kanporatu ohi dira. Konposizioari dagokionez, %95a ura da, %3a urea eta azido urikoa, eta %2 gatz mineralak. Pertsona osasuntsu baten gernuak ez du glukosarik (diabetiko batena bai).\nGernuaren analisi kimikoak eta mikrobiologikoak (urokultiboa) hainbat patologia antzematen laguntzen du."}
{"id": "101454", "revid": "119347", "url": "https://eu.wikipedia.org/wiki?curid=101454", "title": "Santa Maria basilika (Donostia)", "text": "Santa Maria basilika, sarri Koruko Andre Mariaren basilika ere deitua, Donostiako Parte Zaharrean dagoen eliza barrokoa da.\nInazio Ibero arkitektoaren lana da, Caracasko Gipuzkoar Konpainiaren enkarguz eraikia XVIII. mendean.\nKultuz kanpoko erabilpenen artean musika arloa dugu. Izan ere, Musika Hamabostaldiak eliza hau du egoitza nagusietariko bat. Bestalde, Santa Marta nabean Donostiako Elizbarrutiko museoa bisitagai dago.\nHistoria.\nSanta Mariaren basilika hiri honetako parrokiarik zaharrenetarikoa dela dirudi. Dokumentuetan azal\u00adtzen denez, leku horretan Urgull mendiaren magalean, bat bestearen atzetik Birjina Mariari eskainitako elizak izan omen ziren, XII. mendetik hasita hiri honek nozitu zituen suteen ondorioz desagertuz joan zirenak, az\u00adkenekoak 1575ean eta 1688an Mota zeri\u00adtzan gazteluko bolborategiko bi leher\u00adketen ondorioz. Koruko Andre Mariaren eta San Inazioren babespean 1728an sortutako Caracasko Errege Konpainia bere zeruko zaindariari eliza berri bat eraiki beharrean gertatu zen.\nLanak 1738an hasi ziren, diseinuaren begirunez klaustro gotikoa eta alboko etxeak bota beharrean gertatu zirelarik. Bere lehenengo ar\u00adkitek\u00adtoak, Pedro Inazio Lizardi eta Migel Salezan izan ziren eta hauek joan beharrean gertatu zirenez, Loiolako Santutegiko ar\u00adkitek\u00adtoaren seme Fran\u00adtzisko Iberok ordez\u00adkatu zituen. Beronen eraikun\u00adtza 212.000 peso kosta zen eta ofizial\u00adki 1774an inauguratu zen.\nAzaleran 2.773 m bete\u00adtzen ditu. Barrutik baditu luzeran 55, 50 m eta 32,70 m zabaleran, eta 28 m garaieran (ganga jarraituraino eta 35 m laranjaerdi-formako loroiraino). Barruan 4.000 lagunen\u00adtzako edukiera du. Barrokoa da bere estiloa, halakoxe rococo ku\u00adtsua duena, atarian hobeto ikus daitekeenez.\nAreto oinplanoa eta garaiera bereko hiru habearte dituena dugu, baina gangak gotikoak izaten jarrai\u00adtzen dute, garaiera handiko pilastrez eu\u00adtsitakoak, kapitelak kapitelen gainetan jarriaz disimula\u00adtzen saiatu ziren arren.\nBarruan badira churriguereskotik eta rococotik hasi eta neoklasikora arte doazen kapera eta erretaulak. Mul\u00adtzo aberats eta harmonia\u00adtsua da horren ondorioa, eliza honi gipuz\u00adkoar hiriburuko elizarik ederren eta dotoreena izatearen sona eman zaio.\nErretaula multzoa.\nErretaula nagusia Koruko Ama Birjinarena da eta albokoetakoak Santa Barbararena eta San Piorena. Estilo neoklasikokoak eta 1775. urtearen inguruan eginak. Hiru erretaulek estiloari dagokionez multzo batua osatzen dute. Hirurak dira Francisco Azurmendik eginak, Diego Villanuevaren trazari jarraituz.\nErretaula nagusiaren oinplanoa ahurra da, eta burualdearen forma erdizirkularrari egokitzen zaio. Gorputz bakarrak hiru kale eta errematea ditu, eta honela dago antolaturik: goitik behera erdiko kalearen alboetan dauden zutabe korintiar bikoiztuen bitartez, albokoetakoek muturretan pilastra artekatuak eta dekoratuak dituzte. Atikoan San Sebastianen oihal handiaren aldeetan girlanda eta grekadun bi pilastra daude eta hodei eta eguzki-izpiak dituen frontoi hiruki bat errematea da. Taulamenduan erdiko aldean, zutabeen gainean, apaingarria dago: hodeiak, aingeruen burutxoak eta lurrina erretzen duten lau txarro. Erretaula aldeetara zabaltzen da eta hegoetan sakristiarako ateak eta bi santari eskainitako oihalak daude.\nErdi-puntuko hormakonka handian barrokoko zilar koloreko Koruko Ama Birjinaren irudia dago. Alboetako kaleetan Goienetxearen Santa Ursula eta Santa Dorotearen oihalak daude, eta hegoetan Santa Marta eta Maria Magdalenaren pinturak. Azkenik, atikoan taulamendu bakunaren gainean Donostiako zaindaria, San Sebastian, irudikatzen duen oihal argitsua dago. Egilea Luis Boccia izan zen.\nErretaula albokideek honako diseinu hau dute: oinplano ahurra, gorputz eta atikoan egituraturik eta erretaularen gorputza mugatzen duten zutabe korintiar handiak. Erdiko aldean, taulamendu atzeraemanda dute, eta atikoa erdizirkularra eta txaranbeldua da. Erretaularen gorputzean erdiko erregistroak erliebedun panel handi bat du eta alboetako alde ahurretan irudiak daude oinazpikoen gainean. Atikoetan erdiko espazioan eskulturak daude eta zutabeen gainean txarro bana daude. Santa Barbaren erretaula epistolaren aldean dago: erdiko kalean Santa Barbararen goi-erliebea dago, eta beste alde bietan San Roke eta Santo Domingo irudikatzen omen dituzten eskulturak. Erretaula horrek San Nikolasen erliebea duen sagrarioa du, eta atikoan Mikel goiaingeruak deabruari irabazten diola irudikatzen duen taila bat. Sagrarioa San Nikolas erretaulakoa izan zen. San Pio V.aren erretaulan goi-erliebeak Pio V.aren bizitza irudikatzen duen eszena erakusten du, eta alboetan San Joan Bataiatzailearen eta San Lorenzoren eskulturak daude; azkenik, atikoan San Jose eta umearen taila dago.\nSanta Mariaren multzo hau Gipuzkoako akademizismoaren lanik nabarmenena da. Agerian daude diseinu egokia eta tenpluaren arkitekturarekiko egokitasuna. Horretaz gain, kontuan hartu behar dira eskulturagintza eta pinturagintzaren batez besteko kalitatea \u2013batez ere San Sebastianen oihala-; Koruko Ama Birjinaren Erdi Aroko taila; eta tenpluan lan egin zuten egileen kalitatea. Horiengatik guztiengatik euskal erretaulagintza neoklasikoaren aparteko lana da, eta penintsularen iparraldeko multzoetan neoklasizismoaren inportanteenetako bat.\nEskulturak.\nCamino Dok\u00adtoreak dioenez, Santa Maria basilikako eskultura ba\u00adtzuk ere Juan Pascual de Menarenak dira, hain zuzen ere Santa Katalinaren al\u00addarekoa (edo \u201cKon\u00adtsulatukoa\u201d). Familia Santuari buruz\u00adkoa da, Birjinaren gurasoekin eta Jesus Haurra tal\u00adde osoaren erdigunean dela. Hodei lehorren gainean atseden har\u00adtzen duten lagun santuek badute, halako bake adieraz\u00adpen baten barruan, barroko keinu neurri\u00adtsu bat eta batez ere argi dagoen halakoxe grazia rococoa. Horrelako tal\u00adde ugariaren konposaketa, barrokoa baino neoklasikoagoa den simetria eskema baten inspirazio bidez lortua da.\nIruditegia.\nKanpoaldea.\nErretaula nagusiak:\nBarrualdeko beste detaile batzuk:"}
{"id": "101455", "revid": "6327", "url": "https://eu.wikipedia.org/wiki?curid=101455", "title": "Santa Maria eliza (Donostia)", "text": ""}
{"id": "101456", "revid": "201", "url": "https://eu.wikipedia.org/wiki?curid=101456", "title": "Pixa", "text": ""}
{"id": "101457", "revid": "77002", "url": "https://eu.wikipedia.org/wiki?curid=101457", "title": "Ameriketako Estatu Batuetako Alderdi Demokrata", "text": "Alderdi Demokrata (ingelesez \"Democratic Party\") Estatu Batuetako bi alderdi nagusietako bat da. Gehiengoa dauka Estatu Batuetako Ordezkarien Etxean, baina ez Estatu Batuetako Senatuan.\nEstatu Batuetako politikako ezker-eskuin sailkapenean, gaurko egunez Alderdi Demokrata Alderdi Errepublikanoaren ezkerraldean kokatu ohi da, gai ekonomikoen nahiz gizarte gaien aldetik.\nHistoria.\nAlderdi Demokratak XIX. mende hasierako jeffersondar printzipioetan ditu bere sustraiak. 1828ko hauteskundeetan, Alderdi Errepublikanoa bi hautagai desberdinen artean banatu zen, gobernu motari buruzko ikuspegiak gogor bereizita: alde batetik, Henry Clay; bestetik, Andrew Jackson. Borroka latz horretan, bigarrenak irabazi zuen, egungo Alderdi Demokrataren aitzindari bat. 1834tik aurrera, Jacksonen jarraitzaileak \"demokrata\" hasi zitzaizkion deitzen beren alderdiari.\n1874tik aurrera beren ikurra astoa da (\"a jackass\", 'astapotroa', komiki satirikoetan aurkariek Jacksoni deitu zioten bezala). Alderdi Errepublikanoaren ikurra, aldiz, elefantea da. Alderdiaren kolore bereizgarri gisa urdina erabili ohi da (errepublikanoena, aldiz, gorria)."}
{"id": "101460", "revid": "1545", "url": "https://eu.wikipedia.org/wiki?curid=101460", "title": "Nefrona", "text": "Nefrona giltzurrunaren oinarrizko unitate anatomiko eta funtzionala da, odola garbitzeaz arduratzen dena. Bere funtzioa odola iragaztea da, beharrezkoa dena birxurgatu eta behar ez dena gernuaren bidez kanporatuz. Giltzurrunaren azalean kokatzen da.\nGiltzurrun batek milioi bat nefrona inguru ditu. Giltzurrunaren funtzioa mantentzeko ez dago nefrona guztien beharrik, horregatik batzuk ez dira funtzionalak. Hala ere, nefrona funtzional batek kalteren bat jasaten badu, eraberritzen ez denez, ordura arte funtzionala izan ez den bat jartzen da lanean. Bestalde, gizakia giltzurrun bakar batekin bizitzeko gai dela esan behar da.\nNefrona bi ataletan banatzen da:\nNefrona guztiaren hodixka biltzaileak hodi biltzaile bakar bat eratuz elkartzen dira. Hodi honek giltzurrun-pelbisean husten du daukan likidoa.\nNefronaren hodiaren paretak epitelio zelulez osaturiko geruza bakar batez osatuak daude, nahiz eta zelulen eta zelula arteko lotuneen egiturak ez diren berdinak eta zeregin desberdinak bete ditzaketen nefronan zehar. Esan behar da, bestalde, hodi biltzaileak ez direla nefronarenak berez, enbrioi jatorri desberdinekoak baitira.\nNefronaren egitura zein den ikusirik, aise ulertzen da giltzurrunaren azalaren eta muinaren arteko aldea. Azalak bikor itxura du hark hartzen dituelako bere baitan nefronen glomerulu guztiak eta hurbileko eta urruneko hodixken atal bihurgunetsu guztiak. Muina Henleren lakioez eta hodi biltzaileez osatua da, eta ibilbide zuzen samarra egiten dute osagai horiek.\nNefrona motak.\nBi eratako nefronak daude, kortikalak eta muinaren albokoak. Glomeruluak giltzurrun azalean duen kokagunea eta Henleren lakioaren sakontasuna dira bi nefrona moten arteko desberdintasunak. Nefrona kortikalek kanpoaldeko azalean dituzte beren glomeruluak, eta lakioak oso laburrak dira. Muinaren albokoetan, aldiz, azalaren barnealdean daude glomeruluak eta lakioak oso sakonera iristen dira, ia piramideetaraino."}
{"id": "101461", "revid": "1340", "url": "https://eu.wikipedia.org/wiki?curid=101461", "title": "Democratic Party", "text": ""}
{"id": "101462", "revid": "46640", "url": "https://eu.wikipedia.org/wiki?curid=101462", "title": "Ameriketako Estatu Batuetako Alderdi Errepublikanoa", "text": "Alderdi Errepublikanoa (ingelesez \"Republican Party\") Estatu Batuetako bi alderdi politiko nagusietako bat da, Alderdi Demokratarekin batera (XIX. mendearen erdialdetik herrialde horretan agintean egondako bi alderdi bakarrak). Gaur egun, Donald Trumpren gobernuaren buru alderdi nagusia da.\nAlderdi Errepublikanoa \"Grand Old Party\" (Alderdi Zahar Handia) ezizenaz edo \"GOP\" siglez ere da ezaguna. 1854an sortu zen eta, 1874tik aurrera, elefantea da alderdiaren ikurra, (astoa, aldiz, demokratena). Gorriz adierazten dira agintean Alderdi Errepublikanoa duten estatuak, eta alderdiaren kolorea ere bada (urdina, aldiz, demokratena).\nAlderdi Errepublikanoaren printzipio nagusia gobernu handia da (\"big government\"), demokraten gobernu txikiari aurkajarria, alegia, gobernu federal indartsuari ematen zion lehentasuna nazio sendoa izateko, eta gutxiago estatuei. Abraham Lincoln eta John C. Fremont izan zituen lehenengo buruzagiak, eta bozketetan Estatu Batuetako Iparrekialdean (Ingalaterra Berrian eta inguruan) nabarmendu ziren berehala, \"free soil, free labor, free men\" goiburu hartuta."}
{"id": "101463", "revid": "59723", "url": "https://eu.wikipedia.org/wiki?curid=101463", "title": "Stavanger", "text": "Stavanger (norvegieraz: ahoskatua) Norvegiaren hego-mendebaldeko itsasertzeko hiri bat da, Rogaland konderriko hiriburua. Stavanger udalerriak 121.325 biztanle baditu ere, haren metropoli-areak 285.895 biztanle ditu. Horrenbestez, Stavanger hiriak eta inguruneak Norvegiako hirugarren hirigune jendetsuena osatzen dute.\nPetrolioaren inguruko industriak hiri horretan duen garrantziarengatik Norvegiako petrolio-hiriburua deitu ohi zaio.\nNorvegiako katedralik zaharrena, \"Stavanger domkirke\", hiriaren erdigunean dago.\nStavangerrek zenbait laku eder dauzka, bertako biztanleek aisialdi-gunetzat darabiltzatenak. Horietako bat, Breiavatnet, hiribarnean dago, eta kanpoaldean beste bi daude: Mosvatnet eta Stokkavatnet.\nHiri eta herri senidetuak.\nStavangerrek honako hiri senidetuak ditu:"}
{"id": "101464", "revid": "6327", "url": "https://eu.wikipedia.org/wiki?curid=101464", "title": "Republican Party", "text": ""}
{"id": "101465", "revid": "1340", "url": "https://eu.wikipedia.org/wiki?curid=101465", "title": "Ekialdeko Uusimaa", "text": ""}
{"id": "101467", "revid": "9454496", "url": "https://eu.wikipedia.org/wiki?curid=101467", "title": "Garikoitz Mendizabal", "text": "Garikoitz Mendizabal Etxeberria (Zestoa, Gipuzkoa, 1973ko azaroaren 16a) musikaria, txistularia eta politikaria da, EAJ alderdikoa. Bilboko Udal Txistularien Banda zuzentzen du 2004ko urtarriletik, eta Euskal Herriko Txistularien Elkarteko presidentea da 2003tik. Azpeitiko Izarraitz txistulari taldeko zuzendaria ere bada.\nHorrez gain, Gasteizko Txistularien Udal Bandako zuzendaria izan zen 1997tik 2002ra. \nPirritx eta Porrotx pailazoekin ere lan egin izan du, esaterako abesti hauetan: Txistuka, Pirritx eta Porrotx, Ipuintxoa - Gorriti aztia, Maite zaitut!, Behera, behera! eta Urteko hilabeteak.\nHaurra zenetik Garikoitz Mendizabalen bizitza beti joan da txistuari lotuta. Txistua jotzen trebetasun maila gorena lortu duenez prestigio handiko talde eta orkestrekin aritu izan da bakarlari moduan, hala nola hamar orkestra hauekin: Euskadiko Orkestra Sinfonikoa (EOS), Bilboko Orkestra Sinfonikoa (BOS), Nafarroako Orkestra Sinfonikoa, Madrilgo Komunitateko Orkestra Sinfonikoa, Bratislava Symphony Orchestra, Bartzelonako Gran Teatre del Liceuko Orkestra, San Petersburg State Symphony Orchestra, Hego Korean Chun Cheon Philarmonic Orchestra eta Gyonbook Philarmonic Orchestra eta Libanoko Orkestra Filarmonikoa.\nEuskalerriaren Adiskideen Elkartea kidea ere bada.\nTxistularia.\nKontserbatorioan formazioa amaitu zuenean, teknikoki txistulari bikaina zen, baina bere estilo pertsonala lortzeko Ara Malikian, edo Carlos Nu\u00f1ez bezalako musikarien soinua, emisioa, garapena, edo amaiera aztertu zituen, eta batetik eta bestetik zerbait hartuz estilo pertsonal bat lortu zuen.\nAitor Furundarena eta Gorka Hermosarekin musika-lankidetzan dabil.\nPolitikaria.\n2022ko otsailetik EAJko legebiltzarkidea da, Gipuzkoatik, Kerman Orbegozo alderdikideak aulkia utzi zuenean.\nDiskoak.\nHamazazpi album (CD) argitaratuak ditu, estilo eta erregistro ugari eskeintzen dituelarik: musika klasikoa, tradizionala, antzinako musika zelta eta jazz-a. Mendizabalen eskuetan txistuaren potentzial interpretatiboa anitza bezain zabala bihurtzen da.\nHauek dira bere disko batzuk:"}
{"id": "101468", "revid": "336", "url": "https://eu.wikipedia.org/wiki?curid=101468", "title": "Kloazina", "text": "Kloazina (Estolda edo purifikatzailea antzinako latinez), erromatar mitologian, Cloaca Maxima deritzon Estolda Nagusi sistema presiditzen zuen jainkosa zen. Esaten denez, Cloaca Maxima, Tarkino Priskok hasi eta Tarkino Superbok amaitu zuen.\nGurtza.\nTito Taziok, Romulorekin batera errege izan zena, estatua bat eraiki zuen jainkosa honen omenez. Bere gurtzak, jatorria, etruriar mitologian zuen. Estoldetako jainkosa izateaz gain, ezkontzan sexu harremanen babeslea ere bazen. Geroago, Venusen aurpegi txiki bezala gurtua izan zen Venus Kloazinaren kapera txikian, Erromatar Foroan, Emilia Basilikaren aurrean eraikia, zuzenean Cloaca Maximaren gainean.\nErromatar txanpon batzuk, Kloazinaren edo honen kaperaren irudiak irarria zituzten.\nKloazina, errimatutako otoitzez ere gurtzen zen."}
{"id": "101469", "revid": "512", "url": "https://eu.wikipedia.org/wiki?curid=101469", "title": "Luzio Emilio Lepido Paulo", "text": "Luzio Emilio Lepido Paulo () Erromatar Errepublikaren azken garaian bizi izan zen senatari eta kontsul erromatar bat izan zen.\nAugusto eta Marko Antoniorekin triunbiratua osatu zuen Marko Emilio Lepidoren anaia eta Marko Emilio Lepido eta Apuleiaren semea zen, baita Luzio Apuleio Saturnino tribuno ospetsuaren biloba ere.\nZizeronen alde egin zuen Katilinaren konspirazioan, mundu guztiak, hizlari ospetsua, traizio hau, are ospe gehiago lortzeko asmatzen ari zela pentsatzen zuenean. Kuestore bezala aritu zen K.a. 59an, edil bezala K.a. 55ean, pretore bezala K.a. 53an eta kontsul bezala K.a. 50ean.\nBere kontsulaldian, Julio Zesarrek erosi egin zuen, bere leialtasuna lortze aldera. Paulok, Zesarrek emandako diru honen zati bat, Emilia Basilika berreraikitzeko erabili zuen.\nGainera, bigarren triunbiratuaren aurka agertu zen, bere anaia Marko Emilio Lepidok bere erailketa agintzea eraginez, hala ere, soldaduek, exekuzio egunean ihes egiten utzi zioten. Ihes egin ondoren, Bruto eta Kasio senatari errebeldeekin bat egin zuen. Hauek behin Filiposeko guduan garaitu ondoren, Paulok barkamena lortu zuen, eta bere bizitzaren gainontzeko zatia, Mileton erretiratua eman zuen.\nBere emaztea nor zen ezagutzen ez den arren, ezkontza honetatik, bi seme jaio zirela ezagutzen da: Luzio Emilio Lepido Paulo, K.a. 34an kontsula izan zena eta Augusto enperadorearen biloba zen Klaudia Martzela Minorren senarra. Bere beste semea, hau ere Luzio Emilio Lepido Paulo izenekoa, zentsore izan zen, eta Ponpeioren oinordeko bat zen Kornelia Eszipionekin ezkondu zen."}
{"id": "101472", "revid": "1340", "url": "https://eu.wikipedia.org/wiki?curid=101472", "title": "Josef Stalin", "text": ""}
{"id": "101473", "revid": "15795", "url": "https://eu.wikipedia.org/wiki?curid=101473", "title": "Leo Tolstoi", "text": ""}
{"id": "101476", "revid": "1340", "url": "https://eu.wikipedia.org/wiki?curid=101476", "title": "Julia Timoxenko", "text": ""}
{"id": "101478", "revid": "201", "url": "https://eu.wikipedia.org/wiki?curid=101478", "title": "Mikhail Sergeievitx Gorbatxev", "text": ""}
{"id": "101480", "revid": "886", "url": "https://eu.wikipedia.org/wiki?curid=101480", "title": "Iso Leve\u00e4 aintzira", "text": ""}
{"id": "101484", "revid": "336", "url": "https://eu.wikipedia.org/wiki?curid=101484", "title": "Lerma (Burgos)", "text": "Lerma Espainiako Burgosko probintziako Arlanza eskualdean dagoen udalerria da. 2017ko datuen arabera 2.596 biztanle zituen 166\u00a0km\u00b2-ko azaleran.\nAuzoak.\nLerma honako auzoek osatzen dute:"}
{"id": "101485", "revid": "1340", "url": "https://eu.wikipedia.org/wiki?curid=101485", "title": "Lerma, Burgos", "text": ""}
{"id": "101487", "revid": "512", "url": "https://eu.wikipedia.org/wiki?curid=101487", "title": "Goldin Finance 117", "text": "Goldin Finance 117 dorrea (txinera sinplifikatuz: \u4e2d\u56fd117\u5927\u53a6, Txinako Herri Errepublikako Tianjin hiriko erabilera anitzeko etxe orratz proposamen bat da. Guztira 117 solairu izango ditu eta 600 metroko altuera. Hasieran eraikitze lanak 2008an hasi eta 2012rako amaiturik egotea aurrikusten bazen ere, 2008an hasitako krisialdi ekonomikoak lanak geldiarazi eta 2011ra arte geldirik egon ziren. Eraikuntza enpresak dorrearen eraikuntza 2015erako amaitzea espero du.\nDorrearen izenak, eraikuntzak izango duen solairu kopurua adierazten du."}
{"id": "101492", "revid": "119347", "url": "https://eu.wikipedia.org/wiki?curid=101492", "title": "San Joan Bataiatzailearen eliza (Hernani)", "text": "San Joan Bataiatzailearen eliza Hernaniko parroki-eliza da. Fatxada nagusia Hernaniko udaletxeari atxikia dago eta biek Gudarien plazaren ertz bat osatzen dute. XVI. mendean eraikia, euskal gotikoan.\nFatxada nagusiko sarrera barrokoa da, hareharrizkoa. Ate gainean, zurezko San Joan Bataiatzailearen irudi bat dago, bildotsa eskuetan duela.\nErretaula nagusia.\nXVII. mendearen erdialdean (1651-1656) egindako erretaula klasizista da. Kutxatilategi egiturakoa da eta buruhormari egokitutako zortzialdeko oinplanoa du. Predela, bi gorputz eta burua ditu, eta antolaketa honakoa da: hiru kale eta lau kalearte. Predelan, marko laukizuzena duten tronadurak ditu, kaleetan, kalearteetan eta lehenengo gorputzeko zutabeen basamentuen gainean. Erretaularen alboko kaleetan eta buruan, erliebeak dituzten enkasamenduak daude eta gainontzeko parteetan mukuludun hormakonkak daude. Erdiko kaleko hormakonkek, goiko partean, erdi-puntuko arkua dute. Erdiko kalearen eta kalearteen alboetan dauden zutabeen fusteak sogeatuak eta entortxatuak dira. Frisoak, erlaitzak eta enkasamenduen markoak goitik behera apaintzen dituzte.\nLehenengo gorputzean predela moduko zokaloa dauka. Predelan marko laukizuzenak dituzten erliebeak daude. Buruko gorputzean landare-motiboez apainduriko zokaloa du. Goiko gorputz horretan, erdiko kalearen gainean frontoi kurbatua dago. Alboko kaleek, berriz, frontoi ebakia dute. Muturreko alboetako kalearteetan mukulu askeak daude. Kalearte horietako errematean eskulturak daude apaingarri. Barruko kalearteetako goiko partean haur aingeruak ikus daitezke.\nSagrarioa lehenengo gorputzean dago, hormakonkaren azpian. Sagrarioak tenplete-tabernakulu forma du, fusteko zutabeak eta goiko partean kupula dituena. Altzari horrek apaingarri ugari ditu, hala nola loroiak, kukuluak eta galloiak. Ez dauka taila asko baina, taila horietan ikus daitekeen motibo aniztasunagatik, estilo barrokoaren hastapena antzeman daiteke.\nAltzaria handia izanik, ikonografia ere zabala da. Predelan Kristoren bizitzaren hainbat pasarte ikus daiteke, bai eta santu batzuk eta Bertuteak ere. Lehenengo gorputzean, ebanjelioaren esparruan, \"Deikundea\"ren erliebea dago. Gutunen esparruan \"Ikustaldiaren\" pasartea ikus daiteke. Erdiko kalean Sortzez Garbiaren eskultura dago. Kalearteetan San Petri, San Paulo, San Andres eta Santiago daude. Bigarren gorputzean, erdiko kalean, San Joan Bataiatzailearen taila dago. Erliebeetan, \"Kristoren bataioa\" eta \"San Joan Bataiatzailearen lepamoztea\" pasarteak ikus daitezke. Kalearteetan apostoluen eskulturak daude. Buruan honako bikoteak daude: San Lorenzo eta San Esteban, eta Santo Domingo eta San Frantzisko Asiskoa. Erdiko kalean \"Jaunaren Antzaldaketa\" gaiaren inguruko pasartea dago. Polikromia erretaula bera baino geroago egin zen, XVIII. mendearen erdialdean.\nHernaniko erretaula hau garai hartan ondo ezaguna izan zen Bernabe Cordero maisuaren lan bikainetako bat da. Bere apaingarri aberatsak kontuan izanik, lan aitzindaria kontsideratu da erretaula, geroan zabalduko zen estilo barrokoko erretaulen aitzindaria hain zuzen."}
{"id": "101493", "revid": "10891", "url": "https://eu.wikipedia.org/wiki?curid=101493", "title": "Lerma", "text": "Lerma hurrengo toponimo ezberdinak izan daiteke:"}
{"id": "101494", "revid": "201", "url": "https://eu.wikipedia.org/wiki?curid=101494", "title": "Joan Bataiatzailea deunaren parrokia", "text": ""}
{"id": "101495", "revid": "336", "url": "https://eu.wikipedia.org/wiki?curid=101495", "title": "Geometria aljebraiko", "text": "Geometria aljebraikoa matematikaren adar bat da, eta bere izenak adierazten duen bezala, aljebra abstraktua eta bereziki aljebra trukakorra, geometriarekin konbinatzen du. Nolabait esateko, ekuazio aljebraikoen sistemen emaitzen multzoak aztertzen ditu. Aldagai bat baino gehiago dagoenean, gertakaria ulertzeko garrantzitsuak diren kontsiderazio geometrikoak agertzen dira. ekuazioen ebazpen soiletik harantzago joan nahi dugunean hasten dela hemen aztertu nahi dugun gaia esan dezakegu, eta ebazpen guztiak \"ulertzearen\" arazoa, ebazpenen bat aurkitzearena bezain garrantzitsu bilakatzen da. Horrek matematika munduaren \"urik sakonenetara\" eramango gaitu, kontzeptualki zein teknikoki."}
{"id": "101496", "revid": "119347", "url": "https://eu.wikipedia.org/wiki?curid=101496", "title": "Andre Mariaren Jasokundearen eliza (Errenteria)", "text": "Andre Mariaren Jasokundearen eliza Errenterian dagoen parroki-eliza nagusia da. Dorrearen azpialdean Mikelazulo deritzon tunela edo arkua dago.\nErretaulak.\nErretaula nagusia.\nErretaula nagusi neoklasiko hau Francisco Azurmendik egin zuen 1777-1784. urteetan Ventura Rodr\u00edguezen trazari jarraituz. Oinplano kurboa du, ahurra, eta absidearen murru erdizirkularrari egokitzen zaio. Gorputz bakarra eta errematea ditu, eta idulki handien gaineko zutabe korintiar pareatu erraldoiek antolatzen dute gorputz bakarra. Zutabeek taulamenduari eusten diote, eta taulamendua erdiko kalean atzeraematen da. Erdiko kalean erdi-puntuko nitxoa irekitzen da eta bertan titularraren irudia dago. Pilastra artekatu pareatuek eusten diote frontoi kurbodun taulamenduari, eta azken hori muturretako pilastren gainean hausten da. Frontoiaren errematean boladun akroterak daude izkinetan; usoa eta izpi distiratsuak gailurrean.\nErretaula osatzen da zurezko eta marmolezko sagrario exentu batez, hiru harmailatako basamentu baten gainean dagoena. Erretaula horrek oinarrian sekzio biribila du, eta pilastra artekatuen aurrean lau zutabe. Pilastrek errematean hegodun irudiak dituzte eta kiribilduen gaineko koroak barruan dosel eta kortinadun edikulua du.\nErretaularen eskultura Alfonso Bergazena da, gai nagusienak estukoz egin zituen. Ama Birjinaren Jasokundea irudikatzen duen irudia erretaularen nitxo bakarrean dago. Errematearen aldean Hirutasun Guztiz santua dago, albo bietan aingeru bana, eta beste bi aingeru nitxoaren edo hormakonkaren gainean daude eta horren barruan titularra dago.\nErretaula eta tenplua erabat egokitzen zaizkio elkarri, eskemaren diseinua bakuna eta argia da, ondo egokiturik kanon klasikoei; eskultura ere oso kalitate handikoa, egitura horri ondo moldatua. Erretaula, beraz, koherentzia handiko multzoa da eta Euskal Herriko erretaulagintza neoklasikoaren onenetarikoa da\nBirjinaren Jasokundearen Erretaula.\nJasokundearen erretaula gotiko-hispania-flandriar estilokoa da, XV. mendearen amaierakoa edo XVI.aren hasierakoa, maisu flandriar ezezagun bati egozten zaiona.\nGorputz bakarra dauka erantsitako predela neogotikoarekin, eta pilare gotiko estilizatuek hiru kale nagusi eta bi kalearte lekutzen dituzte. Kale bakoitzean azpi-frisoa ageri da filigranazko apainketaz eta hondoetan dekorazio arkitektonikoa gainjarritako arkutxoez. Kalearteak hiru eszenatan zatitzen dira, apainketa aberatseko arku karpanel eta trilobulatuez kokatzen direnak.\nErretaulak garatzen duen programa ikonografikoa berezitasun handikoa dugu: \"Jasokundea\"ren gaia dauka kapera nagusian eta \"Mendekoste\" eta \"Azken Afaria\" ebanjelio eta epistolaren kaleetan, hurrenez hurren. Epistola aldeko kaleartean monako-gaiak eta Andre Maria tronuan eserita azaltzen dira; ebanjelio aldeko kalearteak, aldiz, ez ditu hondoak baino gordetzen.\nEstiloaren ikuspuntutik begiratuta, erretaula honetan tradizio gotikoa eta eredu pizkundetar berriak batzen dira: lehendabizikoa marko, hondo eta arkitekturaren egitura eta garapen xehatuan agertzen da; eta bigarrenak, berriz, erdi puntuko arkuetan, konposizio-argitasunerako joeran, eta gotikoan ezohizkoa den ikonografiaren aukeraketan ikus daitezke.\nGorputz nagusiko polikromia erretaula egin zen sasoikoa edo geroxeagokoa izango da, kronologikoki XVI. mendearen hastapenetan kokatzen delarik. Kale nagusietako erliebeek garai hartako xehetasun eta teknika polikromoen lagin osatua jasotzen dute: urre-kolorea gorri matearekin eta beste konbinaketa kromatiko batzuekin elkartuz; azken hauek euren dotoretasuna urdin, okre eta gorrien erabilpenaren bidez lortzen dute.\nErrenteriako Ama Birjinaren Jasokundearen erretaula hau pieza aparta dugu, bere antzinatasunarengatik nabarmentzen da eta, tipologia zein arte aldetik, originaltasun handia duen triptiko-erretaula eskultoriko baten adibide bihurtu zaigu, beste triptiko gotiko batzuk baino egitura aurreratuagokoa izanik. Erliebe nagusien kalitatea bikaina da, tankera gotikoan ohizkoa ez den programa ikonografiko berezi batekin eragin pizkundetar nabaria azalduz."}
{"id": "101497", "revid": "119347", "url": "https://eu.wikipedia.org/wiki?curid=101497", "title": "San Pedro eliza (Zumaia)", "text": "San Pedro eliza Zumaiako parrokia nagusia da, XV. eta XVI. mendeetan eraikitakoa San Petriren omenez. Gotorleku itxura du, 34 metro garai den dorrearekin. Habearte bakarrekoa da, oinplano laukizuzenekoa (30 metro luze eta 14,7 metro zabal)). Zumaiako Alde Zaharrean dago, Agirre etxearen parean.\nEzaugarriak.\nEliza gotorleku itxurako eraikuntza sendoa da, 30 m luze eta 14,7 m zabalekoa, mendixka baten gainean kokatua. 1347an herria fundatu ondoren eraiki zen eta Santa Maria antzinako komentuarekin lotua egon da. Estilo gotikoan eraikia, nabe bakarrekoa, dorre karratua mendebaldean du eta bertan dago sarrera nagusia.\nErretaulak.\nErretaula nagusia.\nErretaula erromanista da, Joanes Antxeta eta Martin Arbizu mihiztatzaileak 1574-1577 bitartean egindako lana. Gipuzkoan kontserbatzen da Antxeta eskultore handiaren obra bakarra bere osotasunean eta dokumentatua. Eskultore hori Euskal Herriko eskultura erromanistaren adierazle gorena izan zen, eta penintsulan artista nabarmena.\nLaukiz osatutako erretaula da, hiru kaletan antolatuta dago, predela bat, bi gorputz eta burua ditu, XVIII. mendean erantsi zitzaion predela edo behe zerrenda batek goragotzen duelarik.\nUrria da apainduratan; ordena gainjarriko zutabeak dituzten lauki angeluzuzenetan antolatuta dago; elkarrekin lotuta dauden apaindura geometriko urriekin apainduta ditu frisoak; eta lehen gorputzeko alboetan dituen frontoiak alderantzizko kurba bidez ebakita dauzka. Predelako erdiko kalean sagrarioa dago, erretaula baino geroagokoa dena eta Martin Ostizak egina; sagrarioa edikulu bat da, zutabez osaturiko tenplutxo bat, frontoi triangeluarra eta buruan kupula bat dituena. Alboko kaleetan erliebeak daude medailoi handi eta panel angeluzuzenetan kokatuta, hegaletan, berriz, pinturak estanpatan jasoak agertzen dira. Lehen gorputzeko laukien alboan dauden zutabeak doriarra dira, alboko nitxoek buruan frontoi nahasia daukate eta erdiko hormakonka handiak frontoi zuzen bat, azken horrek (frontoiak) bigarren gorputzaren zokaloa hartzen duelarik. Bigarren gorputz horretako biko zutabeak korintiarrak dira; hormakonka nagusiak antolamendu serlianoa aurkezten du puntu erdian, eta horrek, ondoan dituen biko zutabeekin lanketa bana osatzen du. Buruan, frontoi bat eta aleatoiak ditu, bertan irudiak biluzik agertzen dira. Bigarren gorputzeko zutabeetan mukuluzko eskulturak daude, bestalde, hormakonka gainean dagoen kartelan San Petriren giltzak agertzen dira eta frontoian kalbarioari buruzko lanketak.\nJatorrizko erretaulan nabari den espresatzeko ahalmen itzela bere egilearen maila artistikoaren adierazle da. Predelan Azken afaria eta Oinen garbiketa daude irudikatuta, irudi horietan teknika eta pertsonaien psikologia adierazteko ahalmena dira azpimarragarri. Sagrarioaren alboetan, marko biribilduetan, San Marko eta San Mateoren irudiak agertzen dira, horrela, osatua gelditzen da predelako errepertorio ikonografikoa. Lehen gorputzean, erdian, San Petri agertzen da eserita, eta alboetan haren bizitzako bi gertaera, Bokazioarena eta Aingeruak kateetatik askatu zuenekoa. Bigarren gorputzean, puntu erdiko markoan ipinita Jasokundea ageri da, eta Deikundea eta Andre Mariaren jaiotza albo banatan. Buruaren gainean, San Joan Bataiatzailea, San Antonio, Karitatea eta San Paulo apostoluen irudiez gain, Kalbarioko taldea agertzen da. XVIII. mendeko predela ere erliebez jantzita agertzen da, bertan, Jaunaren atxilotzea eta Baratzeko otoitzaldia irudikatzen dira.\nErretaula baino geroagokoa den kontraerreformako polikromiak irudiaren balore plastikoak bultzatzen ditu, nabarmentzekoak direlarik, pintzel puntaz predelan, lehenengo gorputzeko zokaloan eta erretaularen titularra kokatzen den kaxan margotutako irudiak.\nElorriaga erretaula.\nErretaula honek Elorriaga familiaren babesa zuen eta Flandriatik ekarritako triptikoa da, eskuineko kaperan kokatua. Erdiko margolanean Kristoren gurutziltzatzea dago adierazia eta honen oinetan Elorriaga familiakoak otoitz egiten, San Pedro, San Bernabe eta Santa Katalinaren babespean.\nAlboetan Kristoren Pasioa ageri da: Baratzeko otoitza, Kalbariorako igoera, Pietatea eta Berpizkundea ikusten dira. Ateak ixterakoan, Anuntziazioa edo Deikundea azaltzen da.\nSan Antonen erretaula.\nSan Antonen erretaula parrokiako ezker kaperan kokatzen da. Erretaula hau Gotikotik Pizkunderako pasabidearen paradigmatzat hartzen da, egitura nahiz kontzeptuari dagokienean, arlo bietan estilo batetik besterako iraganbidea argiro erakutsiz. Gainera Euskal Herri guztiko triptikoen artean tipologia osatuenetakoa dauka, era askotako pintura eta eskulturak bateratzen ditu, eta ateen barnekaldeko pinturetan du bere adierazgarririk baliotsuena.\nBabes-ateak dauzkan XVI. mendearen hasierako triptikoa da. Erdiko kalean bi gorputz ditu eta hiru albokoetan; erretaularen ateetan, aurretik nahiz atzetik, pinturak ikus daitezke bi zerrendatan.\nErretaulak ezaugarri hispaniar-flandriarrak eta pizkundetarrak uztartzen ditu, bere mazoneriaren elementu gotikoetan garbi asko nabaritzen den moduan: adibidez, kutxak kokatzen dituzten pilareak eta buruan dituzten filigranazko errezeltxoak; eta kutsu pizkundetarrekoak, berriz, erdiko kalearen albo banatan dauden zutabeak, \"candelieri\" erara dekoratuak.\nPrograma ikonografikoa Pasioarena da funtsean, santu titularraren irudiarekin erdiko kalearen barreneko gorputzean eta aurrealdeko oholean; alboko kaleetan beste debozio batzuen zenbait errepresentazio, hala nola, San Kristobal eta Santiagoren bizitzako eszena bat; eta jaiotza eta adorazioari buruzko gaiak, hauek ere atean. Programa honek estilo aldetik gotiko kutsua ez ezik, Pizkundearen eragin garbia ere badauka, gehienetan joera espresionistarekin, beren kalitate aparterengatik ateen barruko aldetiko oholak nabarmentzen direlarik.\nPolikromia ere erretaularen garaikoa da eta altzari guztian nabari den forma-bikoiztasuna azaltzen du, ezaugarri gotikoak pizkundetarrak konbinatuz."}
{"id": "101500", "revid": "119347", "url": "https://eu.wikipedia.org/wiki?curid=101500", "title": "Basque Korsarioak", "text": "Basque Korsarioak (frantsesezko \"Basque\" eta euskarazko \"Kortsarioak\" hitzekin sortutako izena) errugbiko Liga Suberriberikoan Euskal Herria ordezkatzeko frankizia eta errugbi taldea izan zen. Egoitza nagusia Donostian zuen, eta etxeko norgehiagokak Anoetako Errugbi Zelaian jokatzen zituen. Liga horrek, ordea, 2009ko denboraldia baizik ez du izan; 2010ean bertan behera geratu zen, eta ez da geroztik berriz jokatu.\nTaldea 2009an sortu zen, hainbat mailatako Euskal Herriko errugbiko taldeen batasunetik jaioa: 2008-2009ko Espainiako Ohorezko Mailan jokatzen zuten Bera Bera Rugby Taldea, Getxo Artea Rugby Taldea eta Ordizia Rugby Elkartea; 2008-2009ko Ohorezko B Mailako Hernani Rugby Elkartea eta Gernika Rugby Taldea; Espainiar Lehen Mailako (espainiar hirugarren errugbi maila) Zarauzko Kirol Elkartea eta Eibar Rugby Taldea. Halaber, Frantziako errugbiko Top 14ko Aviron Bayonnais talde boteretsuko jokalariek ere Basque Korsarioetan esku hartzen zuten; bai eta F\u00e9d\u00e9rale 2 ligako (Frantziako laugarren maila) Stade Hendayais taldeko jokalariek ere.\nIzena eta irudia.\nFrankiziaren izena, \"Kortsarioak\", Euskal Herriko historian oinarritzen da. Mendez mende euskal ontzigile eta itsasgizonek koroa sartua zen hurbileko kostaldeetako itsas gudetako etsaien aurka erasoaldiak ekitearen alde eta beren kortsario edo piratakeria ekintzak burutzeko garaiko erregeen baimena bereganatzen baitzuten. XVI eta XVIII. mendeetan zehar kortsario baimen hauek euskal ekonomiari sekulako aberastasuna gehitu zioten, hau dela eta, errugbi frankizia honen arduradunek izendapen hau taldearentzat egoki aurkitu zuten. Frantsesezko \"Basque\" herritar izenak \"euskal herritar\" esan nahi du, hala izendatzen baitira Pirinioetako bi aldeetako Euskal Herriko biztanleak.\nFrankiziaren irudia honela osatuta dago: \"K\" zuri bat duen bandera gorri bat; gainean, hondo zuri-beltzean dagoen kortsario bat; eta horien azpian, frankiziaren izena, gorri-beltzean.\n2009ko taldekideak.\n2009ko denboraldirako taldekideak:"}
{"id": "101505", "revid": "58701", "url": "https://eu.wikipedia.org/wiki?curid=101505", "title": "Four Friends", "text": "Four Friends Bilbon (Bizkaia) sortutako Rock eta Blues taldea da.\nIbilbidea.\nHasieran, batez ere, musika instrumentala egiten zuten. Oso denbora gutxi pasa orduko, Bizkaiko taberna eta musika aretoetako zikuituan murgilduta zeuden. 2003 urtean lehen diska (\"Bilbop\") kaleratu zuten Gaztelupeko Hotsak diskaetxearen eskutik. Hiru urte beranduago, bigarren diska iritsi zen (\"Dzanga\", Gaztelupeko Hotsak, 2006). Bertan, taldearen ohiko soinuak zabaldu egin ziren, funkya edota Bossa Nova bezalako erritmoak gehituz.\nHonen ostean, beraien abestiei ahotsak sartzen hasi ziren. Honela, \"Haruntzago\" (Gaztelupeko Hotsak, 2009) azken lana kaleratu zuten. 2010an taldeak ere bideari amaiera eman zion.\n2014an berriz itzuli ziren \"Now or never\" diskarekin eta 2017rako \"Now or Never vol.2\" atera dute."}
{"id": "101506", "revid": "201", "url": "https://eu.wikipedia.org/wiki?curid=101506", "title": "San Petri eliza (Zumaia)", "text": ""}
{"id": "101507", "revid": "119347", "url": "https://eu.wikipedia.org/wiki?curid=101507", "title": "Ping An International Finance Center", "text": "Ping An International Finance Center dorrea (txinera sinplifikatuz: \u5e73\u5b89\u570b\u969b\u91d1\u878d\u4e2d\u5fc3, Txinako Herri Errepublikako Shenzhen hiriko erabilera anitzeko etxe orratz proposamen bat da. Guztira 115 solairu ditu eta 646 metroko altuera. 2009an eraikitze lanekin hasi ziren eta 2015erako amaitu. Dorrea, Txinako Herri Errepublikako eraikinik bigarren altuena da, Shanghai Dorrea gaindituz.\nEtxe orratza Ping An Insurance enpresaren egoitza nagusia izango da.\nEgitasmoa.\nOraindik ez da zehaztu egitasmoko dorre nagusiak 646 metro edo 588 metro izango dituen, 646 metroko dorreak antena bat izango luke egituraren goikaldean eta 588 metrokoak ez. Dorre nagusiaren ondoren 300 metroko beste eraikin bat altxatuko da.\nEraikuntza.\n2013ko apirilaren 14an Txinako telebista publikoan Shenzhenen hainbat egitasmoetan kalitate baxuko porlana erabiltzen ari zela salatu eta gero, dorrearen eraikuntza astebetez bertan-behera geratu zen.\nEgun batzuk beranduago, hiriko gobernuak porlan laginak hartu zituen hiriko hainbat eraikuntza egitasmoetan, tartean Pingan dorrean, eta porlana kalitate onekoa zela eman zen jakitera."}
{"id": "101508", "revid": "512", "url": "https://eu.wikipedia.org/wiki?curid=101508", "title": "International Commerce Center (Chongqing)", "text": "International Commerce Center edo Jialin Fanying dorreak, Txinako Herri Errepublikako Chongqing hiriko erabilera anitzeko etxe orratz multzoa da. Guztira lau etxe orratz eraikiko dira, eta altuenak 105 solairu eta 468 metro izango ditu, hiriko altuena. Eraikitze lanak 2012an hasi ziren eta 2016rako amaiturik egotea aurrikusten da.\nEgitasmoa Shui On Land eraikuntza enpresak sustatua da."}
{"id": "101509", "revid": "2048", "url": "https://eu.wikipedia.org/wiki?curid=101509", "title": "Imanol Urbieta", "text": "Imanol Urbieta edo Manolo Urbieta (Zarautz, Gipuzkoa, 1934ko martxoaren 10a \u2013 2016ko irailaren 28a) euskal musikari eta idazlea izan zen. Teologian lizentziatua, Musikako ikasketak egin zituen Gasteizen, Donostian, Bordelen, Budapesten eta Estrasburgon. Oleskariak koroaren hastapenetan ere ibili zen.\nGehienbat, haurrentzako musika egin izan zuen bere ibilbide guztian, hala nola \"Txoria nintzela\" edota \"Jon Braun\" abestiak. Xirula Mirularen sortzailea ere bada. 2010eko abenduaren 5ean Argizaiola Saria eman zioten, \u00abumeen euskarazko kantutegiari egindako ekarpenagatik\u00bb.\nBiografia.\nImanol Urbieta 1934an jaio zen Zarautzen. Txikitatik izan zuen musikarekin lotura, 8 urterekin txistua jotzen hasi zen eta, ondoren, pianoa. 12 urte zituela Zarauzko Arrillaga gozotegian piano kontzertuak ematen zituen. Txikitatik ere hasi zen Zarauzko udal bandan klarinetea jotzen, 14 urterekin Arantzazura joan zen arte. Solfeo irakasle Francisco Escudero izan zuen.\nArantzazutik aterata kultura munduan murgildu zen, Irrintzi kultur taldea sortuz, Oleskariak otxotearekin eta Naya orkestrarekin. Garai hartan Ez Dok Amairurekin harremanetan egon zen. \"Ametsik indartsuenetako bat herriko beharrei erantzutea zen. Olentzero zela, antzerkiak zirela... Musikaz arduratuko zen norbait behar izaten zen beti. Lan haietan jarduten genuen kuadrillan; batzuek antzerkilari, besteak dantzan, eta ni musikan\" 1959an Zarauzko Modelo aretoan haur kantarien lehen agerpena antolatu zuen.\n1960ko hamarkadan Aurrezki Kutxan lanean hasi zen, baina 1970ean Erromara joan zen ikasketak egitera eta bueltan Zarauzko ikastolan hasi zen lanean, irakasle eta zuzendari, kaleratu zuten arte. Zarauzko ikastolan ezagutu zuen bere emazte izango zen Kontxi Aizarna. Garai horietan ere Zarauzko Antoniano eta La Sallen izan zen irakasle. 1964 eta 1978 urte artean, Joxe Antonio Azpeitiarekin batera Euskaltzaleak taldearen partaidetako bat izan zen. Elkarte haren helburua zen haurrak euskara erabiltzera bultzatzea. Zarauzko haurren Euskal Jaiak ere bultzatu zituzten.\nZarauzko ikastolan aritu ostean musika eskola ireki zuen. Donostiako Elizbarrutiko Maisutza Eskolan aritu zen, irakasleei irakasten, eta Martuteneko ikastolan ostean. Garai hartan 500 bat ikasle izatera iritsi zen. 1967an bere lehen diskoa grabatu zuen, Bartzelonan, \"Haur kantariak\" izenekoa, euskaraz umeentzako abestiekin egindako lehen diska. \"Haur Kantarien Birlorak\" izeneko lau disko egin zituen ikastolako haurrekin, Anjel Lertxundi, Joxe Antonio Ormazabal eta Juan Martin Elexpururekin lankidetzan. 1979an \"Xirula Mirula\", musika eskolarekin batera. Xirula Mirula izeneko musika eskola Gipuzkoako lehena ere izan zen. Lehena Zarautzen sortu zuen, eta ondoren Donostia eta Hernanin ere ireki zituen. Bertan lankide izan zituen Ander Alberdi, Migel Angel Agote, Jose Inazio Elias, Kontxi Aizarna eta Josu Txapartegi \"Txapas\". Bertan, musikak heziketan zuen garrantziaz konturatuta, 1980ko hamarkadan ikasmateriala ekoiztu zuen, tartean \"Xixupika\", \"Txalopin txalo\" eta \"Lau katu eta danbor bat\" liburuak.\nKultura munduan murgilduta, Sanpelaio jaietako haur danborradan, bere piezak jotzen dituzte haurrek gaur egun ere. Euskal Jaiak antolatzen eta bultzatzen lagundu zuen ere garai hartan, eta amnistiaren aldeko mugimenduarentzat \"Kalera, kalera\" abestia sortu zuen Josu Txapartegirekin batera.\nEusko Jaurlaritzako Kultura Sailarekin kolaboratu zuen musika curriculua sortzen, gaixotu zen arte. Euren lanetako batzuk moldatu dituzten taldeen artean Oskorri, Pirritx eta Porrotx edo Amaia Zubiria daude. Lanetako asko Josu Txapartegi \"Txapas\" irakaslearekin batera moldatu dituzte.\n2016ko irailaren 28an hil zen, ibilbide oparoa bidean utzita.\nErrekonozimenduak.\nImanol Urbietak omenaldi eta sari ugari jaso zituen bere bizitzan zehar. 1996an Zarauzko Udalak \"kultur merezimenduaren domina\" eman zion. 2002an \"Lagunak Zuri Kantari\" kantaldia ospatu zen Kursaal jauregian. 2007an Abbadia Saria jaso zuen eta 2010ean Argizaiola saria. 80 urte bete zituenean hainbat omenaldi egin zizkioten Zarauzko musikariek eta Ikastolak. 2013an Udal Musika Eskola sortu zen, bere izenarekin. Hainbat musikarik \"Bakarrik eta libre\" omenaldi diskoa sortu zuten Mikel Kazalisen gidaritzapean.\nLanak.\nGuztira 60 bat lan argitaratu ditu Imanol Urbietak. Hauek dira horietako batzuk."}
{"id": "101511", "revid": "105290", "url": "https://eu.wikipedia.org/wiki?curid=101511", "title": "Mastermind", "text": "Mastermind, euskaraz \"Buru-maisu\", bi jokalarirentzako buru-jokoa da.\nZenbait margo eta paper bat aski dira jokatzeko. Jokalarietako batek 4 (edo beste kopuru bat) biribil margotzen du paper zati batean zenbait koloretan, berak nahi duen bezala, koloreak errepika daitezkeela, zerrendan eta era ordenatuan, eta beste jokalariari erakutsi gabe. Beste jokalariaren helburua margo zerrenda ordenatua edo \"kode sekretoa\" ebatzi edo asmatzea da, aurrez finkaturiko saialdi kopuru bat pasa baino lehen. Horretarako, asmatu behar duen jokalariak kode sekretoa asmatzen saiatzen da beste paper batean kode bat jarriz eta kode sekretoa duen jokalariak zenbat kolore asmatu duen, bere lekuan behar bezala kokaturik (irudian, ale beltzez) eta beste leku batean (irudian, ale zuriz), adierazten dio. Bi kopuru horiek zein diren jakinik eta logika erabiliz, beste jokalariak, saialdi kopurua gainditu baino lehen, asmatu behar du kode sekretoa zein den.\nEgun, Mastermind jokoa merkatal marka bat da. Merkatal bertsioan, ohizko bertsioa ere badena, 6 kolore ezberdin daude aukeran eta kodea kolore laukote ordenatu bat da. 10 edo 12 saialditan ebatzi behar da kodea.\nEbazpena.\nAukerako 6 koloreko bertsioan, 4 koloreko kode baterako, 64=1296 aukera ezberdin daude kodea osatzeko, aukerako kode bakoitza errepikatuzko aldakuntza bat izanik."}
{"id": "101512", "revid": "6327", "url": "https://eu.wikipedia.org/wiki?curid=101512", "title": "Blarney Gaztelua", "text": ""}
{"id": "101513", "revid": "6327", "url": "https://eu.wikipedia.org/wiki?curid=101513", "title": "Blarney Castle", "text": ""}
{"id": "101514", "revid": "1310", "url": "https://eu.wikipedia.org/wiki?curid=101514", "title": "Konbustio", "text": ""}
{"id": "101515", "revid": "98220", "url": "https://eu.wikipedia.org/wiki?curid=101515", "title": "Blarneyko gaztelua", "text": "Blarneyko Gaztelua (irlanderaz \"Caisle\u00e1n na Blarnan\" eta ingelesez \"Blarney Castle\") Blarney udalerrian dagoen erdi aroko gotorleku bat da, Irlandako hego-mendebaldeko Cork Konderrian dagoeen izen ebrdineko Blarney udalerrian. Martin ibaiaren bazter-bazterrean.\nGaztelua XIII. mendearen hasieran eraiki zen, 1446an suntsitua, eta Munstergo erregea zen Dermot McCarthyk berreraikia. Zati batean suntsitua dago, omenezko dorrea eta zenbait gela besterik gelditzen direlarik. Goikaldean \"Etorriaren harria\" edo \"Blarney harria\" kokatzen da. Bisitariek hutsean exekituta daudelarik harri ospetsu honen behealdea musukatu behar dute eta honela hitz-jarioaren edo ele-edertasunaren dohaia jasoko dute.\nGaztelu honen inguruan lorategi ederrak daude, hauetan \"Druid's Circle\" (\"Druiden Zirkulua\"), \"Witch's Cave\" (\"Sorginaren Leizea\") eta \"Wishing Steps\" (\"Desioen Harmailak\") gune interesgarriak topa daitezkelarik. Hemendik hurbil \"Blarney House\" deritzon etxea dago, 1874an berritutako eskoziar erako etxalekua eta XV. mendetik aurrera Colthurst familiaren egoitza dena."}
{"id": "101518", "revid": "336", "url": "https://eu.wikipedia.org/wiki?curid=101518", "title": "Mil\u00e0 Etxea", "text": "Mil\u00e0 Etxea, (katalaneraz \"Casa Mil\u00e0\") La Pedrera izenaz ere ezaguna, (\"pedrera\" hitzak, katalanez, \"harrobi\" esan nahi du) Antoni Gaud\u00ed arkitekto katalanaren lana da, 1906 eta 1910 urteen bitartean modernismo katalan estiloan eraikia. Passeig de Gr\u00e0cia kaleko 92. zenbakian dago, Bartzelonako Eixample auzoan. Etxe hau Pere Mil\u00e0 i Camps eta Roser Segimon i Artells senar-emazteen enkarguz eraiki zen. Gaud\u00ed arkitektoak Dom\u00e8nec Sugra\u00f1es eta Josep Canaleta kideen laguntza jaso zuen, bai eta Josep Bay\u00f3 i Font eraikitzailearena ere, azken hau Gaud\u00edrekin bat Batll\u00f3 Etxean lan egina zen.\nBisitariarentzako informazioa.\nMil\u00e0 Etxea jendeari irekita dago. Bisitariarentzat ikusgai dago ganbara, non \"Espai Gaud\u00ed\" izeneko erakustaretoa atondu baitute, Gaud\u00edren obrari buruzko informazioa eskaintzen duena. Halaber, eraikinaren teilatua ikus daiteke, non nabarmentzeko modukoak diren tximinia bitxiak eta apaingarri bihurgunetsuak. Horrez gain, eraikineko etxebizitza bat ere ikus dezake bisitariak, Gaud\u00edren garaiko dekorazioaz hornituta.\nEuskarazko audio-gida bat ere eskuragarri dago bisitari euskaldunentzat."}
{"id": "101519", "revid": "201", "url": "https://eu.wikipedia.org/wiki?curid=101519", "title": "Casa Mil\u00e1", "text": ""}
{"id": "101520", "revid": "201", "url": "https://eu.wikipedia.org/wiki?curid=101520", "title": "Mil\u00e1 Etxea", "text": ""}
{"id": "101521", "revid": "201", "url": "https://eu.wikipedia.org/wiki?curid=101521", "title": "Casa Mil\u00e0", "text": ""}
{"id": "101522", "revid": "201", "url": "https://eu.wikipedia.org/wiki?curid=101522", "title": "Jose Mari Zubia", "text": ""}
{"id": "101523", "revid": "7162", "url": "https://eu.wikipedia.org/wiki?curid=101523", "title": "Peggy Lettermore", "text": ""}
{"id": "101524", "revid": "119347", "url": "https://eu.wikipedia.org/wiki?curid=101524", "title": "San Migel eliza (O\u00f1ati)", "text": "San Migel eliza, edo San Migel Goiaingeruaren parrokia, O\u00f1atin dagoen parroki-eliza nagusia da. Bertako kapera batean, Pietatearenean, erretaula pizkundetar bat du, Euskal Herriko onenetakoa dena. Elizari atxikia kalostra berezi bat du, azpitik ibaia igarotzen baita.\nEliza gotikoa da, hiru nabekoa, erdikoa alboetakoa baino garaiagoa. Zutabe zilindrikoek banatzen dituzte nabeak. Dorrea neoklasikoa da, kareharri grisezkoa eta Manuel Martin Karrerak eraikia.\nErretaulak.\nErretaula nagusia.\nNeurri handiko erretaula nagusi hau estilo \"churriguerescokoa\" dugu, zortzi aldeko oina du eta zizeiluaz, hiru kaleko bi gorputzez eta erremateaz osatzen da. 1714-1717 bitartean egin zuen Vianako guneko Juan Bautista de Suso arkitekto maisuak.\nErretaula honetako kaleak zutabe salomondarren bidez banatzen dira eta fruituz eta orbelaz apainduta agertzen zaizkigu. Lehen gorputza binaka elkartutako zortzi zutabez osatzen da, eta bigarren gorputza, berriz, sei zutabez osatzen da, erdikoak binaka elkartuak eta banaka alboetakoak. Zizeiluaren erdiko zatian eta lehen gorputzean santutegia agertzen zaigu tenplete zabal baten modura, zutabetxo salomondarren gainean eta kupula batez itxia. Santutegiaren gainean, erdi-puntuko horma-konka bat agertzen da. Bertan, San Migelen irudia ikus dezakegu. Alboko kaleetan, horma-hilobi dintelduak ditugu, edergarri ugariz apaindutako txartel handiez hornituak. Zutabeek oin hautsiko taulamendua eusten dute, eta taulamendu honen ertzetan busto bana agertzen da errematean. Atikoko solairuan, Kalbarioa ikus dezakegu, alboetara estipite apainduak dituela. Estipite hauek hegal handi batzuk dituzte alboetara, eta tailak muturretan. Atikoaren gainaldean erremate triangeluarra agertzen da aingerutxoen dekorazioarekin.\nErretaula honetako eskulturen artean erliebeak eta mukulu-tailak aurki ditzakegu. Zizeiluaren alboetan San Migelen bizitzako eszenak irudikatzen dira, eta oinarrietan santu martirien irudi txiki batzuk ageri dira. Kanpoko oinarrien barneko aurpegietan Santa Katalina eta Santa Barbararen irudi bana ikus ditzakegu. Lehen gorputzean, San Migelen irudia ageri da erdian, San Pedro eta San Pablo alboetara dituela. Bigarren gorputzean, Andre Mariaren Jasokundea, San Jose eta San Joakinekin ikus dezakegu, eta muturretan San Sebastian eta San Roke. Goiko aldean, erretaularen gailurrean, Kalbarioaren irudia ageri da, errematearen muturretan Jainko Aitaren eta aingeruen irudiak dituela. Altzariaren polikromiak egikera egokia du. Tailak erregosiz eginak dira eta pintzelez eta esgrafiatuz landutako apaingarriak ditu.\nO\u00f1atiko erretaula honetan, altzariaren diseinu arkitektonikoa nabarmentzen da bereziki, zutabe salomondarrak erabiltzen baititu. Horrekin batera, aipagarria da, halaber, erretaularen osaketa eta neurria, Gipuzkoako eremuaren baitan estilo churriguereskoko erretaulagintzaren eredu adierazgarria baita. Azkenik, nabarmentzekoa da altzariaren jatorrizko trazaera bera gorde duten gutxietakoa dugula O\u00f1atiko San Migelen erretaula hau.\nPietatearen kaperako erretaula.\nErretaula platereskoa, Rodrigo Mercado Zuatzolaren kapera eta panteoian \u2013biak bat baitira- dago. O\u00f1atiar horrek sortu zuen O\u00f1atiko unibertsitatea, eta haren kargura egin zen kapera hau, Pietatea izena duena. Egitura bera Juan de Tordesillas gaztelarrak egin zuen, eta tailak honako eskultore hauek: Juan Olazaranek, Andres Mendigurenek, Miguel Iragorrik eta Juan Aiala gasteiztarrak. Polikromia, berriz, ez dakigu nork egin zuen.\nErretaula kaperaren osotasunaren barruan dago, altzari liturgikoekin, burdin-hesiarekin eta hilobiarekin batera. Erretaula narratiboa da, egitura arkitektonikoa fatxadakoa eta etxetxotan banaturikoa. Bankua, hiru atal eta atikoa; bost kale, eta, azkenean, guztiaren buru, frontoi hiruki handi bat. Zutabetxoak, pilastrak, inpostak eta taulamenduak ditu etxetxoak bata bestetik banatzeko. Etxetxo horietan, hainbat erliebe dago: irudi txikiak eta osaera itxi-itxia. Pilastrak bankuan ageri dira, nahiko nabarmenak dira, eta mukuluko hainbat eskultura daukate idulki gainean eta txirlen aterpean. Erretaularen gainerako zatian, etxetxoak zutabez daude zehazturik; fusteak \"a candelieri\" apaindurik daude, fin apaindurik gainera, eta, lehen atalean izan ezik, zutabe horiek balaustredunak dira.\nApainketa fina eta ugaria, Lehen Pizkunde hari dagokion legez. Harpe-itxurako apainketa \"a candelieri\" egina, aingeru-buruak frisoetan, kartelak, txirlak. Apainketa hori geroz eta konplexuagoa da, atikora hurbildu ahala, hainbat piztia hegadunen irudi eta guzti.\nIkonoetan darabiltzan gaiak direla-eta, gai batzuk Andre Mariaren ziklotik aterata daude, beste batzuk Pasiotik, eta beste debozio batzuk ere ageri dira, hala nola, San Roke eta San Sebastian, O\u00f1atiko zaindariak garai batean. Bankuan, profeten irudi artean (irudi horiek erretaulatik aparte daude gainera), honako hauek ere ageri dira: \"Baratzean errezoan\", \"Harrapatu zutenekoa\", \"Jesus Herodesen aurrean\", \"Ecce homo\" eta \"Kalbarioko bidean\". Lehenengo atalean honako erliebe hauek daude ikusgai: San Mikel Satan garaitzen, \"Jaiotza\", \"Pietatea\", \"Agerkundea\", \"Jesus eta doktoreak\" eta batez ere \u2013hauxe azpimarratu behar, fina baita oso-, erdiko kaleko Pietatea. Bigarren atalean, alboko kaleetan, \"Ama Birjinaren jaiotza\", \"Tenplura agertu zenekoa\", \"Deikundea\" eta \"Ikustaldia\", eta erdiko hobian Ama birjinaren \"Jasokundea\". Hirugarren atalean, muturretan, San Sebastian eta San Rokeren irudiak ageri dira, aprte, etxetxo txiki batzuetan sartuta, eta azken buruan txirla batzuk dituztela; eta barrukoetan, \"Piztuera\" eta \"Zeruratzea\"; eta erdian, Espiritu Santuaren etorrera dago irudikaturik. Atikoan, Aita Betikoaren irudia arku baten barruan. Eta azken-azkenean frontoi hiruki bat eta, erpinean, piztia bat.\nErretaula hau bai tamainaz bai kalitatez da nabarmena, kalitate artistiko bikainekoa baita, eta Pizkundeko euskal erretaulen adibide paregabea dugu. Landuta dagoen moduan, erretaula bizi-bizia da, eta Alonso Berrugueteren eraginik ere badu. Polikromia ere garai hartakoa da, Erromatar izeneko horretakoa, eta irudien estofatua da denetan aipagarriena."}
{"id": "101526", "revid": "119347", "url": "https://eu.wikipedia.org/wiki?curid=101526", "title": "Hiruko artzain-joko", "text": "Hiruko artzain-jokoa lurraren gainean makilekin markatuz, zurezko taula baten gainean zurezko piezez, paperaren gainean arkatz... joka daitekeen eta Euskal Herrian \u2014eta munduko beste toki askotan\u2014 aspaldi-aspaldidanik jokatzen den artzain-joko izeneko buru-jokoaren 3x3 gelaxkako aldaera da. Laukoa (4x4) edo handiagoa ere izan daiteke artzain-jokoa.\nHiruko artzain-jokoan, 3\u00d73 gelaxka sare bat marraztuta (edo 3x3 gelaxka dituen taula bat hartuta), jokalariek txandaka eta hurrenez hurren x eta o ikur bat jartzen dute gelaxka huts batean. Edozein unetan, bere ikurreko hiruko lerroa, \"hirutan hiru\" alegia, (goitik behera, ezker eskuin edo diagonalean) osatzen duenak irabazten du.\nEstrategia.\nJokaldi perfektu batean, hau da bi jokalariek behar bezala edo estrategia egoki bat aukeratuz jokatzen dutelarik, jokoa berdinketaz amaitzen da, hau da, jokalariek, ez lehenengoak ez bigarrenak, ezin dute garaipena lortzeko estrategia bat garatu beste jokalariaren hutsik egin ezean. Bi jokalarietako batek hutsik egiten badu jokaldi perfekturako pausoetan berriz, beste jokalariak aukera izango du irabazteko.\nJokoaren estrategia aztertzeko hiru motako gelaxkak bereizi behar dira: izkinak, alboak, eta erdia.\nJokalari batek bere hurrengo txandan hirutan hiru egin dezakeela, beste jokalariak mugimendu bera eginez ekiditen badu, blokeatu egiten duela esango da. Adibidez, berdinketaz bukatzen den jokaldi honetan, laugarren mugimenduan o jokalariak blokeatu egiten du:\nJokalari batek galduko ez badu, blokeatu egin behar du horretarako aukera duen guztietan. Jokalari batek hirutan hiru egiteko aukera duenean, hala egingo du eta mugimendu horretan bertan irabaziko du.\nLehenengo jokalariarentzat estrategia optimoa.\nLehenengo jokalariak x jarriko du izkina batean (1).\nBigarren jokalariak o izkina batean jartzen badu (2), lehenengo jokalariak x jarri behar du izkina batean (3), bigarren jokalariak blokeatu egingo du (4), lehenengo jokalariak x jarriko du geratzen izkinan (5). Horrela, bigarren jokalariak blokeatu beharreko bi lerroetatik bat bakarrik blokea dezake hurrengoan (6) eta horrela lehenengo jokalariak hurrengo mugimenduan irabaziko du (7).\nBigarren jokalariak o alboko gelaxka batean jartzen badu (2), lehenengo jokalariak x erdiko gelaskan jarri behar du (3), bigarren jokalariak blokeatu egingo du diagonalean (4) eta ondoren bi aukera daude:\nHorrela, bigarren jokalariak blokeatu beharreko bi lerroetatik bat bakarrik blokea dezake hurrengoan (6) eta horrela lehenengo jokalariak hurrengo mugimenduan irabaziko du (7).\nBigarren jokalariak o erdiko gelaskan jartzen badu (2), lehenengo jokalariak x bere aurkako izkinan jarri behar du (3). Bi egoera ezberdin daude jarraian:\nBeraz, lehenengo jokalariak izkina aukeratzen du hasieran, eta behar denean blokeatu edo hurrengoan irabazteko mugimendua egiten badu, ez du inoiz galduko.\nBigarren jokalariarentzako estrategia optimoa.\nLehenengo x jokalariak erdikoa ez den gelaxka batean kokatzen badu bere ikurra (1), bigarren o jokalariak erdiko gelaxkan jarri behar du (2), jarraian x jokalariak bere bigarren ikurra jartzen du (3):\nLehenengo x jokalariak erdiko gelaxkan kokatzen badu bere ikurra (1), bigarren o jokalariak non-nahi jarriko du bere ikurra (2), jarraian x jokalariak bere bigarren ikurra jartzen du (3). Jartzen duen gelaxkan jartzen duela, o jokalariak blokeatu egin behar du (4) eta horrela egingo du jarraian ere, x hurrengoan irabazteko mehatxua egiten duenean, jokoa berdinketaz amaitu arte, x jokalariak huts egin eta hurrengo txanda batean o jokalariari irabazteko aukerarik ematen ez badio behintzat.\nJokaldi perfektua.\nJokaldi perfektu bat, berdinketaz bukatuko dena, garatzeko zenbait era dago, aurreko atalean erakutsi denez. Horietako bat, arestian emandako estrategien arabera, hau da:\n9 gelaxkak a-tik i-ra izendatuta, ezkerretik eskuinera eta goitik behera, arestiko jokaldia honela eman daiteke labur:\na:X,e:0,i:X,b:0,h:X,g:0,c:X,f:0,d:X eta jokaldia berdinketaz amaitzen da. Honako jokaldi honetan, berriz, x jokalariak jokaldi perfektu bat egiten du, eta o jokalariaren huts bat aprobetxatuz, irabazi egiten du: a:X,e:0,i:X,c:0,g:X,h:o,d:X.\nAzterketa matematikoa.\nHirutan hiru jokoak konbinatoria ebazkizun interesgarriak planteatzen ditu.\nLehenengo jokalariak 9 gelaxka ditu aukeran bere ikurra jartzeko, bigarrenak berriz 8 gelaxka ditu aukeran, lehenengo jokalariak bere bigarren txandan 7 gelaxka ditu aukeran, ... Horrela 9!=362 880 era ezberdin daude, permutazioen formula erabiliz, 9 gelaxkak betetzeko . Baina gelaxkak betetzeko era hauetatik guztietatik batzuetan jokoa 9 gelaxkak bete baino lehen bukatu da. Beraz, 9! jokaldia garatzeko era kopurua baino, gelaxka guztiak txandaz txanda betetzeko era kopurua da.\n5. mugimendua.\nJokoa bukatuta izan daitekeen lehenengo unea bosgarren mugimendua da eta, arestian bezala kalkulatuz, bost mugimenduetako \"bide kopurua\" 9\u00d78\u00d77\u00d76\u00d75=15 120 da, edo jokoa ordurako 15120 eratara gara daiteke.\n15120 jokaldi hauetatik x jokalariaren garaipenaz bukatzen direnak 8\u00d73!\u00d76\u00d75=1440 dira. Izan ere, 8 lerro dira aukeran hirutan hiru egiteko (3 horizontal, 3 bertikal, 2 diagonal), bertan 3! ezar daitezke 3 x ikurrak, eta o jokalariak 6 eta 5 gelaxka ditu aukeran hurrenez hurren bere ikurrak kokatzeko.\n5 txandarako kokapen edo egoera posibleak 1260 dira. Izan ere, x jokalariaren ikurrak, koefiziente binomialen formulaz, formula_1 eratara azal daitezke, 9 gelaxketatik 3 dituelako aukeran, ordena kontuan hartu gabe. Halaber, o jokalariaren kokapenak formula_2 eratara azal daitezke. Guztira beraz, 84\u00d715=1260 kokapen ezberdin daude 5. mugimendurako. Hauetatik 8\u00d715=120 kokapenetan bukatu da jokaldia (horizontalean, bertikalean eta diagonalean 8 \"hirutan hiru\" posible izanik, o jokalariak formula_2 kokapen dituelako aukeran).\n6. mugimendua.\nJokaldiaren kokapen kopurua formula_4 da, 5. mugimendurako jokaldia amaituta zegoeneko egoerak kendurik (horizontalean, bertikalean eta diagonalean 8 \"hirutan hiru\" posible izanik, o jokalariak formula_5 kokapen izan dituelako aukeran 6. mugimendua egindakoan).\nHauetatik, bukaerako kokapen kopurua, non o jokalariak irabazten duen, 148 da. Izan ere, horizontalean, bertikalean eta diagonalean 8 \"hirutan hiru\" posible izanik o jokalariarentzat, x jokalariak formula_5 kokapen izan dituelako aukeran 6. mugimendua egindakoan), hauei kenduta x jokalariak ere hirutan hiru egin dueneko 12 egoerak (o jokalariaren errenkada oso bakoitzeko, beste bi aukera zituen x jokalariak bere errenkada osatzeko eta berdin 3 zutabeetan: (3+3)\u00d72=12) . Beraz: 8\u00d720-12=160.\n6. mugimenduan jokaldiaren garapen kopurua 9\u00d78\u00d77\u00d76\u00d75\u00d74-1440\u00d74=54720 da, jokoa 5. mugimenduan bukatzen zeneko aukerak ezabatu egin behar direlako, 6. mugimendurako dauden 4 aukerekin biderkatuz betiere.\n6. mugimenduan jokaldiaren garapen kopurua, o jokalariaren garaipenaz bukatzen delarik, kalkulatzea konplexua da, balitekeelako 5. jokaldian x jokalariak irabazi izana. Hau ezin da gertatu, o jokalariak diagonala egin badu. Horrela bada, o jokalariak 2 diagonal ditu aukeran eta 3!=6 era mugimenduak egiteko. Gainerako gelaxketan, x jokalariak 6\u00d75\u00d74=120 eratara koka ditzake bere ikurrak. beraz, horrela 2\u00d76\u00d7120=1440 eratara gara daiteke jokoa o jokalaria diagonala osatuz. Horizontalean zein bertikalean, 6 aukera ditu eta 3!=6 era mugimenduak egiteko. x jokalariak 6\u00d75\u00d74=120 eratara egin dezake, baina berak aurretik hirutan hiru egin dueneko haiek kendu behar dira, 12 guztira, arestian ikusi den bezala. Beraz, guztira 6\u00d76\u00d7(120-12)=3888 garapen posible daude o jokalariaren errenkada edo zutabe osozko garaipenaz bukatzen direnak. Guztira 1440+3888=5328 garapen posible daude.\nLaburpen taula.\n7., 8. eta 9. mugimenduetarako aukera kopuruak aztertuz, aurreko izenburuetan bezala, laburpen taula hau osa daiteke:\nZorizko jokaldiak.\n5. mugimenduko 1440 garaipenezko garapenetan, jokaldiak x jokalariak irabazi arren, aurrera jarraituko balitz, hauetako bakoitzeko 4!=24 garapen gehiago sortuko lirateke, beraz, 1440\u00d724=34560. 6. mugimenduko 5328 garaipenetatik bakoitzeko 6 garapen gehiago sortuko lirateke 9 gelaxkak bete arte, guztira 5328\u00d76=31968. 7. mugimenduko horietako bakoitzeko, 2, beraz, 47952\u00d72=95904. 8. mugimendu bakoitzeko, 9. mugimendua derrigortua izango litzateke, aukera bakarra izango luke alegia, beraz, guztira 72576. 9. mugimenduan, garaipenez 81792 garapen eta berdinketaz 46080 garapen ditugu. Guztira, batuketa eginez, 362880 garapen posible daude beraz, hasieran kalkulaturiko 9! kopuruarekin bat datorrena.\nHorrela, bi jokalariek burugabe edo zoriz jokatzen badute, x jokalariak irabazteko probabilitatea hau izango da:\no jokalariak irabazteko probabilitatea, berriz, hau da:\nEta berdinketaz bukatzeko probabilitatea hau da:\nAldaerak.\nJoko honen oinarri bera duten beste joko edo aldaera andana bat existitzen da. Hona hemen batzuk:"}
{"id": "101527", "revid": "1340", "url": "https://eu.wikipedia.org/wiki?curid=101527", "title": "Mexikoko Golko", "text": ""}
{"id": "101528", "revid": "119347", "url": "https://eu.wikipedia.org/wiki?curid=101528", "title": "Orlandoko nazioarteko aireportua", "text": "Orlando Nazioarteko Aireportua (NAGE: MCO, NAZE: KMCO) Orlandoko (Florida, Ameriketako Estatu Batuak) hirian dagoen nazioarteko aireportua da. Halaber, Floridako jarduera handieneko aireportua da eta Munduko jardun handieneko 20. aireportua.\n2007an 36,48 milioi bidaiari izan zituen aireportuak, Ameriketako Estatu Batuetako aireportuen zerrendan 15. jarriz.\nTerminalak eta hegaldiak.\n1 Aretoa.\n1 Aretoak 27 ate ditu: 1-17, 20-28\n2 Aretoa.\n2 Aretoak 16 ate ditu: 101-106, 110-112, 120-126\n3 Aretoa.\n3 Aretoak 29 ate ditu: 30-48, 50-59\n4 Aretoa.\n4 Aretoak 26 ate ditu: 60, 70-78, 80-87, 90-97"}
{"id": "101529", "revid": "1545", "url": "https://eu.wikipedia.org/wiki?curid=101529", "title": "Free State estadioa", "text": "Free State Estadioa edo Vodacom Park () Hegoafrikako Bloemfontein hirian kokatuta dagoen estadioa da. 2009ko FIFAren Konfederazioen Txapelketa eta 2010eko Munduko Futbol Txapelketa ospatu dira bertan eta 48.000 lagunentzako eserlekuak ditu. Futbolerako nahiz errugbirako erabiltzen da estadioa hau. 1995 urtean eraiki zuten, baina Munduko Txapelketarako 2007an zabaldu egin zen."}
{"id": "101530", "revid": "6327", "url": "https://eu.wikipedia.org/wiki?curid=101530", "title": "Vodacom Park", "text": ""}
{"id": "101531", "revid": "1545", "url": "https://eu.wikipedia.org/wiki?curid=101531", "title": "Royal Bafokeng estadioa", "text": "Royal Bafokeng Kirol Jauregia Hegoafrikako Rustenburg hirian kokatuta dagoen futbol zelaia da. 2009ko FIFAren Konfederazioen Txapelketa eta 2010eko Munduko Futbol Txapelketa ospatuko bertan eta 44.530 lagunentzako eserlekuak ditu. Futbolerako nahiz errugbirako erabiltzen da estadioa hau."}
{"id": "101532", "revid": "1545", "url": "https://eu.wikipedia.org/wiki?curid=101532", "title": "Loftus Versfeld estadioa", "text": "Loftus Versfeld Hegoafrikako Pretoria hirian kokatuta dagoen estadioa da. 2009ko FIFAren Konfederazioen Txapelketa eta 2010eko Munduko Futbol Txapelketaa ospatuko bertan eta 51.762 lagunentzako eserlekuak ditu. Futbolerako nahiz errugbirako erabiltzen da estadioa hau. Askotan ere musika kontzertuetarako ere erabiltzen da."}
{"id": "101533", "revid": "56334", "url": "https://eu.wikipedia.org/wiki?curid=101533", "title": "Nedyemibra", "text": "Nedyemibra, Egiptoko XIII. dinastiako faraoi bat izan zen, Krauss eta Frankeren arabera, K.a. 1736 inguruan gobernatu zuena.\nBere izena, Nedyemibra, Turineko Errege Kanonean idatzia dago, VI,14 erregistroan.\nBere garaiko testigutzak.\nBere izena duten bi eskarabeo aurkitu dira, bata Menfisen, eta bestea Asia Txikian."}
{"id": "101536", "revid": "512", "url": "https://eu.wikipedia.org/wiki?curid=101536", "title": "Asarhaddon", "text": "Asarhaddon (akadikoz Assur-aha-iddina), Asiriako erregea izan zen K.a. 681etik K.a. 669 arte, eta Senakerib eta Naqi'a edo Zakutu ezkontide aramaikoaren semea.\nK.a. 661ean, bere anaiek, gortetik erbesteratu zuten, uste denez, urte berean Senakerib hil zuten berberak izan zirenak. Sei hilabete inguru iraun zuen gerra baten ondoren, Asarhaddon nagusitu zen Asiriako errege bezala, eta, Bibliako istorioaren arabera (Erregeak 19. 35-37), bere anaiek, Ararateko herrialdera ihes egin zuten, ohi, Urartu bezala identifikatzen dena. Asarhaddonen erregealdiko lanik garrantzitsuenetako bat, Babiloniaren berreraikuntza izan zen, Senakeribek erroetaraino suntsitu zuena K.a. 689an.\nKanpo politikari dagokionez, Elamekin bakea sinatu zuen, Urarturekin harreman ona izan zuen (zimeriar herrien inbasioen aurka aliatu izan zuena), eta Egiptoren konkista hasi zuen, Menfis konkistatzea lortuz K.a. 671n.\nAsarhaddon, gaixotasun kroniko baten ondorioz hil zen Egiptorako beste kanpaina bat prestatzen ari zen bitartean. Asirian, bere oinordekoa, Asurbanipal izan zen, eta, Babilonian, Shamash-shum-ukin"}
{"id": "101537", "revid": "512", "url": "https://eu.wikipedia.org/wiki?curid=101537", "title": "Shamash-shum-ukin", "text": "Shamash-shum-ukin, Babiloniako XI. dinastiako errege bat izan zen, K.a. 668 eta K.a. 648 bitartean gobernatu zuena.\nBoterea, bere anaia eta Asiriako errege zen Asurbanipalen eskutik jaso zuen, Asiria eta Babiloniako koroa bikoitzari uko egin ziona, honela, bien aita zen Asarhaddonen naia betez. Egia esan, orain, Babiloniako erresuma, Borsippa, Sippar, Babilonia eta Kutha hirietara eta euren inguruko tokietara mugatua zegoen, eta, ondorioz, Shamash bere anaiagatik jeloskor zegoen, nork, gazteagoa izanda, inperioaren zatirik handiena jaso zuen.\nK.a. 652an matxinatu egin zen, Asiriaren ohiko etsaiak ziren Elam, Egipto, Itsasoko Herrialdea eta printze arabiar eta siriarren laguntza jasoz. Asiriak, ohikoa zen bezala, motel erreakzionatu zuen, baina gupidarik gabe, zen gerra makina bezala, matxinatu guztiak garaituz. Babiloniar erregea, garaitua eta hila izan zen, bere ordez, Kandalanu jarri zelarik, nor, errege titulua zeraman arren, asiriar gobernari bat baino ez zena."}
{"id": "101538", "revid": "105290", "url": "https://eu.wikipedia.org/wiki?curid=101538", "title": "Lurra eta maitasuna", "text": "Lurra eta maitasuna, Pantxoa eta Peio bikotearen estudioko zazpigarren diska da. 2006. urtean kaleratu zuten. Grabazioko teknikaria Jean Phocas izan zen."}
{"id": "101539", "revid": "105290", "url": "https://eu.wikipedia.org/wiki?curid=101539", "title": "Euskalduna naiz eta maite dut herria", "text": "Euskalduna naiz eta maite dut herria, Pantxoa eta Peio bikote Lapurtarraren 1978ko estudioko bigarren diska da."}
{"id": "101540", "revid": "105290", "url": "https://eu.wikipedia.org/wiki?curid=101540", "title": "Bakezko besarkada batean", "text": "Bakezko besarkada batean, Pantxoa eta Peio bikotearen estudioko 3. diska da. Diska hau, 1981eko Maiatzaren 15ean kaleratu zuten."}
{"id": "101541", "revid": "119347", "url": "https://eu.wikipedia.org/wiki?curid=101541", "title": "Borsippa", "text": "Borsippa (sumerieraz: BAD.SI.(A).AB.BAKI; akadieraz: \"Barsip\" eta \"Til-Barsip\") antzinako Mesopotamiako (egungo Irak) hiri garrantzitsu bat izan zen, laku baten ertzean eraiki zena, Babiloniatik 18 kilometro inguru hego-mendebaldera, Eufrates ibaiaren ekialdeko ibarrean. Bere egungo izena, Birs Nimrud da. Babiloniar mitologiako jakinduriaren jainkoa zen Naburen eta honen paredroa zen Tashmetumen hiria izan zen.\nBorsippa, ohi, Babiloniarekin lotuta, sumertar pizkundetik seleuzidar inperioaren garairarte datatutako testu ezberdinetan aipatzen da, baita testu islamiar primitiboetan ere. Hala ere, paleobabiloniar garaian (K.a. II. milurtekoaren lehen erdian) hasten da garrantzitsua izaten, Babiloniako erresumaren gune garrantzitsu bihurtuz, oso antzinatik herri honen mende dagoelarik, une bakar batean ere botere autonomorik izan gabe. Hammurabik, bertan, hiriko tenplu nagusia zen Ezida berriztu zuela ezagutzen da.\nBorsippa, hala ere, historikoki zein arkeologikoki, K.a. I. milurtekoan ezagunagoa da. Bere garaiko jazoera politikoak pairatzen dituen arren (aramearren eta kaldearren ordainarazpena, asiriar inbasioak, matxinadak, etab...) bertako jainkoa zen Nabugatik garrantzia hartzen du (\"Marduken semea\" deitua, Babiloniako jainko babeslea zena), garaiko jainkorik gurtuenetako bat, bereziki asiriar eta babiloniar erregeen aldetik. Hiri santu bihurtzen da, erromesaldi toki garrantzitsua. Ezida eta bere zigurata, Eureminanki izenekoa, Babiloniako errege kaldearrak izan ziren Nabopolassar eta bere seme Nabukodonosor II.ak zaharberritu zituzten, bi hauek, modu esanguratsuan, Naburen omenezko izen teoforoak daramatzatelarik.\nAztarnategi arkeologikoa.\nTell hau oso antzinatik ezagutzen den arren, Borsippan eginiko lehen indusketak, 1852 eta 1854 artean izan ziren, Jules Oppertek zuzendutako talde batek zehazki. Henry Rawlinsonek, hiria identifikatu zuen 1855ean. Hormuzd Rassam bertan egon zen 1879 eta 1882 artean, bertan, legez kanpoko indusketak eginez. Indusketa hauen ondorioz, Borsippan jatorria zuten astronomiari administrazioari eta legeei buruzko taulatxo kuneiforme ugari, merkatu beltzean berreskuratuak izan dira. Robert Koldeweyk laburki industu zuen 1902an, eta bere gune sakratuaren perimetroa mugatu zuen. Hala ere, 1980rarte ez zen beste talderik joan bertara, urte horretan, E. Trenkwalderrek zuzendutako Innsbruckeko Leopold-Franzens Unibertsitateko arkeologo austriar batzuk joan ziren arte, modu zientifikoagoan industuz.\nAztarnategian, zigurataren hondakin ikusgarriak nabarmentzen dira. Nabukodonosor II.aren idazkun batek, errege honek Naburen tenplua nola berritu zuen kontatzen du, \"zazpi esferen tenplua\", \"lapis-lazuliko adreiluz\", honek, inongo zalantzarik gabe, tenpluari, itxura gogoangarri bat eman ziolarik. Arkeologo austriarrek, Nabukodonosorrek eraikitzea agindu zuen zigurata, K.a. II. milurteko dorre txikiago baten hondakinak erabiliz eraiki zela adierazi dute. Behin amaitu zenean, 63 metroko garaiera zuen, eta zazpi terraza zituen; gaur egun, oraindik, bere hondakinak, inguruko lautadarekiko 47 metro altxatzen dira. Bere indusketan aurkitutako idatzitako harri fundatzaile batek, Nabukodonosorrek, Borsippako zigurata, honetaz bere zimentuak baino geratzen ez direlarik, Babiloniakoaren diseinu beraren arabera eraikiarazteko zuen nahia kontatzen du. Erregeak, Naburen dorrea zerura iritsiko zela esan zuen, errege honen beste idazkun baten arabera, adierazpen honek, denbora batez, oker, arkeologoei, Itun Zaharrean agertzen den Babelgo dorrearen hondakinen aurrean zeudela sinetsarazi zielarik.\nK.a. 539an Babiloniako erresuma erori eta Persiar Inperioa sortu ondoren, Borsippak, hiri garrantzitsu izaten jarraitu zuen. Artxibategi administratiboak, Xerxes I.aren erregealdian sortu zen matxinada erreprimitu ondoren amaitzen dira, tenplukoak, seleuzidar garairaino iristen diren arren. Estrabonek, hiria, K.a. I. mendearen amaieran bisitatu zuen, Apolo (Nabu) eta Artemisa (Tashmetum)en gurtza existitzen zela aipatuz, baita, hirian, xaguxar ugari zeudela ere. Borsippan aurkitutako ezagutzen den idazkunik berriena, IV. mendean datatua dago. Ondorioz, hiria, bertako biztanleek, Kristo ondorengo lehen milurtekoaren erdialde inguruan utziko zuten."}
{"id": "101542", "revid": "336", "url": "https://eu.wikipedia.org/wiki?curid=101542", "title": "Nisaba", "text": "Nidaba, Nisaba edo Nanibgal, ( ; gero ), Sumerian ugalkortasunaren jainkosa, eta, Asirian, idazketa eta astrologiarena izan zen, baita Nansheren laguntzailea ere. Oso gurtua izan zen Umma eta Ereseko santutegietan.\nEnlilen alaba bezala aipatzen da, baina, beranduago, Enkiren, are Anuren alaba bezala agertzen da (Nanshe eta Ningirsuren arreba-ahizpa?). \"Enlil eta Ninlil, Suden ezkontza\" izeneko Miguel Civilen lanean, Nunbarsegunu balitz bezala ere agertzen da, eta, kasu horietan, Haiaren emazte eta Ninlilen ama bezala agertzen da. Bere gurtza guneak Uruk eta Ummako E-Zagina izan zen.\nK.a. 2900 eta 2700 urteen artean Umma hirian hasi zen Nisabaren gurtza, hasieran zerealen jainkosa izan zen, geroago idazkeraren jaikosa egin zutenez garrantzi handiagoa lortu zuen, zeren ordurarte jendeak idazkera Nisabaren (edo Nidabaren) oparia izan zela sinisten zuen, horregatik Eres hirian Nisabarentzako santutegi bat egin zuten, baina templua ez zen berarentzat bakarrik izan.\nAbesti bat ere eduki zuen Ureko bigarren dinastian, baina Nisabaren gurtzak gainbera egin zuen Babiloniar garaitik Hammurabiren garaira bitartean, eta Uren hirugarren dinastiaren ondoren bere gurtza ia desagertu egin zen Nabu jainkoaren erruarengatik (leku batzuetan Nisabare edo Nidabaren senar bezala agertzen zen) baina sortez bere tenpluetan oraindik gurtu egiten zuten. Naiz eta Nisabaren edo Nidabaren gurtza mediterraniorarte heldu K.o. lehenengo mendetan Mesopotamian mantendu zen batipat eta inperio Seleukotar Inperioaen desagerpenaren ondoren K.a. 63 urtean gurtza horren bukaera iritzi zen. Ondorio horretara heltzen da mantendu diren erregistro historikoetatik."}
{"id": "101543", "revid": "336", "url": "https://eu.wikipedia.org/wiki?curid=101543", "title": "Nunbarsegunu", "text": "Kaldear mitologian, Nunbarsegunu jainkosa ama bat eta Ekialde Ertaineko jainkosa bat zen, testuren batzuetan \"Nippurreko atsoa\" bezala aipatua. Testuren batzuetan, Nisaba, Nidaba edo Nanibgal bezala agertzen da, eta, aldi berean, Ninlilen ama eta Haiaren emaztea bezala. Enlil eta Ninlilen mitoan aipatzen da, bere alaba gazteari, ibaitik bakarrik ibiltzera ez joateko aholkatzen dionean, guztia ikusten zuen Enlil jainkoak, ziur asko ikusi eta berarekin maitasuna egin nahi izango baitzuen."}
{"id": "101544", "revid": "448", "url": "https://eu.wikipedia.org/wiki?curid=101544", "title": "Bizardunak", "text": "Bizardunak 2008an, Nafarroan sortutako eta euskaraz eta gaztelaniaz abesten zuen folk musika taldea izan zen. Beren musika estiloa euskal folk erradikaltzat hartzen zuten, beraien letrak politikaz eta ironiaz beteta zeudelarik.\nIrish Rebel Music talde musikalen estiloan oinarritu ziren euren kantak osatzeko, gehienetan politikaz hitz egiten zutelarik. Gai asko jorratzen zituzten, karlistaldietatik hasita langileen egoeraraino. Bigarren diskoarekin (\"En zugzwang)\" taldeak zuen irudi festazalea apaltzeko ahalegina egin zuten, Amaia Zubiria abestera gonbidatu zuten lan horretan. Taldeak beste disko bat, \"Ur ederra kirats infinituan\", hiruretan rockeroena, kaleratu zuen agur esan aurretik. 2013ko uztailean desegin zen taldea.\nHaien izaera probokatzaileak aldeko zein kontrako ugari izan ditu. Deseginda bazeuden ere, oihartzun handia izan zuten 2015ean Esne Beltza taldearen \"Sue\u00f1os de Color\" abestiaren harira egin zituzten adierazpenek.\n2017.an Hatortxu Rock jaialdirako berriz elkartzeko asmoa izan zuten, baina azkenean ez zen gauzatu."}
{"id": "101548", "revid": "90523", "url": "https://eu.wikipedia.org/wiki?curid=101548", "title": "Teklatu instrumentu", "text": ""}
{"id": "101549", "revid": "98220", "url": "https://eu.wikipedia.org/wiki?curid=101549", "title": "Bunratty gaztelua", "text": "Bunratty Gaztelua (ingelesez \"Bunratty Castle\"; irlanderaz \"Caisle\u00e1n Bhun Raithe\", bere itzulpena euskaraz \"Rattyren Ahoaren Gaztelua\" litzateke, Ratty aldamenean dagoen ibaiaren izena baita) 1425ean eraikitako gaztelua da, Bunratty udalerrian kokatzen da, Clare Konderria,Irlandan. Arkitektur era nomardarrean eraikia, Bunratty udalerriaren erdigunean kokatzen da, Limerick eta Ennis hiriak lotzen dituen N19 errepidearen aldamean, Shannon Aireportutik gertu.\nIzena.\nBunratty izenak, (irlanderaz \"Bun Raite\" edo \"Bun na Raite\"), \"Rattyren Ahoaren Gaztelua\" esan nahi du. Ratty gaztelu hau inguratu eta handik ez oso urrutira Shannon ibaiaren bokalean isurtzen baita.\nHistoria.\nGaur egun gaztelua finkatuta dagoen tokian lehendabiziko aldiz 970an bikingoak leku hartu zuten, hauek han eskualde hartako irlandarrekin salerosketan jarduteko kokalekua ezarri zutelarik.\n1270an Robert de Muscegrosek lehen gotorlekua eraiki zuen, dorretxe bat, hau normandarren artean ohikoa omen zen lurralde bateko kontrola ziurtatzearren. Oinarritzat egurrez eraikitako eraikin bat zuen.\nHandik gutxira, lurrak eta gotorleku zaharra Thomas de Claren jabetza izatera igaro ziren, honek osagai iraunkorrak erabiliz lehen egitura finkoa eraiki zuen. Garai honetan Bunratty hiriak jada 1.000 biztanle zituen.\n1318an, Thomasen semea zen Richard de Clare, gazteluaren jabe berria, Dysert O'Deako Gudan zehar hila suertatu zen. O'Brien klan garaileak gaztelua nahiz Bunrattyko hiria erabat suntsitu zituen.\n1332an, Ingalaterrako erregeraren kontu gaztelua berreraiki ostean, O' Brien eta Mac Namara klanen menpeko ziren Thomondarren gerlarien erasoaldi baten ondorioz gaztelua berriz ere suntsitua izan zen.\n1353an 21 urtez hondatuta egon ondoren, gaztelua beste behin eraiki zen, oraingoan sir Thomas Rokebyren kontu, ia une berean irlandarrek erasotu eta haren jabe bilakatzeko, ordudanik hauek etenik gabe gaztelua beren esku izan dute.\nGaztelua, guregaino iritsi den itxuraz, 1425. urte aldera Mac Namara familiak eraiki zuen, hau Munster eskualdeko klanik boteretsuena zen.\nBunratty gaur egun.\nGaur egun gaztelua nahiz honi atxikia den parke tematikoa \"Shannon Development\" erakundearen kudeaketapean dago.\nMultzo osoa berebiziko turismo erakargunea da, bereziki Shannon aireportuarekiko duen hurbiltasunarengatik. Gaztelua zaharberritze arduratsu baten helburua izan da, bere barnekaldea XIV. mendea eta XVII. mendeko altzari eta telarrekin apaindu da, nahiz eta hauetako gauza gutxi gaztelu bertakoak izan. Gauero gazteluaren areto nagusian erdi aro giroko bi afari ospatu ohi dira.\nBunratty parke folklorikoa zinez berreraikitako irlandar nekazari herri bat da, bere XIX. mendeko kaleak, ikastetxea, tarberna, dendak (denetariko salgaiak, telarrak) edo eliza, hau dena turisten bisitei irekia. Zortzi baserri ere badaude (bakoitzak bere suzko zohikatz tximiniekin), ur errotak, burdinola, nekazal erabilerako zenbait tresna eta abere biziak, hauekin batera itxura zaharreko altzari zainduak daudelarik."}
{"id": "101550", "revid": "105290", "url": "https://eu.wikipedia.org/wiki?curid=101550", "title": "Soinu zehatzeko musika tresna", "text": "Soinu zehatzeko musika tresnak, melodiko, lineal edo tonalak ere deitzen dira.\nMusika tresna hauen ezaugarri nagusia, afinatu egin daitezkeela da. Soinu zehatz bat eragiten dute (notak). Eta honek, soinuaren altuera neur daitekeela esan nahi du. Maiztasuna neur daiteke, segundoko bibrazio kopuruak, ziklo zehatz batzuk jarraitzen baititu.\nTresnak.\nMusika tresna gehienak soinu zehatzekoak dira. Hona hemen adibide batzuk:"}
{"id": "101553", "revid": "7162", "url": "https://eu.wikipedia.org/wiki?curid=101553", "title": "Cliffs of Moher", "text": ""}
{"id": "101554", "revid": "6327", "url": "https://eu.wikipedia.org/wiki?curid=101554", "title": "Bunratty Castle", "text": ""}
{"id": "101555", "revid": "512", "url": "https://eu.wikipedia.org/wiki?curid=101555", "title": "77 Frigga", "text": "77 Frigga, asteroide gerrikoan aurkitutako 77. asteroidearen izena da. New Yorkeko Clinton herritik aurkitu zuen Christian Heinrich Friedrich Petersek 1862ko azaroak 12an.\nBere izena, eskandinabiar mitologian, Odin jainkoaren emaztea eta \u00c6sir jainkoen erregina zen Frigg jainkosagandik datorkio."}
{"id": "101556", "revid": "512", "url": "https://eu.wikipedia.org/wiki?curid=101556", "title": "76 Freia", "text": "76 Freia, asteroide gerrikoan aurkitutako 76. asteroidearen izena da. 1862ko urriak 21ean aurkitu zuen Henri Louis d'Arrestek Kopenhagetik.\nBere izena, eskandinabiar mitologiako maitasunaren, edertasunaren eta ugalkortasunaren jainkosa zenagatik datorkio."}
{"id": "101557", "revid": "1545", "url": "https://eu.wikipedia.org/wiki?curid=101557", "title": "Arrosa eta ezpata", "text": "Arrosa eta ezpata (), Asterixen abenturen zerrendako 29. abentura da, eta, euskaraz argitaratutakoen artean, 23.a. Gainera, Albert Uderzok, bere lagun Goscinny hil ondoren, berak bakarrik marraztu eta idatzi zuen bosgarren abentura da.\nIstorioa.\nJulio Zesarren jukutria berriak, galiarrengana, emakumez osatutako legio bat bidaltzea da, euren gizabideak, emakume horiei erasotzea eragotziko diela pentsatuz. Bere aldetik, Asterix eta bere lagunen herrixka, emakumeen iraultza baten ondorioz asaldatzen da Magistra izeneko koblakari emakume baten etorrerarekin eta honek, emakumeen independentziari buruz dituen ideiekin."}
{"id": "101558", "revid": "119347", "url": "https://eu.wikipedia.org/wiki?curid=101558", "title": "San Esteban eliza (Oiartzun)", "text": "San Esteban eliza Oiartzunen dagoen parroki-eliza nagusia da, XVI. mendeko gotikoa.\nErretaula nagusia.\nErretaula klasizista da, 1629-1643 bitartean egindakoa; geroago egindako elementuak ere baditu. Buruhormari egokitutako zortzi aldeko oinplanoa du. Hiru gorputz eta atiko handia dauka. Antolaketa honakoa du: hiru kale nagusi eta bi kalearte. Erretaulak erdiko eta alboetako kaleetan mukuluak ditu. Kalearteetan, berriz, marko laukizuzena duten erliebeak ditu. Lehenengo gorputzean kaleen alboetan dauden zutabeak joniarrak dira eta fustea apainduta dute. Bigarren gorputzekoak korintiarrak dira, fustea sogeatua dute eta azpiko herenean apaindurak dituzte. Hirugarren gorputzeko zutabeak korintiarrak dira, ildaskatuak, azpiko herena lisoa dutela. Atikoan, eta lehenengo gorputzean altzariak estipe dekoratuak ditu. Erretaularen apaingarri, hainbat motatako frontoi ikus daiteke: lehenengo gorputzeko frontoiak triangeluarrak dira eta alboetakoak taulamenduen gainean daude. Enkasamenduen gainekoak frontoi ebakiak dira; bigarren gorputzeko erdiko partean kiribilduraz ebakitako frontoia dago. Gainontzeko frontoiak kurbatuak dira; hirugarren gorputzeko frontoiak triangeluarrak dira. Frisoak eta kaleen alboetan dauden pilastrak goitik behera apaindu dira. Erretaularen burua, izugarri apainduta dagoena, XVIII. mendekoa da. Estilo barrokoaren ezaugarriak bete-betean erakusten ditu erremate horrek. Estilo erromanistako sagrarioa du. Sagrarioa tenplete formakoa da eta gero eta behetuagoak diren hiru gorputzeko egitura du. Linterna eta errematea daramatza.\nIkonografia zabaleko erretaula da. Predelan agertzen diren pasarteek Kristoren bizitza dute oinarri. \"Kalbariorako bidean\", \"Baratzeko otoitzaldia\", \"Atxiloketa\" eta \"Azotaldia\" eszenak ikus daitezke, aldamenean apezpiku eta santuak dituztela. Predelako eta lehenengo gorputzeko erdiko kalean sagrarioa dago, eta horretan, eukaristiari buruzko erliebeak ikus daitezke. Lehenengo gorputzeko kalearteetan \"Artzainen jaurespena\" eta \"Errege Magoen jaurespena\" pasarteak daude, alboetako kaleetan San Petri eta San Pauloren mukuluak daude eta txarteletan Kristoren bizitzaren hainbat eszena adierazten duten erliebeak. Bigarren gorputzean San Joan Bataiatzailea eta San Antonio daude, horiekin batera, erretaularen santu nagusiaren irudi hagiografikoak ikus daiteke, bai eta, kale nagusian, haren taila. Azken gorputzean, muturretan, San Frantzisko Borjakoa eta San Filipe daude, alboetako kaleetan \"Deikundea\" eta \"Ikustaldia\" daude eta erdiko hormakonkan \"Zeruratzea\" ikus daiteke. Atikoan Kalbarioa dago eta buruan Espiritu Santuaren irudikapena.\nJuan Huitzi eta Gaspar Ramos nafarrek erretaularen eskulturak egin zituzten. Errematea, berriz, Oiartzungo Sebastian Lekuonak eta Jose Zuaznabarrek egin zuten. Polikromia bi garai ezberdinetan egin zen: sagrariokoa ia-ia erretaularen garai berean egin zen; gainontzekoa, geroago egin zen, eta barrokoko rococo aroaren hasiera adierazten du.\nBarrokoko hainbat garaitako elementuak batzen dituelarik, oso kalitate handikoa da Oiartzungo erretaula hau. Arkitekturan ezaugarri klasizistak baditu ere, ari barrokoaren adierazgarri den apaindura aberatseko erretaula da. Atikoa geroagokoa da, barrokoko azken aldikoa."}
{"id": "101559", "revid": "119347", "url": "https://eu.wikipedia.org/wiki?curid=101559", "title": "Santa Marina eliza (Bergara)", "text": "Oxirandoko Santa Marina Bergaran dagoen eliza nagusia da, estilo gotikokoa. Bi epetan eraiki zen, 1542-1607 eta 1648-1672 bitarteetan. Dorrea barrokoa da, 1701an gehitua.\nErretaula nagusia.\nRococo estilokoa da erretaula nagusia, oskol formakoa. 1739-1743 bitartean egina da, Miguel Irazustari zor zaio, eta eskulturak, berriz, Luis Salvador Carmonarenak ditugu. Oin erdizirkularrekoa da, buruhormara itsatsita dago, eta zizeiluaz, gorputz bakarraz eta oskol formako erremateaz osatzen da. Hiru kaletan banatzen da eta kaleak zutabe ildaskatuen bidez bereizten dira. Zutabe hauek kapitel konposatua dute, eta fusteari itsatsitako edergarriak. Dekorazio oparoko idulkietan bermatuta daude zutabeak, eta hauen gainean, profil lerronahasiko taulamendua finkatzen da. Erakusmahai baten tankerako santutegiak zizeilua gainditzen du, lehen gorputzaren zati handi bat hartzen duelarik. Egiturak tenplete forma du, eta alboetara aingeruen taila bana duten kupula batek ixten du. Santutegiaren gainean Santa Marinaren horma-konka agertzen da, erdi-puntu beheratukoa eta alboetara fustea dekoratuta duten zutabeak dituela. Horma-konkaren gainean, taulamendua hartzen duela, arrautza-formako medailoi bat ageri da, martiritzaren eszena erliebean landuta duela.\nErretaularen alboetan, zutabearteko tarteetan, San Jeronimo eta San Augustinen irudiak ageri dira eserita, eta gorago, erdiko horma-konka handirako goranzko lerroa marraztuz, San Abdon eta San Senenen tailak agertzen dira idulki batzuen gainean, apaindura oparoaz jantzitako erremateen azpian.\nErrematean, zutabeen gainean, bertute kardinalak agertzen dira eta multzo osoaren erdigunean, Salbatzailearen taila ikus dezakegu, bi aingeruz inguratuta. Erretaulak rococo estiloko dekorazioa du, eta idulkietan, zutabeen fusteetan, taulamenduan eta errematean agertzen zaigu dekorazio hori nagusiki. Altzariak ez du urreztadurarik eta polikromia tailetan agertzen da soilik. Taila hauetan margolan bikaina nabarmentzen da, eskulturen maila bikaina osatuz.\nSanta Marinaren erretaula honek arkitektura zein eskultura alorretan eragin handia izango zuen eredu berria ekarri zuen Gipuzkoara, eta jarraitzaileak izan zituen ingurune osoan. Trazaeraren diseinua erabateko berrikuntza izan zen bere garaian, eta erretaulagintzako arkitekturaren etapa berria ekarri zuen. Eskulturari dagokionez, Luis Salvador Carmonak eginak dira, garai hartako eskultorerik onenetakoa eta bertako eskultoreen artean entzute handia lortu zuena. Eskulturek multzo bikaina osatzen dute, Euskal Herriko rococo estiloko erretaulagintzan goia jo zutelarik."}
{"id": "101560", "revid": "6327", "url": "https://eu.wikipedia.org/wiki?curid=101560", "title": "San Augustin", "text": ""}
{"id": "101561", "revid": "105290", "url": "https://eu.wikipedia.org/wiki?curid=101561", "title": "Where the Sidewalk Ends", "text": "Where the Sidewalk Ends Otto Premingerek 1950ean ekoiztu eta zuzendutako filma da, William L. Stuart idazlearen \"Night Cry\" eleberrian oinarrituta. Egokitzapena Ben Hetcht gidoilariaren lana izan zen, Robert E. Kent, Frank P. Rosenberg, eta Victor Trivasek lagunduta. Dana Andrews eta Gene Tierney izan ziren aktore nagusiak. Premingerrek 20th Century Fox konpainiarako zuzendu zuen azken polizia-filma izan zen; aurretikoak Laura (1944) -Andrews eta Tierney elkar batera ere agertu zituena-, \"Fallen Angel\" (1945) eta \"Whirlpool\" (1949) izan ziren.\nArgumentua.\nMark Dixon (Dana Andrews) New York hiriko polizia da, izaera gogorrekoa, lanean zorrotza baina aldi berean bortitza oso; eta horrek arazoak eragingo dizkio nagusiekin. Dixonek Tomy Scalise (Gary Merrill) gaizkilea hilketa baten korapiloan harrapatu du, eta zerbait leporatuko badio aurretik susmagarri bihurtu den Ken Paine (Craig Stevens) galdekatu behar du. Honen etxera joan, eztabaidan hasi eta nahi gabe bada ere, jo, bultzatu, txarto erori eta buruan jasotako kolpearen ondorioz Paine hil egiten da. Dixonek gorpua desagerraraziko du eta lanean egindakoa ondo gordetzen saiatuko da, nahiz eta ikerketan buru-belarri jarraitu. Paineren emaztearen (Gene Tierney) aita (Tom Tully) suhia hil duelakoan atxilotuko dute, andrearekiko tratua ona ez zen eta, eta begitan hartuta zeukalako. Egoera horretan Dixonen damua gero eta handiagoa da, are alargunarekin maitemintzen hasita dagoenean. Ataka horretatik ateratzeko Scaliseren aurka egitea besterik ez du ikusten."}
{"id": "101562", "revid": "119347", "url": "https://eu.wikipedia.org/wiki?curid=101562", "title": "Andre Mariaren Jasokundearen eliza (Segura)", "text": "Andre Mariaren Jasokundearen eliza edo Ama Jasokundearen eliza Seguran dagoen eliza nagusia da, XVI. mendeko euskal gotikoko adierazgarria. Areto eliza edo \"hallenkirche\" motakoa da, garaiera bereko hiru nabez osatua baitago. Errestaburu, Armendia eta Juan Lizarazu maisuak izan ziren bertako lan garrantzitsuenak gauzatu zituztenak.\nEliza eta erretaula nagusia \"monumentu\" izendatuak daude. Gipuzkoako kultura ondasuna izendatua dago.\nErretaula nagusia.\nRokoko estiloko erretaula da, oin kurboduna, eta zizeiluaz, bost kaleko atal bakarrez eta oskol itxurako errematez osatua. Miguel Irazustarena da trazaera eta Luis Salvador Carmonarenak irudiak. 1747an amaitu zen erretaula eta 1749an, berriz, urreztadura.\nErretaula honek ildaskaz landutako fusteez eta itsatsitako dekorazioz jantzitako zutabe handiak ditu kaleen banaketa osatzeko. Zutabeak dekorazio oparoz apaindutako mentsuletan bermatzen dira, eta profil hautsi konplexuko eta hegalkin moduko idulki batez osatutako taulamenduari eusten diote. Erdiko kalea zabalagoa da gainerakoak baino eta rokoko estiloko dekorazio ikusgarria du. Bertan santutegiaren erakus-horma aberats-aberatsa agertzen da zizeiluaren erdigunea eta gorputz bakarreko erdiko kalearen zati handi bat hartuz, eta alboetara zutabe apainduak eta eskulturaz osatutako errematea duen horma-hilobi bat osatuz. Tabernakuluko horma-hilobi honen gainean, argia sartzen uzten duen pieza gardenaz osatutako Jasokundearen ganbaratxoa kokatuta dago. Ganbaratxoak gorputzaren solairua gainditzen du eta hautsi egiten du taulamendua, oskoleraino helduta. Alboko kaleetan irudiak agertzen zaizkigu mentsula batzuen gainean erdiko kaletakoak, eta muturreko kaleetakoak, berriz, gorago, eta erdi-puntuko eta atzealde lauko horma-konketan. Zizeilua profil lerronahasiz osatua dago, eta dekorazio oparoz jantzitako idulkiak ditu. Oskolak ere dekorazio oparoa du, eta goiko aldean, aingeruen irudiak agertzen dira, uso baten irudiarekin batera. Usoa, Izpiritu Santuaren ikurra dugu, eta apaingarri ugariz hornitutako izpiez osatutako eguzki baten barruan agertzen zaigu.\nErretaula honen ikonografian Andre Mariaren Jasokundea irudikatzen duen multzo ikusgarria nabarmentzen da, erretaula osoaren erdigunea osatzen baitu, gainerako irudi guztiak irudi nagusi honen mende agertzen direlarik. Piramide-itxurako eskema gisa taxutua dago erretaula, eta osaketak efektismo eta dinamikotasun handia lortzen ditu. Bertan, hamabi apostoluak agertzen dira hilobiaren inguruan, eta haien gainean \"Andre Mariaren Jasokundea\" hodei eta aingeruen artean. Multzo honen gainean, Jainko Aita eta Jesukristo ageri dira, aingeruez inguratuta. Multzo nagusiaren azpian, gorputz bakarreko alboko kaleetan, San Joan Bataiatzailea eta San Joseren irudiak ikus ditzakegu, eta gorago, alboko kaleetan San Joakin eta Santa Anaren irudiak.\nErretaula honetako urreztadura Manuel Alkizaletek egina da 1749an, eta tailen polikromia ere eskultore honen lantegian egingo zen ziurrenik. Biak ere maila on-onekoak dira, eta hala arkitektura eta eskultura bikaineko altzari bat osatzen dute denen artean.\nErretaula nagusi hau penintsulako barrokoan gehien aipatzen direnetakoa dugu. Lan bikaina, ikusgarria eta egikera ezin hobekoa dugu, garaiko maisu onenek egina. Eszenografia handi baten modura itxuratu zen, eta modu bikainean uztartzen ditu muina eta itxura, formak, osaketa eta argia maisutasun handiz uztartzen dituen trazaera bikain bati esker. Gainera, punta-puntako eskultura-lanek osatzen dute erretaula hau, horien artean Luis Salvador Carmonaren 42 irudiak nabarmentzen direlarik, eta irudion artean, Andre Mariaren Jasokundeari dagozkionak bereziki, euskal erretaulagintza barrokoko multzo bikainenetakoa osatzen baitute euren ereduzko osaketari esker."}
{"id": "101563", "revid": "56334", "url": "https://eu.wikipedia.org/wiki?curid=101563", "title": "Odol talde", "text": "Odol taldea da sailkapen bat oinarritua odolaren eritrozitoen gainazalean dauden edo falta diren antigenoetan. Antigeno hauek izan daitezke proteinak, karbohidratoak, glikoproteinak edo lipoproteinak, odol taldearen arabera. Gainera, antigenook ager daitezke beste ehun batzuetako zelulen gainazalean ere.\nAntigenoak eta Rh faktorea dira giza odol taldeak deskribatzeko erabiltzen diren sailkapen nagusiak. Odol talde bateraezinen arteko transfusioek erreakzio immunologiko bat eragin dezakete, hala nola, hemolisia, anemia, giltzurrunaren hutsegitea, shocka edo heriotza.\nOdol taldea heredagarria da eta gurasoengandik dator, biengandik. International Society of Blood Transfusion (ISBT) edo Odol transfusioen Nazioarteko Elkarteak 30 odol-talde sistema aitortzen ditu.\nHaurdun dagoen emakume baten umekiak odol talde desberdina badu, amak umearen eritrozitoen aurkako antigorputzak sor ditzake. Batzuetan antigorputz hauek karena hesia zeharkatu eta umekiari erasotzen diote.\nHistoria.\nBi odol talde sistema garrantzitsuenak aurkituak izan ziren lehen odol transfusioekin saiakuntzak egiten hasi zirenean: ABO sistema 1901ean (Karl Landsteiner) eta Rh sistema 1937an (Philip Levin). Jaioberriaren gaixotasun hemolitikoaren zergatiak ulertzeak balio izan zuen odol taldeak hobeto ezagutzeko eta, gaur egun, International Society of Blood Transfusionek (ISBT) 30 odol-talde sistema eta 600 antigeno onartzen ditu.\nGarai batean, odol taldeen identifikazioa erabiltzen zen zientzia forentsean eta aitatasun frogetan. Gerora, ordea, hatz-markek eta ADN probek hura ordezkatu dute.\nSerologia.\nPertsona baten immunitate sistemak, ezagutzen ez duen odol talde baten antigenoaren aurrean, ekoiztuko ditu antigeno horretara espezifikoki lotuko diren antigorputzak eta, gainera, memoria immunologikoa izango du antigeno horrentzat. Pertsona hori sentsibilizatua egongo da odol talde horren antigenoen aurrean.\nAntigorputz hauek lotuko dira eritrozitoen gainazalean dauden antigenoetara eta sarritan immunitate sistemako zelulen suntsipena gertatuko da. Hori dela eta, oso garrantzitsua da odol transfusio edo organo transplanteetan bateragarria den odol taldea aukeratzea. Bateraezintasun larrien ondorioz erantzun immunea martxan jarri eta heriotza sor baitezake.\nABO eta Rh faktorea.\nAnti-A eta anti-B ABO odol talde sistemaren gainazalean agertzen diren antigenoen aurkako antigorputz arruntenak dira. Antigorputz hauek sarritan naturalak direla esaten den arren, haurtzaroan sortzen dira sentsibilizazioaren ondorioz.\nAntigorputz hauen garapena A eta B antigeno hauek naturan ere aurkitzen direlako gertatzen da, esaterako, elikagai, landare eta bakterioetan. Jaio ondoren umearen hestea kolonizatzen duen flora normalak A eta B antigenoak izango ditu. Ondorioz, immunitate sistemak antigeno horien aurkako antigorputzak ekoiztuko ditu, gainazalean antigeno horiek dituzten eritrozitoekin topatzean prest egoteko.\nAntigorputz hauek direla eta, gaixoaren odol taldea ondo identifikatu behar da transfusio bat egin aurretik.\nRh faktorea ere antigeno bat da eta pertsona baten odol taldea identifikatzerakoan garrantzitsua da. \"Positibo\" eta \"negatibo\" terminoek antigenoaren presentzia edo gabezia adierazten dute, beste antigenoekin inongo erlaziorik ez duena. Rh faktorearen aurkako antigorputzaren jatorria ez da naturala aurreko kasuetan bezala. Antigorputz honen ekoizpena gertatzeko, antigenoarekin kontaktu zuzena beharrezkoa da, transfusio edo haurdunaldiaren ondorioz besteak beste. Behin antigeno horrekin sentsibilizatu ondoren, bere aurkako antigorputzak izango ditu pertsona horrek eta haurdunaldiaren kasuan karena hesia gainditzeko gai izango da.\nOdol talde sistemak.\nInternational Society of Blood Transfusionen (ISBT) arabera 30 odol talde sistema desberdin daude gizakian. 30 odol talde sistema hauetan 600 antigeno talde desberdin aurkitu dira, baina hauetako asko oso arraroak dira eta talde etniko batzuetara mugatuta daude.\nOdol talde bera mantentzen da bizi guztian zehar ia beti, baina kasu batzuetan, infekzio edo gaixotasun autoimmune baten ondorioz antigenoren bat gehitu edo ezabatzen da odol taldea aldatuz. Horrelako kasuak gertatu izan dira organo baten transplantearen ondoren, batez ere bizkarrezur-muinaren transplantearen ondoren, hau leuzemia eta linfometan egiten dena baita. Pertsona bati ABO sistemako beste odol talde bat duen emaile baten bizkarrezur-muina transplantatzen bazaio, denboraldi batez gaixoaren odola bere emailearen talde berdinekoa izango da.\nOdol talde batzuk gaixotasun heredagarriekin erlazionatuta daude, adibidez Kell antigenoa McLeod sindromearekin lotzen da. Beste odol talde batzuk infekzioekiko suszeptibilitatea alda dezakete, esaterako Duffy antigenoaren gabezia duten pertsonek malariarekiko erresistentzia ageri dute. Antigeno hau, ziurrenik hautapen naturalari esker, malaria endemikoa den zonaldeetan urriagoa da.\nABO odol talde sistema.\nABO sistema giza odolaren transfusioetan sistema garrantzitsuena da. Antigenoekin elkartzen diren anti-A eta anti-B antigorputzak M immunoglubulina (IgM) motakoak dira. Antigorputz hauek bizitzaren lehen urteetan ekoizten dira ingurunean aurkitzen diren substantzien sentsibilizazioaren ondorioz, hala nola, elikagaiak, bakterioak eta birusak.\nRh odol talde sistema.\nRh sistema giza odolaren transfusioetan garrantziari dagokionez bigarren sistema da. Bost Rhesus antigeno nagusietan garrantzitsuena RhD antigenoa da, immunogenikoena delako. RhD negatibo diren pertsonetan ez da anti-RhD antigorputzik egoten, antigorputz hauek ez baitira naturan aurkitzen diren substantzien sentsibilizazioz sortzen. Hala ere, RhD negatibo direnek antigorputz hauek sor ditzakete sentsibilizazio baten ondoren, esaterako, haurdunaldian umekia eta amaren arteko odol transfusioaren ondorioz edo RhD positiboa den odol transfusio baten ondoren.\nABO eta Rh sistemen banaketa herrialdeka.\n \nB odol taldeak India iparraldean eta Asia erdialdean du maiztasun handiena. Jatorrizko amerikar eta australiarretan bere gabezia erabatekoa zela uste da gizon europarra iritsi aurretik.\nA odol taldea Europa iparralde eta erdialdeko herrialdeekin erlazionatzen da, nahiz eta bere maiztasuna nahiko handia izan jatorrizko australiarretan.\nBeste odol talde sistema batzuk.\nLehen aipatu bezala 30 odol talde sistema desberdin ezagutzen dira, ABO eta Rh sistemak barne hartuta. Beraz, ABO eta Rh antigenoez gain, beste antigeno asko ere adierazten dira eritrozitoen gainazalean.\nBeste zenbait sistema:\nOdol talde sistema hauetako asko gaixoetan sistema horietako antigenoen aurkako antigorputzak aurkitu ondoren izendatu ziren.\nEsanahi klinikoa.\nOdol transfusioa.\nMedikuntza transfusionala hematologiaren adar espezializatu bat da, odol taldeen azterketaz arduratzen dena eta odol bankuekin batera odolaren eta odolaren beste deribatu batzuen transfusioa ahalbideratzen duena. Produktu hauek medikuak errezetatuak izan behar dira mundu guztian, botikak bezala.\nOdol bankuen zeregin nagusienetako bat, odol emaile eta hartzaileen odol taldea determinatzea da bateragarriak direla ziurtatuz, transfusioa segurua izan dadin. Odol bankuetan odol lagin guztiak behar den bezala identifikatuta eta etiketatu egon behar dute. Transfusioan erabilitako odola bateraezina bada hartzailearen odolarekiko, erreakzio hemolitiko akutu larria ager daiteke hemolisiarekin, hau da, eritrozitoen suntsipenarekin. Honetaz gain, giltzurrun gutxiegitasuna, shock eta heriotza ere gerta daitezke. Hau antigorputzek eritrozitoei erasotzen dietelako gertatzen da.\nTransfusioaren arriskuak minimizatzeko modurik egokiena gaixoak bere odola hartzea izango litzateke. Arriskua gutxitzeko beste modu bat, hartzailearen sueroa emailearen eritrozitoekin nahastu eta aglutinaziorik gertatzen den behatzean datza. Hala ere, hau ezin da egin larrialdi baten aurrean. Aglutinazioa ez bada ikusten begi hutsez, odol bankuetan mikroskopioz behatzen da. Aglutinazioa ageri bada, odol hori ezin zaio hartzaile horri eman.\nOdol talde arraroek hornidura arazoak izan ditzakete odol banku eta ospitaleetan. Esaterako, Duffy negatibo odol taldeak maiztasun handiagoa du jatorri afrikarreko pertsonetan, baina gainerako populazioarentzat odol talde arraroa denez, bere gabezia egon daiteke. Antzeko zerbait gertatzen da Rh negatiboarekin, munduko zonalde batzuetan, esaterako Asia ekialdean odol talde arraroa da eta bertara bidaiatu eta odola behar izanez gero, arazoak izan ditzakete mendebaldekoek.\nJaioberriaren gaixotasun hemolitikoa.\nHaurdun dagoen emakume baten umekiak berea ez den beste odol talde bat badu, amak odol talde horren aurkako antigorputzak sor ditzake. Hau, umekiaren odola amarenarekin kontaktuan jartzen bada gertatzen da, batez ere erditzean odoljarioren bat izaten bada. Honek haurdunaldi horretako edo ondorengo bateko jaioberrian gaixotasun hemolitikoa sor dezake.\nHaurdun dagoen emakume batek anti-RhD antigorputzak dituela jakinez gero, umekiaren odolaren azterketak egin daitezke bere odol taldea ezagutu eta gaixotasuna izateko arriskua duen jakiteko. Medikuntzan XX. mendean egin den aurrerakuntza garrantzitsuenetako bat gaixotasun honen prebentzioa da. Horretarako, anti-RhD antigorputzen eraketa eragozten da amarengan sendagai injektagarri bati esker.\nBateragarritasuna.\nOdoletik deribatutako produktuak.\nOdol-emate bakoitzetik ahalik eta etekin handiena lortu asmoz, odol banku batzuk odola produktu desberdinetan banatzen dute. Produktu arruntenak eritrozitoak, odol-plasma, plaketak eta odol-plasma fresko izoztuak dira. Azken hau hilgarria izan daiteken koagulazio arazoa duten gaixoei ematen zaie, esaterako, gibel gaixotasun aurreratuan, antikoagulatzaileen gaindosian edo odol-hodi barneko koagulazio barreiatuan.\nGaur egun koagulazio faktoreak metodo errekonbinatzaile modernoen bidez sintetizatzen dira, gero hemofilian erabiltzeko. Honela, infekzioen transmisio arriskua gutxitzen da.\nEritrozitoen bateragarritasuna.\nRh negatiboa den gaixo batek ez ditu anti-RhD antigorputzak izango aurretik sentsibilizatua izan ez bada. Rh positiboa den odola har dezake behin, baina hortik aurrera antigorputzak sortuko ditu. Bigarren aldiz Rh positiboa den odolarekin kontaktua izanez gero, erreakzio bortitz bat izango du gaixo horrek. Horregatik, Rh positiboa den odola ez da inoiz eman behar Rh negatiboa duten pertsonei. Hau gerta ez dadin, odol bankuek Rh negatiboaren hornidura egokia izan behar dute.\nMuturreko egoera batean, esaterako odol bankuan Rh negatiboaren hornidura amaitu bada, Rh positiboa den odola Rh negatibo diren adin ugalkorretik kanpo dauden emakume eta gizonei ematea posible izango litzateke, betiere anti-RhD antigorputzik ez dutela ziur egonez gero. Alderantzizko kasuan ez legoke arriskurik, hau da, Rh positibo diren pertsonei, Rh negatiboa den odola ematea zilegi da.\nPlasmaren bateragarritasuna.\nHartzaileek odol talde berdineko plasma jaso dezakete, baina plasmaren kasuan hartzaile eta emaileen arteko bateragarritasuna eritrozitoenen alderantzizkoa da. AB odol taldea edozein odol taldeko pertsonarentzat da erabilgarria eta O odol taldea duten pertsonek edozein odol talde jaso dezakete, baina bere odol talde berdina dutenei bakarrik eman diezaiekete bere plasma.\nAnti-RhD antigorputzak ez dira oso ohikoak, orokorrean Rh positibo zein negatiboek ez baitute Rh-aren aurkako antigorputzik izaten plasman. Beraz, plasma ematerakoan ABO sistemaren bateragarritasuna begiratu behar da eta ez Rh-arena.\nEmaile eta hartzaile unibertsalak.\nOdol edo eritrozitoen transfusioari dagokionez, O negatibo odol taldea dutenak emaile unibertsalak direla esaten da eta AB positiboa dutenak berriz, hartzaile unibertsalak. Aitzitik, kontzeptu hauek orokorrak dira, anti-A, anti-B eta anti-RhD antigorputzen aurrean bakarrik dira baliagarriak.\nSalbuespenen artean Bombay fenotipoa duten pertsonak daude. Pertsona hauek bi h alelo heredatu dituzte beren gurasoengandik. Ondorioz, ez dute A eta B antigenoen aitzindaria den H proteina ekoizten. Hori dela eta, beren odol talde berdina duten pertsonengandik bakarrik har dezakete odola.\nPlasma transfusioei dagokionez, egoera alderantzizkoa da. O odol taldekoa bere talde berdinekoei bakarrik eman daitekeen bitartean, AB taldekoa guztientzat da baliagarria.\nBihurpena.\n2007ko apirilean A, B, O eta AB odol taldeak beste odol talde batzuetan bihurtzeko metodo bat aurkitu zen entzimak erabiliz. Metodo hau esperimentala da oraindik eta odol hau ez da giza saiakuntzetan erabili. Bertan eritrozitoetako antigenoak deuseztu edo aldatu egiten dira. Honek plasmaren bateragarritasunean ez luke eraginik izango, baina honek ez dio gehiegi axola izan ere, plasmaren erabilera transfusioetan nahiko mugatua da."}
{"id": "101564", "revid": "119347", "url": "https://eu.wikipedia.org/wiki?curid=101564", "title": "Neskatan/mutiletan egin", "text": "Neskatan edo mutiletan egitea, aritzea nahiz ibiltzea \u2014edo, gaztelaniazko hitza mailegatuz, ligatzea\u2014 pertsona batek beste pertsona baten arreta eta interesa pizteko egiten duen komunikazio-jarduera da, gehienetan ondoren sexu harreman bat hasteari begira. Jarduera horretan, hainbat eratako ekintzak egiten dira, hala nola: begiradak, irribarreak, ukipen fisiko arinak eta hizketak, eta erakarri nahi den pertsonaren aurrean atsegin agertzeko bestelako saiakera eta ahaleginak. Gaztetako jarduera izan ohi bada ere, adin guztietako pertsonei ere aplikatzen zaie esapidea, lagunarteko hizkeran, \"neska\" eta \"mutil\" hitzak gorabehera. Maila formalago batean, gorte egitea esapidea erabiltzen da.\nLigatzea, harreman arrunt batetik sexu-harreman baterako prozesu moduan, harreman arruntetan onartzen diren kodeekin jokatzen du, baina mugaraino eramanez. Adibidez, oro har kultura gehienetan onartzen da beste pertsona begietara zuzen begiratzea, baina ligatzean ohikoa da pertsona horrekiko interesa dagoela erakusteko begirada luzez mantentzea. Gerturatze fisikoak ere harreman arrunt batean onartzen diren mugaraino eramaten dira, ligatzeko asmoa garbi erakutsi nahian. Kasu batzuetan, ligatu nahi duen pertsonak sexu-askatasunaren printzipioa errespetatu ez eta muga hauek indarrez gainditzen ditu, beste pertsonaren onespenik gabe; kasu horietan, sexu jazarpena gertatzen da eta biktimak bere asmoak eta nahiak argi utzi, harremana eten eta, beharrezko izango balitz, salaketa jarri behar du.\nHistorian zehar ligatzea oso jarduera mugatua izan da, erlijioak sorrarazitako sexu-tabuak direla eta batez ere, baina egungo gizarte modernoetan gogoz eta normaltasunez burutzen den jarduera da. Jaiak, taberna eta diskotekak, hondartzak, ikastetxeak eta lantokiak jendeak elkar ezagutu eta ligatzeko ohiko guneak dira. Interneten garapenak ligatzeko aukera zabalak eskaintzen dituen tresna ere bada, sare sozialen bitartez esaterako.\nHelburuak.\nNeskatan edo mutiletan ibiltzearen helburuak anitz izan daitezke. Pertsona batzuk amodiozko harreman finko eta sendo baten hasiera moduan ekiten dio pertsona batek neskatan edo mutiletan ibiltzeari. Beste batzuek epe laburreko sexu harreman bat bilatzen dute neskatan edo mutiletan aritzen direnean, kasu askotan ligatzeko prozesuan asmo hori garbi adierazten ez badute ere. Neskatan edo mutiletan ibiltzea bera ere izan daiteke helburua, jolas erromantiko moduan, zirrara bilatu nahian edo libertitzeko besterik ez. Ligatzearen helburuen aniztasunak ligatze terminoaren polisemia dakar. \"\"Ligatu al duzu?\" galdetzean, batek ez daki pertsonen arteko erakarmen jokoetan jardun edo sexu harreman bat burutzera heldu den galdetzen dioten.\nNeskatan edo mutiletan ibiltzeko jokabideak.\nSexu-harreman baterako proposamen zuzenaren aurkakoa da neskatan edo mutiletan ibiltzea. Ligatzean pertona batek beste pertsona batekiko duen sexu-interesa edo asmoa agertu eta gauzatu nahi du gehienetan, baina ligatzea ez da zuzenean pertsona batengana inguratu eta \"Nirekin oheratu nahi al duzu?\"\" bat-batean galdetzea. Sexualitatea arau, konbentzio eta errituz osaturiko jarduera izaten denez, gehienetan pertsonek arau hauen arabera jokatzen dute, baina mugaraino eramanez, ligatzeko pauso bakoitzean beste pertsonek ordura arteko harreman arrunta gainditzea onartzen duten egiaztatu arte. Horrela, ligatzea pausoz pauso burutzen den prozesua dela nabarmendu behar da, non ligatu nahi duen pertsonak bere kidearekin harreman estuagoa lortzen joaten den. Azken helburu edo asmoen aurrean, onarpen eta ukapenak, baiezko eta ezezkoak erakusten dituen jokoa ere badela nabarmendu da, ligatu nahi duen pertsonari beste pertsonak une jakin batean ematen dion ukapenak pertsona harenganako desira areagotu egiten baitu .\nBatzuetan, ordea, arau sozialekiko gehiegizko begiruneak ligatzea bera oztopatu egiten dute, ligatu nahi duen pertsonak \"maskara soziala\" jantzi, bere asmoak ezkutatu eta bere kideak ligatzeko seinaleak hartzen ez dituelako. Ausardia eta aisetasuna ere, beraz, beharrezkoak dira ligatzearen arrakastarako. Aitzitik, \"maskara soziala\" guztiz erantzi eta asmoak argi eta garbi azaltzea bat-batekoa izan daiteke beste kidearentzat eta harremana eten egin dezake, beste pertsona ezagutu gabe bere sexu-gogoa agerian utzi duelako. Beraz, ligatzeak erritmo justua behar duen jarduera, ez azkarregi ez polikiegi. Halaber, ligatzeak arrakastarik ez duela ikusita, ez da gehiago ligatu behar, kideari seinale gehiago bidaliz, baizik eta hobeto . Prozesu osoan zehar, esanahi bikoitza duten hizketetan hastea ere ohikoa da, aldi berean arau sozialak errespetatu eta sexu-iradokizunak eginez; adibidez, \"Zure etxera joango al gara?\" proposamenak etxera joatea soilik eta sexu-harremana burutzeko etxera joatea adieraz dezake.\nLigatzeko pauso guztiak, neskatan edo mutiletan ibiltzen hasi eta sexu-harremana gauzatu arte, hiru alditan sailkatzen dira gizarte modernoetako gazteen artean: hurbilketa, harremana sortzea eta harremanaren burutzapena :\nGizon eta emakumeen arteko ezberdintasunak ligatzean.\nGizonezkoek eta emakumezkoek ligatzean seinaleak era ezberdinetan interpretatzen dituztela jaso da. Adibidez, gizonezkoek emakumezkoen adeitasuna ligatu nahi dutelako seinale moduan interpretatzen dute, emakumezkoen aldetik horretarako inongo asmorik ez badago ere . Emakumezkoek jarrera pasiboagoa izaten dutela ere baieztatu da, irudi egokia ematera mugatzen baitira sarri, gizonezkoek batez ere emakume ederrak bilatzen dituztelako edo, beste ikuspuntu batetik, patriarkatuak exijitzen duen rolarekin bat etortzeko . Ildo horretatik, hitzezkoak ez diren seinaleak (begiradak, gorputz lengoaia, apainketa) gizonezkoek baino maizago egiten dituzte. Gizonezkoak zuzenagoak izaten dira, proposamen argiagoak eta harreman saltoak eraginez esaterako; baina matxismozko jokaerari jarraiki egiten dutela aipatu da .\nHelburuei dagokienean, emakumezkoek ligatzea jolas moduan hartzeko joera handiagoa dutela ere jaso da, mutilek sexu-harremanaren burutzapena bilatzen duten bitartean . Kide bat bilatzean baloratzen dituzten ezaugarriei dagokienean, gizonezkoek emakumearen edertasuna bilatzen duten bitartean, emakumezkoek gizon ulerkorrak, nortasun egonkorra dutenak eta baliabide ekonomiko sendoak dituztenak nahiago dituzte. Ezberdintasun hauek ligatzean bertan nabaritzen dira: emakumezkoak gizonezkoaren aurrean eder agertzen saiatzen dira, gizonezkoak gizarte-estatusa nabarmentzen saiatzen diren bitartean, euren lanbidea edo kirol lorpenak goraipatuz, emakumea gonbidatuz, elkarrekin ateratzean gastuak berak ordainduz edota arropa garestiak jantziz, besteak beste. Nolanahi ere, kide bat hautatzerakoan gizonezkoak emakumezkoak baino irekiagoak izan eta emakumezkoek gizonezkoek baino hautespen zorrotzagoa egiten dutela jaso da eta hori azaltzeko eboluzioaren teoriaren inguruko argudioak eman dira . Aldi berean, gizonezkoek sexu harremanera iristeko ligatzeko denbora txikiagoa behar dutela ere jaso da .\nNeskatan ibiltzearen eta sexu jazarpenaren arteko muga.\nNeskatan eta mutiletan ibiltzea eta sexu jazarpena diren beste jokabide batzuk bereizi behar dira. Neskatan edo mutiletan ibiltzean pertsona batek beste baten aldetik estutze, beldurra edo edonolako tratu txarrak (fisikoak zein psikologikoak) jasaten baditu, sexu jazarpena pairatzen ari da eta horren aurka jo behar du, harremana etenaz edo sexu-jazarpen larriaren kasuan, salaketa bat jarriz. Harremanetan zehar azpikeriatan ibiltzea ere, hala nola sexu-harremanak lortzeko gezurretan ibili edo kidea mozkortu edo drogatzea, sexu-jazarpentzat jotzen da.\nMatxismoak nabarmen eragin du gizonezkoen jokabide okerra ligatzerakoan: kalean emakumeei botatzen zaizkien bestelako ustezko loreak adieraztea emakume batekin harremanetan hasteko keinua baino objektu bihurtu eta erasotzea da. Beste alde batetik, gizonezkoek, jaietan eta mozkortuta daudelako aitzakiaz, ligatzean izan behar diren errespetuzko mugak gainditu izan dituzte askotan, emakumeari musuak eman edo ipurdia ukituz adibidez. Ohikoa da, aldi berean, emakumearen inongo erantzunik gabe bere atzetik etengabe ibiltzen den gizonaren irudi deitoragarria, emakumea gogaitu eta azkenean estutuz. Ligatu ez baizik eta emakumea erasotu egiten duten gizon horiei \"baboso\" deitu izan zaie.\nNon ligatzen den.\nEspainiar estatuan gazteen artean egindako inkesta baten arabera, ligatzeko aisialdi-guneak (jaiak, tabernak, diskotekak, hondartzak) eta lantokia aukeratzen dira gehienetan. Lagun, lagunen lagunak, adiskideak edo ezagunekin maiz ligatzen da. Internet ligatzeko tresna nabarmena ere bada:\nHalatan, aisialdi gune zenbaitek ligatzeko aukera jarri dute erreklamo moduan. Adibidez, diskoteka askok pasabide librea ematen die neska gazteei, gizonezkoek nesken atzetik sarrera ordaindu behar duten bitartean. Areago, badira gune turistikoak \"sexu erraza\" proposatzen dutenak, mutil zein neskak modu masiboak erakartzeko, sarri alkoholaren kontsumo masiboarekin batera.\nNeskatan eta mutiletan sarean.\nInterneten zabalkundea ligatzeko aukerak zabaldu ditu. Sare sozialek eta txat zerbitzuek pertsonak ezagutu eta horiekin harremanetan jartzeko aukera eskaintzen dute. Ligatzeko modu hauen arriskuak nabarmenak dira, batzuetan beste pertsona bere benetako nortasunari buruzko datu faltsuak ematen baititu, bere asmo txarrak ezkutatuz. Halatan, ezezagun batekin zita bat adostu ondorengo bortxaketa kasuak eta argazki pertsonalak baimenik gabe publiko egin izan direneko kasuak gertatu dira. Dena den, sare sozialak jendeak elkar ezagutu eta amodiozko harremanak ezagutzeko balio izan duela ere egiaztatu da.\nSare sozial hauen alternatiba moduan, ligatu edo harreman erromantikoetan hasi nahi duen jendea harremanetan jartzeko webguneak ere badaude. Izena eman ondoren, pertsonak bere gustuak eta preferentziak azaltzen ditu bilatu nahi duen pertsonari buruz eta kuota baten ordaindu ondoren, zerbitzua kontratatu duten eta norberarekin bat datozen pertsonekin harremanetan jartzeko aukera ematen zaio.\nGertuko ligatzean gorputz-lengoaiak garrantzi handia duen bitartean, sareko ligatzean bestelako ezaugarri bereziak aipatu dira. Sareko anonimotasunak, herabeak diren pertsonak erakartzeaz gainera, ligatzearen esperientzia gertuago bihurtzen du, pertsonek klixe sozialak alde batera utz baititzakete. Itxura fisikoak, argazkien bitartez erakuts daitekeen arren, garrantzia galdu eta mezuak bidaltzean berehalakotasuna eta jatortasuna indartzen dira arrakastaz ligatzeko faktore moduan . Aldi berean, genero ezberdintasunak lausoagoak dira: emakumezkoek ekimen handiagoa erakusten dute, esaterako.\nHistoria.\nEgungo ligatzea antzinako gorte egitearen bilakaera besterik ez dela esan daiteke, gorte egiteak zituen erritu eta arau zorrotzak gainditu eta sexuen arteko harreman berezkoagoa sortuz. Europan eta XIX. mende arte, sexu harremanek prozesu bat eskatzen zuten, non neskak mutilari \"benetako amodioa\" sentitzen ote zuen eta matrimonioa formalizatzeko asmoa benetakoa ote zen frogak eskatzen zizkion, denbora batean zehar erabateko sexu-abstinentzia exijituz. XVIII. mendean emakume maitatuaren etxea aurrean serenatak kantatzeko ohitura zabaldu zen. Garai haietako gizartean emakumea haurdun geratzeak kritika eta bazterketa soziala ekartzen zuela hartu behar da kontuan. Halatan, gorte egiteko lengoaia ezkutuak ere garatu ziren, hazemaileen bitartez esaterako , jendaurrean emakumeak eta gizonezkoak komunikatzeko. Gorte egiteko epe hau bukatu, plazaratu eta konpromisoa egiaztatuta, mutilak sexuaren saria har zezakeen.\nEuskal Herrian, XX. mendeko bigarren erdialde arte, orduan nagusi zen sexualitate-tabu eta errepresioaren eraginez, gizonezkoek edo emakumezkoek soilik osaturiko lagun taldeetan ibiltzen ziren; horrek beste sexuarekin harremana izatea eragozten zuen, ezin zen neskatan edo mutiletan naturaltasunez egin. Dena den, ligatzearen arrastoak badaude ahozko literatura, \"Santa sekulan\" kanta herrikoia esaterako:\n\"Kasu eder bat gertau zitzaidan \"\n\"Gazte samarra nintzela\"\n\"Dama polit bat inguratu zan\"\n\"Txis eiten ari nintzela. \"\n\"Nezesidadez kunplitutzeko \"\n\"Ura tokia etzala\"\n\"Esan ziraden zeladorian \"\n\"Alaba zarrena zala. \"\n\"Inguratuta esan ziraden \"\n\"Belarriaren ertzera.\"\n\"Anai txikiya konformidadez \"\n\"Oso makala etzera. \"\n\"I\u00f1ularrian garai onakin \"\n\"Baldin etortzen bazera\"\n\"Nik gonak altxa, zuk prakak jetxi \"\n\"Biok konponduko gera.\"\nLigatzearen oinarri biologikoak.\nCharles Darwinek asmatutako hautespen naturalari buruzko teoria eta bertan sexu hautespenak duen garrantzia daude ligatzearen oinarrian. Sexu hautespenak bi mekanismo erabiliz gauzatzen da: lehia intrasexuala eta lehia intersexuala, biak ligatzearekin lotutakoak. Lehia intrasexualean, sexu bereko kideek beste sexuko kide egokienaren alde borrokatzen dira eta arren artean gertatzen da batik bat. Lehia intersexualean, berriz, sexu bateko kideak hautespena egiten du beste sexuko kideen artean. Animalien artean lehia intrasexuala askotan indarrez egiten bada ere (adarka eginez adardun animalietan, esaterako), gizakien arteko lehian bestelako jokabideak dira nagusi, animalien artean ere arruntak diren arren: beste sexuko kideak dauden lekuak esploratuz, beste sexuko kideei interes-seinaleak bidaltzea, beste sexuko kideek bilatzen dituzten baliabideak edo ondasunak eskuratuz eta itxura aldatzea. Ligatze jardueran biltzen diren jokabide guztiak, hurbilketa fasekoak batik bat, aurreko lau ataletan sailka daitezke. Beste alde batetik, jokabide horietan bi sexuek dituzten ezberdintasunak animalia ar eta emeen artean ere aurki daitezke: arrek lurralde bat menderatzen ahalegintzen diren moduan, emearentzako baliabideak lor ditzaketela erakusteko, gizonek emakumeari opariak egin eta ondasunen erakuskeria egiten dute askotan."}
{"id": "101565", "revid": "119247", "url": "https://eu.wikipedia.org/wiki?curid=101565", "title": "Fenotipo", "text": "Fenotipoa edozein organismoren \"ezaugarri behagarriak\" dira: morfologia, garapena, ezaugarri biokimiko edo fisiologikoak edo portaera. Fenotipoan organismoaren genotipoaren adierazpena eta ingurumen faktoreen eragina batzen da, bai eta bi horien arteko elkarrekintzak ere. Genotipo bera daukaten bi izaki bizidunek ez daukate zertan fenotipo bera eduki beharrik. Genotipoaren eta fenotipoaren arteko bereizketa hau Wilhelm Johannsenek proposatu zuen 1911n, organismoen herentzia genetikoa eta herentzia horrek ekoizten duena ez direla gauza bera nabarmentzeko.\nFenotipoaren definizioak aski argia dirudien arren, baditu zenbait alde ezkutu. Esaterako, material genetikoaren kodetik eratorritako molekula eta egitura gehienak ezin dira ikusi organismoen itxuran, baina beste metodo batzuk erabiliz beha daitezke eta, beraz, fenotipotzat hartzen dira. Honen adibide dira gizakien odol taldeak. Beste batzuek portaera ere fenotipoaren barruan sartzen dute, hark ere genotipoaren eta ingurumen faktoreen eragina baitu.\nFenotipoa ez da genotipo hutsaren emaitza; ingurumenak ere, gehiago edo gutxiago, eragina du hartan."}
{"id": "101566", "revid": "103793", "url": "https://eu.wikipedia.org/wiki?curid=101566", "title": "Artzi (herri)", "text": "Artzi Artzibar udalerriko herri hustu bat da, Euskal Herriko Nafarroa Garaia lurraldean kokatuta, Pirinioaurrea eskualdean.\n1970ean jada despopulatu bezala agertzen zen. Bere lurrak Artzibarko Udalara pasa ziren.\nBertako biztanleak \"artziarrak\" ziren.\nIzena.\n\"Artzi\" toponimoa hainbat modutan agertu da historian zehar:\nGeografia.\nArtzi Artzibarran dago.\nInguru naturala eta kokapena.\nArtzibar kokatzeko ez dago aho bateko akordiorik. Egia esan, Zaraitzu eta Erronkaribar ibarretan bezala, haran horien iparraldea Pirinioetakoa da, eta hegoalde Pirinioaurreatarra, klima eta landaretza aldaketa nabariarekin. Trantsizio-eremu bat da, eta bi espazioen muga edo muga hori Larrogain, Elke-Pausaran, Pe\u00f1as Baxas eta Lareki mendien arteko irudizko lerro batekin markatu daiteke.\nArtzibar ibarra berezia da, bitxia beharbada, eta Erdi Arokan galtzen da bere jatorria. Ez dio jarraitzen ibai baten inguruan garatzeko zonako arauari. Bi adar bereiz ditu, Irati eta Urrobi ibaien ibilbideei jarraituz, eta hirugarren adar erdi bortxatu bat Gurpegi errekaren inguruan. \nKlima.\nUdalerriko gunerik garaienetan izan ezik, Artzibar gehienean klima azpimediterraneoa nagusi da. Urteko batez besteko tenperatura 6 eta 12 gradu bitartekoa da (sei gradu mendietan eta hamabi herrigunean). Prezipitazioak 1 000 eta 1 600mm bitartekoak dira, betiere udaberrian eta udazkenean ugariagoak. Urteroko egun euritsuak 100-120 inguru izaten dira, eta azarotik apirilera ohikoa da elurra jaustea.\nBaso-soiltze gogorra jasan dute Artzibar aldeko basoek. Pagoa, pinu basatia, haritza eta artea dira zuhaitzik ugarienak. Artea, arroilean eta ipar eta ipar-mendebaldeko mendietan hedatzen da batez ere. Birlandatutako pinuek 1 000 hektareatik gora hartzen dituzte, batez ere Austriatik ekarritako pinu lariziarrak dira.\nEstazio meteorologikoak.\nArtzibarren dagoen Orotz-Betelu udalerrian (ibarraren parte da geografikoki, baina ez administratiboki), itsasoaren mailatik 619 metrora, Nafarroako Gobernuak 1993n jarritako estazio meteorologikoa dago.\n&lt;hr&gt;\nHistoria.\nIbarrari izena ematen dion jaurerria da Artzi. Urrobi ibaiaren ezkerraldean dago, Zandueta eta Nagore artean, gaur egun urak hartzen duen lautadan, Itoitz urtegiaren isatsa delako. Jaurerria 595 metroko altueran dago, eta eliza metro batzuk gorago dago. Jauregiak U bat osatzen duten hainbat eraikin ditu, eta elizatik gertu beste eraikin baten aurriak daude. 1970eko hamarkadako dokumentu batean \"Donetxea \"aipatzen da.\nZure biztanleria ez da inoiz handia izan. Suziriak zenbatzeari dagokionez, 1366an bat izatetik 1819an sei izatera igaro zen, eta biztanle kopururik handiena 1858-1887an izan zen (41). 1960an 7 pertsona bizi ziren, eta hamar urte geroago jenderik gabe zegoen. Jaurerri honen eta bere jaunen historiaren jarraipena zaila egiten da, ibarrari izena emateaz gain, laster izan baitzen noble askoren abizena.\nArtziko aldaera berriaren azpian, jaurerriko lurretan, Juan Mari Martinez Txoperenaren ikerketei esker eta Aranzadik 2012an egindako zundaketa batzuei esker, erromatarren garaiko herrixka baten zantzuak aurkitu dira, eta etorkizuneko ikerketetan berretsi beharko da. Herri hau Auritz-Agoitz tartean aurkitu berria zen erromatar galtzadaren kontrolaren barruan kokatuko zen, eta 15 km-tik behin, gutxi gorabehera, animaliak aldatzeko eta atseden hartzeko bidean ostatu bat jartzeko ohitura zegoen. Auritzeko lautadako erromatar garaiko herriaren (agian dokumentuen Iturissa) eta Agoitz inguruan ibiliko zen beste herri baten artean egongo zen establezimendua.\nInguruko bi herrixka protohistorikoren zantzuak ere badaude, Biskaxun eta Adasa, eta historialari batzuen arabera, erromatarrek eremu berriak kontrolatzen zituztenean, bertakoak ibarrera jaistera behartzen zituzten, errazago zelatatzeko eta galtzadetako trafikoa garatzen eta kontrolatzen laguntzeko. Hori izan zitekeen Artziko jaurerriaren inguruko herrixka bat garatzeko beste argudio bat."}
{"id": "101567", "revid": "105290", "url": "https://eu.wikipedia.org/wiki?curid=101567", "title": "Misiolariaren jarrera", "text": "Sexu harremanetan, misiolariaren jarrera gizon baten eta emakume baten artean koito edo sarpen baginala burutzeko jarrera bat da. Misiolariaren jarreran emakumea bizkarrez etzanda dago eta gehienetan hankak zabaldurik (azken hau sarpena errazagoa izan dadin), gizona bere gainean jartzen dela. Bikote batean amodioa adierazteko nahiago izaten den sexu jarreretako bat da, jarrera honetan maitaleek elkarri begiratu eta gorputzek elkar ukitzen dutelako. Aldaerak ere baude, non emakumeak bere hankak gizonaren sorbalden gainetik jartzen dituen sarpena sakonagoa izan dadin."}
{"id": "101568", "revid": "119347", "url": "https://eu.wikipedia.org/wiki?curid=101568", "title": "Klitori", "text": "Klitoria emeen sexu organo bat da, ugaztunetan, ostruketan eta beste zenbait animaliatan agertzen dena. \nGizakietan, aluaren gainaldean eta alboetan dagoen atal zutikor bat da; zatirik handiena moko-azalaren edo klitoriaren aurreazalaren azpian ezkutuan dago, eta zati txiki-txiki bat, klitori glandea edo mokoa deiturikoa, botoi itxurakoa, agerian dago aluaren gainaldean. Klitoriaren kilikadurak bagina lubrikatzen ere laguntzen du, eta horrela bagina estaldurarako prestatzen da. Emakumeen sexu plazererako atal garrantzitsua da: klitoria kitzikatuz, orgasmora hel daiteke emakumea.\nAnatomia.\nKlitoria hiru atalez osatuta dago: klitoriaren oinak edo zutabeak, klitoriaren gorputza eta azkenik, klitoriaren mokoa edo glandea. Klitoriaren oinen edo zutabeen sorreran leize-gorputzek parte hartzen dute, muskulu iskiokarbenosoz estalita daudelarik. Gihar honen funtzio nagusia leize gorputzak finkatzea izango da, baina horrez gain, barruko odola ponpatuko du klitoraren gorputzera eta horrela, klitoriaren zutipena eragingo du. Nerbio pudendoak edo lotsari nerbioak (S2-S4) inerbatzen du. Zutabeak iskion-pubisetako adarretan ezartzen dira, pubis sinfisiaren erdiko lerroan batuz, klitoriaren gorputza sortzeko.Klitoriaren gorputzaren kokapen zehatza pubis sinfisiaren behealdean egongo da, eta klitoriaren esekitze lotailuaren bitartez pubis sinfisaren beheko ertzera lotuko da. Gorputz honek protuberantzia bat du, klitoriaren mokoa edo glandea. Egitura hau sentsitiboki oso inerbatuta dago. Klitoriaren mokoa zein gorputza klitoriaren aurreazalaz edo prepuzioaz estalita egongo dira.\nBestibuluaren erraboila, egitura honen gizonezko baliokidea gorputz harroa izango litzateke. Bestibuluaren erraboila ezpain nagusien goi-atzealdean kokatuta dago eta bulbospongiosus giharraz estalita dago, perineo-mintzari atxikituta ere bai. Azken gihar hau perineoaren gorputzerik klitoriraino bideratzen da eta betetzen duen funtziorik garrantzitsuena ematutuaren zuloa estutzea izango da, hau ere nerbio pudendoz inerbatuta dagoelarik.\nOdoleztapena.\nEmakumezkoen kanpoko ernalkien odoleztapena barruko lotsari arteriak edo barne arteria pudendoak burutuko du. Hau barneko ilion arteriaren adarra da eta lotsari nerbioaren ibilbide berdina jarraitzen du. Lotsari kanalera edo Alcock kanalera heltzean hainbat adar emango ditu, horietako bat perineoaren eremu sakoneko adarra izanik. Arteria honek beste hainbat emango ditu:\nBestibuluaren erraboilaren adarra, erraboilera abiatzen dena.\nKlitoriaren sakoneko adarra, gorputz leizetsuen barnera doana.\nKlitoriaren bizkarraldeko adarra, klitoriaren gorputza, mokoa eta aurreazala odoleztatuko dituena.\nKanpo-genitalen zainek arterien izen eta ibilbide bera zango dute. Zain guztiek barne zain pudendoan dreinatuko dute, klitoriaren bizkarraldeko zaina izan ezik, maskuriako zain-sarean amaituko baitu.\nInerbazioa.\nKlitoriaren bizkarraldeko nerbioak burutuko du, barne lotsari nerbio edo barne pudendoaren adarra dena. Nerbio pudendoa plexu sakrotik (S2-S4) sortutako nerbio mixtoa da, izan ere adar sentsitibo eta eragileak izango ditu. Ibilbidearen aldetik, iskion-zulo nagusitik pasatzen da, iskionaren arantza inguratzen du eta berriro barrura sartuko da iskion-zulo txikitik. Honek 3 bukaerazko adar izango ditu: \nEnbrioi-jatorria.\nEnbrioi-garapenaren lehen fasean, bi sexuak ezin dira bereizi. Klitoria emakumezkoen kanpo genitalekin batera garatzen da; tuberkulu genitala alde kaudalera joanez sortuko da klitoria. Tolespen-genitalak ezpain txikiak bilakatuko dira, klitorira luzatuko direnak; eta, gandor-genitalek ezpain nagusiak eratuko dituzte.\nAipagarria da, klitoria sortzen den egituretatik sortuko dela zakila; alegia, klitoria eta zakilaren garapenak parekoak direla.\nPatologia.\nGaixotasun genetikoak.\nKlitori bifidoa.\nGaixotasun honen jatorria, bi hemiklitorien fusioren ezagatik ematen da. Horrela klitoria bi hemiklitorietan banatzen da, alboko eta erdialdeko tolesak alde medialetik aldenduz eta uretraren kokapena ere gora eramanez. Tratamendua kirurgikoa izan ohi da eta uretroplastia eta 2 hemiklitorien elkarketan oinarritzen da .\nKlitoriaren agenesia.\nKlitori eta ezpain txikien agenesia malformazio ezohikoa da, eta inplikazio medikoak eta sexualak ditu. Ikerketek erakusten dutenaren arabera, badirudi bere jatorri enbriologikoa\u00a0 sexu-bereizketa prozesuan ematen diren Wolff eta M\u00fcller hodien erregresio eta garapenean ematen diren arazoetan oinarritzen dela .\nGaixotasun onkologikoak.\nAluko kartzinoma epidermoideoa: Minbizi mota hori bulbaren azala estaltzen duten zelula epidermoidetan hasten da. Bulbako minbizi gehienak kartzinoma epidermoideak dira.\nInfekzioak.\nKlitoriaren absezua: Normalean bakterioek sortutako infekzio baten ondorioz agertzen dira.\nBulbobaginitisa: Alu eta ematutuaren inguruko infekzioa. Etiologikoki gehien aurkezten diren mikrorganismoak bakteriak eta kandidoak izaten dira.\nSexu-transmisiozko gaixotasunak.\nHerpes genitala.\nGenitalen herpesa sexu-transmisiozko gaixotasun bat da, 1. edo 2. giza herpesaren birusak sortua. Lesio genital ultzeradunak eragiten ditu.\nLinfogranuloma benereoa.\nChlamydia trachomatis bakteriak eragindako gaixotasun kutaneoa da. Lesio herpetiformeak eragiten ditu.\nEtiologia anitzekoak.\nKlitoromegalia: Klitoromegalia klitoriaren gehiegizko tamaina bezala deskribatzen da.\u00a0 Bere jatorria asaldura hormonaletan, onkologikoetan, infekziosoetan edo traumatikoetan datza.\nEstimulazioa.\nKlitoria masturbazio edo sexu-ekintzaren bitartez estimula daiteke. Egoeraren arabera (bikote heterosexuala edo homosexuala, jarrera eta abar)\u00a0 modu desberdinetan estimula daiteke atal hau, zuzenean zein zeharka. Klitoria masturbatzerakoan glandearen bidez egiten da, zeharka eta lubrikazio naturala zein artifizilaren bitartez. Modu honetan klitoria lubrifikatuta egotea ziurtatzen da. Klitoria barrutik zabaltzean, orgasmoa edo klimaxa barne estimulazioz eman daiteke, orgasmo guztiak klitorianoak direlako. \u00a0 \u00a0\nGainera, klitoria ez da zakila bezain zurruna eta okertua, baizik eta malgua eta mugikorra, horregatik, klitoriaren estimulazioa G puntuan egiten da, bere barne-ardatzan. Bagina osoa erritmikoki estimulatuz egiten da, sexu-organoa luzatuz, irekiz eta okertuz.\nKlitoridektomia.\n, hainbat herrialdetan, arrazoi medikoak ez diren beste arrazoi batzuengatik (kultura, erlijioa\u2026), klitoria moztean datza, plazerra ezabatzeko. Ablazio mota ezberdinak daude: klitoria kentzea soilik, klitoria eta ezpain txikiak kentzea edo klitoria, ezpain txikiak eta handiak kentzea. Klitoridektomiak (klitorisa moztea), batez ere Afrika aldean errituala dena, emearen bizitza sexuala kontrolatzea du helburu."}
{"id": "101569", "revid": "7162", "url": "https://eu.wikipedia.org/wiki?curid=101569", "title": "Giant's Causeway", "text": ""}
{"id": "101570", "revid": "26894", "url": "https://eu.wikipedia.org/wiki?curid=101570", "title": "Loch Ness", "text": ""}
{"id": "101571", "revid": "26894", "url": "https://eu.wikipedia.org/wiki?curid=101571", "title": "Ness Lakua", "text": ""}
{"id": "101572", "revid": "26894", "url": "https://eu.wikipedia.org/wiki?curid=101572", "title": "Ness Lakuko munstroa", "text": ""}
{"id": "101573", "revid": "98220", "url": "https://eu.wikipedia.org/wiki?curid=101573", "title": "Urquhart gaztelua", "text": "Urquhart Gaztelua (ingelesez \"Urquhart Castle\") Ness Lakuaren ertzean kokatuta dagoen gaztelu bat da, Eskoziako Highland eskualdean (Erresuma Batua), Fort William eta Inverness hirien artean, Drumnadrochit udalerritik hurbilean. A mailako eraikina izendaturik dago.\nHistoria.\nGaztelu honen lehendabiziko aipamena San Columbaren garaikoa da, VI. mendearen erdialdera, Adamnan Ionakoaren \"Columbaren Bizitza\" eskuizkribuan honen ustezko aipamen bat egiten delarik. Ziurrenik \"Airchartdan\" bezala izendatua zen lekua izanen zen, iparraldeko piktoen errege zen Brude bisitatzera zihoala Columbak igarotako tokia. Columbak gazteluko jauna eta bere anfitrioia Emchath eta bere seme zen Virolec kristautasunera bilakatzeko probestu zuen. Halere, Adamnanek benetan egindako aipamena ez zen gazteluarena izango \"Airchartdango lurrena\" baizik, honek lur eremu bat aipatuko luke eta ez herri bat. Gainera ez da gotorlekurik aipatzen. Hala eta guztiz karbono 14ak 460 eta 660 urteen artean datatutako egiturak badaude, hortaz posible da garai haietan han zeozer izatea, nahiz eta nork eraiki zuen jakiterik ezin ahal izan.\nBere izatearen lehen erregistroa XIII. mendearen hasierakoa da. Lur eremu hau 1229an Durward familiari eskeini zitzaion eta ziurrenik hauek izango ziren gaur egun ezagutzen den gazteluaren eraikitzaileak. 1296an gaztelua Edward I.a Ingalaterrakoak bereganatu zuen. 1329an gazteluaren jauna Sir Robert Lauder zen eta 1359an bere iloba zen Robertek (Chisholm klaneko kide) ondozkatu zuen. XV. mendearen erdialdera Rosseko kondeak ingeles koroarentzat bereganatu zuen baina handik gutxira berreskuratua izan zen. 1509an gaztelua Grant klanekoei eman zitzaion, hauek 1912 urterarte mantendu zutelarik. Garai honetan zehar 1545an MacDonald klanekoek bereganatu zuten bai eta 1644an \"covenanter\" zeritzoten gudarosteek. 1692an ingelesek gaztelua zati handi batean suntsitu zuten jakobitarrek bereganatu ez zezaten. Ordundik aurrera ez zen gehiago berreraikia izan.\nGaur egun Eskoziar Ondare Nazionalaren jabetza da eta Eskoziako hirugarren lekurik bisitatuena da. 2001etik aurrera bisitarien harreragune bat ere badu."}
{"id": "101574", "revid": "6327", "url": "https://eu.wikipedia.org/wiki?curid=101574", "title": "Urquhart Castle", "text": ""}
{"id": "101575", "revid": "512", "url": "https://eu.wikipedia.org/wiki?curid=101575", "title": "Tacloban", "text": "Tacloban, ofizialki Tacloban Hiria (samareraz: \"Syudad han Tacloban\"; ), Filipinetako hiria da, Bisayak uharte multzoan dagoena, Manilatik 580 kilometro hego-ekialdera. Leyteko probintziaren eta Ekialdeko Bisayak eskualdearen hiriburua da da. 2015ean 242.089 biztanle zituen."}
{"id": "101577", "revid": "1340", "url": "https://eu.wikipedia.org/wiki?curid=101577", "title": "Urquhart Gaztelua", "text": ""}
{"id": "101578", "revid": "1340", "url": "https://eu.wikipedia.org/wiki?curid=101578", "title": "Edinburgheko Gaztelua", "text": ""}
{"id": "101579", "revid": "1340", "url": "https://eu.wikipedia.org/wiki?curid=101579", "title": "Bunratty Gaztelua", "text": ""}
{"id": "101580", "revid": "1841", "url": "https://eu.wikipedia.org/wiki?curid=101580", "title": "Pultsar", "text": ""}
{"id": "101583", "revid": "1545", "url": "https://eu.wikipedia.org/wiki?curid=101583", "title": "Asterix Indian", "text": "Asterix Indian, (), Asterixen komikietako bat da, Ren\u00e9 Goscinnyk eta Albert Uderzok sortutako pertsonaia honen 28. abentura eta Uderzok, bere lagun Goscinny hil ondoren idatzi eta marraztu zuen laugarrena.\nIstorioa.\nAsterix eta bere lagunak bizi diren herrixkara, urruneko herrialde batetik datorren bidaiari bat iristen da, tapiz hegalari baten gainean. Indiatik bidaiatu du Asuranzeturixi laguntza eskatzeko, honek, Indian, euria eragin dezan. Honela, Asterixek, Obelixek eta Asuranzeturixek, Indiarako euren bidaia hasten dute"}
{"id": "101584", "revid": "6950", "url": "https://eu.wikipedia.org/wiki?curid=101584", "title": "Asuranzeturix", "text": "Asuranzeturix, Asterixen abenturetan, galiar herrixkako koblakaria, herrixkako bardoa da.\nIzena.\nBere izena, frantsesezko jatorrizko edizioan, Assurancetourix da, edo (segurua arrisku guztien aurka) bezala entzuten dena.\nKomikiak.\nAsuranzeturix, Asterixen ia abentura guztietan agertzen da, baina ez guztietan paper protagonista garrantzitsu bat betez."}
{"id": "101585", "revid": "336", "url": "https://eu.wikipedia.org/wiki?curid=101585", "title": "Tiroa 2008ko Olinpiar Jokoetan", "text": "Tiroa, 2008ko Olinpiar Jokoetan, abuztuaren 9tik abuztuaren 17 arte jokatu zen, Pekinen, Beijing Shooting Range Clay Target zelaian eta Pekingo Tiro Gelan. 15 modalitate izan ziren, eta guztira 103 herrialdetako 390 kirolarik hartu zuten parte."}
{"id": "101587", "revid": "336", "url": "https://eu.wikipedia.org/wiki?curid=101587", "title": "Margot Kidder", "text": "Margaret Ruth Kidder edo Margot Kidder (1948ko urriaren 17a, Yellowknife, Kanada - Livingston (Montana), 2018ko maiatzaren\u202f13a) zinema aktorea izan zen. Nagusiki, Superman filmean Lois Lanen papera egiteagatik da ezaguna.\nMargotek, umetatik izan nahi zuen aktore, hori, bere egunerokoan argi eta garbi adieraziz, non, zehatz-mehatz, zine izar bat izan nahi zuela eta hori noizbait gertatuko zela idatziko zuen.\nMargotek, oso gaztetatik, desoreka bipolar deritzon gaixotasuna zuen, askoz geroago arte diagnostikatu ez zioten arren. Arazo honek, zenbait alditan, bere buruaz beste egiten saiatzera eraman zuen. Zentzu honetan, bere aitaren konpromezu ugariek oso modu negatiboan eragin zuten, etengabe etxez aldatzen ari baitziren. Hamaika eskolatan egon zen hamabi urtetan. Azkenik, bere gurasoek, lagundu nahian, barnetegi batean sartu zuten, non eskolako antzezlanetan lan egiten hasi ahal izan zuen.\nLos Angelesera bizitzera joan zen graduatu ondoren, bere karrera artistikoa hasteko. Nahiko zaila suertatu zitzaion \"Chicagoko urte eroak\" (\"Gaily, Gaily\", 1969) lanean bere lehen aktore lana lortu zion agente artistiko kanadar bat ezagutu zuen arte. Film honek, bere lehen paper protagonistara eraman zuen \"Quackser\" (Quackser Fortune Has a Cousin in the Bronx, 1970) lanean. Film honen ondoren, New Yorkera joan zen interpretazioa ikastera. Han, telebistan lortu zituen lanei esker, ikasketak ordaindu ahal izan zituen.\nGeroago, Hollywoodera itzuliko zen, non, oraingoan, garai honetan oraindik ezezagunak ziren Martin Scorsese, Brian de Palma, Steven Spielberg eta Susan Sarandonen lagun egingo zen, beste batzuen artean. Honi esker, Brian de Palmak paper protagonista bat eman zion \"Ahizpak\" (Sisters, 1973) lanean.\n1979an \"The Amityville Horror\" beldurrezko film ospetsua antzeztu zuen.\nBere ezkontzagatik egin zuen etenaldi baten ondoren, Margotek, lanera itzultzea erabaki zuen. Oraingo honetan, bere lehen lana, 1978ko Richard Donnerren \"Superman\" filmean izan zen. Film honen arrakastaren ondoren, lan ugari lortu zituen 1980ko hamarkada osoan zehar, lan horien artean, Supermanen beste hiru filmak zeudelarik.\n1996an, bere autobiografia idaztear zegoela, paranoiko bihurtzen hasi zen, bere senarrak hil nahi zuela pentsatzera iritsiz. Honek, ihes egin eta bere heriotza inkariotzera eraman zuen. Geroagoago, guzti honetaz bere onera etorri eta lanean jarraitu zuen.\n2005ean, AEBetako hiritartasuna lortu zuen. Estatubatuar hiritartasuna eskatu zuen, herrialde honetako hauteskundeetan bozkatu eta Irakeko gerraren aurka modu aktiboagoan aurka egiteko."}
{"id": "101588", "revid": "56334", "url": "https://eu.wikipedia.org/wiki?curid=101588", "title": "Sebekhotep I.a", "text": "Khaankhra Sebekhotep edo Sebekhotep I.a, Egiptoko XIII. dinastiako faraoi bat izan zen, K.a. 1735 inguruan gobernatu zuena, Schneiderren arabera.\nRyholten arabera, bere erregealdiak hiru urte iraun zuen.\nTurineko Errege Kanonean Sebek...p ra bezala agertzen da VI,15 erregistroan.\nBere tronu izena Khaankhra \"Raren dizdira bizia\" izan zen, eta, jaiotza izena, berriz, Sebekhotep \"Sobek pozik dago\".\nBere garaiko testigutzak.\nErrege honen izena, honako hauetan idatzia dago:"}
{"id": "101589", "revid": "6327", "url": "https://eu.wikipedia.org/wiki?curid=101589", "title": "Bielsko-Biala Kondadua", "text": ""}
{"id": "101590", "revid": "21098", "url": "https://eu.wikipedia.org/wiki?curid=101590", "title": "Bierun-Ledziny Kondadua", "text": ""}
{"id": "101591", "revid": "21098", "url": "https://eu.wikipedia.org/wiki?curid=101591", "title": "B\u0119dzin Kondadua", "text": ""}
{"id": "101592", "revid": "1340", "url": "https://eu.wikipedia.org/wiki?curid=101592", "title": "N-1", "text": ""}
{"id": "101593", "revid": "88126", "url": "https://eu.wikipedia.org/wiki?curid=101593", "title": "Nafarroa Garaiko errepideen sarea", "text": "Nafarroa Garaiko errepide sarea hainbat motatako errepideek osatzen dute. 2009an Nafarroa Garaian 111,95 kilometro autobide bidesaridun, 171,46 kilometro autobide, bikoiztutako 24,05 kilometro errepide, zerbitzu altuko 39,45 kilometro errepide, interes orokorreko 300,92 kilometro errepide, Nafarroako Foru Erkidego interes orokorreko 1.035,83 kilometro errepide, eta 2.202,78 kilometro herri errepide zeuden.\nHortaz, Nafarroa Garaiko errepide sarea 3.886,44 kilometro errepidek osatzen dute."}
{"id": "101594", "revid": "105290", "url": "https://eu.wikipedia.org/wiki?curid=101594", "title": "Klabikordio", "text": "Klabikordioa, europar jatorriko teklatuzko, jotako harizko eta soinu bareko musika tresna bat da. Musika tresna hau ez da klabe, klabizenbalo edo klabezinarekin (harpsichord, ingelesez), espinetarekin edo birjinalarekin nahastu behar, azken hiru hauek pultsatutako harizkoak baitira.\nKlabikordioaren teklak, palanka soilak baino ez dira: horietako bat jotzen den bakoitzean, teklaren kontrako muturrean sartutako metalezko ezten txiki batez (tangentea) jotzen da haria. Tangente honek zehazten du hariaren jubilazioa, bere luzeran banatzean. Hariak, zubia eta tangentearen artean duen luzerak, soinuaren altuera zehazten du. Banatutako hariaren bi zatietako batek, ez du soinurik ateratzen, feltrozko estalki batekin kontaktuan baitago.\nJotzaileak bibrato txiki bat egin dezake (afinazioaren aldaketa azkar eta ia nabariezinezko bat), hatzarekin efektu bat eginez, alemanz Bebung (dardara) deitua: tekla pultsatua mantentzen duen indarra aldarazten du, tangentea haria ukitzen ari den bitartean. Mailuak haria askatzen duenean, honek, soinua ateratzeari uzten dio, eta desagertze kurba azkar bat du.\nKlabikordioak, klabizenbaloak ez bezala, \"ukitze erantzuna\" du: tekla bakoitza jotzeko erabiltzen den indarraren arabera, intentsitatea alda daiteke, hau, beti oso ahula izango den arren. Klabikordioaren mekanismotik abiatuta -\"piano\" (leuna) eta \"forte\" (indartsua)ren artean dinamika ezberdinekin jotzea ahalbidetzen duena, italiarrek, pianoforte edo pianoa sortu zuten, bere bi aurrekariak ziren klabikordioa eta klabizenbaloa atzean utzi zituena.\nHariak, soilik mailua aplikatu den tokiraino kitzikatzen direnez, zenbait tekla, bakoitza bere mailuarekin, hari berera lotuta egon daitezke (monokordioan bezala). Sistema honi, \"klabikordio trasteatua\" deritzo. Teknika honek eraikuntza sinpletzen du (hari gutxiago behar baitira), baina musika tresnaren abileziak mugatzen ditu, hari bakoitzean, nota bakarra jo baitaiteke aldi berean. Horregatik, ez zen batere ohikoa hari bakoitzari bi nota baino gehiago ematea. Oro har, hari bera banatzeko, garai horretan elkarrekin sekula entzuten ez ziren nota bikoteak aukeratzen ziren (do eta do sostenitua kasu, eta, halakorik ezean, txioa aukeratzen zen, hau da, notaren bariazio azkarra).\nKlabizenbalo, piano edo organoarentzat idatzitako edozein musika lan klabikordioarekin jo daitekeen arren, bere soinua, ganbera orkestra baten jo ahal izateko ahulegia da. Carl Philipp Emanuel Bach (Johann Sebastian Bachen semea) klabikordioarentzako lanen konposatzaile handi bat izan zen.\nKlabineta, funk eta rock estiloetan 1950eko hamarkadatik erabiltzen zena, oinarrian, seinale elektriko anplifikagarri bat eratzeko kapsula magnetiko bat erabiltzen zuen klabikordio elektriko bat zen."}
{"id": "101595", "revid": "1519", "url": "https://eu.wikipedia.org/wiki?curid=101595", "title": "Apiriku", "text": ""}
{"id": "101596", "revid": "119347", "url": "https://eu.wikipedia.org/wiki?curid=101596", "title": "Dunluce gaztelua", "text": "Dunluce gaztelua (ingelesez \"Dunluce Castle\" eta irlanderaz \"Caisle\u00e1n D\u00fan Lios\", literalki euskaraz \"Muinoko Gotorlekua\" esan nahi du) Irlandako Ulstergo eskualdean kokatzen den Antrim Konderriko erdi aroko gaztelu baten hondakinak dira, Ipar Irlandan (Erresuma Batua). Kostaldeko basaltozko amildegi baten ertz-ertzean kokatzen da eta honetara sartzeko zubi batetik igarotzea derrigorrezkoa da. Gazteluaren bi aldetatik amildegi harrigarriak daude, bere egoera geografiko hau aintzineko kristauek nahiz bikingoek bereganatzerik ezin izan zuten gaztelu bakarraren bilakatu izanaren arrazoi nagusia izan zen."}
{"id": "101597", "revid": "119347", "url": "https://eu.wikipedia.org/wiki?curid=101597", "title": "Energia berriztagarrien ustiapena Euskal Herrian", "text": "Energia berriztagarrien ustiapena aldatu egiten da Euskal Herriko alde batetik bestera. Nafarroa Garaiak kontsumitzen duen energia elektrikoaren erdia inguru lortzen du energia berriztagarriak argindar bihurtzeko sistemen bidez; Euskal Autonomia Erkidegoak, aldiz, kontsumitutako energiaren %\u00a05 baino ez du lortzen kutsadura txikiagoko sistema horien bidez. Kontuan izan behar da herrialde garatuetan energia elektrikoa kontsumitutako energia guztiaren %\u00a020 inguru dela; beraz, Nafarroa Garaiak kontsumitutako energiaren %\u00a010 inguru lortzen du energia berriztagarrietatik; eta Euskal Autonomia Erkidegoak, %\u00a01 inguru.\nEuskal Herrian bada energia berriztagarrien bidez argindarra sortzen eta erosten dutenen kooperatiba bat, Goiener. 2017. urtearen amaieran 17 langile zituen.\nEnergia eolikoaren ustiapena.\nEnergia eolikoa Nafarroa Garaian garatu zen lehen aldiz 1990eko hamarkadan. Energia berriztagarriek ekar zezaketen onuraz oharturik, Nafarroako Foru Erkidegoko Gobernuak EHN enpresa publikoa sortu zuen 1989an. 1994ko abenduan, Euskal Herriko lehen parke eolikoa eraiki zen Erreniega mendilerroan, guztira sei aerosorgailu. Urtebete beranduago, 1996ko ekainean, Nafarroako Foru Erkidegoko Gobernuak energia eolikoa garatzeko plangintza onartu zuen eta urte gutxitan instalaturiko potentzia hamarkoiztu egin zen. 2003an, gobernuak EHN enpresaren akzioen erdiak Acciona eraikuntza enpresari saldu zizkion.\nEuskal Autonomia Erkidegoko lehen parke eolikoa Nafarroa Garaian baino sei urte geroago eraiki zuten, Elgea mendian. Lehen parke horrek 40 aerosorgailu eta 27 megawatt ekoizteko gaitasuna zuen. Urte batzuk beranduago, Urkillako parkea eta Oiz mendikoa zabaldu ziren (2001 eta 2004 urteen artean).\n2007 urtea amaitzean, Nafarroa Garaian zeuden ehunka aerosorgailuek Europar Batasunaren energia eoliko guztiaren %\u00a01,62 ekoizten zuten, 917 megawatt guztira. Kopuru hori Belgika, Suedia, Irlanda edo Polonia bezalako herrialdeak ekoiztutako energia eolikoaren gainetik dago. 2007an energia eolikoak Nafarroa Garaiak behar izan zuen energiaren %\u00a045 ekoitzi zuen.\n2008. urtearen amaieran, instalaturiko potentzia eolikoa 958,77 megawatt zen Nafarroa Garaian eta 152,77 megawatt Euskal Autonomia Erkidegoan.\nEguzki energiaren ustiapena.\n2007ko martxoaren 17an Acciona enpresak Nafarroa Garaiko Milagro udalerrian dagoen Monte Altoko \"eguzki ortua\" inauguratu zuen. Bertan, eguzkiaren izpiak energia bihurtzen duten ehundaka eguzki panel daude. 2007an instalazioak zabaldu zituenean, 14 milioi kilowatt ekoizteko gai ziren, eguzki ortu bateko eguzki panelek ekoitzitako energia kopururik handiena.\nProiektuan 753 pertsonek hartu dute parte, bakoitzak panel bat edo gehiago erosi dituelarik, horrela pertsona bakoitza panel baten jabe izango da urte jakin batzuetan. Egindako inbertsioa energia saltzeagatik lortutako dirutan jasoko dute. Inbertsioa guztira 65 milioi eurokoa izan zen.\nBestalde, 2014tik goiti Ipar Euskal Herriko I-Ener herritar sozietateak, herriko etxeekin elkarlanean, eraikin publikoetako teilatuetan eguzki-plaken instalazioak egin ditu. Orain arte 16 egitasmo burutu ditu, eta eraikinen ezaugarrien arabera, instalazio bakoitzak 9.000 eta 110.000 kilowatt arteko ekoizpena du urtero.\nItsas uhinen energiaren ustiapena.\n2007an Eusko Jaurlaritzak, olatuen indarra energia elektrikoa sortzeko aprobetxatzeko asmoarekin, probatzat, aparatu batzuk jarri zituen Mutrikuko portuko kaietako batean. 2011n Jaurlaritzak lanean jarri zuen indarretxe gisa, eta olatuek sortutako argindarra sarean erregulartasunez injektatzen duen munduko instalazio komertzial bakarra da (ez da prototipoa). Hala ere, instalazioaren helburu nagusia ez da produkzioa, baizik eta energia sorkuntza mota berri honen baliagarritasuna frogatu ahal izatea, bide batez akatsak egiteko aukera izan eta horietatik etorkizunerako ikasteko."}
{"id": "101601", "revid": "1123524", "url": "https://eu.wikipedia.org/wiki?curid=101601", "title": "Arango Harana", "text": ""}
{"id": "101603", "revid": "336", "url": "https://eu.wikipedia.org/wiki?curid=101603", "title": "Balmoral gaztelua", "text": "Balmoral gaztelua () Eskoziako Aberdeenshire konderrian dagoen etxaleku erraldoi bat da. Viktoria Erresuma Batukoaren erregetzan zehar errege egoitza bilakatu zen, eta gaur egun ere hala da. A mailako eraikina izendaturik dago.\nHistoria.\n1390an William Drummonden agindupean gaztelua eraikitzen hasi ziren. Roberto II.a Eskoziakoaren jabego izan zen, inguruko eremuan ehizagune bat zuelarik. Beranduago XV. mendean Huntlyko markesaren seme zen Alexander Gordoni saldua izan zen. 1662. urterarte famili horren jabego izan zen, orduan Farquarsoni saldua izan zen. Familiari Balmoralgo markesen titulua eskaini zitzaion, etxalekua 1798an saldu zen arte. Gaztelua Jurgi IV.a Erresuma Batukoaren koroaketan buru-belarri sarturik egon zen. Arkitektur lan bikaina da.\nErrege egoitza.\nGaur egun Balmoral Elisabet I.a Ingalaterrakoa eta Edinburgheko Dukearen udako egoitza izateagatik ezagutzen da. 1848an gaztelua errege egoitza bilakatu zen, gaur egungo erreginaren herenamona zen Victoria I.a Erreginak alokatu zuenean. Etxalekua hainbeste gustatu zitzaienez 30 mila liberarengatik erostea erabaki zuten. Erreginaren bikotea zen Alberto Saxonia-Coburg eta Gothakoa Printzeak berehala XV. mendekoa zen gazteluaren handitze eta erreginaren beharretarako egokitze lanei ekin zien."}
{"id": "101604", "revid": "119247", "url": "https://eu.wikipedia.org/wiki?curid=101604", "title": "Genotipo", "text": "Genotipoa zelula, organismo edo banakako baten osaera genetikoa da. Gehienetan ezaugarri batez aritzeko erabiltzen da; esaterako, gizakian albinismoa eragiten duen geneak bi alelo ditu, A gainartzailea eta a azpirakorra, eta horien konbinaziotik hiru genotipo sortzen dira, AA (homozigotiko gainartzailea), Aa (heterozigotikoa), eta aa (homozigotiko azpirakorra).\nHerentziazko genotipoak banakakoen fenotipoaren osagai nagusienetakoa dela onartzen da, baina betiere trasmititutako faktore epigenetikoekin eta ingurumeneko aldakortasun ez hereditarioarekin batera.\nDNAren mutazio ez hereditarioak ez dira genotipoaren osagaitzat hartzen. Horregatik, zientzialariak zenbaitetan, adibidez minbiziaren kasuan, gaixotasunen horren genotipoaz hitz egiten dute, eta gaixoaren genotipotik bereizten dute."}
{"id": "101606", "revid": "44278", "url": "https://eu.wikipedia.org/wiki?curid=101606", "title": "NA-1000", "text": "NA-1000 edo Altsasu-Gipuzkoako muga errepidea Nafarroako herri errepidea da, Altsasutik Gipuzkoako mugaraino doa eta 6,60 kilometro luze da. Errepidea A-1 autobidearen 399. kilometroan hasten da, eta autobide honekiko paraleloan sei kilometro egin eta gero bi zatitan banatzen da, NA-1001 errepidea mendebalderantz eta NA-1000 errepidea bera iparraldera. Biak amaitzen dira Gipuzkoako probintziako mugan.\nGipuzkoan NA-1001 errepidearen jarraipena GI-2637 errepidea da."}
{"id": "101607", "revid": "44278", "url": "https://eu.wikipedia.org/wiki?curid=101607", "title": "NA-1001", "text": "NA-1001 edo Altsasu-Zegama errepidea Nafarroako herri errepidea da, NA-1000 errepidearen 6,4 kilometroan hasi Gipuzkoako mugaraino doa. Errepide laburra da, 690 metro luze baino ez ditu. Errepidea A-1 autobidea eta NA-1000 errepideak bat egiten duten puntutik gertu hasten da.\nGipuzkoan NA-1001 errepidearen jarraipena GI-2637 errepidea da."}
{"id": "101608", "revid": "44278", "url": "https://eu.wikipedia.org/wiki?curid=101608", "title": "NA-1110", "text": "NA-1110 edo Galar Zendea - Viana errepidea Nafarroako herri errepidea da, Galar Zendeatik Vianaraino doa eta 74,55 kilometro luze da. Errepidea A-12 autobidearen 6,57 kilometroan hasten da eta Viana udalerriaren erdiguneraino heltzen da. Nafarroako herri errepide sareko errepiderik luzeena da. Herri errepide sareak guztira 2.202 kilometro luze zen 2009an."}
{"id": "101609", "revid": "6327", "url": "https://eu.wikipedia.org/wiki?curid=101609", "title": "Oller\u00edas", "text": ""}
{"id": "101610", "revid": "44278", "url": "https://eu.wikipedia.org/wiki?curid=101610", "title": "NA-1210", "text": " edo Arraizko bentak-Endarlatsa errepidea Nafarroa Garaiko errepide bat da. Errepidea errepide nagusia eta hainbat herriak lotzen du.\nErrepidea 38,95 kilometrokoa da.\nHistoria.\nErrepide hori bat dator errepidearen trazadura zaharrarekin; gerora, izena eman zitzaion, Ultzama (Arraitz-Orkingo kontzejua) eta Bera (Endarlatsako auzoa) udalerrien artean.\nGaur egungo errepideak ibilbide bera egiten du, baina zati batzuk errepidekoak dira.\nUdalerriak.\nHauek dira errepideak zeharkatzen dituen udalerriak:\nTarteak.\nErrepidea 5 tarte dago:"}
{"id": "101612", "revid": "105290", "url": "https://eu.wikipedia.org/wiki?curid=101612", "title": "Adikune", "text": "Adikune, 2001, 2002 urteen artean sortu zen beste talde batzuen errautsetatik. 2005ean kaleratu zuten aurreneko maketa autoekoiztua eta MusikHerria Herri diskoetxearekin ateratzea erabaki zuten.\nMarkel Ormazabal 2007ko otsailaren 4ean atxilotu zuten, Jarrai/Haika/Segi sumarioaren baitan, beste hainbat gazterekin batera Bilboko Esperantza frontoian. Oca\u00f1ako espetxean 6 urteko zigorra bete ondoren, Adikune taldeak aktibo jarraitzen du 2013az geroztik."}
{"id": "101613", "revid": "56334", "url": "https://eu.wikipedia.org/wiki?curid=101613", "title": "Maxi Iglesias", "text": "Maxi Iglesias (izen osoa \"Maximiliano Teodoro Iglesias Acevedo\"; Madril, 1991ko otsailaren 6a - ) F\u00edsica o Qu\u00edmica telesaileko \"C\u00e9sar Cabano\" pertsonaia antzezteagatik egin da famatu.\n= Biografia =\nMaxi Iglesias Cardenal Spinola (Madril) deituriko eskolan ikasi zuen.\n2005ean bere karrera hasi zuen Ospitale Zentral deitutako telesailean, gero \u201cCu\u00e9ntame como pas\u00f3\u201d, \u201cAmar en tiempos revueltos\u201d, \u201cToledo, Cruce de destinos\u201d, \u201cLos protegidos\u201d eta profesionalki famatua egin zen Cabano pertsonaia interpretatuz \u201cFisica o Quimica\u201d telesailean.\nZineman, hainbat pelikuletan parte hartu du, adibidez, 8 zita, Gezurrak eta lodiak (Mentiras y gordas), \u201cAfter\u201d, Carlotaren egunkaria (El diario de Carlota), XP30 eta 24 eskaileren sekretuan.\n2012ko abuztuan, hirugarren edizio estatubatuar \u201cMira qui\u00e9n baila!\u201d konkurtsorako fitxatu zioten. Geroxeago, 2012ko iralan, laguntzaile bezala hartu zuten \u201cEl hormiguero\u201d deitutako programan.\n2012an, bere laguna Angy Fernandez-en abesti baten bideoklipean agertu zen, \u00a0BoyToy izena duena.\n2013ko ekainaren 14an, bere agerpena baieztatzen da Velvet deitutako telesailean, arrakasta handia izan duen telesaila.\n2014an, filmatzen du Sevillan \u201cAsesinos inocentes\u201d deitzen den pelikula.\n2015ean, Chad mendoza pertsonaia interpretatu zuen \u201cDue\u00f1os del paraiso\u201d telesailean.\n2015ko abenduaren 22tik Atreseries TDT-ko programen presentatzailea da eta lau hilabete beranduago La Embajada telesaila estreinatu zuen, non Roberto pertsonaia interpretatzen duen.\u00a0 Bere lehen kapituluan lau milioi teleikusle baino gehiago lortu zituen.\n= Filmografia ="}
{"id": "101614", "revid": "105290", "url": "https://eu.wikipedia.org/wiki?curid=101614", "title": "La Naval ontziolan eraikitako ontziak", "text": "Zerrenda honek, ontziolak itsasontziei jarritako zenbaki berak dauzka:"}
{"id": "101620", "revid": "1340", "url": "https://eu.wikipedia.org/wiki?curid=101620", "title": "Connemara/Conamara", "text": ""}
{"id": "101621", "revid": "1687", "url": "https://eu.wikipedia.org/wiki?curid=101621", "title": "Mikel Telleria", "text": "Mikel Telleria Mugika (Idiazabal, Gipuzkoa, 1960) Euskal bakarlari eta musikaria da."}
{"id": "101623", "revid": "90204", "url": "https://eu.wikipedia.org/wiki?curid=101623", "title": "Eduardo Puelles", "text": "Eduardo Antonio Garc\u00eda Puelles (Barakaldo, 1960ko urtarrilaren 8a - Arrigorriaga, 2009ko ekainaren 19a), Espainiako Polizia Nazionaleko inspektore burua izan zen.\nBizitza.\nBarakaldon jaioa, Arrigorriagako Ollargan auzoan bizi izan zen betidanik. 1982an sartu zen polizian, 1993an inspektore bihurtu zen eta 2002an informazioko inspektore buru. Terrorismoari, kale borroka eta ETAri buruzko ikerketak burutu zituen. Bilboko Indautxu auzoan dagoen San Mames Zumarkaleko komisarian egiten zuen lan.\nPuellesek zuzendu zuen azken polizia operazioa Bizkaiko Lea-Artibai eskualdean burutu zen, bertako hainbat gazte atxilotu zituztenean Segiko kideak izatearen akusaziopean. Gazteak bost egunez inkomunikatuta izan zituzten eta tratu txarrak salatu zituzten.\n2009ko ekainaren 21an, goizeko bederatziak inguruan lanera zihoala, ETAk jarritako lapa-bonba batek, lehertu eta bertan hil zen."}
{"id": "101624", "revid": "4380", "url": "https://eu.wikipedia.org/wiki?curid=101624", "title": "Eduardo Antonio Garc\u00eda Puelles", "text": ""}
{"id": "101625", "revid": "4380", "url": "https://eu.wikipedia.org/wiki?curid=101625", "title": "Eduardo Garc\u00eda Puelles", "text": ""}
{"id": "101626", "revid": "44278", "url": "https://eu.wikipedia.org/wiki?curid=101626", "title": "NA-1240", "text": "NA-1240 edo Traibuenas-Santakara-Zarrakaztelu errepidea, Nafarroako herri errepidea da, N-121 errepidearen 53,51 kilometroan hasi eta Zarrakaztelu udalerriko erdigunera arte doa. Errepidea 18,77 kilometro luze da."}
{"id": "101627", "revid": "44278", "url": "https://eu.wikipedia.org/wiki?curid=101627", "title": "NA-1300", "text": "NA-1300 edo Irurtzun - Gipuzkoako muga errepidea, Nafarroako herri errepidea da, Irurtzungo udalerriaren erdigunetik gertu (N-240-A errepidearen 20,81 kilometroan) hasi eta Gipuzkoako mugara arte doa. Errepidea 30,68 kilometro luze da.\nA-15 autobidea eraiki aurretik, Gipuzkoara joateko bide nagusia zen, eta gaur egun errepidearen ibilbide gehiena A-15 autobidearen ibilbidearekin bat doa."}
{"id": "101628", "revid": "44278", "url": "https://eu.wikipedia.org/wiki?curid=101628", "title": "NA-1310", "text": " Bera - Frantzia Ibardindik edo Ibardingo errepidea Nafarroa Garaiko errepide bat da. Errepidea eta errepide lokalak lotzen du.\nErrepidea 6,47 kilometrokoa da.\nHistoria.\nIbardinerako bide zaharra ibilgailuen zirkulaziora egokitzearen emaitza da errepidea.\nUdalerriak.\nHauek dira errepideak zeharkatzen dituen udalerriak:"}
{"id": "101629", "revid": "44278", "url": "https://eu.wikipedia.org/wiki?curid=101629", "title": "NA-1320", "text": "NA-1320 edo Areso-Gipuzkoako muga errepidea, Nafarroako herri errepidea da, NA-170 errepidearen 0,79 kilometroan hasi eta Gipuzkoa probintziaren mugara arte doa. Errepidea 1,29 kilometro luze baino ez du.\nErrepideari \"Tolosako errepide\" ere deitzen zaio eta Gipuzkoako errepidearen jarraipena GI-2130 errepidea da."}
{"id": "101630", "revid": "44278", "url": "https://eu.wikipedia.org/wiki?curid=101630", "title": "NA-1700", "text": "NA-1700 edo Lekunberri-Leitza errepidea, Nafarroako herri errepidea da, NA-1300 errepidearen 15,09 kilometroan hasi eta NA-170 errepideko 3,11 kilometrora arte doa. Errepidea 11,73 kilometro luze da.\nErrepideari \"Uitziko errepide\" ere deitzen zaio."}
{"id": "101631", "revid": "44278", "url": "https://eu.wikipedia.org/wiki?curid=101631", "title": "NA-1720", "text": " edo Agoitz-Auritz errepidea Nafarroa Garaiko errepide bat da. Errepidea errepide nagusia eta foru errepidea lotzen du.\nErrepidea 29,53 kilometrokoa da.\nHistoria.\nLongida eta Erroibar arteko (Artzibarren bidez) bide zaharra ibilgailuen zirkulaziora egokitzearen emaitza da errepidea.\nItoizko urtegiaren eraikuntzarekin, galtzada berri bat sortu zen Agoitz eta Nagore artean, urtegiak urez beteko zuena ordezkatzeko. Gauza bera gertatu zen orgaren zati batekin. Horretarako, hiru tunel eraiki ziren: Agoizko tunela, Nagoreko tunela eta Karrobideko tunela.\nUdalerriak.\nHauek dira errepideak zeharkatzen dituen udalerriak:"}
{"id": "101632", "revid": "44278", "url": "https://eu.wikipedia.org/wiki?curid=101632", "title": "NA-1740", "text": " edo Irurita-Eugi errepidea Nafarroa Garaiko errepide bat da. Errepidea errepide lokala eta foru errepidea lotzen du.\nErrepidea 22,43 kilometrokoa da.\nHistoria.\nBaztan eta Esteribar arteko bide zaharra ibilgailuen zirkulaziora egokitzearen emaitza da errepidea.\nUdalerriak.\nHauek dira errepideak zeharkatzen dituen udalerriak:"}
{"id": "101633", "revid": "119247", "url": "https://eu.wikipedia.org/wiki?curid=101633", "title": "Ganbera orkestra", "text": "Ganbera orkestra hitzak, musika tresna talde ugari hartzen ditu, talde horiek bete beharreko baldintza bakarra, tamaina txikikoa izatea delarik.\nGanbera musikarekin gertatzen den bezala, \"ganbera\" hitz gehigarriak, musika jotzen zen gelari erreferentzia egiten dio (hasieran, XVII. mendeko jauregi eta egoitza handiak).\nOrdutik, \"gela batean sartzen den orkestra txikia\" esan nahi du. Ez dute musika tresna talde finkorik. Ganbera orkestra gehienek, euren musika tresnen artean, orkestra filarmoniko edo sinfonikoetako tresna nagusiak dituzte, biolina, biola, biolontxeloa edo kontrabaxua kasu. Pianoa ere erabiltzen da."}
{"id": "101635", "revid": "1545", "url": "https://eu.wikipedia.org/wiki?curid=101635", "title": "Asterixen semea", "text": "Asterixen semea, () Asterixen komiki saileko abenturetako bat da, bere 27.a eta Uderzok, bere lagun Goscinny hil ondoren marraztu eta idatzi zuen hirugarrena. 1983an argitaratu zen Frantzian.\nIstorioa.\nHaur bat, Asterixen txabolaren aurrean utzia da, Obelixek, bere lagunari, izan zuen ametsean gertatutakoa kontatu bezain pronto. Herrixkak, ume honen barrabaskeriak ondo ezagutuko ditu (batez ere, Obelixek, haurrari, edabe magikoa eman ondoren). Baina herrixkak badu arduratzeko arazo larriago bat: erromatarrek, korrika eta presaka, haurra berreskuratu nahi dute. Asterix eta Obelix arduratzen dira haurraren gurasoak aurkitzen, Julio Zesar eta Kleopatra, alegia, haur hura, istorioaren amaieran, Zesarion dela jakiten baita."}
{"id": "101636", "revid": "512", "url": "https://eu.wikipedia.org/wiki?curid=101636", "title": "75 Euridize", "text": "75 Euridize edo Eurydike, asteroide gerrikoan aurkitutako 75. asteroidearen izena da. 1862ko irailak 22an aurkitu zuen Christian Heinrich Friedrich Petersek New Yorkeko Clinton herritik.\nBere izena, greziar mitologiako Euridize izeneko pertsonaiatik datorkio, non Orfeoren maitea zen."}
{"id": "101637", "revid": "1310", "url": "https://eu.wikipedia.org/wiki?curid=101637", "title": "75 Eurydike", "text": ""}
{"id": "101639", "revid": "336", "url": "https://eu.wikipedia.org/wiki?curid=101639", "title": "Euridize", "text": "Euridize, (grezieraz \u0395\u03c5\u03c1\u03c5\u03b4\u03af\u03ba\u03b7) greziar mitologian, Traziako ninfa auloniade bat zen. Egun batean, Orfeok ezagutu eta elkar maitemindu ziren. Euridize eta Orfeoren arteko ezkontza egunean, Aristeo neska bahitzen saiatzen da, Orfeoren arerioa zen artzain bat. Euridizek ihes egiten du, baina, korrikan doala, oharkabean, sugegorri bat zapaltzen du, eta honek, oinean horzka egiten dio, Euridize hilez.\nOrfeok, desesperaturik, Hadesera jaistea erabakitzen du, bere maitearen bila. Iristerakoan, Karonteri, bere txalupan, Estigia aintziraren beste aldera eramateko eskatzen dio, baina Karontek, ezezkoa ematen dio. Orfeo, bere lira jotzen hasten da, txaluparia liluratuz, nork, azkenean, beste ertzera eramatea onartzen duen. Modu berean konbentzitzen du Hadeseko zaindaria den Zerbero zakurra, ateak ireki diezazkion. Jada Hades jainkoaren aurrean, honi, bere maiteagatik erregutzen dio, eta honek ere, Orfeoren lirak liluraturik, onartu egiten du, baina baldintza batekin: Orfeok ez du Euridizeren aurpegia ikusi behar Infernutik irten arte.\nOrfeok Hades osoa zeharkatzen du bere irteera bidaian, baina, azken atera iristear zegoela, bere egonezina baretu ezinik, bere burua biratzen du, Euridizeren aurpegia ikusteko. Une horretan, Orfeok Euridize betirako galtzen du, eta berriz itzal bihurtua da neska, Orfeo, infernutik kanporatua den bitartean, betirako, bere maiteagandik banandua geratuz.\nOrfeo eta Euridizeren istorioa, zenbait operen argumentua da, Jacopo Perik 1600ean idatzitako Euridize, Claudio Monteverdik 1609an idatzitako Orfeo eta Christophe Willibald Gluckek 1762an idatzitako Orfeo eta Euridize operena horien artean."}
{"id": "101640", "revid": "105290", "url": "https://eu.wikipedia.org/wiki?curid=101640", "title": "Auloniade", "text": "Auloniadeak (greziera klasikozko \u03b1\u03cd\u03bb\u03ce\u03bd aulonetik, \"harana\"), mendi eta haranetako larreetan aurki zitezkeen ninfak ziren, sarritan Pan jainkoarekin batera, artalde eta artzainen jainkoa zena.\nEuridize, norengatik Orfeok Hadesera bidaiatu zuen, auloniade bat zen, Tesaliako Peneo ibaiaren haranean hil zena Apolo eta Zireneren seme zen Aristeogandik ihesean zihoala, honen Euridize berea izateko nahiak, Euridize, oharkabean, sugegorri bat zapaltzea eragin zuena."}
{"id": "101642", "revid": "56334", "url": "https://eu.wikipedia.org/wiki?curid=101642", "title": "Renseneb", "text": "Renseneb (bere izenak \"Nire izena atsegina da\" esan nahi du), Egiptoko XIII. dinastiako faraoi bat izan zen. K.a. 1735 inguruan gobernatu zuen.\nBere izena, Ren(s)eneb (esea ez da ikusten), Turineko Errege Kanonean azaltzen da, VI,16 erregistroan, non lau hilabeteko erregealdia izan zuela aipatzen den. Avariseko beste faraoi batek bota zuen kargutik, Hor I.ak.\nBere garaiko testigutzak.\nIzen bikoitz bat duen beira-ale bat baino ez da kontserbatzen: Renseneb Amenemhat. Ryholtek, semetza harreman bezala interpretatzen du, \"Renseneb, Amenemhaten semea\", beste ikertzaile batzuk, hipotesi honekin bat ez datozen arren."}
{"id": "101643", "revid": "105290", "url": "https://eu.wikipedia.org/wiki?curid=101643", "title": "Subfusil", "text": "Subfusila, baita ere pistola-metrailadore eta metraileta izenez ezaguna, era automatikoan pistola kartutxoak su egiteko gai den su-arma da. Tiramen gutxikoa izaten den arren (100 metro azpitik), distantzia motzean su potentzia handia ematen du. Gehienak 9 milimetroko \"Parabellum\" kartutxoak erabiltzen dituzte eta gehienek 30 bat kartutxoko kargagailuak erabiltzen dituzte.\nFuntzionamendua.\nLehenengo subfusil praktikoak, 1918an diseinaturiko MP18ak, blowback sistema erabiltzen zuen armaren zikloa osatzeko, armatuta zegoenean ixtailua irekita edukitzen zuen, malguki bidezko kargagailua zuen eta ez zuen ez asegururik, ez erdi-automatikoan su egiteko aukerarik. Hau da subfusil bat egiteko erarik sinpleena, zati mugikor gutxien erabiltzen dituen konfigurazioa delako.\nXX.en mendean zehar diseinu ezberdinak probatu dira aurrerakuntza asko eginez. Asegurua eta erdi-automatikoan su egiteko aukera eta kulata tolesgarriak izaten dituzte gaur egun ia guztiek. Zikloa osatzeko gas bizeko errekarga eta armaren atzerapena erabiltzen dutenak subfusilak diseinatu dira, doitasun eta estabilitate hobea emanez armari, nahiz eta oraindik gehienak blowback sistema erabili sinpleagoa delako.\nSubfusil ia guztiek kartutxoak atera daitekeen kargagailu batean gordetzen dituzte, 15 kartutxotik 100 kartutxo bitartekoak daudelarik merkatuan, nahiz eta ohikoena 30 bat kartutxoko kargagailua izatea den.\nSubfusilak kalibre ezberdin askotan egin dira, pistola automatikoentzako existitzen diren ia kartutxo guztientzako, .22 LRtik hasi eta .45 ACPraino, baina gehienak 9x19mm Parabellum, 7,62 Tokarev edo .45 ACP kartutxoetakoren bat erabiltzen dute."}
{"id": "101644", "revid": "6327", "url": "https://eu.wikipedia.org/wiki?curid=101644", "title": "Markatzeko lengoaia", "text": ""}
{"id": "101647", "revid": "119347", "url": "https://eu.wikipedia.org/wiki?curid=101647", "title": "Bidache metal", "text": "Bidache metal metal eta hard rock musika jaialdia da, 2003tik aurrera Killers taldeak Bidaxunen antolatuta.\nJaialdiaren datak urtez urte aldatzen dira. Killers zerrendaburua izanda, Akitaniako talde berri eta beteranoek aritzen dute. Sarrerak ez dira aurrez saltzen eta aretoan 580 ikus-entzule baino ez dira sartzen."}
{"id": "101649", "revid": "23317", "url": "https://eu.wikipedia.org/wiki?curid=101649", "title": "Crucified Barbara", "text": "Crucified Barbara 1998. urtean Stockholmen sortutako emakumezko musika talde suediarra da. Heavy metal, trash metal eta rock'n'roll musika estiloen nahasketa lantzen dute.\nHistoria.\nEsan bezala, Crucified Barbara taldea 1998an sortu zen Stockholmen. Hasiera batean punk-rock musika jotzen hasi ziren, baina berehala heavy metal estilora pasatu ziren. 2003an GMR diskoetxearekin sinatu zuten. 2004ko udaberrian, Kritianopelen, Suedian, Mankan Sedenberg ekoizlearen Pama/Blakk Record estudioetan grabatu zuten. 2005eko abenduaren 8an \"Losing the Game\" singlea argitaratu zuten eta Suediako arrakasten 8. postuan sailkatu ziren zuzenean. Beren lehendabiziko diskoa \"In Distortion We Trust\" urtarrilaren 19an kaleratu zuten Suedian eta gaur egun Erresuma Batuan, Frantzian, Alemanian edo Herbehereetan eskuratu daiteke.\nGainera, Mot\u00f6rheaden omenezko \"St. Valentine's Day Massacre\" diskoan parte hartu zuten \"Killed by Death\" abestiarekin. 2006ko azaroan Mot\u00f6rhead eta Clutch taldeen kontzertuen hasierako taldea izan zen.\nEuskal Herrian, Gernika eta Bilbon aritu da taldea orain arte. 2006ko uztailaren 30ean Gernikan ospatutako Metalway jaialdian izan ziren. 2009an, berriz, bitan jo du Crucified Barbarak Bilbon. Udako Kobetasonik jaiadian lehendabizi (2009ko ekainaren 19a), eta Kafe Antzokian geroago (2009ko azaroaren 24a), azken hau, taldearen bira europarraren baitan."}
{"id": "101650", "revid": "119347", "url": "https://eu.wikipedia.org/wiki?curid=101650", "title": "Killers", "text": "Killers 1985ean Bardozen sorturiko talde heavy tradizionala da, oraindik martxan dabilena; honek Euskal Herrian eta frantses estatuan gehien iraun duen taldeetakoa bihurtzen du.\nHizkuntzak.\nGehienbat frantsesez kantatzen dute. Ingelesezko kantak ere badituzte (frantsesezkoen itzulpenak) eta taldeko liderra den Bruno Dolhegi euskalduna da; abesti bakan batzuk euskaraz ere kantatzen dituzte. \"Killing games\" diskoan (2001) Gorka Kn\u00f6rren \"Azken agurraren negarra\" kantaren bertsioa egin zuten. \"Arrantzale\", \"Ametsetan\" eta \"Madarikatuak\" kantak eta Mikel Laboaren \"Txoria txori\" kantaren bertsioa ere aipa daitezke.\nIbilbidea.\nHego Euskal Herrian ez dira inoiz oso ezagunak izan eta hori dela eta bere ibilbidea Euskal Herritik kanpo garatu dute batez ere. Aldiz, behin baino gehiagotan erakutsi dute Ipar Euskal Herriko herri-mugimenduekiko atxikimendua, azkena 2010eko Euskal Herria Zuzenean jaialdian jotzekoak zirenean.\nHeavyaren munduan ospea lortu dute eta 1999an Wacken Open Air Alemaniako jaialdi handian egon ziren.\nTaldekideak.\nHona hemen egungo taldekideak:\nLehenagoko taldekideak:\nDiskografia.\nDisko batzuen azalak Xavier Lorente-Darracq musikari eta ilustratzaileak eginak dira."}
{"id": "101655", "revid": "119347", "url": "https://eu.wikipedia.org/wiki?curid=101655", "title": "Sant Jaume enparantza", "text": "Sant Jaume enparantza (katalanez \"Pla\u00e7a de Sant Jaume\") Bartzelona hiriko bihotz administratiboa da. Ciutat Vella barrutiko El G\u00f2tic auzoan dago.\nAntzinako \"Cardo\" kalea (gaur egungo Llibreteria eta Call kaleak) eta \"Decumanus\" kalea (gaur egungo Bisbe/Ciutat/Regomir kaleak) gurutzatzen ziren lekuan kokatzen da, hauek Barcino erromatar koloniaren etorbide nagusiak zirelarik. Bidegurutze honetan foruma eta Augustoren Tenplua aurkitzen ziren, azken honetatik lau zutabe iritsi zaizkigu gugana eta mont T\u00e0ber muinoaren gainaldean daude, Parad\u00eds kalean.\nEnparantza honen izena erdi aroan hemen kokatzen zen Sant Jaume elizari zor zaio. Garai batean ostatua kokatzen zen lekuan gaur egun hiriko kontseilua dago. Tenpluaren aurrealdeko ataria zenean hiriko kontseilua biltzartzen zen, gerora erakunde honen egoitza izango ziren etxe multzoa erosi baino lehen, aldameneko Ciutat kalean. 1823an inausi egin zuten honela Ferran kalea ireki eta gaur egun ezagutzen dugun enparantza sortuz. Nabarmendu beharrekoa ere bada hondakin horiek baino lehen enparantza angeluko toki txiki batera mugatzen zela, eliza berak, Batllia Orokorraren etxeek eta Verguerraren Gorteak gainontzeko lekua betetzen baitzuten.\nHistoriako zenbait alditan Konstituzio enparantza ere deitua izan zen (Iraultza Liberalean...), eta udaletxean ezarria dagoen plaka batean izen honek oraindik badirau, baina azkenik iraun zuen izena gaur egungoa izan zen.\nGaur egun enparantza honetan Kataluniako Generalitatearen Jauregia eta Bartzelonako Udalaren egoitza den Hiriko Etxea kokatzen dira."}
{"id": "101656", "revid": "105290", "url": "https://eu.wikipedia.org/wiki?curid=101656", "title": "Ilungara", "text": "Ilungara 1996ean Irun eta Hendaian sorturiko talde heavy tradizionala da, oraindino martxan dabilena.\nTaldekideak.\nHona hemen taldekideak:"}
{"id": "101660", "revid": "105290", "url": "https://eu.wikipedia.org/wiki?curid=101660", "title": "Hypnosis", "text": "Hypnosis 1993an Baionan sorturiko musika taldea da, oraindino martxan dabilena.\nTaldekideak.\nHona hemen taldekideak:"}
{"id": "101661", "revid": "9469517", "url": "https://eu.wikipedia.org/wiki?curid=101661", "title": "Errusiako Inperioa", "text": "Errusiako Inperioa (errusieraz \u0420\u043e\u0441\u0441\u0438\u0439\u0441\u043a\u0430\u044f \u0418\u043c\u043f\u0435\u0440\u0438\u044f (\"Rossiskaia Imperia\"), \u0420\u043e\u0441\u0441\u0456\u0439\u0441\u043a\u0430\u044f \u0418\u043c\u043f\u0435\u0440\u0456\u044f 1918 aurreko idazkeran) Errusiak 1721 eta 1917 bitartean jasotzen duen izena da. Europa, Asia eta Amerikako (Alaska) lurralde zabal bat hartu zuen, eta Errusiar Tsarerriaren oinordeko sistema politikoa izan zen.\nHistoria.\nErrusia Inperial izenak, Petri I.a Errusiakoak hasitako Itsaso Baltikoa eta Ozeano Barearen artean aurkitzen diren lurraldeen konkistatik, azken tsarra izan zen Nikolas II.a Errusiakoaren erregealdiraino eta 1917ko Iraultzaraino hedatzen den errusiar historiaren garai kronologikoa izendatzen du.\nInperioko hiriburua, San Petersburgo izan zen (1914an Petrogrado bezala berrizendatua). XIX. mendearen amaieran, inperioak, 22.900.000 kilometro karratuko hedadura zuen. 1897ko erroldaren arabera, inperioko biztanleria, 125.640.000 biztanlekoa zen, horietatik ia % 75 inguru (93,44 milioi zehazki), Europan bizi zirelarik. 100 etnia ezberdin baino gehiago bizi ziren inperioan (errusiar etnia, biztanleriaren % 44a zen). Egungo Errusiaren lurraldeaz gain, 1917an, Errusiako Inperioak, Baltikoko estatuetako lurraldeak, Bielorrusia, Poloniaren zati bat (Poloniako erresuma), Moldavia (Besarabia), Kaukaso, Finlandia, Asia Erdialde gehiena eta Turkiaren zati bat (Ardahan, Artvin, I\u011fdir eta Kars probintziak). 1732 eta 1867 bitartean, Errusiako Inperioak, Alaska ere hartzen zuen, Beringeko itsasartearen beste aldean, gaur egun, AEBren zati dena.\n1914an, Errusiako Inperioa 81 probintziatan (oblast) eta 20 eskualdetan (gubernia) banatua zegoen. Inperioaren basailu eta protektoratuen artean, Bukharako emirerria, Khivako khanerria, eta, 1914 ondoren, Tuva zeudelarik.\nErrusiako Inperioa, Romanov dinastiatik, enperadore autokratiko bat (tsar) buruzagi bezala zuen monarkia hereditario bat zen. Inperioko erlijio ofiziala, kristautasun ortodoxoa zen, Erregeak kontrolatutakoa Kontzilio Sakratuaren bitartez. Bertako biztanleak, estratu edo klaseetan banatuak zeuden, \"dvorianstvo\" (noblezia), kleroa, merkatariak, kosakoak eta nekazariak kasu. Siberia eta Asia erdialdeko biztanleak, ofizialki, \"inorodtsy\" (atzerritarrak) estratuan erregistratuak izan ziren.\nBere armarria, Errusiako Inperioko armarri handia izan zen, eta, bere ereserkia, Erresuma Batukoan oinarrituta dagoen Jainkoak salba beza tsarra (\u0411\u043e\u0436\u0435, \u0426\u0430\u0440\u044f \u0445\u0440\u0430\u043d\u0438 / \"Bozhe\", \"tzaria khrani\").\nTsarren monarkia 1917ko otsaileko iraultzan kendua izan ondoren, Errusia, errepublika bezala aldarrikatua izan zen behin-behineko gobernupean.\nRomanov dinastiak Europa ekialdean kontrolatutako lurraldea, XVII. menderarte, Moskovia deitzen zen. 1721ean Errusiako Inperioa aldarrikatu aurretik, modu herrikoian, \u00abErrusia\u00bb (XVII. mendean, errusieraz, \u0420\u0443\u0441\u0456\u044f edo \u0420\u043e\u0441\u0456\u044f) deitzen zen, mongoliarrak iritsi aurretik zegoen eslaviar nazioa, Kieveko Rusa (\u0420\u0443\u0441\u044c). Errusiar herriak, \u00abRus\u00bb, beti, eurentzako eta euren nazioarentzako izen bezala hartu duen arren, egungo intelektual ukrainarrak hitzaren zehaztasunari buruz eztabaidan ari dira. Azken ikerketek, \u00abRus\u00bb hitzak \"Ekialdeko bikingoak\" esan nahi duela diote. Biztanleria eslaviarra den arren, lehen agintariak, bikingo jatorrikoak izan ziren, eta eurak izan ziren Estatu bat ezartzen hasi zirenak. Bikingoek, drakkar izena zuten euren itsasontziekin europar kostaldeak erasoz, Frantzia, Alemania eta Errusiako ibaietan gora egin zuten, eta antzinako Errusiako eslaviar herrien lurraldearen zati handi bat konkistatu zuten.\nTsarrak.\nPetri Handia eta Errusiako Inperio Handia.\nPetri, Alexis I.ak, bere bigarren ezkontzan izan zuen semea, politikara baztertzen lehena izan zen. Gorteko zenbait aldek, tronua kontrolatzeko borrokatu zutenez, Alexisen oinordekoa, bere lehen ezkontzan izan zuen semea, Teodoro III.a Errusiakoa izan zen, 1682an, 20 urte zituela hil zen mutil gaixobera bat. Streletski Matxinadaren ondorioz, Petri elkartsar egina izan zen, bere anaiorde Ivan V.a Errusiakoarekin batera, baina Petriren arrebaordea zen Sofiak izan zuen benetako boterea. Sofiak egin zituen erregina lanak, Petrik gerra jokoekin denbora pasatzen eta Moskuko Alemaniar Kuartelean zaldian ibiltzen zen bitartean. Esperientzia hauek, Mendebaldeko praktika militarrenganako interes grintsu batera eraman zuten, bereziki ingeniaritza, artilleria, nabigazioa eta itsasontzi eraikuntzagatik. 1691n, bere gerra jokoetan entrenatu zituen tropak erabiliz, Sofia tronutik nola kendu pentsatu zuen. Ivan V.a 1696an hil zenean, Petri bihurtu zen tsar bakarra.\nGerrak nagusi izan ziren Petri I.aren erregealdi gehienean zehar. Hasieran, tartaroekin eta Otomandar Inperioarekin hegoaldean zituen mugak ziurtatzen saiatu zen. Bere Azoveko itsasoko gotorleku batetarako kanpainek, hasiera batean huts egin zuten, baina, berak propio diseinatutako armada berriarekin itsasoratu ondoren, Petrik, azkenean, hain garrantzitsua zen Azoveko gotorlekua konkistatu ahal izan zuen. Otomandar Inperioaren aurkako gerrarekin jarraitzeko, Petrik, Europara bidaiatu zuen aliatu bila. Bidaia hori egin zuen lehen tsarra izan zen. Petrik, Brandeburgo, Herbehereak (non, teoria baten arabera, bertako bandera ikusita, berearentzako zirriborro bat egiteko inspiratu zuen, eta 1914 arte erabiliko zena), Erresuma Batua eta Germaniako Erromatar Inperio Santua bisitatu zituen Enbaxada Handia deituriko bere bisitan. Petrik asko ikasi zuen, eta ehundaka espezialista tekniko zerrendatu zituen. Enbaxadaren iraupena, laburra izan zen, Sofiak, Petri tronutik kentzen saiatu izan baitzen, baina matxinada, Petrik eta bere jarraitzaileek zanpatu zuten. Zigor bezala, matxinadan parte hartu zituztenen gorpuak erakutsi zituen, hilak edo torturatuak zeudenak, gainontzekoentzako abisu bezala, honen ondorioz, Petri, \u00abArraroa\u00bb deitua izan zelarik.\nPetrik, Otomandar Inperioaren aurkako europar koalizioan huts egin zuen, baina, bere bidaietan zehar, Suediaren aurkako gerra bat hasteko interesa piztu zitzaion, Ipar Europako estatu boteretsu bat baitzen. Itsaso Baltikora irteera izateko aukera bat ikusiz, Petrik Otomandar Inperioarekin bakea sinatu zuen 1700ean, eta, ondoren, suediarrei eraso zien Narvako portuko bere kokapenean, Finlandiako Golkoan. Karlos XII.a Suediakoak, bere tropekin aurre egin zion arren, Petriren armada garaituz. Petrirentzat zorionez, Karlos XII.ak bere garaipen honen ondoren ez zuen Errusiaren aurkako eraso bat jo, eta Poloniaren aurka zuen gerrarekin jarraitu zuen.\nKarlos XII.aren oharkabetze honek, Petriri, armada berri bat osatzea ahalbidetu zion, berearen eta Mendebaldekoaren gotorlekuak bateratuz. Bi buruzagiek, berriz, 1709an elkarren aurka borrokatu zutenean, Petrik Karlos garaitu zuen. Azken honek Otomandar Inperiora ihes egin zuenean, Petri, berriz ere, inperio honen aurkako gerran hasi zen. Tsarrak, Azoveko portua otomandarrei itzultzea onartu zuen 1711n. Iparraldeko Gerra Handiak, funtsean Poltavako gudua izan zena, 1721 arte jarraitu zuen, suediarrek, Nystadeko bakea sinatzea erabaki zutenean. Bake itunak, Errusiak lortutako lurraldeak mantentzea ahalbidetu zuen: Livonia, Estonia eta Ingria. Lurralde hedapen honen bidez, Petrik, Mendebaldeko Europarekin lotura zuzen bat lortu zuen. Ospakizun bezala, Petrik, 1721ean aldarrikatutako Errusiako Inperio Handiko Enperadore (errusieraz \u0438\u043c\u043f\u0435\u0440\u0430\u0442o\u0440 / \"imperator\") eta tsar titulua hartu zuen.\nPetrik, Errusiaren zabalkuntza eta berau Inperio bihurtzea, zenbait ekimen nagusipean lortu zuen. Errusiar itsas armadak sortu zituen, armada, sistema europarraren arabera berrantolatu zuen, arrazionalki antolatu zuen gobernua eta giza baliabideentzako finantzaketa abiarazi zuen. Petriren erregealdian, errekrutatu zen armada, bizi osoan zehar bertan lan egiteko baldintzapean izan zen, erregetzako ofizialak barne, administrazio zibil edo militarreko lanetan parte hartzen zutenak. 1722an, Petrik, Errusia Inperialeko Maila Taula ezarri zuen, tsarraren zerbitzuan zeuden pertsonen estatusa adierazten zuena, plebeioa zein noblea izan. Jenderik arruntena ere, automatikoki agertzen zen taula horretan.\nPetriren gobernu egituraren berrantolaketa, zehaztasun falta handikoa izan zen. Prikaziak (burokratak), talde kolegiatu bategatik ordezkatu zituen, eta gobernu politikak antolatzeko senatu bat sortu zuen. Petriren erreformek tokiko gobernuan ez zuten lorpen handiegirik izan, baina, bere aldaketek, tokiko gobernuari, zergak biltzea eta ordena mantentzea ahalbidetu zioten. Gobernuaren erreformen zati bezala, Eliza, partzialki erantsia izan zen Estatuko egitura administratibora. Petrik, Aitalehendia baliogabetu zuen, eta talde kolektibo bategatik ordezkatu zuen, Sinodo Sakratua, gobernuko funtzionario batek zuzendutakoa.\nPetrik, neurrizko zerga kopuru batekin, estatuko altxorreko irabaziak hirukoiztu egin zituen. Kapitazioa edo zerga azterketa bat egin zuen, biztanle guztiengan, eliz gizon eta nobleen artean izan ezik. Alkohola, gatza eta bizarra ere, zergapetu egin zuen. Bere soldaduei armak eta jantziak emateko, industria metalurgikoak eta ehungintza industriak garatu zituen.\nPetrik, Errusia, teknologia, instituzio eta ideia modernoekin hornitu nahi zuen. Noble guztiei, mendebaldeko heziketa bat eman zien, eskola naturalak deritzenak ezarri zituen idazkera errusiarra eta oinarrizko aritmetika irakasteko, inprimategi bat ezarri eta Zientzien Errusiar Akademia sortu zuen, bera 1725ean hil baino gutxi lehenago inauguratu zena, Errusiako Inperioko kultura institutu handienetako bat bihurtu zena. Errusiarrek, mendebaldeko arropa, artearenganako zaletasuna eta ohiturak har zitzatela ere gomendatu zuen. Emaitza, noblezia eta masen arteko pitzadura kulturalean sakontze bat izan zen. Petriren mendebaldetzearen irudirik hoberena, tradizio zaharrekin egin zuen bere haustea eta arkitekturan erabili zituen mendebaldeko metodoak izan ziren, bere hiriburu berria, Petrogrado, 1703an eraikitzera eraman zutena. Lurralde berrian kokatua, Iparraldeko Gerra Handian lortua, non Danimarka eta Norvegiako Erresuma, Bi Nazioen Errepublika eta Saxoniaren laguntza jaso zuen, Finlandiako Golkoan. Petrogradok, bere mendebaldetzea onartu zuen arren, berau, behartutakoa izan zen, eta, ondorioz, ezin izan zuen Petrik hainbeste miresten zuen bere norbanakotasuna erakutsi.\nJauregiko iraultzen aroa.\nPetrik tronurako oinordekotzaren arauak aldatu zituen bere seme Alexis erbesteratu ondoren, bere aitaren erreformen aurka agertu zena eta erreformen aurkako taldeen irudi bezala aurkeztu zena. Petri I.ak eginiko lege berri batek, tsarrari, bere oinordekoa aukeratzeko ahalmena ematen zion, baina Petrik ez zuen 1725ean hil aurretik egin. Hurrengo hamarkadetan, oinordekotzarako arau ezak, monarkia, konplotak, azpijokoak eta zenbait estatu kolpe jasateko moduan utzi zuen. Hemendik aurrera, tronua lortzeko ezinbesteko faktorea, Petrogradon jauregiko elitezko guardiak babestu zuen.\nPetri I.a hil ondoren, bere alarguna, Katalina I.a Errusiakoa igo zen tronura, baina 1727an hil zen, eta, ondoren, Petriren iloba zen Petri II.a Errusiakoa koroatu zuten tsar bezala. 1730ean, Petri II.a baztangak jota hil zen, eta Ivan V.a Errusiakoaren alaba zen Ana Errusiakoa, Petrirekin elkartsar izan zena, tronura igo zen. Ana tronuan ezarri zuen Inperioko Kontseilu Gorenak, baldintza ugari jarri zizkion. Mugatze hauen aurkako bere borrokan, Anak nobleen alde egin behar izan zuen, oligarkia autokraziari gailenduko zitzaionaren beldur zirenak. Honela, autokraziaren printzipioak, babes handia izan zuen tronuarengatik gatazka nahaspilatsu horretan.\nAna 1740an hil zen, eta bere birbiloba gaztea, Ivan VI.a Errusiakoa izenarekin tsar aldarrikatua izan zen. Zenbait Estatu kolperen ondoren, Petriren bigarren alabagatik ordezkatua izan zen (1741 eta 1762 artean erregeordea). Elisabeten erregealdian, bere berehalako aurreko erregeena baino askoz eraginkorragoa izan zena, errusiar kulturaren \"mendebaldetzea\" gertatu zen. Gertakari kultural garrantzitsuenen artean, Moskuko Estatu Unibertsitatearen fundazioa 1755ean eta Arteen Akademia Inperialarena 1757an eta lehen zientzialari eta eskolagizon errusiarraren agerpena, Mikhail Lomonosovena daude.\nPetriren ondorengoen erregealdian, Errusiak, Europan, paper askoz garrantzitsuago bat izan zuen. 1726tik 1761 arte, Errusia, Austriaren aliatu bat izan zen Otomandar Inperioaren aurka, azken honek, sarri, Frantziaren babesa jasotzen zuelarik. 1735 eta 1739 arteko Errusia-Turkia Gerran, Errusiak, berriz bereganatu zuen Azoveko portua. Errusiak Europarekin izan zuen irismenik handiena, Zazpi urteko gerran izan zen, 1756 eta 1763 artean gertatu zena, hiru kontinentetan, Frantzia, Britainiar Inperioa eta bi alde hauen aliatu ugariren artean. Gerra horretan, Errusiak, Austriaren aliatu izaten jarraitu zuen, baina austriarrak, Frantziaren aliatu bihurtu ziren Prusiaren aurka. 1760an, errusiar indarrak Berlinen sartzear zeuden. Zorionez Errusiarentzat, Elisabet 1762an hil zen, eta haren oinordeko Petri III.a Errusiakoak Errusia Prusiarekin aliatu zuen, Petrik Frederiko II.a Prusiakoari zion mirespenaren ondorioz.\nPetri III.ak, erregealdi labur eta ez oso ospe onekoa izan zuen. Petri I.a Handiaren biloba bazen ere, bere aita, Holstein-Gottorpeko dukea izan zen, eta, ondorioz, Petri III.a, familia luterano batean hazia izan zen, honegatik, errusiarrek atzerritartzat hartzen zutelarik. Honi kasurik egin gabe eta Errusiari buruzko bere kontzeptua ezkutatu gabe, gorroto handiz sartu zituen entsegu militar prusiarrak errusiar militarren artean, Errusiako Eliza Ortodoxoa erasoz eta Errusia, bere eta munduaren historia aldatuko zuen garaipen handi bat gabe utziz, Prusiarekin bat-bateko aliantza bat ezarriz. Bere nahigabea erabiliz eta, bere posizio propioaren beldurrez, Petri III.aren emazteak, Katalinak, bere senarra tronutik kendu zuen estatu kolpe baten bidez, eta bere maitaleak, Alexis Orlovek hil egin zuen, eta, ondorioz, 1762an, Katalina II.a Errusiakoa, Errusiako Enperatriz bihurtu zen.\nOzeanoetako espedizioak.\nPetri I.ak, errusiar flota bere ondorengoei utzi zien, baina, Katalina I.etik hasi eta Petri III.erarte, errusiar enperadore bakar batek ere ez zuen itsasoa Petri I.ak bezala maitatu. Petri I.a 1725ean hil ondorengo hamarkadetan, pentsaezinezkoa iruditzen zitzaien Petriren ondorengoei, gerraontzien erakusketa bat izaterik munduari, Errusiaren boterea eta tamaina erakusteko modua. Eta, gainera, ez zen batere zuhurra flota epaitzea berehalako asmorik mantentzeko. Petriren flota, hogeita hamar karabelaz eta ehundaka ontzi gehigarriz osatua zegoen. Halako armada mantentzearen kostuak, estatuko dirua agortuko zuen. Are sinesgaitzagoa izango litzateke Petriren plana abian jartzea flotaren tamaina handitzeko, itsasoan armada bat sortzeko bere nahia betetzeko.\nIparraldeko Gerra Handiak, hogeita bat urteko iraupena izan zuena, jada Errusiako Inperioko ogasuna eta baliabideak jada agortu zituen. Ondorioz, Petri I.a hil ondoren, gastu murrizte garai bat etorri zen flotari dagokionez, eta, honekin batera, itsasontzi berrien eraikuntzan eta marinel eta ofizialen kopuruaren murrizte bat etorri zen. Petrik sortu zituen itsas akademia eta eskola nautikoak, aldiz, goraka jarraitu zuten. Bere ikasle eta graduatuak mantendu egin ziren Petri eta bere ondorengoen erregealdietan errusiar nabigazioaren tradizioak sendotuz. 1716an hasi eta 1719 arte, errusiarrek, lodi\u00e1 handi batean nabigatu zuten Okhotskekitk Kamtxatkara doan zatian, Vladimir Atlasovek XVII. mendearen amaieran esploratu zuen lurraldean. 1720ean itsas akademian graduatu zirenek, Ivan Jevreinov nabigatzaile geodesikoak eta Fiodor Luzhinek, hamalau Kuriles uharteak esploratu eta trazatu zituzten. Ekarri zuten informazioa, Vitus Bering Kapitain Komodoroaren espedizio ezagunarentzako oinarri bihurtu zen. 1724ko negu izoztuan, Bering, Kamtxatkara iritsi zen lurrez eta belaz, bertan eraikitako ontzietan, \u00abiparralderantz daroan lurraldean zehar... lurralde hau Amerikarekin elkartzen den tokia bilatzeko\u00bb.\nErrusiar nabigatzaileen xede nagusia, Ozeano Artikoan zehar, India eta Txinarako pasabide bat aurkitzea zen. 1728tik 1729 arte, Beringek Ozeano Barearen iparraldetik nabigatu zuen bere San Gabriel izeneko itsasontzian. Poloko haize hotzaren ondorioz sorgortua, San Gabriel itsasontzia eta bertako tripulazioa, gaur egun, itsasgizonaren omenez, Beringeko itsasartea deritzon Asia eta Amerika arteko itsasartetik pasa zen. Honela, ibilbide hau, bigarren aldiz aurkitua izan zen. Aurkikuntzaren azken deskribapenak, ondoren, Ivan Fiodorov eta Mikhail Gvozdev itsasgizonek bildu zituzten, bere esplorazioaren ibilbidea 1732an planeatu zutenak. Beringeko itsasartea bera, eta honen hegoaldean dagoen itsasoa, Bering itsasoa, alegia, Bering kapitainaren omenez izendatuak izan ziren. Beringen espedizioak, Ozeano Barea eta Okhotskeko itsas ibilbidea esploratu zuen, Kuril Kanaleko lehen espedizioaren bidez. Beringek, kontu handiz erregistratu zituen etorkizuneko belaunaldietako kartografoentzako, Kamtxatkako penintsulako hego-ekialde eta hego-mendebaldeko kostaldeak, eta, beharbada, are garrantzitsuagoa dena, behin betiko frogatu zuten Kamtxatkatik hegoaldera eta ekialdera, ez zegoela, biztanleriari gezurra esateko proposatutako lurralde mitikorik, Kristobal Kolonekin eta Indietarako (Amerika) bere bidaiarekin gertatu zen bezala.\nKamtxatkarako bere lehen espedizioan, Beringek ezin izan zuen Txinarako ibilbidea aurkitu. Ondrioz, 1733an, Ana I.a Errusiakoa enperatrizaren gobernuak, aurrekaririk gabeko esplorazio bat antolatzea erabaki zuen Siberiako eta ekialde urruneko ipar kostaldera. Bering, Kamtxatkako San Gabriel espedizioko Aleksei Txirikoven adierazitako belaren kide batekin joan zen. Gainontzeko banaketak, alde batera utzi ziren Japoniarako ibilbidea bilatzeko Kuriles uharteetatik zehar eta Ozeano Artikoaren kostaldea esploratzeko. Espedizioaren zuzendaritza orokorra, Itsas Armadaren Ministerioaren kolegioari eman zitzaion.\nBere espedizioetan beharreko itsasontziak, aurkikuntza txundigarriak egiten hasi ziren. 1736\u20131737an, Esteban Maliginen zuzendaritzapeko espedizioak, Jamal penintsula inguratu eta Obiren estuariora iritsi zen. Garai berean, Dmitri Ovtsyn tenientearen zuzendaritzapeko espedizioa, ekialderago, urrutirago bidalia izan zen, Jeniseiren estuarioa eta Gidanskeko penintsulako kostaldearen atzetik nabigatuz. Vasili Prontxistxev eta Khariton Laptev tenienteek, Taimyr penintsulako eta Lena ibaiaren estuarioko kostaldea esploratu zuten. Espedizio horretako nabigaria zen Semion Txeliuskinek, Asiako kontinentearen iparraldereneko muturra aurkitu eta deskribatu zuen. Azkenik, Piotr Lasinius eta Dmitri Laptev, siberiar ertzetik nabigatu zuten Lenaren estuariotik Kolyma ibaiaren estuariorarte. Bere eskala bikaina eta ausardia dela eta, bidaia hau, iparraldeko espedizio handia deitua izan zen. Gune geografiko eta ur asko, horiek lehenik esploratu zituzten XVIII. mendeko ofizial errusiarrak omentzeko izendatuak izan ziren. Malygin eta Ovtsyneko itsasarteak, Prontxistxev kostaldea, Txeliuskin lurmuturra eta Laptev itsasoa.\n1741eko udaren hasieran, \"San Petri\" eta \"San Paulo\" izeneko bi itsasontzi Petropavloskeko portu lasaitik irten ziren, Pribilof uharteetan, Kamtxatkako lehen espedizioan aurkitu zena, eta, Beringen eta Txirikoven agindupean, itsasontziak, Ipar Amerikara iritsi ziren. Zoritxarrez, Kamtxatkako bigarren espedizioa, Beringen azkena zen. Alaskako kostaldetik itzultzean, bere itsasontziak, San Petri izenekoa, Komandante uharteetako batetik gertu tupust egin zuen. Uharte horretan, nabigari ezaguna, gaixotu eta hil egin zen. Hala ere, Kamtxatkako bigarren espedizioaren emaitza bezala, Amerikako iparmendebaldeko kostaldea, Aleutiar uharteak eta Komandantearenak edo Komandorskiye bezain ondo esploratu zen. Honek, Errusia, Alaskaz jabetzera eraman zuen, ondoren, 1867an, AEBei saldu ziena.\n1738an, Martin Spanberg kapitainaren itsasontziak, Sakhalin uharteko eta Japoniako iparrekialdeko kostaldera iristen lehenak izan ziren, Hokkaidoko uharte handian. Bere espedizioan bildu zuen informazioak, 1745ean egin zen Errusiako Inperioaren ekialdeko zatiaren mapa egiten lagundu zuen.\nErrusiar hedapena Katalina II.aren erregealdian.\nKatalina II.a Errusiakoaren erregealdian lortutako hedapen inperialak, lurralde handi berriak ekarri zizkion inperioari hegoaldean eta mendebaldean, baita barne gobernuaren sendotzea ere. 1768ko Otomandar Inperioaren aurkako Krimeako Gerraren ondoren, Kutxuk-Kainardzhiko hitzarmenaren bidez, 1774an, Errusiak, Itsaso Beltzerako irteera zuzen bat lortu zuen, Krimeako tartaroak, Otomandar Inperioarengandik independente zen estatu bihurtu ziren bitartean. 1783an, Katalina II.ak Krimea erantsi zuen, Otomandar Inperioaren aurkako 1777\u20131778ko Errusia-Turkia Gerraren ondoren, 1777an hasi zen gerra. Yasiko hitzarmenaren bidez, 1792an, Errusiaren lurralde domeinua handitu zen hego-ekialderantz, Dniester ibaira iritsiz. Hitzarmenaren baldintzek, Katalinaren balizko proiektu handiaren xedeak murriztu zituen, Europatik otomandarrak erabat kanporatzean eta, errusiar kontrolpean, Bizantziar Inperioa edo Ekialdeko Erromatar Inperioa berritzean zetzana. Otomandar Inperioa ez zen berriz Errusiarentzat mehatxua izan, alderantziz baizik, Balkanetan errusiar eraginaren gehikuntza onartzera derrigortuak geratu ziren.\nKatalina II.aren erregealdian Errusiaren mendebalderanzko hedapenak, emaitza bezala, Poloniaren banaketa ekarri zuen. Polonia, tokiko potentzia izan zena XVI eta XVII. mendeetan, XVIII. mendean zehar larriki ahultzen hasi zen, bere aristokraziaren barnean etengabeko borrokak eta gorantza zihoan barne desorden bat erakutsiz; Poloniaren ahultzearen seinale argi bat, ondoan zituen herrialde boteretsuetako bakoitza, Errusia, Prusia eta Austria alegia, Poloniako tronuan bere hautagai propioa ezartzen saiatu zenean gertatu zen, Poloniako Oinordekotza Gerra eraginez, Europa osoa hartu zuena. 1772an, Errusia, Austria eta Prusia, poloniar lurraldearen toki ezberdinak eransteko akordio informal batetara iritsi ziren, akordio honen bidez, Errusiak, egungo Bielorrusia eta Livonia hartzen dituzten lurraldeak jaso zituelarik. \"Lehen banaketa\"ren ondoren, Poloniak, erreforma egitarau zabal bat abiarazi zuen erregimen berri bat ezarri zuen, erreforma horien artean, konstituzio demokratiko bat zegoelarik, poloniar aristokraziaren alderdirik atzerakoienak asaldatu zituena, alderdi honek, aldi berean, Errusiari laguntza eskatu ziolarik. Aitzakia bezala, 1789ko Frantziar Iraultzaren ondorengo erradikaltasun liberalaren arriskua erabiliz, Austriak, Errusiak eta Prusiak, 1791ko poloniar konstituzioa abolitua izatea eskatu zuten, eta, 1793an, Poloniaren lurraldea are gehiago murriztu zen bere ondoko herrialdeen inbasio bateratu baten ondoren, bigarren banaketa eragin zuena. Oraingo honetan, Errusiak, Bielorrusiaren gehiengoa eta Dnieper ibaitik mendebaldera dagoen Ukrainaren zatia jaso zuen. 1793ko banaketak, matxinada nazionalista batetara eraman zuen Polonian errusiar eta prusiarren eraginaren aurka, 1795ean, aipaturiko herrialdeetako armadek garaitu zutena, urte horretan bertan, hirugarren banaketa eraginez. Oraindik independente mantentzen zen poloniar lurraldea, bi inbaditzaileen artean banatua izan zen. Ondorioz, Polonia, nazioarteko mapa politikotik desagertu zen.\nPoloniaren lurraldearen zati bat bere inperioan barneratzeak, lur emankor berriz jabetzea esan nahi izan zuen arren, honek, Errusiako Inperioarentzat zailtasun berriak ere sortu zituen. Polonia estatu koltxoi bezala galtzean, Errusiak, ordutik aurrera, Prusia eta Austria bezalako potentzia handiekin muga banatu behar izan zuen, noizbait etsaiak izan zitezkeenak. Gainera, Errusiako Inperioa, lehen baino etniko eta heterogeneoago izatera iritsi zen, etnia kopuru handia bere baitan hartzean, ukrainarrak, bielorrusiarrak eta judutarrak esate baterako. Ukrainarrek eta bielorrusiarrek, horietatik gehienek, mirabe bezala lan egiten zutelarik poloniar domeinupean, euren egoera ez zuten askorik aldatu hasieran errusiar boterepean. Poloniarrek, tradizionalki katolikoak eta antzinako potentzia baten oinordekoak zirenak, euren independentzia ekonomiko eta kulturala galtzeari erresistitu egiten ziren, kontrolatzeko zaila zen herri bat zelarik, eta, XIX. mendean zehar, errusiarren aurka, huts egin zuten zenbait matxinada eginez. Errusiak, euren eskubideak kendu zizkien inperioko judutarrei 1742an, eta, ordutik aurrera, atzerriko herritzat hartu zituen. 1792ko urtarrilak 3ko dekretu batek, formalki hasi zuen ezartze latesiaren erregimena, honen bidez, judutarrek, soilik inperioaren zatirik mendebaldekoenean bizitzen geratzeko baimena zutelarik, eta errusiar hirigune handietara hurbildu gabe. Honek, Inperioaren azken garaietan, indarkeria bidezko diskriminazioan endekatu zen antisemitismo garai bat abiarazi zuen. XVIII. mendearen amaieran, Errusiak, Dnieper ibaitik ekialdera zegoen Ukrainaren, lurralde baltikoen eta kosakoek populatutako zenbait guneren autonomia ere ezabatu zuen. Modu uniformean administraturiko inperio batean jarritako bere grinarekin (jatorriz alemaniarra zen arren) Katalinak, errusiartze politika baten oinarriak jarri zituen, bere erregealdiaren azken urteetan jada bultzatu zena, eta bere ondorengoek biziago exekutatuko zutena.\nHistorialariek, Katalinaren zintzotasuna eztabaidatu dute Ilustrazioaren monarka aipagarri bezala, baina gutxi izan dira, berak, \"gobernu zuzendua\"ren aktibismoan benetan sinetsi zuela zalantza egin dutenak, Inperioaren baliabideak muturreraino garatuz eta bere administrazioa eraginkorrago eginez. Hasieran, Katalina, gobernuaren prozedurak arrazionaltzen saiatu zen legeetan aldaketak eginez. 1767an, Katalinek, \"Batzorde Legegilea\" sortu zuen, nobleek, lurjabe handiek eta beste aristokrata batzuk osatua, Errusiako legeak kodetzeko. Batzordeak, lege kode berri bat egin ez zuen arren, Katalinen Batzorderako Instrukzioak, errusiarren batzuk, mendebaldeko pentsamendu politiko eta legalera barneratu zituen.\n1768 eta 1774 bitartean, Otomandar Inperioaren aurkako gerran, Errusiak, gizarte asaldapen handi bat jasan zuen Pugatxoven matxinadaren ondorioz. 1773an, Don ibaiaren inguruko kosako batek, Jemelian Pugatxov izenekoa, tronutik kendutako Petri III.a Errusiakoa erregea zela aldarrikatu zuen, Katalina enperatrizaren autoritatea arbuiatuz. Beste elkarte eta talde kosako batzuk, estatu zentralizatu errusiarraren talka sentitzen zuten zenbait etnia turkomandarrez gain eta Ural Mendietako langile industrial eta mirabetzatik ihes egiteko esperantza zuten nekazariekin batera, irismen masiboko matxinada batera elkartu ziren. Inperioaren erregimenaren ardura nagusia, garai horretan, Turkiaren aurkako gerra zen, eta horrek, Pugatxoven matxinoei, Volga ibaiaren arroan lurralde handi baten kontrola hartzea ahalbidetu zien, baina armada erregularrak, zorrozki garaitu zuen matxinada 1774an.\nPugatxoven matxinadak, Katalinaren, Errusiako probintzia administrazioa berrantolatzeko erabakia bultzatu zuen. 1775ean, Errusia, probintzia eta barrutietan banatu zuen, biztanleriaren estatistiken arabera. Probintzia bakoitzari, hedatutako administrazio bat eman zitzaion, polizia destakamenduak eta justizia aparatu bat. Nobleek, gobernu zentralarentzako ezarritako denbora gainditu gabe zerbitzatu behar izan zuten, legeak hala baitzioen Petri I.a Errusiakoa Handiaren garaitik, eta horietako askok, paper esanguratsuak jaso zituzten probintzia gobernuak administratzen, ondorioz, autoritate inperialak, postu horiek, konfiantzazko aristokratei ematen zizkielarik, tsarrari men egiten ziotenak eta botere zentrala Inperioko zoko bakoitzera iristea ziurtatzen zutenak.\nKatalinak, gizartea, ondo definitu eta estratifikatutako talde sozialetan ere antolatu zuen. 1785ean, \"herriko noble eta jaunentzako gutunak\" argitaratu zituen. \"Nobleziarentzako gutuna\"k, nobleen askapena berretsi zuen derrigorrezko zerbitzuarekiko, eta eskubideak eman zizkion klase pribilegiatu eta errusiar autokraziaren zerbitzari bezala. \"Hirientzako gutuna\", konplexuagoa zela frogatu zen, eta, azken batean, nobleentzako argitaratua baino akoz desegokiagoa. Ez zen argitaratu antzeko gutunik nekazarientzako, ezta mirabetzaren baldintzak hobetzeko ere.\nErrusiaren \u00abMendebaldetzea\u00bbk, jarraitu egin zuen Katalinaren erregealdian. Liburu eta egunkari kopuruaren handitze batek, eztabaida intelektualak eta Errusiar ilustrazioko kritika sozial propioa ere ekarri zituen. 1790ean, Aleksandr Nikolaievitx Radistxevek, bere \"San Petersburgotik Moskurako bidaia\" izeneko liburua argitaratu zuen, mirabetza sistemaren eta autokraziaren aurkako eraso gogorra. Katalina, jada Frantziar Iraultzagatik izutua, Radistxev atxilotarazi eta Siberiara bidali zuen. Radistxevek, beranduago, errusiar erradikalismoaren aita errekonozimendua jaso zuen.\nKatalinak, Petri Handiaren politiketako asko garatzen amaitu zuen, eta XIX. mendeko hedapen inperialerako oinarriak finkatu zituen. Pavlovsk jauregia eraikiarazi zuen bere seme Paulorentzat, Errusiako Ondare Kulturaletako bat dena. Errusia, bere inguruko europar herrialdeekin, arlo militar, politiko eta diplomatikoan lehiatzeko gai zen herrialde bihurtu zen. Errusiako elitea, arlo kulturalean, kultuenetako bat bihurtzen amaitu zen, garaiko Erdialdeko eta Mendebaldeko Europako herrialdeetan gertatzen zen lez. Hala ere, gizartearen eta gobernu sistemaren antolakuntza, instituzio zentral handiak Katalinaren administrazio probintzialpean, xehe-mehe finkatutako estratu sozialetan banatutako gizarte bera izaten jarraitzen zuen, non, mugikortasun soziala zaila zen, Petri I.aren garaitik aurreikusi zen bezala, zentzu horretan, 1861eko mirabeen emantzipazioa arte aldaketarik gertatu ez zelarik, eta, kasuren batzuetan, monarkia 1917an erori zen arte. Katalinak, bultzada bat eman zuen Inperioa hegoalderantz heda zedin, Odesa, Itsaso Beltzeko merkataritza portu errusiar nagusi bezala ezartzea barne, XIX. mendeko ale merkataritzarako oinarri bezala balio zezan.\nGuzti hau eginda ere, Petri I.ak eta Katalina II.ak eraiki zuten inperioak, funtsezko arazoei aurre egiten jarraitzen zuen. \"Europartutako\" elite txiki batek, ohiko errusiarren masak nahastua, Errusiaren historiaren, kulturaren eta nortasunaren esentziari berari buruzko galderak egin zituen. Errusiak, bere nagusitasun militarra, hertsaduraganako konfiantzagatik eta gorte inperialak zuzendutako ekonomiaganako konfiantzagatik lortu zuen, azken hau, oso primitiboa zena, eta, nagusiki, mirabetza sisteman oinarritua aktibitate ekonomiko primarioentzako, nekazaritza, meatzaritza eta abeltzaintza kasu. Errusiaren garapen ekonomikoa, ez zen XVIII. mendeko beharrak asetzeko adinakoa, oraindik, berriki gertatutako Iraultza Industrialak mendebaldeko herrialdeetan sortzen zuen eraldaketa mailatik oso urrun zegoen. Katalinaren errusiar gizartea estamentu korporatibo zurrunetan antolatzeko saiakerak, Frantziar Iraultzaren erronka berriari aurre egin zion, hiritartasun indibidual bat bultzatzen zuena. Lurralde azalerak, eta Errusiak, errusiarra ez zen geroz eta jende gehiago hartzeak, beranduagoko nazionalitateen arazorako etapa finkatu zuten. Azkenik, mirabetzaren eta autokrazia lehen aldiz zalantzan jartzeak argumentu moraletan, Estatua eta XIX. mendean nagusi izan zen intelektualtasunaren arteko gatazka iragarri zuen.\nXIX. mendearen hasiera aldera, Errusiaren biztanleriak, baliabideek, nazioarteko diplomaziak eta indar militarrek, munduko herrialderik boteretsuenetako bat bihurtu zuten. Bere botereak, Europako kontuetan ekintza geroz eta aktiboagoa betetzea ahalbidetu zion. Paper honek, Inperioa, urte batzuk beranduago, Napoleonen aurkako gerra batzuetan parte hartzera eraman zuten, Errusiarentzat eta Europa osoarentzat ondorio oso handiak zituztenak. XVIII. mendean Ilustrazioa gartsuki onartu ondoren, Errusiako elitea, 1789tik erdialdeko eta mendebaldeko Europako liberalizazio joeren opositore aktibo bihurtu zen.\nBere lurraldearen barnean, Errusiaren biztanleria modu dibertsoagoan hazi zen konkista bakoitzaren ondoren. Biztanleriaren barnean, luterotar finlandiarrak, Baltikoko alemaniarrak, estoniarrak eta lituaniarren batzuk zeuden. Katoliko lituaniarrak, poloniarrak eta zenbait letoniar, ortodoxo bielorrusiar eta ukrainarrak, musulmanak Inperioaren hegoaldeko eta ekialdeko mugan, greziar ortodoxoak eta georgiarrak eta Armeniako Eliza Apostolikoko kideak ere bazeuden.\nMendebaldeko eragina bezala, autokraziaganako oposizioa hazten joan zen. Horren aurrean, erregimenak, polizia sekretu bat sortuz erreakzionatu zuen, baita Inperioaren barnean mugimendu edo aldaketa nazionalistaren baten alde egiten zuten pertsonen aktibitateak murrizteko zentsura ezarriz ere. Erregimenak, mirabeetan oinarritutako bere ekonomian konfiantza izaten jarraitzen zuen, klase altu, gobernu eta indar militarrentzako balio izateko tresna bezala.\nGerra eta bakea Errusian, 1796\u20131825.\nKatalina II.a 1796an hil zen, eta bere seme Paulo I.a Errusiakoa, Inperioa 1796 eta 1801 artean gobernatu zuena, izan zen bere oinordekoa. Katalinak bere seme Petri tsar bezala izendatzea jakin zuenean, Paulok min handia hartu zuen, eta, ondorioz, premutasun bat ezarri zuen gizonezkoen leinuan oinordekotzarako. Pauloren erregealdi laburrean egindako erreformetako bat izan zen. Berak, Errusiar-Amerikar Konpainia ere mantendu zuen, Errusia, halako batean, gaur egun Ameriketako Estatu Batuetakoa den Alaskaz jabetzera eraman zuena. Paulo, eskuzabala, baina oso aldabera zen, eta mirabeekiko zuen eskuzabaltasunak, etsai asko izatea eragin zion.\nEuropako super potentzia bezala, Errusiak ezin zuen Frantzia Iraultzar eta Napoleondarrarekin zerikusia zuten gerretatik ihes egin. Paulo, Frantziaren aurkako opositore sendo bihurtu zen, eta Errusiak, Erresuma Batuak eta Austriar Inperioak, hirurak Bigarren Koalizioan elkartuta, Frantziaren aurkako gerra bat hasi zuten. 1798\u20131799an, herrialdeko jeneralik ospetsuenetako bat zen Aleksandr Suvorovek gidatutako tropek, kanpaina bikainak egin zituzten Zisalpetar Errepublikan eta Suitzan. Paulok Maltako Ordenari emandako laguntzak eta Maltako zalduen tradizio errusiarrak, klase baxuenentzako bere politika liberalekin eta Ogasunaren ustelkeriaren aurkikuntzarekin batera, Paulo, bere patua idatzi zuen erreforma bat egitera eraman zuen, erreforma honen ondoren, hila izan baitzen 1801ean.\nTsar berria, Alexandro I.a Errusiakoa (1801 eta 1825 bitartean errege izan zena), tronura, bere aitaren erailketaren ondorioz iritsi zen, eta non Alexandrok berak parte hartu zuenaren zurrumurrua zegoen. Ilustrazioan eta artean Katalina II.ak tronurako prestatua, Alexandrok ere oso gogoko zituen erromantizismo eta mistizismo erlijiosoa, batez ere bere erregealdiaren azken zatian. Alexandro, alferrik, Petri I.a Handiak, guztia antolatuko zuen ministrorik ez zuen arren, ministerioekin ezarri zituen unibertsitateen ordezkatzeak eragin zituzten gobernu zentralaren aldaketekin arduratuta geratu zen. Mikhail Speranski estatu gizon bikainak, tsarraren aholkularirik garrantzitsuena eta bere garaiari aurreratutako gizon bat zena, gobernuaren erreforma konstituzional zabal bat proposatu zuen, baina Alexandrok 1812an kaleratu zuen, eta erreforma horri buruzko interes guztia galdu zuen.\nAlexandroren ardura nagusia ez zen bere herrialde barneko politika, baizik eta atzerriko kontuak, eta, bereziki, Napoleon. Frantziar enperadoreak sortzea lortu zuen armada handiari esker, Napoleonen anbizio hedatzaileak eta hazkuntzaren beldur zela, Alexandrok, Britainia Handiarekin eta Austriarekin Napoleonen aurkako koalizio bat sinatu zuen. Napoleonek, errusiarrak eta austriarrak garaitu zituen Austerlitzeko guduan 1805ean, eta errusiarrak garaitu zituen Friedlandeko guduan 1807an. Alexandro, bakea eskatzera behartua izan zen, eta, 1807an sinatu zen Tilsiteko hitzarmenaren bidez, Napoleonen aliatu egin zen. Errusiak ez zuen ordurarte zuen lurralde askorik galdu hitzarmen honengatik, eta Alexandrok, Napoleonekin zuen aliantza baliatu zuen hedapen gehigarriarentzat. Finlandiako Gerraren bidez, Finlandiako Dukerri Handia irabazi zion Suediari 1809an, eta Besarabia Otomandar Inperioari 1806\u20131812 bitarteko Errusia-Turkia Gerran.\nErrusiar-frantziar iraultza, pixkanaka, iragazi egin zen. Napoleonek, Errusiak, funtsezko itsasarte estrategikoak ziren Bosforo eta Dardaneloetan Errusiak zituen asmoen berri izan zuen. Aldi berean, Alexandrok, Varsoviako Dukerri Handiak poloniar estatua nola birsortzen zuen ikusi zuen, Lehen Frantziar Inperioak kontrolatuta egon zitekeela susmatuz. Bi inperioek, Erresuma Batuaren aurka Blokeo Kontinentala egiteko betebeharra, etete garrantzitsu bat zen errusiar merkataritzarentzat, eta, ondorioz, 1810ean, Alexandrok, betebehar horri uko egin zion.\n1812ko ekainean, Napoleonek, Errusia 600.000 tropekin inbaditu zuen, errusiar armada erregularra baino bi aldiz handiagoa zena. Napoleonek, garaipen handi bat lortzea espero zue errusiarren aurka, eta Alexandro, bakea eskatzera behartu. Napoleonek, atzerantz bultzatu zuen errusiar armada, baina frantziar jeneralak denbora gehiegi eman zuen. Errusiar erresistentzia, gogorra izan zen, hauek, Gerra Abertzalea aldarrikatu zutelarik, honek, errusiar neguarekin eta lurreko politika kaxkarrarekin konbinatuz, Napoleoni, emaitza bezala, berebiziko porrot bat eman ziolarik: Bere armadako 600.000 soldaduetatik, 30.000 baino gutxiago itzuli ziren Frantziara. Frantziarren erretretaren ondoren, errusiarrek, erdialdeko eta mendebaldeko Europatik jazarri zituzten Parisera bertara heldu arte.\nAliatuek Napoleon garaitu ondoren, Alexandro, Europaren salbatzaile bezala ezagutzen zen, eta paper nagusi bat izan zuen honek 1815eko Vienako Batzarrean Europaren mapa berdisenaitzerako orduan. Urte berean, mistizismo erlijiosoaren eraginpean, Alexandrok, Aliantza Santuaren sorrera abiarazten du, printzipio kristauen arabera, ekintzan parte duten nazioen, Europa gehiena barne, arauak agintzen dituen akordio ahul bat. Pragmatikoagoa, 1814an, Errusiak, Britainia Handiak, Austriak eta Prusiak, Aliantza Laukoitza sortu zuten. Aliatuek, nazioarteko sistema bat sortu zuten status quo lurraldetarra mantentzeko eta Frantzia hedatzaile baten birsortzea eragozteko. Aliantza laukoitzak, zenbait nazioarteko konferentziak berretsia, Europan Errusiaren eragina ziurtatu zuen.\nAldi berean, Errusiak bere hedatzea jarraitu zuen. Poloniako Kongresua sortu zuen, herrialde honi, Alexandrok, konstituzio bat eman ziolarik. Honela, Alexandro, Poloniako errege konstituzionala izan zen, Errusiaren gainontzeko lurraldean tsar autokratikoa zen bitartean. Bera zen, baita ere, Finlandiako errege mugatua, 1809an erantsia izan zena eta estatu autonomo kategoria eman zitzaiona. Errusiak, 1813an lurraldea irabazi zuen Kaukaso aldean, Bakun, Persiaren kaltetan. XIX. mendearen lehen urte horietan, inperioa, Alaskan ere sendo errotuta zegoen.\nHistorialariek, orokorrean, Alexandro I.a gaztearen erregealdian mugimendu iraultzaile bat gertatu zela adostu dute. Napoleon Europa mendebaldera jazarri zuten ofizialak, Errusiara, ideia iraultzaileekin itzuli ziren, horien artean, giza eskubideak, ordezkaritzazko gobernua eta demokrazia osoa.\nAita erako errusiar estatu autokratiko batek XVIII. mendean bultzatu zuen mendebaldetze intelektuala, orain, oposizioan, ordezkaritza gobernu baten garapenerako eskaerak, mirabetza ezabatzeko deiak, eta, kasuren batzuetan, gobernuaren kargutik kentze iraultzaile baten ideiak barneratu zituen. Ofizialak, zentzugabeak ziren, bereziki, Alexandrok Poloniari konstituzio bat eman ziola ikustean, Errusiak, oraindik halakorik ez zuen bitartean. Zenbait legez kanpoko erakunde, matxinada baterako prestatzen ari ziren, Alexandro, ustekabean, 1825ean hil zenean. Bere heriotzaren ondoren, nahasmena zegoen bere oinordekotzari buruz, oinordekotza lerroan hurrengoa zenak, bere anaia Konstantino Paulovitxek, bere tronurako eskubidea baztertu bait zuen. 3.000 soldadu ingururen buru ziren ofizial batzuk, tsar berriari, Alexandroren anaiari leialtasuna zin egiteari uko egin zioten. Nikolas I.a Errusiakoak, horren ordez, errusiar konstituzio baten ideiaganako leialtasuna aldarrikatu zuen. Gertaera hauek 1825eko abenduan gertatu zirenez, errebeldeei dezenbrista deitu zitzaien. Nikolasek, erraz gainditu zuen matxinada, eta bizirik zirauten dezenbristak, atxilotuak izan ziren. Horietako asko, Siberiara erbesteratuak izan ziren.\nErrusia, Nikolas I.aren erregealdian.\nNikolas I.a Paulovitx (errusieraz \u041d\u0438\u043a\u043e\u043b\u0430\u0439 I \u041f\u0430\u0432\u043b\u043e\u0432\u0438\u0447, 1796ko uztailak 6-1855eko martxoak 2), Errusiako tsarra izan zen 1825etik 1855ean hil zen arte.\nNikolasek, ez zuen sekula bere anaiaren handitasun izpiritual eta intelektuala izan. Berak bere papera baino ez zuen egin, bere jendea beharrezko edozein modutan gobernatzen zuen aita erako autokrata bat baitzen. Matxinada Dezenbristak eragin zuen trauma jasanez, Nikolasek, errusiar gizartea erreprimitzeko erabakia hartua zegoen. Polizia sekretuak, ustezko hirugarren sekzioak, informatzaile eta espioi sare erraldoi bat sortu zuen. Gobernuak, zentsura aplikatu zuen, eta besteak, gehiegi kontrolatu zuen heziketa, argitaratzea eta bizitza publikoko manifestazio guztiak. 1833an, Hezkuntza Ministroa zen Sergei Uvarovek, Autokrazia, Ortodoxia eta izaera nazional programa bat pentsatu zuen, erregimenaren printzipio gidari bezala. Jendeak, leialtasuna erakutsi behar zion tsarraren autoritate mugagabeari, Errusiako Eliza Ortodoxoaren tradizioei, eta, nahiko modu ahulean, errusiar nazioari. Printzipio hauek, ez zuten, ez, biztanleriaren babesa lortu, baizik eta, aldiz, errepresio orokorrera eta ez errusiarren nazionalitateak eta erlijioak xehe-xehe ezabatzera eraman zuela. Adibidez, Gobernuak, Georgiako Eliza Ortodoxoa errusiarraren arau sinodikoa onartzera behartu zuen.\nEnfasi ofizialak errusiar nazionalismoan, Errusiak munduan zuen tokiari, errusiar historiaren esanahiari eta Errusiaren etorkizunari buruzko eztabaida bat sortzen lagundu zuen. Talde batek, mendebaldetzaileek osatuta zegoena, Errusiak, beranduagokoa eta primitiboagoa izaten jarraitzen zuela uste zuen, eta aurrera, soilik gehiago europartuz egingo zuela. Beste talde batek, eslabofiloek, grin handiz mesedetu zituen eslabiarrak eta taldearen kultura eta ohiturak, eta ez zituzten batere gogoko Mendebaldeko kultura eta ohiturak. Eslabofiloek, filosofia eslabiarra, Errusiako osotasunaren iturri bezala ikusi zuten, eta nazkaz ikusten zuen mendebaldeko arrazionalismo eta materialismoa. Horietakoren batzuk, obstxina errusiarrek edo mirrak, mendebaldeko kapitalismoarekiko alternatiba erakargarri bat eskaini zutela eta Errusia, salbatzaile sozial eta moral potentzial bat bihurtuko zutela uste izan zuten. Eslabofilismoa, beraz, mesianismo errusiar modu bat bezala definitu ahal izango litzateke.\nGarai honetako errepresioak gora-behera, Errusiak, literatura eta arteen loratze bat izan zuen. Aleksandr Puxkin, Nikolai Gogol, Ivan Turgenev eta beste askoren lanen bitartez, errusiar literaturak garrantzi handiagoa eta nazioarteko errekonozimendua hartu zuen. Ballet klasikoa, Errusian errotu zen Frantziatik ekarria izan ondoren, eta musika klasikoa sendo ezarri zen Mikhail Glinkaren (1804\u20131857) musika lanekin.\nKrimeako Gerra.\nBelenen, Frantziak babesturiko katoliko erromatarren eta Errusiak babesturiko ortodoxoen arteko gatazka bat jarraituz, Errusiako Inperioa eta Otomandar Inperioaren arteko harremanak lurrean zeuden gerra deklaratu zen arte.\nBaina, Lur Santuan elizatan gertaturiko monjeen arteko lehia hau, aitzakia baino ez zen: Negozioa, turkiarrek egokitu zuten klero ortodoxoaren alde, baina Errusiak, sultanari, inperioko kristau ortodoxo guztien mesedetarako bermea eskatzen zion; baina benetako arrazoiak, Errusiaren anbizioak ziren, Konstantinopla eta Marmara itsasoa eransteko irrikitan, horrela Mediterraneo itsasoan kostaldea izateko. Turkiarren ezezkoa jarraituz, tsarrak, Moldavia eta Valaquia inbaditzen ditu, 1853an okupatu zirenak. Turkiak, gerra deklaratzen dio Errusiari 1853ko urriak 4an. Otomandar Inperioari, frantziarrak, britainiarrak, eta sardiniarrak batzen zaizkio. Turkiar flota, errusiarrak suntsitu zuen Sinopeko portuan, 1853ko azaroak 30ean.\n1854ko apirilak 10ean, frantziar-britainiar flotak, 12 orduz bonbakatu zuen Odesa, Errusia hegoaldeko merkataritza porturik garrantzitsuena zena, prentsa europarraren erreakzio negatiboa eraginez, hiriko biztanleetako asko eta asko, Mendebaldeko Europako inmigratzaileak baitziren. Egoera argitzeko, aliatuek, Krimean lehorreratzea eta Errusiak Itsaso Beltzean zuen itsas baserik garrantzitsuena zen Sebastopol erasotzea erabaki zuten.\n1854ko irailak 14an lehorreratu ondoren, aliatuek, Errusiar armada garaitu zuten Almako guduan urte horretako irailak 20an, eta, ondoren, Sebastopoleko setioa hasi zuten.\nGuduetan zehar, Balaklavako guduan urriak 25ean eta Inkermaneko guduan, azaroak 5ean borrokatu zuten.\nHiriko giltza zen Malakhov dorrea, 1855eko irailak 8an, frantziarren eskuetan erortzen da, Patrice de Mac-Mahon mariskalak kontrolatua, nabarmenki ospetsua garaipen honegatik, bertan \u00abni han nago!\u00bb, \u00abni han mantentzen naiz!\u00bb, hiria udazkenean suntsituz. Alexandro II.ak hala onartuta, bake negoziazioak hasi ziren. 1856ko Parisko hitzarmenak, gatazka honi amaiera eman zion.\nGarapen ekonomikoa.\nXIX. mende berantiarra eta XX. mendea, Inperioarentzako krisi garaia izan zen. Teknologia eta industria, ez ziren soilik azkarrago garatu mendebaldea, baizik eta baita botere lehiakor dinamiko eta berriak ere munduan: Otto von Bismarckek Alemania bateratu zuen 1860ko hamarkadan, AEBetako gerra zibilaren ondorenak, potentzia bezala haztea eragin zuen, eta Japonia, Meiji Berrezarpenetik agertu zen. Errusia, Asia erdialdean modu erraldoian handitzen zihoan arren, Otomandar Inperioa, Persia, Raj Britainiarra eta Txinatar Inperioa inguratuz, ezin zuen behar haina kapital sortu aurrerapen teknologiko azkarra eusteko edo, herrialde aurreratuekin, merkataritza oinarri bat komertziatzeko.\nXIX. mendearen bigarren erdian, errusiar ekonomia, munduko gainontzeko potentzietan baino motelago garatu zen. Errusiako biztanleria, mendebaldeko herrialde garatuetakoena baino nabarmenki handiagoa zen, baina gehiengo handiena, toki landatarretan bizi zen, teknologia gutxi eta nekazaritza primitiboarekin. Industriak orokorrean, mendebaldean baino partehartze handiagoa izan zuen, baina sektore zehatzetan, ekimen primitibo bat bezala garatzen zen, hauetako apurren bat, atzerrikoa. 1850 eta 1900 bitartean, errusiar biztanleria bikoiztu egin zen, baina zorrozki landatar mantendu zen XX. menderarte. Errusiako biztanleriak, 1850 eta 1910 bitartean, garatzen ari ziren botere eta nazio handi guztien arteko jaiotza tasarik handiena izan zuen, AEBena izan ezik.\nNekazaritzak, gutxien garatutako teknologiarekin, mirabe eta nekazarien antzinako familien eskuetan jarraitu zuen, elkarrekin, landatar biztanleriaren %80a osatzen zutenak. Lurrek, horietakoren batzuk berrogeitamar kilometro karratu baino gehiagokoak, lur emankorren %20a osatzen zuten, baina lur horietako gutxi lantzen ziren modu eraginkorrean eta eskala handian. Eskala txikiko etxaldeek eta landatar biztanleriak, iraute nekazaritzarako erabilitako lurra handitu zuen, eta geroz eta gehiago ziren nekazari pobretuek, lur gehiago eskatzen zituzten. Turkestanen, nekazariek, Aral itsasoa elikatzen zuten Amu Daria eta Sir Daria ibaiak desbideratzea eskatzen zuten, legeak ezikusiarena egin zuen eta Alexandro III.a Errusiakoak, errusiar lurraldean baliabideak babesteko lege bat aldarrikatu zuen. Honek, aipaturiko ibaiak desbideratzeko itxaropenak zapuztu zituen, 1960ko hamarkadan itzuli zena, jada Sobietar Batasunaren garaian. Sobietar garai honetan, Amu Daria eta Sir Daria ibaien ura desbideratzen hasi zen Kazakhstan eta Uzbekistango landatzeak ureztatzeko.\nHazkuntza industriala, ia hutsa zen, baina estugarria, eta, modu absolutuan, ez zen extensiboa. Errusiako eskualde industrialduen artean, Mosku, Europar Errusiaren erdialdeko eskualdeak, Ingermanland, Itsaso Baltikoa, Riga, Polonia, Don ibaia eta Dnieper ibaian zentratua, eta Ural mendiak zeuden. 1890ean, Errusiak, ia 32.000 kilometro trenbide zituen, eta 1,4 milioi lantegiko langile, horietatik gehienek, ehungintza industrian lan egiten zutelarik. 1860 eta 1890 bitartean, urteroko ikaitz ekoizpena, % 1200 bat igo zen, 6,6 milioi tonatara, eta burdin eta altzairu ekoizpena, urteko 2 milioi tona baino gehiagora bikoiztu zen. Estatu plana bikoiztu egin zen, baina, zorra eta gastuak, laukoiztu egin ziren, gastu ofizialen % 28a zirelarik 1891n. Esportazioa, ez zen batere egokia Inperioak behar zuenarentzat. Estatuak, 1880an salneurri industrial izugarriak sartu zituen arte, honek ezin izan zuen merkataritza finantzatu, zorrak kitatzeko nahikoa ez baitzen.\nErreformak eta hauen mugak.\nAlexandro II.a Errusiakoa tsarra, Nikolas I.aren oinordeko bihurtu zena 1855ean, aldaketa bat egitea beste konponbiderik ikusi ez zuen kontserbadore bat zen. Alexandrok, erreforma nabarmenak abiarazi zituen heziketan, gobernuan, epailetzan eta armadan. 1861ean, ia 20 milioi miraberen burujabetzea aldarrikatu zuen. Tokiko batzordeek, lurren jabeak zirenak, burujabetze edo emantzipazio hori, mirabeei, askatasun mugatu bat emanez egin zuten. Antzinako mirabetza, herrixketan mantendu zen, baina gobernuaren ordainketak behar izan zituzten ia berrogeitamar urtez. Gobernuak, lurjabeak, finantzak igorriz konpentsatu zituen.\n1,1 kilometro karratu baino gehiagoko azalera zuten lurraldeak zituzten 50.000 lurjabe baino gehiago konpentsatu zituen Inperioak, miraberik gabe jarraituko zuen, eta hauek, buruzagi politiko eta administratiboak ematen jarraituko zuten landetan. Gobernuak, nekazariek, eurentzako eta esportaziorako haina jaki ekoiztea espero zuen, hala, gastuak, inportazioak eta kanpo zor handia finantzatzen laguntzeko. Gobernuaren nahietako bakar bat ere ez zen errealista. Emantzipazioak, lurjabeak zein nekazariak ez zituen batere gustura utzi. Nekazari berriak, laster atzeratu ziren, gobernuari egin beharreko ordainketetan, jasotzen zuten lurra oso pobrea baitzen, eta errusiar nekazaritza metodoak, ez zirelako batere egokiak. Antzinako lurjabeek, lur horiek saldu egin behar izan zituzten zorretan ez geratzeko, gehienek, ezin bait zuten lurra mantendu miraberik gabe. Gainera, gobernuaren kredituen balioa, berdin erori zen.\nTokiko gobernuko erreformek, gertutik jarraitu zuten emantzipazioa. 1864an, Errusiako europar zatiko tokiko gobernuak, probintzia eta ziemtsva edo barrutietan (ziemtsvo singularrez) antolatuak izan ziren, klase guztietako ordezkariek eratu zituztenak eta tokiko eskolen, osasun publikoaren, bideen, presondegien, jaki hornikuntzaren eta beste hainbat traturen arduradunak zirenak. 1870an, dumiak (duma singularrean) edo hirirako aukeratutako kontseiluak eratu ziren. Jabeek domeinatua eta probintzia gobernariek eta poliziak behartuak, zemtsva eta dumek, zergak eta euren aktibitateak bultzatzeko ezarritako lana handitu zituzten.\n1864an, Erreforma Judizial Handia abiarazi zuen. Hiri garrantzitsuetan, mendebaldetar estiloko gorteak ezarri zituen, epaimahaiekin. Orokorrean, sistema judizialak modu eraginkorrean funtzionatu zuen, baina gobernuak ez zituen behar ziren finantzak eta eragin kulturalik izan sistema judiziala herrixketara hedatzeko, non nekazarien justizia tradizionalak, funtzionario probintzialen partehartze handirik gabe funtzionatzen jarraitu zuen. Errusiar sistema judiziala, frantziar eta alemaniar lege garaikideetara egokitua izan zen. Kasu bakoitza, bere merituen arabera erabaki behar izan zen, eta ez aurrekarien arabera. Hurbiltze hau egoten jarraitu zuen heziketa eta kultura arloetan beste erreforma garrantzitsu batzuk egin zirenetik. Alexandro II.aren igoerak, berrezarpen sozial bat ekarri zuen, honengandik, edizioen eztabaida publiko bat eta zentsura mota batzuen altxatzea behar izan zelarik. 1866an, tsarra hiltzeko saiakera bat egon zenean, gobernuak zentsura berrezarri zuen, baina ez 1855 aurreko kontrolaren zorroztasunarekin. Gobernuak, 1866an, mirabe eta nekazariek autonomia lortu eta bost urtera, unibertsitateetan ere jarri zituen murrizketak. Gobernu zentrala, zemstvarekin lan egin zuen lehen hezkuntzako eskolentzako ikasketa planak eta politik kontserbadoreak ezartzeko, baina ez zuen baliabiderik izan, eskolako irakasle eta funtzionario liberal ugari, soilik heziketaren ministerio erreakzionarioaren arabera izendatuak bait zeuden. Hala ere, erregimenaren heziketa lorpenak, mistoak izan ziren 1866 ondoren.\nFinantzei dagokienez, Errusiak, estatuaren banketxea ezarri zuen 1866an, herrialdeko txanponari, egonkortasuna eta irmotasuna eman zizkiona. Finantzen ministerioak, trenbidearen garapena babestu zuen, esportazioaren funtsezko aktibitatea erraztu zuena, baina zuhurra eta neurrizkoa zen bere atzerriko proiektuetan. Ministerioak, Lurren Nekazal Banketxea ere sortu zuen 1882an, nekazari ekintzaileei, lur gehiago lortzea ahalbidetzeko. Herrizaingo ministerioak, politika hau kontraesan zuen, baina Nobleen lurren banketxea ezarri zuen 1885ean, exekuzio hipotekak eragozteko.\nInperioa, militarrak ere erreformatzen saiatu zen. Mirabeen emantzipazioaren arrazoi nagusietako bat, modernoa eta operatiboagoa zen erreserbako armadarako trantsizioa erraztea zen, bilketak eta lurralde mugikortasuna ezarriz behar garaietan. Emantzipazioaren aurretik, mirabeek ezin zuten entrenamendu militarra jaso, eta, ondoren, euren jabeengana itzuli. Inertzia burokratikoak, baina, militarren erreforma oztopatu zuen Frantzia-Prusia Gerrak (1870\u20131871), armada moderno bat sortzeko beharra frogatu zuen arte. Dmitri Milutinek 1874an sartutako zerga sistemak, armadari, paper bat eman zion nekazari askori irakurtzen erakusteari eta, emakumeentzako, heziketa medikoa hasteari dagokionez. Baina armadak zaharra izaten jarraitu zuen erreforma hauek egin ondoren ere. Ofizialek, sarri, nahiago izan zituzten baionetak balak baino, errifleetan irismen handiko mirek, koldarkeria eragingo zutela uste zutelarik. Lorpen nabarmengarri batzuk lortu arren, Errusiak ez zuen mendebaldeko aurrerakuntza teknologikoen erritmoa jarraitu: errifle, metrailadore, artileria, itsas artileria eta itsasontzien eraikuntza. Errusiak itsas modernizazioa ere ezin izan zuen erabili 1860ko hamarkadan bere oinarri industriala garatzeko baliabide bezala.\n1881ean, iraultzaileek, Alexandro II.a hil zuten. Honen seme Alexandro III.a Errusiakoak, 1866an hasi zen mugimendu kontraerreformista bat bizitu zuen erreakzio politikoko garai bat hasi zuen. Berak, segurtasun polizia sendotu zuen, eta Okhrana bezala ezagutu zen agentzia batean berrantolatu zuen, ohiz kanpoko botereak eman zizkion, eta Herrizaingo Ministerioaren agindupean jarri zuen. Dmitri Tolstoik, Alexandroren Herrizaingo ministroa, barruti inspektoreak ziren lurjabeen erabilera ezarri zuen, eta berak, zemstvaren eta dumaren botereak mugatu zituen. Alexandro III.ak, lehen bere tutorea izan zen Konstantin Pobedonostsev erreakzionarioa, Eliza Ortodoxoko Sinodo Sakratuko prokuratore bezala izendatu zuen, eta Ivan Delianov, hezkuntza ministro bezala. \"Modernismo\"ko Errusia \"salbatzeko\" bere ahaleginetan, zentsura erlijiosoa bizitu zuten, jende ez ortodoxoa eta ez errusiarra, jazarria izan zen, antisemitismoa soraraziz, eta unibertsitateen autonomia ezabatu zuen. Bere erasoek elementu liberal eta ez errusiarretan, biztanleria kopuru handia alienatu zuten. Nazionalitateek, bereziki poloniar, finlandiar, letoniar, lituaniar eta ukrainarrek, erregimenak horiek errusiartzeko saiakeren aurrean erreakzionatuz, euren nazionalismo propioa bizitu zuten. Judutar ugarik emigratu edo mugimendu erradikalak sortu zituzten. Erakunde konfidentzialek eta mugimendu politikoek, garatzen jaraitu zuten, erregimenak, horiek ezabatzeko ahaleginak egin zituen arren.\nInperialismoa Asian eta Japoniaren aurkako gerra.\nXIX. mendearen azken urteetan eta XX. mendearen hasiera aldean, mendebaldeko zenbait herrialde lehiatu ziren Ekialdeko Asian eraginagatik, merkataritzagatik eta lurraldeagatik. Bitartean, Japonia, potentzia handi moderno bat bihurtzen saiatzen ari zen.\nJaponiaren kokapen geografikoak, Korean eta Txina iparraldean bideratzera bultzatu zuen, Errusiaren interes hedatzaileekin tupust egiten zuena. Japoniak Korea okupatzeko egin zuen ahaleginak, Lehen Txina-Japonia Gerrara eraman zuen. Txina, Japoniaren esku garaitua izanak, 1895eko apirilak 17an sinatu zen Shimonosekiko hitzarmenera eraman zuen, honen bidez, Txinak, Koreaganako bere aldarrikapenei uko egiten zielarik, gainera, Taiwan eta L\u00fcssunkhou (sarri Port Arthur deitua) emanez. Baina, mendebaldeko presioak (Errusia, Britainia Handia eta Frantziak eginikoa), Japonia, Port Arthur eta Mantxuria Txinari itzultzera behartu zuen (1895eko apirilak 23ko \"partehartze hirukoitza\").\n1898ko txinatar boxerren matxinadaren ondoren, eta Japoniari eginiko agindua bete gabe, errusiarrek, Txinarekin, itsas basearen, izotzik gabeko portu bat Ekialde Urruneko bere flotarentzat, 25 urteko alokairu bat negoziatu zuten. Bitartean, errusiar soldaduek Mantxuria eta Korearen iparraldea okupatu zituzten, Korean Japoniak zuen eragina mehatxatuz (Koreako gobernua, itzalean, Txinak kontrolatzen jarraitzen zuelarik, Japoniak eman zion independentzia gora-behera). Korear gobernuak, Errusiari, japoniar kostaldeetatik gertuko itsas base bat eman zion, Japoniari, mehatxu bikoitz bat eskaintzeko, Errusiarena eta Txinarena.\nErrusiak, gunearen desegonkortzea probestu zuen, eta, 1896an, Txinarekin akordio bat sinatu zuen Port Arthurm Kuan-Tongeko penintsularen hegoaldeko muturrean kokatutako base bezala eta Liao Yang penintsularen muturreko zatia, orain Mantxuriakoa zena erabiltzeko, baita txinatar portu guztietarako sarrera askea lortzeko ere. Aurrerago, 1898an, errusiarrek, Port Arthurren erabilera, txinatarrei eurei galerazi zieten, eta Japoniak lau urte lehenago nahi izan zuen kontrola egiten hasi zen. Hau, Japoniar Inperioarentzako erronka bat izan zen, eta Ingalaterraren gaitzespena eragin zuen, errusiar erraldoia, bere jabego britainiar eta bere asiar merkataritza onuratsuarentzako mehatxu bezala ikusi zuena.\nIngalaterrak, ekintza diplomatiko estrategiko abil baten bidez, Wei-Ha-Wie berari uztea lortu zuen, Port Arthurretik 40 kilometrora baino ez zegoen portugune bat, eta, honela, errusiar nahiak indargabetzea bilatu zen. Baina errusiarrek, portu hau, Transiberiarrarekin lotzen zuten trenbide baten eraikuntzarekin. Honek, Ingalaterrari, Errusiak, inguru hartan militarki sendotzeko asmoa zuela pentsarazi zion, eta Japoniarekin aliantza bilatu zuen.\n1902an, Ingalaterrak, aliantza bat sinatu zuen Japoniarekin, eta hitzarmen honen klausulen artean, berehalako batean abian jarri zen itsasontzien eraikuntza zegoen, baita jada enkargatutako itsasontziak entregatzean bizkortzea ere. Berehala, \u00abItxaropena eta determinazioa\u00bb deituriko 200 mila tonako berrarmatze plan bat onartu zen eta Ingalaterrari, 6 korazatu, 4 gurutze ontzi armatu, 2 gurutze ontzi arin, 16 destruktore eta 10 torpedo ontzi enkargatu zizkion. Beste unitate batzuk, Frantziari, Italiari, baita Alemaniari eta AEBei ere enkargatuak izan ziren. Japonian, 10 torpedo ontziren eta 8 destruktoreren eraikuntza bizkortua hasi zen. Japoniar Armada Inperialaren pertsonalaren trebatze programa bat hasi zen 15.100 pertsonekin hasi eta 40.800 marinel eta ofizialetara handituz.\nErrusia Mantxurian eta Korean sartzeak, bere segurtasun nazionalarentzako arrisku bat suposatzen zuela ustez, Japoniak, Errusiari, Mantxuria uzteko esan zion, 1900eko akordioak betez. Errusiak, elkarrizketa diplomatikoak bi urtez luzatu zituen, eta Japoniak, erantzun baten zain alferrik egoten nazkatuta, harreman diplomatikoak hautsi zituen 1904ko otsailak 6an.\nBerriki modernotutako Japoniar Armada Inperiala, erabat prest zegoen Errusiak, Asian, gatazkaren hasieran ezarri zuen armadaren aurka borrokatzeko, Errusiar armada hau, tsarraren tropa guztien zati oso txiki bat zelarik.\n1904ko kanpaina.\n1904rako, Japoniak jada bazituen base logistiko batzuk Itsaso Horian banatuak, baita lehen eskuko itsasontzi unitateak ere, Errusiak ez bezala, elkarrengandik oso urrun zeuden bi base zituena eta estrategikoki lekuz kanpo zeudenak; Port Arthur eta Vladivostok, baita itsasontzi zaharkituak ere. Txemulpoko gudua, 1904ko otsailak 9an izen bereko portuan, Korean, gertatu zen gudu bat izan zen. Urte horren amaieran, Japoniak honako hauek zituen:\nKorazatu horietako bat, Mikasa, bere garaian, bere motako gerra ontzirik aurreratuena zen, eta 1902an emana izan zen, zuzenean Vickers Shipyard ontziola britainiarretatik Japoniari. Chitose, ezaugarri bereko beste bat, AEBetako San Francisco hiritik emana izan zen. Unitate guzti hauek, Heihachiro Togo almirantearen agindupean zeuden.\nErrusiar aldean, egoera, nabarmenki ezberdina zen. Lehenik eta behin, trebaketa oso kaxkarra zen, eta ofizialtasuna beste horrenbeste. Itsasontzi unitateak, ez ziren modaz pasatutako korazatu zaharkituak baino askoz gehiago; gehienak, Port Arthurren bilduta zeuden, baita dibisio txiki bat ere Vladivostoken, guztiak Alexiev almirantearen agindupean. Ia flotaren erdia, gainera, Itsaso Baltikoan zegoen.\nErrusiar unitateak Port Arthurren:\nErrusiar unitateak Baltiko Itsasoan:\nJaponiaren xedea, Port Arthur zen (gaur egun L\u00fcshunkou, Txina), Liaotung penintsulan kokatua, Mantxuriatik hegoaldera, errusiarrentzako itsas base handiago bihurtzeko gotortua izan zena. Japoniarrek, itsasoa kontrolatzeko beharra zuten Asiar kontinentean balizko gerra bati aurre egin ahal izateko. Honela, bere lehen xede militarra, Port Arthurren ainguratutako errusiar flota indargabetzea izan zen. Otsailak 8ko gauean, japoniar flotak, Heihachiro Togo almirantearen agindupean, sua hasi zuen, aurretik abisurik eman gabe, Port Arthurreko errusiar itsasontziak torpedoz joz, bi korazatu errusiar larriki kaltetuz. Port Arthurreko guduko borrokak, hurrengo goizean gertatu ziren. Ondoren, zehaztasun handirik gabeko itsas ekintza batzuk gertatu ziren, hauetan, japoniarrak, badiako lurreko kanoiek babestutako errusiar flota arrakastarekin erasotzeko gai izan ez zirelarik, eta errusiarrek, badia utzi eta itsas zabalera joateari uko egiten zioten, apirilak 13an euren almirantea zen Stepan Makarov hil ondoren buruzagirik gabe baitzeuden. Ekintza hauek, Japoniak, Koreako Incheon hirian lehorreratze bat egiteko babesa eman zuten. Lehorreratzearen ondoren, Seul inbaditu zuten eta laster batean okupatu zuten penintsularen gainontzeko guztia ere. Apirilaren amaierarako, Kuroki Iteiren agindupean zegoen japoniar armada, errusiarrek okupatutako Mantxuriaren barnean zegoen Yalu ibaia zeharkatzeko prestatzen ari zen.\nJaponiarren Mantxuria kontrolatzeko garaipen azkarrak lortzeko estrategiari aurre egiteko, errusiar estrategia, errefortzuak Transiberiar trenbidearen bidez hel zitezen denbora irabazteko eginiko ekintza defentsiboetan zentratu zen. Maiatzak 1ean, Yalu ibaiko gudua hasten da, non japoniar tropek, asaltu bidez, ibaia oposiziorik gabe zeharkatu ondoren, errusiar posizio bat hartu zuten. Gerra honetako lehen lurreko gudua izan zen. Japoniar tropak, mantxuriar kostaldeko zenbait puntutan lehorreratu ziren, errusiarrak, Port Arthurrera atzera egiten behartuz. Gudu hauetan, maiatzak 25eko Nanshaneko guduan barne, japoniarrek galera handiak jasan zituzten lubakietan sartutako errusiar posizioak erasotzean, baina errusiarrek ezer egin gabe jarraitu zuten eta ez ziren kontraerasotzeko gai izan.\nJaponiak, Port Arthurren setio luze bat hasi zuen, errusiarrek oso gotortuta zutena. Abuztuan, errusiar flotaren zati bat, Port Arthurretik ihes egiten saiatu zen Vladivostokera bidean, baina harrapatua eta Itsaso Horiko guduan garaitua izan zen. Gainontzeko itsasontziek, Port Arthurren jarraitu zuten, non, pixkana-pixkana, japoniar artileriak hondoratu zituen. Hiriari, kontinentetik laguntza emateko saiakerek ere, porrot egin zuten, eta, 1904ko abuztuak 24 eta irailak 5 bitartean iraun zuen Liaoyangeko guduaren ondoren, errusiarrak Shenyang ere erretiratu ziren. Japoniar armadak, beste garaipen bat lortu zuen errusiarren aurka Cha-hon, 1904ko urriak 5 eta urriak 18 bitartean iraun zuen gudu batean.\n1905eko kanpaina.\nPort Arthur azkenik 1905eko urtarrilak 2an erori zen, eraso bortitz batzuen eta bi aldeetatik hildako asko egon ondoren. Bizkarra gordeta, japoniar armadak Mantxuria iparraldera presionatu zuen. 1905eko otsailak 21 eta martxoak 10 bitartean gertatu zen Mukdeneko guduaren ondoren, errusiarrak kanporatu zituzten Shenyangetik.\nBitarten, Errusiak Zinovi Rozhestvenski almirantearen agindupean zegoen Baltikoko flota Asiarantz bidali zuen Itxaropen Oneko lurmuturra inguratuz. 1904ko urriak 21ean, britainiar uretatik bidaiatzen ari zela (Japoniaren aliatua baina neutrala gerra honetan), Dogger Bankeko gertakaria eragin zuen errusiarrek lantxa torpedontziekin nahastu zituzten arrantzontzien aurka tiro eginez. Bidaia hainbeste atzeratu zen Togo almiranteak Baltikoko flota harrapatzeko planak egin zituela Vladivostokera iritsi aurretik. Bi armadek Tsushimako guduan topo egin zuten, Korea eta Japoniaren arteko izen bereko itsasartean 1905eko maiatzak 27an. Guduan zehar, japoniar flota, kopuruari dagokionez txikiagoa baina modernoagoa eta abiadura eta su irismen handiagoarekin, errusiar flota kupidarik gabe bonbakatu zuen, errusiarren zortzi korazatuak suntsituz. Japoniar flotak beste batzuen artean Argentinari erositako bi korazatu zituen: \"Mariano Moreno\"a (Nisshin bezala berrizendatua) eta \"Bernardino Rivadavia\" (Kasuga bezala berrizendatua). Bazuen, baita ere, Txileri erositako gurutze ontzi bat, \"Esmeralda\" (\"Izumi\" bezala berrizendatua).\nEkialde Urruneko errusiar agintaritza, Jevgeni Ivanovitx Alekseiev almiranteak eta Aleksei Nikolaievitx Kuropatkin jeneralak osatua, ezgaia zen eta euren tropak urriegiak. Errefortzuak Europar Errusiatik bide bakarreko Transiberiar trenbidean iristen ziren, oso motela eta Baikal lakuaren inguruan etena. Arrazoi hau eta beste batzuren ondorioz, Japoniaren ustekabeko erasoa kasu, gerra, ustekabean Japoniarrek irabazi zuten, kontutan hartu beharreko potentzia bihurtu zuena.\nErrusia negoziatzera behartua geratu zen. Emaitza: mendebaldeko herrialde bat lotsagarri geratzea. Su eten bat adosten da bi gobernuen artean. Errusiarrak 1905eko Errusiako Iraultza dela eta oso ahul dauden arren, japoniarren dirua erabat agortua dago, eta Japoniar inperioak jada ez du Ekialde Urruneko errusiar tropa nagusia erabat suntsitzeko baliabiderik. Bake konferentzia bat hasten da AEBetako New Hampshire estatuko Portsmouth hirian 1905eko irailak 5ean, garai horretan AEBetako presidentea zen Theodore Roosevelten bitartekaritzari esker. Klausulek honako hau diote: Errusiak Japoniaren Koreako interesen nagusitasuna onartu behar du; garaileari Liaodong penintsularen alokairua, Port Arthurreko bere basea, Mantxuriako hegoaldeko trenbidea eta Sakhalin uhartearen hegoaldeko zatia ematen dizkio. Bi herrialdeak, adostasun bat lortuta, Mantxuria Txinari itzultzea erabakitzen dute. Japonia ekin eta ekin aritu zen arren ez zen kalte ordainik aurreikusi.\nHerriaren nahigabeak Errusian, Japoniaren aurkako porrotarekin jarraituta, 1905eko Errusiako Iraultza eragin zuen. Gerra AEBen bitartekaritzari esker amaitu zen. Japoniarren nahigabeak lurralde konkistaren faltaren aurrean Estatu Batuenganako sentimendu onak txar bihurtzera eraman zuen, amerikar herrialdearekin etorkizunean izango zuen gatazkarentzako pizgailu izango zena.\nErrusiaren porrota hunkiduraz hartua izan zen Mendebaldean, bereziki Asian zehar. Mendebaldekoa ez zen herrialde batek gerra batean ezarritako botere bat garaitu ahal izana bereziki inspiratzailea izan zen munduan zehar zeuden zenbait mugimendu independentista antikolonialentzako. Gerra hau \u00abGizon Zuriaren mitoaren amaiera\u00bb deitua izan da. Garaiko arrazakeriaren aurrean ustez lehen aldiz nazio \u00abzuri bat\u00bb beste arraza batetako nazio batek garaitu zuen.\nGerra honen ondoren Japoniar Inperioak bere Armada Inperialari esker Bigarren Mundu Gerrararte iraungo duen itsaso eta militar arloetan nazioko eta nazioarteko ospea lortu zuen.\nGerran zehar, japoniar armadak tratu ona eman zien zibilei eta gerra presoei, Bigarren Mundu Gerran oso hedatuak egon ziren indarkeria eta ankerkeriarik gabeak. Japoniar historialariek gerra hau Japoniarentzat puntu erabakigarri bat eta militar eta politikoki zergatik hutsegin zuten ulertzeko giltza bat izan zela uste dute.\nErrusia gerran.\n1914an eta Austriar-Hungariar Inperioko printze oinordekoa zen Franz Ferdinand Austriakoa bere emazte Sofia Choteckekin batera eraila izanaren ondorioz, Lehen Mundu Gerra gertatu zen, non Errusiak aliatuen alde borrokatu zuen. Garai horretan Errusiak 23 milioi kilometro karratuko hedadura eta 171 milioi biztanleko biztanleria zuen, urteko % 1,8ko hazkuntzarekin. Tsarraren gobernuak 8 milioi soldadu baino gehiago mugiarazi zituen alemaniar armada gaindituz (Alemaniak 50 milioi biztanle inguru zituen, urteko % 1 inguruko hazkuntzarekin) soilik 3 milioi soldadu zituena (horietatik 2 milioi Frantziako frontean zeudelarik). Hala beraz, milioi 1 soldadu baino ez zituzten alemaniarrek ekialdeko fronterako, armada errusiarrak alemaniarra 8:1eko proportzioan gainditzen zuela esan nahi duena, baina errusiar armada ez zegoen gerrarako ondo prestatua. Hori Tannebergeko guduan ikusi ahal izan zen, non 250.000 alemaniar soldaduk 700.000 errusiar garaitu zituzten, eta ez da harritzekoa ofizialek gerrara bidali zituzten 2 soldadutik 1ek soilik izatea arma eta besteak arma zuena hila izan arte zain egon behar izatea horrela arma hartu eta borrokatu ahal izateko. Eta erriflea zutenen artean, soilik erdia zeuden kargatuta, besteak deskargatuak zeuden bitartean, Tannebergeko oihanetan sekulako sarraskia eragin zuena, eta hala gerrarren gainontzeko zati guztian errusiarrek atzera eta atzera besterik ez zuten egin.\n1915ean alemaniarrek berriz garaitu zituzten errusiarrak mazuriar lakuetako guduan, sekulako nahigabe soziala eragin zuena Errusian.\n1917an frontean porrot ugari jasan ondoren, mugimendu iraultzaile marxistak agertu ziren, gobernuak frontea babesik gabe utzi behar izan zuen matxinatuak zanpatu ahal izateko. Gertakari hauei Otsaileko Iraultza izena ematen zaie. Hau alemaniarrek probestu zuten eta azkar egin zuten aurrera Errusiar lurraldetik. 1917an urriko iraultzaren ondoren Boltxevike gobernu berriak bake hitzarmen bat sinatu zuen alemaniarrekin Brest-Litovskeko hitzarmenean, Lehen Mundu Gerran Errusiaren partehartzeari amaiera emanez.\nInperioaren ondorengo herrialdeak.\nSekzio honetan Errusiako Inperioaren lurraldetik eratu ziren herrialde guztiak zerrendatzen dira. Herrialde hauek Errusiako Inperioaren gobernuaren erorketatik sortu ziren. Antzeko adibide bat SESBeko errepublikak dira 16 errepublika txikiagotan banatu zirenak, baina honetan ez ziren gobernu bat eta bere ideal guztiak erortzen zirenak, baizik eta aldi berean talde etniko, pentsamendu iraultzaile eta gorrotoa zirela erortzen zirenak. Guzti hori batu egin zen eta ondorio bezala iraultza eta ondoren gaur egungo estatuen aurrekariak izango ziren estatu berriak eratuko zituzten elkarketak izan zituen.\nGeografia.\nErrusia Inperialak, munduko hirugarren inperiorik handiena zenez (Britainiar Inperioa eta Mongoliar Inperioaren ondoren) lurralde eta estatu ugari zituen bere barnean. Errusiako Inperioa, bere hedapenik handienean Eurasia superkontinenteko iparraldeko zati gehienetik hedatzen zen, eta beraz, ekosistema mota gehienak kontrolatzen zituen, baita paisaia eta klima barietate handia ere. Paisaiaren zatirik handiena lautada handiek osatzen dute, Europako zein Asiako zatian, Siberia eta Turkestan bezala ezagutzen direnak. Lautada hauek nagusiki estepak dira hegoaldean edo baso trinkoak iparraldean, tundra iparraldeko kostaldean dagoelarik. Mendilerroak daude hegoaldeko mugetan zehar, Kaukaso, Tian Shan (inperio guztiko punturik garaiena 7100 metroko batez besteko altuerarekin) eta Altai mendiak, eta, ekialdeko zatian, Verjoyansk mendilerroa edo Kamchatkako sumendiak kasu, eta Alaskan mendilerro handiak McKinley mendi erraldoiarekin. Nabarmengarriak dira Ural mendiak erdialdeko zatian, Europa eta Asiaren arteko banalerro nagusitzat hartzen direnak.\nErrusia Inperialak munduko kostalderik luzeena zuen 43.000 kilometro baino gehiagorekin Ozeano Barea eta Ozeano Artikoan zehar, baita \"barne\" itsasoetan ere: Itsaso Baltikoa, Itsaso Beltza eta Kaspio Itsasoa. Itsasorik txikienak aipaturiko ozeanoen zati dira: Barentseko itsasoa, Itsaso Zuria, Karako itsasoa, Laptev itsasoa eta Siberia Ekialdeko itsasoa Ozeano Artikoaren zati dira, Bering itsasoa, Okhotskeko itsasoa eta Japoniako itsasoa Ozeano Barearen zati diren bitartean. Bertan dauden uharterik garrantzitsuenak Zembla Berria, Frantzisko Josefen Lurraldea, Siberia Berriko uharteak, Wrangel uhartea, Kuriles uharteak eta Sakhalin uhartea dira.\nIbai handi asko lautadetatik zehar dihoaz errusiar kostaldean itsasoratuz. Europan Volga, Don ibaia, Kama ibaia, Oka, Iparraldeko Dvina, Dnieper eta Mendebaldeko Dvina dira. Asian, berriz, Ob, Irtich, Jenisei, Angara, Lena eta Amur. Lakurik garrantzitsuenak Baikal Lakua, Ladoga lakua eta Onega lakua dira.\nErliebea.\nErliebea siberiar lurraldeagatik bereizten zen asiar kontinentean zehar zegoen lautada handi bat bezala. Lurraldea mendilerro luzeek zeharkatzen dute, Ural mendiak, Kaukasoko mendiak, Europa eta Asiaren arteko muga adierazten dutenak, Altai mendiak, Anadyr mendilerroa, Txersky mendilerroa, Dzhugdzhur mendiak, Gidan mendiak, Koryak mendiak, Saian mendiak, Tannu-Ola mendiak, Verkhoiansk mendikatea eta Jablonovy mendiak Siberian eta Kaspio Itsasoko beheragunea eta Asia Erdialdeko lautada hegoaldean.\nMugak.\nErrusiaren europar zatiko mugak, Finlandia aparte, Europaren muga naturalekin bat zetozen. Iparraldean, Ozeano Artikoarekin muga egiten zuen; Zembla Berria, Kolgujev eta Vaigatx uharteak ere Europakoak ziren, baina Karako itsasoa siberiar lurretan sartzen zen. Ekialdean, siberiar eta kirgiziar estepak zeuden, hauetatik, Europa Kaspio itsasoa, Ural ibaia eta Ural mendien bidez banatua zegoelarik, baina Permeko gobernatura, Ufako gobernatura eta Orenburgoko gobernatura ural mendien beste aldean hedatzen ziren. Hegoaldean, Itsaso Beltza eta Kaukaso zeuden, ondoren geografikoki Manytx ibaiak banandu zituelarik, pliozenondoan Azoveko itsasoa eta Kaspio Itsasoa lotzen zituena. Mendebaldeko muga, herrialdeen arteko muga arrunta zen: Kolako penintsula zeharkatzen zuen, Varanager fiordotik Botniako golkora, honela kostaldean Klaipedaraino, non Poloniako tsarerria eta Prusia (Alemaniar Inperioa)ren arteko mugan barneratzen zen, Galitzia (Austria-Hungariako inperioa eta Prut ibairaino Errumaniako mugan.\nHedapen espaziala.\nElkarrengandik urrunen zeuden bi tokiak, inperioak konkistatu edo kolonizatu zituen puntu ugarien artean, 10.000 kilometrora daude lerro geodesiko batean (lurreko bi punturen artean lerrorik laburrena). Puntu hauek honakoak izan ziren: Mendebaldean Brandeburgoko muga, Alemaniar Inperioaren ondoren, Poznanetik gertu, Varta ibaiak adierazia, eta Amerikatik eginiko bere hedapenean (Errusiar Amerika) Vancouver uhartetik hedatzen (denbora batez Errusia, Espainia Berria eta Erresuma Batuaren artean lehiatua) eta Alaskan egungo Ketchikan hirian (1811\u20131841) Kalifornia Garaian gotorleku bat eta lantegi bat izan arte: Fort Ross Amerikako ezarpenik hegoalderenekoena izan zena. Beste alde batetik Asiako Ekialde Urrunean, gaur egun bezala, Kuriles uharteak zituen, Japoniako Hokkaido uhartetik kilometro gutxi iparrekialdera, Ozeaniaen ere egin zituen hedatzeko saiakerak, baina beste potentzia batzuen ekintza batzuen ondorioz zapuztuak izan ziren (Ingalaterra, AEB eta Japonia nagusiki). Saiakera horien artean 1818ko Kauai gaineko protektoratu laburra eta XIX. mendearen bigarren erdialdean Ogasawara uharteetan kolonia bat ezartzekoa egon ziren.\nErrusiar lurraldea 14 ordu-eremutatik hedatzen zen, Poloniatik gaur egun Kanadakoa den Yukon estaturaino.\nEstatua.\nBotere betearazlea.\nEnperadorea eta tsarra.\nBizantziar Inperioaren erreferentziez gain eta Tartaroek eta Mongoliarrek errusiar printzerriei buruz ikusitakoaz, eta 1480tik Moskuko Ivan III.a Printze Handiak, Urrezko Hordaren independentzia eta bere ezkontza bizantziar printzesarekin jarraituz erabili izan da. Hau, Moskoviak Hirugarren Erroma bihurtzeko zuen geroz eta anbizio handiagoekin lotu zen, Konstantinoplaren erorketaren ondoren. Moskoviar erregea enperadore bezala errekonozitu zuen Germaniako Erromatar Inperio Santuak 1514an Vasili III.aren erregealdian. Baina \u00abErrusia osoko tsar\u00bb bezala koroatua izan zen lehen Printze Handia Ivan IV.a Errusiakoa Izugarria izan zen 1547an, ordurarte Errusia osoko printze handi bezala ezagutua. 1721ean, Petri I.a Errusiakoaren dekretu batek, latindar \u0418\u043c\u043f\u0435\u0440\u0430\u0442\u043e\u0440 (\"Imperator\") titulua erabiltzea agindu zuen tsar tituluaren ordez. Tsar titulua arruntki erabiltzen jarraitu zen, baita Moskoviak xurgatutako estatuen izen ofiziala bezala ere (Mongoliar Khanerriak eta Georgiako Erresuma kasu). 1815ean, Polonia erantsia izan zenean, titulua polonierara itzulia izan zen: Krol, eta errusiar enperadoreak boterea Poloniako Krol bezala hartu zuen, eta poloniar estatua ofizialki \"Kr\u00f3lewstwo Polskie\" deitua izan zen polonieraz eta \u0426\u0430\u0440\u0441\u0442\u0432\u043e \u041f\u043e\u043b\u044c\u0441\u043a\u043e\u0435 (\"Tsarstvo Polskoie\") \u2013Poloniako tsarerria\u2013 errusieraz.\nBotere judiziala.\nBarne ministerioa.\nMVDa Alexandro I.a Errusiakoak sortu zuen 1802an Petri I.a Errusiakoaren antzinako instituzioak ordezkatzeko erreforma prozesuan zehar. Inperoko zutaberik nagusienetako bat izan zen, polizia indarrez eta guberniyen administrazioa gainbegiratzeaz arduratzen zena. Bere hasierako eskumenen artean gartzelak, suhiltzaile gorputzak, estatu mailako enpresak, posta zerbitzuak, Estatuko higiezin eta orubeak, errepideak, osasuna, kleroa, baliabide naturalak eta noblezia zeuden. Eskumen hauetako asko beste ministerio eta gobernu instituzio batzuetara pasa ziren 1800eko hamarkadan.\nIraultza mugimenduaren hazkuntzaren eta Alexandro II.a tsarra eraila izan ondoren, \"Estatuko Polizia Departamendua\"k oinordetu zituen desagertutako Hirugarren Sekzioko polizia sekretuaren funtzioak eta ahaltsuagoa zen Gendarmeen Gorputz Bereziarenak Okhranari eman zizkion. Lehen Mundu Gerran, departamendu honek kontraespioitza sekzio bat sortu zuen.\n1917ko otsaileko iraultzaren ondoren, gendarmeak eta Okhrana deseginak izan ziren, iraultzaren aurkakotzat jo baitziren.\nSegurtasun departamendua.\nOjrana, Okhrana, Okrana edo Okranka (errusierazko \u041e\u0445\u0440\u0430\u043d\u043d\u043e\u0435 \u043e\u0442\u0434\u0435\u043b\u0435\u043d\u0438\u0435, \"Okhrannoie Otdeleniye\"tik, \u00abSegurtasun Departamendua\u00bb) Errusiako tsar erregimenaren polizia sekretu gorputza izan zen XVIII. mendearen erdialdetik.\nOkhrana Barne Ministerioaren (MVD) zati zen, Gendarmeen Gorputz Bereziak lagunduta. Bere xede nagusia familia inperialaren segurtasuna bermatzea zen; garai hartan herrialdeak zuen egoera zein zen ikusita. Honek, bere ekintzetako asko iraultza aktibitateak erreprimitzea izatea suposatzen zuen, bereziki Romanov dinastiarekin amaitzea pentsatzen ari ziren talde anarkista eta sozialisten aldetik.\nIraultza erakundeetako askok Errusiatik kanpo egoitzak zituztenez, Okhranak agente ugari zituen Europan zehar, bereziki Parisen, non Piotr Rachkovski nabarmenduta egon zen (1884\u20131902); hauetako askok iraultza taldeetan sator edo agente zirikatzaile bezala sartuz lan egiten zuten, honela bulego zentrala aktibitate planei buruz informatuz eta borrokalariak arrakastarik ez zuten ekintzak, ekintza desesperatuak edo inpopularrak egitera behartuz. Agenterik aipagarrienetakoen artean Yakov Zhitomirski, Leninen laguntzaile mina izatera iritsi zena, Yevno Azev, Dimitri Bogrov eta Georgi Gapon apaiza zeuden, azken hau Goardia Inperialak 1905eko Igande Odoltsuan sarraskitu zuen langileen martxa baketsuaren buru izan zelarik. Gainera, Okhrana langile mugimendua konprometitzen saiatu zen poliziak kontrolatutako sindikatuak sortuz, zubatovschina bezala ezagutu zen praktika.\nAgentzia honek eginiko aktibitateen artean Siongo jakintsuen protokoloen eta Beilis kasuaren propaganda antisemita dago.\nOkhranaren ohiko prozeduran, presoak justizia botereari ematea zegoen, hauek legearen arabera epaituak izan zitezen, ondoren exekutatuak edo Siberia iparrekialdeko kontzentrazio esparruetara (katorga deritzenak) bidaliak izateko. Hala ere, baldintza oso berezietan, behar izanez gero, agenteek exekuzio sumarisimoak eta torturak egiteko baimena zuten. Azken hauen aplikazioak erakundeari ospe negargarri bat eman zion, soilik bere baliokide nazia izan zen Gestapok berdindu zuena.\nGendarmeen gorputz berezia.\nGendarmeen gorputz berezia (errusieraz \u041e\u0442\u0434\u0435\u043b\u044c\u043d\u044b\u0439 \u043a\u043e\u0440\u043f\u0443\u0441 \u0436\u0430\u043d\u0434\u0430\u0440\u043c\u043e\u0432) Errusiako Inperioko polizia militar bat izan zen XIX. mendean, Sobietar Batasuna sortu zen arte iraun zuena. Bere ardura nagusiak legeak eta segurtasun nazionala indartzea ziren.\nGendarmeen arduren artean gortearen aginduak betetzea, iheslariak jazartzea, jendetza kontrola eta ez ohiko gaizkileak atxilotzea ere bazeuden. Gendarmeak tokiko poliziari laguntzeko ere izenda zitezkeen.\nGorputz militarraren aurrekariak gendarmeriaren armada, 1815ean Borisoglebsk Dragoietan oinarritua sortu zena, eta barne goardien gorputz berezien unitateak, edo Herrizaingo ministerioaren barne tropak (errusieraz \u0412\u043d\u0443\u0442\u0440\u0435\u043d\u043d\u0438\u0435 \u0432\u043e\u0439\u0441\u043a\u0430 \u041c\u0438\u043d\u0438\u0441\u0442\u0435\u0440\u0441\u0442\u0432\u0430 \u0432\u043d\u0443\u0442\u0440\u0435\u043d\u043d\u0438\u0445 \u0434\u0435\u043b) zeuden. Matxinada Dezenbristaren ondoren, tsar berria zen Nikolas I.a Errusiakoak Gendarmeen Buruzagiaren bulegoa sortu zuen 1826ko uztailean eta Aleksandr Khristoforovitx Benkendorf kondea izendatu zuen. Gendarme guztiak honen agindupean geratu ziren. Benkendorf, Hirugarren Sekzio berriko zuzendari exekutibo bezala ere izendatua izan zen, bi bulegoak, Gendarmeen Buruzagia eta Hirugarren Sekzioaren Burua formalki 1839 batu ez ziren arren.\n1836an Barne Goardien Gendarmeria Gendarmeen Gorputz Berezia bihurtua izan zen, hau ere Gendarmeen buruzagiaren agindupean. Gorputzak zazpi lurralde barrutitan banatu ziren, horietatik sei Errusian eta bestea Poloniako tsarerrian, horietako bakoitzak Direktorio bat zuelarik. Direktorio nagusi bat sortu zen, Guberniya direktorio gehigarriekin batera. Armadako Gendarmeen erregimendua gorputzera batu zen 1842an.\nGendarmeek Errusiako Inperioko Maila Taulako zalduneria mailak erabiltzen zituzten.\n1867ko estatutuan bezala, gorputzak honako hauetaz osatuak zeuden:\n1871n gendarmeek kasu politiko eta kriminalak ikertzeko eskubidea jaso zuten, ikertzaile judizial bezala arbuiatuak izan ziren.\nSoilik armadako ofizialik gehienak batu ahal ziren Gendarmeen gorputzera. Gorputzak irudi boteretsu bat mantentzen zuen arren, bere informatzaile eta agente sare luzeak, zurrumurruez informatzeko baino ez zuten balio; Gendarmeak, jakina, ez ziren iraultza erakundeen errealitatean sartzeko gai. 1880ko abuztuan, Hirugarren Sekzioa eta Gendarmeen gorputz berezia MVD edo Herrizaingo Ministerioaren autoritatepera pasa ziren Mikhail Loris-Melikov kondeak hala proposatuta. Gendarmeen Buruzagiaren bulegoa Ministerioak oinordetu zuen, eta gorputzen Komandantea administratzailean bihurtu zen. Ofizial asko transferituak izan ziren ondoren Polizia Departamendua sortzeko.\n1902an MVDko ministroa zen Dmitri Spiagin eraila izan ondoren, estatuaren segurtasunaren boterea Gendarmeria Direktorioetatik Okhranara eta adimen militarreko eta Polizia departamenduko unitate orokorretara igorria izan zen.\nErrusiako Inperioaren banaketa politikoa.\n1708an Errusiako Inperioa ofizialki banatu zen Petri I.a Errusiakoari esker, lurraldeen gaineko malgutasuna, gobernua, administrazioa eta boterea hobetzeko ekimen batean. Ediktua Petrogradoko jauregi inperialak argitaratu zuen 1708an, honen bidez, Errusia zortzi guberniya edo gobernaziotan banatzen zelarik. Honen aurretik, Errusiako inperioa uyezdetan (barrutiak) eta volostsetan (landa barruti txikiagoak) banatzen zen. Ediktuak ez zuen guberniyen banaketa orokorra zehaztu, horren ordez guberniyek euren lurraldean kokatutako hiriak eta hiri hauei erantsitako lurrak hartu zituzten. Azpibanaketaren mota zaharrago batzuk ere erabiltzen jarraitu ziren.\n1708.\nHona hemen zortzi guberniyen zerrenda:\nDenborarekin gehiago gehitu ziren zerrendara Errusiaren lurraldea handitzen zihoan heinean, gainera oraindik gehiagoan banatzen joan ziren. Gobernaturak geroz eta gehiago izaten ari ziren arren, lehen aipaturiko zortziak eskualde handi (errusieraz \"Bolxiye Riegiony\", \u0411\u043e\u043b\u044c\u0448\u0438e \u0420\u0435\u0433\u0438\u043e\u043d\u044b) geratu ziren, jendeak geroz eta gehiago ziren guberniya edo gobernaturak ikasi behar ez izateko erabiltzen zituenak. Eskoletan hauek irakatsi ziren kolapsorarte.\n1825.\n1825eko urtarrilak 28an errolda handi bat egin zen Errusiako Inperioan, eta bertan erakutsi zen 20 gobernatura eta 81 eskualdeetako bakoitzaren biztanleria. Honela erakusten zituen:\n1911.\nUrte honetan aurkeztu ziren benetan inperialak ziren azken gobernaturak Errusian. Honako hau da zerrenda: \u00c5boko gobernatura orokorra, Augustoveko gobernatura orokorra, Azoveko gobernatura orokorra, Arkhangelskeko gobernatura orokorra, Astrakhaneko gobernatura orokorra, Bakuko gobernatura orokorra, Besarabiako gobernatura orokorra, Belgorodeko gobernatura orokorra, Bielorrusiako gobernatura orokorra, Vinitsako gobernatura orokorra, Vazako gobernatura orokorra, Bratslaveko gobernatura orokorra, Vilnoko gobernatura orokorra, Vitebskeko gobernatura orokorra, Vladimirrieko gobernatura orokorra, Vologdako gobernatura orokorra, Voliniako gobernatura orokorra, Voronezheko gobernatura orokorra, Vyborgeko gobernatura orokorra, Viatkako gobernatura orokorra, Goradniako gobernatura orokorra, Sacartveloko gobernatura orokorra, Derbenteko gobernatura orokorra, Yekaterinoslaveko gobernatura orokorra, Yelizabetnopoleko gobernatura orokorra, Yeniseiko gobernatura orokorra, San Petersburgoko gobernatura orokorra, Irkutskeko gobernatura orokorra, Kaukasoko gobernatura orokorra, Kazango gobernatura orokorra, Nova Mirgorodeko gobernatura orokorra, Kalisheko gobernatura orokorra, Kozielskeko gobernatura orokorra, Kielceko gobernatura orokorra, Kieveko gobernatura orokorra, Kaunaseko gobernatura orokorra, Kolivako gobernatura orokorra, Kostromako gobernatura orokorra, Krakobiako gobernatura orokorra, Kuopiovoko gobernatura orokorra, Kurlandiako gobernatura orokorra, Kurskeko gobernatura orokorra, Khersoneko gobernatura orokorra, Kutaisiko gobernatura orokorra, Lituaniako gobernatura orokorra, Livoniako gobernatura orokorra, Lomzhako gobernatura orokorra, Lublineko gobernatura orokorra, Varsoviako gobernatura orokorra, Errusia Txikiko gobernatura orokorra, Minskeko gobernatura orokorra, Moguilioveko gobernatura orokorra, Moskuko gobernatura orokorra, Behe Novgorodeko gobernatura orokorra, Nikolaievskeko gobernatura orokorra, Novgorodeko gobernatura orokorra, Kremenchugeko gobernatura orokorra, Olonietseko gobernatura orokorra, Oremburgoko gobernatura orokorra, Or\u00ebleko gobernatura orokorra, Penzako gobernatura orokorra, Permeko gobernatura orokorra, Piotrkowkoko gobernatura orokorra, Plockeko gobernatura orokorra, Podoliako gobernatura orokorra, Poltavako gobernatura orokorra, Radomeko gobernatura orokorra, Reveleko gobernatura orokorra, Ryazaneko gobernatura orokorra, Samarako gobernatura orokorra, Sandomirreko gobernatura orokorra, Saratoveko gobernatura orokorra, Siedlceko gobernatura orokorra, San Miguelgo gobernatura orokorra, Simbirskeko gobernatura orokorra, Smolenskeko gobernatura orokorra, Stavropoleko gobernatura orokorra, Suwalkiko gobernatura orokorra, Tauridako gobernatura orokorra, Tulako gobernatura orokorra, Ufako gobernatura orokorra, Uusimaako gobernatura orokorra, Jameeko gobernatura orokorra, Turku eta Poriko gobernatura orokorra, Miqueliko gobernatura orokorra, Vaasako gobernatura orokorra, Ouluko gobernatura orokorra, Chernigoveko gobernatura orokorra, Itsaso Beltzeko gobernatura orokorra, Yerevaneko gobernatura orokorra, Yaroslavleko gobernatura orokorra.\nNazioarteko harremanak.\nErresuma Batua-Errusia harremanak.\nErresuma Batuak eta Errusiako Inperioak Anglo-Errusiar Ententea osatu zuten 1907ko abuztuak 31n San Petersburgon. Persia, Tibeta eta Behe Turkestanekiko euren eragin eremuak definitu zituzten, Errusiak iparraldeko lurraldeak hartu zituelarik eta Erresuma Batuak Persiar Golkoa hegoaldean. Eztabaidatu zuten euren beste lehentasunetako bat Alemaniaren hedatze koloniala ikuskatzea zen.\nAnglo-Errusiar Ententeak Entente Cordialearekin batera eta Frantziar aliantzarekin batera Entente Hirukoitza osatu zuen Erresuma Batua, Frantzia eta Errusiaren artean.\nTxina-Errusia harremanak.\nErrusiako Inperioa eta Txinatar Inperioaren arteko lehen harreman diplomatikoa 1660an izan zen Amur ibaiaren mendebaldeko guneari buruzko gatazka baten ondorioz. 1689an bi herrialdeek Nerchinskeko hitzarmena sinatu zuten, aipaturiko lurraldea Txinari eman ziona. Muga Stanovoi mendiak eta Argun ibaia jarraituz ezarri zen, eta Txinarekin merkataritza harremanak ezarri ziren.\n1858an, Opioaren Bigarren Gerran, Txina \u00abAsiako gizaki gaixoa\u00bb bihurtu zen, Errusia indartu egiten zen bitartean, azkenik Amur ibaiaren ezkerraldea erantsiz, Kanpoaldeko Mantxuria eta Sakhalin uhartea barne, Unequal eta Aigungo hitzarmenen bidez. 1899 inguruan Boxerren altxamenduak Entente hirukoitzaren boterea desafiatu zuen, aurretik 1860ko Pekingo Konbentzioan berretsia izan zena.\nBi herrialdeek euren monarkiak nola ezeztatzen ziren ikusi zuten XX. mendearen bigarren hamarkadan, Qing dinastiak 1912an Xinhai Iraultzaren ondoren eta Romanov dinastiak 1918an, Vladimir Ilich Ulianovek, Lenin bezala ezagutuak zuzendutako Urriko Iraultza jarraituz, lehenak Txinako Errepublika eta bigarrenak SESBa abiarazi zituelarik.\nPersia-Errusia harremanak.\nErrusia-Iran harremanak bereziki Safavidar dinastiaren ahultzearekin altxatu ziren, Qajaridar dinastiari tokia utzi ziona, berehala kaos nazionalaren maneiura xurgatua izan zena, botere kolonialekin leihatzen zen bitartean, honek eskualdean egoera egonkor bat mantentzen lagundu zion. Portugaldarrek, ingelesek eta herbeheretarrek Persia hegoaldeagatik leihatzen zuten bitartean, Errusia Inperialak hegoaldea utzi zuen iparraldearekiko eragin eremu bat ezartzeko.\nBarne politikaz josia, Qafaridar gobernuak mehatxu honen aurrean altxatzeko ezgai ikusi zuen bere burua, baita iparraldeko errusiar mehatxua onartu gabe ere.\nAhulduta eta hondatua zegoen errege gortea, Fath Ali sahren gobernupean, 1813an Gulistango hitzarmena sinatzera behartua izan zen, eta jarraian Turmanchaiko hitzarmena. Bi hitzarmen hauek elkarrekin Azerbaijan, Armenia eta Irango egungo mugak adierazten dituztenak dira Abbas Mirzaren ahaleginen ondoren. Persiak huts egin zuen Kaukasoko frontea defendatzerako orduan.\nErrusiako Inperioarekin etengabe hegoalderantz aurrera egiten etengabeko gerren bi urtetan zehar, Turcmanchai eta Gulistango hitzarmenekin mendebaldeko mugan, Abbas Mirzaren ustekabeko heriotzarekin 1823an eta bisir handiaren erailketarekin (\"Mirza Abol Qasem Qa'im Maq\u0101m\"), Persiak Asia Erdialdeko bere ezarpena galdu zuen errusiar tsarren tropen aurrean. Errusiar tropek Aral Itsasoko kostaldeak 1849an okupatu zituzten, Tashkent 1864an, Bukhara 1867an, Samarkanda 1868an eta Khiva eta Oxo 1873an. Ajalgo hitzarmena gorantza zihoan errusiar botere globalaren aurrean jasandako galerarik handiena izan zen.\nXIX. mendearen amaierarako errusiar domeinua hain zen handia eta nabarmena Tabriz, Qarvin eta gaur egungo Irango beste hainbat hiri garrantzitsu Errusiako Inperioak okupatu zituela eta Teherango gobernu zentralari hain botere gutxi utzi zitzaion bere ministro propioak ere ezin zitzakeela aukeratu anglo-errusiar kontsulatuaren onespenik gabe.\nHerriak herrialdean errusiar presentziak eragiten zuen nahigabearen emaitza bat Gilango Mugimendu Konstituzionalista bihurtu zen. Mirza Kuchak Jan buru zuen iraultzak errebeldeen eta errusiar armadaren arteko borroka bat eragin zuen, zanpatua izan zena eta herrialdea une horretan Errusiarena izan zen, eransteko puntuan, baina herrialdearen eranstea 1917ko Urriko Iraultzak eten zuen.\nEragina konkistatutako lurraldeetan.\nIngria.\nSuediar Inperioari Ingria izeneko lurraldea konkistatu izanari esker, Petri I.a Errusiakoak bere buruari enperadore titulua eman zion eta 1703an inperioko hiriburu berria zen San Petersburgo fundatu zuen.\nPetrik Ingria Ingermanlandako dukerria bezala ezarri zuen, Menshikov printzearekin lehen eta azken duke bezala, 1710ean San Petersburgoko Gobernatura Orokorra bezala ezarri zen arte.\nPolonia.\nPoloniaren independentzia Errusia, Austria eta Prusiaren arteko zenbait partiziorekin amaitu zen (1772, 1793 eta 1795) Errusiak Bi Errepubliken Nazioaren lurralderik gehiena irabaziz, Lituaniako lurralde guztiak barne (Podolia eta Niemen ibaitik mendebalderako lurraldeak izan ezik), Volinia eta Ukraina, Livonia eta Kurlandia. Austriak hegoaldeko lurralde populatuak irabazi zituen, Galitzia-Voliniako eskualdea. 1795ean Austriak Krakovia eta Varsovia arteko lurraldeak ere irabazi zituen, Vistula eta Pilica ibaien artean daudenak. Prusiak Baltiko Itsasoaren mendebaldeko lurraldeak lortu zituen, Krakoviatik eta Polonia Handitik, baita Varsovia eta iparrekialdeko lituaniar lurraldeak (Augustov, Mariampol\u00e9), baita Podolia ere. Poloniaren independentzia salbatzeko azken saiakera heroikoa Tadeusz Kosciuszko buru izan zuen matxinada nazional bat izan zen 1794an, baina berehala zanpatua izan zen.\nNapoleon I.a enperadore frantziarrak Prusia garaitu ondoren, frantziar zaintzapeko estatu bat ezarri zuen, Varsoviako Dukerri Handia. Austriar Inperioa 1809an garaitua izan zenean, Lodomeria dukerrira erantsia izan zen 3,75 milioi biztanleko biztanleria emanez, Bi Nazioen Errepublikako biztanleria osoaren laurdena. Nazionalista poloniarrak Frantziaren aliatu bezala geratu ziren XX. mendea ondo sartua izan arte.\nNapoleonen porrotarekin, Vienako Batzarrak 1815ean Dukerria Poloniako tsarerria bihurtu zuen eta Errusiari eman zitzaion. Poloniako tsarerria independizatu egin zen, 1917an Errusiako Inperioa erori ondoren Poloniako Errepublika bihurtuz.\nFinlandia.\nSuedia eta Errusia arteko Finlandiako Gerran, 1808an, Alexandro I.a Errusiakoa tsarraren armadak Finlandia konkistatu zuen, eta Errusiak lur hura okupatuta izan zuen 1917ko abenduaren 6 arte. Egun hartan, Finlandiako Dukerri Handiak bere independentzia aldarrikatu zuen, eta Finlandiako Errepublika bihurtu zen.\nLetonia.\nXVIII. mendearen hasieran, Iparraldeko Gerra Handian Errusiak Suediaren aurka borrokatu zuen. Gerraren ibilbidea zuzenean letoniar lurraldera joan zen, Gerraren amaieran Errusiar bihurtu zena. Helmugetako bat Rigako portu aberatsa ziurtatzea zen. 1710ean, Petri I.a Errusiakoa tsarrak Vidzeme ziurtatu zuen, eta ondoren Kurlandia probintzia bat osatzeko.\nVidzemetik Rigara, Errusiak Europarako pasabide argi bat lortu zuen. XVIII. mendearen amaierarako, poloniar banaketei esker, egungo Letoniaren lurralde guztia errusiar agintepean egon zen. 1905eko iraultzaren iritsierarekin herriaren nahigabea hasi zen eta 1918ko azaroak 18an Rigako Gobernatura Orokorra Letoniako Errepublika Independentea bihurtu zen.\nGeorgia.\nGeorgiaren xurgatzea Errusiako Inperioan zenbait etapatako prozesu bat zen. Errusiaren Georgiaganako interesa XVI. mendearen amaieran hasi zen tsarrak geroz eta gehiago izan zirenean Ekialde Ertainean georgiar printzerriei dagokienez, otomandar inperioaren eta persiar inperioen presiopean, XVIII. mendean desarregluan jaitsi zen. Kartli eta Kajetiko erresuma batuek errusiar babesa onartu zuten 1783an. Bi hamarkada baino gutxiago iraun zuen eta xurgapen bihurtu zena XIX. mendearen lehen herenean, georgiar lurralde guztiak aurrerago Errusiako Inperioaren zati bihurtu ziren. Prozesu kolonial klasiko bat zen. Europako gainontzeko herrialde nagusi guztiek bezala energia militar, politiko eta ekonomiko asko inbertitu zuen bere inperio kolonialaren hedapenean.\nKhiva.\nUrre aurkikuntzak Amu Daria ibaiaren bankuetan Petri I.a Errusiakoaren agintaldian Errusian, Errusiak berak Indiarako ibilbide bat irekitzeko zuen nahiarekin batera, espedizio armatu bat eragin zuen, Aleksandr Bekovitx Txerkaski printzearen buruzagitzapean eta 4000 soldaduz osatua zegoena.\nEspedizioa jaso zuenean, Khivako khanerriko khanak eremu bat ezarri zuen borondate oneko nahi bat bezala, eta ondoren bidalketak eraso eta arpilatu zituen. Petri I.a, Suedia eta Turkiaren aurkako bere gerretan murgildurik zegoena, berri honekin zirkinik ere ez zuen egin.\nPaulo I.a Errusiakoa tsarra ere hiria konkistatzen saiatu zen, baina oso gaizki antolatutako eta oso gutxi lagundutako bere espedizioa erabateko porrotean amaitu zen. Alexandro II.a Errusiakoa eta Alexandro III.a Errusiakoaren erregealdietan hiria eransteko ahalegin handiak egin ziren.\nBeste atal bat \"Joko Handia\" deritzonean gertatu zen, errusiar espedizio bat tartean sartuz, errusiar mugako erasotzaile turkmeniarrek saldutako esklaboak Kaspio Itsasoan askatzeko asmoa zuena, baina baita bere lurraldea hedatzeko ere ingelesak Anglo-Afganiar Lehen Gerran 1839an murgiltzen ziren bitartean. Orenburgoko legioen jenerala zen Perovski jeneralak zuzendutako espedizioa infanteriako 5200 soldaduz eta 10.000 gameluz osatua zegoen. Planifikazio kaxkarragatik, logistika penagarriagatik eta zorte txar pixka baten ondorioz, 1839ko azaroan irten ziren Turkestaneko historiaren negurik okerrenetako batean, eta hurrengo urteko otsailak 1ean Orenburgora itzultzera behartuak izan ziren, mila galera baino gehiago jasanez tiro bakar bat ere jaso gabe.\nAldi berean, britainiarrek, Khivako khanerria eransteko errusiar saiakerengatik kezkatuta, lurralde horiek eransteko euren saiakeran Heraten afganiarrez mozorrotutako jeneral bat bidali zuten, James Abbott Kapitaina. Bere mugimenduak eguberri egunean hasi zituen Khivarantz, toki honetara 1840ko urtarrilean iritsiz, baina khanak Jamesez susmatzen zuen arren, honek arrakasta izan zuen khanarekin berak tsarrari eslaviarren kontuari buruzko gutun bat eramateaz hitz egin zuenean. Jamesek hiria 1840ko martxoak 7an utzi zuen, Aleksandrovsk Gotorlekura joan zen eta beranduago bere gidariak traditu zuen. Guzti honen ondoren, Herateko bere nagusiek, Jamesi buruz ezer ez jakitean, beste ofizial bat bidali zuten, Richmond Shakespear izenekoa. Argi eta garbi geratu zenez, Shakespearrek Abbottek baino arrakasta handiagoa izan zuen, nolabait khanarekin bere kontrolpean zeuden errusiar guztiak askatzeko hitz egitea lortu baitzuen, baina aldi berean esklabo errusiarren jabe bilakatuz, heriotzarekin zigortzen zena. Eslaviar askeak eta Shakespear Aleksandrovsk Gotorlekura 1840ko abuztuak 15ean iritsi ziren eta Errusiak Khiva konkistatzeko bere arrazoia galdu zuen.\nKhanerria pixkanaka, bere tamaina murrizten joan zen Turkestaneko konkista eta presio errusiarraren ondorioz, eta 1873an, Errusiak ondoko Samarkanda eta Tashkent hiriak konkistatu ostean, Von Kaufman jeneralak 13.000 soldaduko armada bat bidali zuen Khivara, 1873ko maiatzak 28an erori zena, eta Khiva errusiar protekturatu bat izatera pasa zen.\nDemografia.\n1915ean Errusiako Inperioko biztanleria 175 milioi biztanlera iritsi zen. 1897ko erroldak 126 milioi biztanle erregistratu zituen. Estimazioek 105 milioi biztanleko biztanleria ematen zuten 1880rako, 74 milioi 1860an eta 40 milioi inguru 1815ean. Jaiotza tasa altu mantentzen zen 1897an (Milatik 48), heriotza tasa bezala (milatik 31). Inperio osoan, hirietako biztanleria % 20 ingurukoa zen (% 25ekoa inperioaren europar zatian), 1914an 100 mila biztanle baino gehiagoko hogeitabost hiri zeudelarik. Inperioaren europar zatian 142,5 milioi pertsona bizi ziren, eta gainontzeko 32,5 milioi pertsonak Kaukasoa, Siberia eta Erdialdeko Asiaren artean banatzen ziren. Ekialderanzko emigrazioak 7,5 milioi eslabo erregistratu zituen 1897 eta 1914 bitartean (hauek 1914an asiar lurraldeetako biztanleria guztiaren herena zirelarik). Zatiketa soziala oso nabarmena zen, goiko klaseek eta ertainek biztanleriaren %20a soilik suposatzen zuten. Noblezia (milioi bat pertsona inguru) goi kargu diplomatiko, administratibo, judizial eta militarrak betetzen jarraitzen zuen Petri I.a Errusiakoa Handia tsarrak XVIII. mendearen hasieran sortutako Maila Taularen bidez. Era berean, bere eskuetan zituen 60 milioi hektareako lur eremua (% 40). Burgesia, kopuruari dagokionez oso ahula zen Errusiako Inperioan, baina era berean oso boteretsua 1890etik aurrera gertatu zen hazkuntza industrial indartsuaren ondorioz. Klase ertainak (profesionalak, merkatariak, funtzionarioak, artisauak eta nekazari txiki edo kulakak) murritzak eta ahulak ziren, erradikalismo ideologiko ezberdinen artean zeudelarik. Klase ertain hauetako gehienak armeniar, judutar eta alemaniar jatorriko gutxiengoek osatuak zeuden, Finlandia, Polonia eta Baltikoko errepubliketan askoz ugariagoa zelarik.\nHiri nagusiak.\nSan Petersburgo, Mosku, Varsovia, Odesa, Riga, Kiev, Smolensk, Arkhangelsk, Vladivostok, Kharkov, Yekaterinoslav, Novgorod, \u0141\u00f3d\u017a, Vyborg, Rostov Donekoa, Vilna, Tbilisi, Sebastopol, Astrakhan, Bialystok, Perm, Ufa, Erevan eta Irkutsk izan ziren Inperioko hiririk nagusienak euren ekonomia, aktibitate industrial, zerbitzu, lur eremu eta garrantzi kultural eta politikoaren arabera. Hirietako biztanleria %20a baino gehiago zen 1914an, bereziki Finlandia, Polonia eta Baltikoko probintzietan.\nHizkuntzak.\nErrusiera izan zen hizkuntzarik arruntena Errusiako Inperioan, biztanleriaren % 70ak hitz egiten zuena, non Errusiaren europar zatiko eta honen inguruko hirietan, Kiev eta Minsk kasu, hiztunen % 40a metatzen den, eta Asian transiberiarrak zeharkatutako hirien bidez. Lurralde konkisten bidez, Inperioan hitz egiten ziren hizkuntzak hazi egin ziren, Beringeko itsasartean hitz egindako aleutieratik hasi eta gaur egun Turkiako probintziak diren Ardahan, Artvin, Igdir eta Karsen hitzegiten den kurdueraraino. Siberiako asiar hizkuntzetako asko gaur egun desagertzeko arriskuan daude. Aristokrazia eta klase altuen artean, bereziki frantsesa zegoen hedatua bigarren hizkuntza bezala, baina alemana eta ingelesa ere asko irakasten ziren.\nTalde etnikoak.\nErrusiako Inperioak 200 talde etniko eta indigena ezberdin baino gehiago zituen, Eurasian egin zuen hedapenaren eta bere kanpaina masiboen ondorioz, Turkestanetik Ekialde Urrunera eta Amerikara, Los Angelesetik gertu. Bere hedapenik handienean, 298 etnia ezberdin zenbatzen dira, hau da, Errusiako Inperioa munduan etnia ezberdin gehien izan dituen bigarren herrialdea izan dela, Mongoliar Inperioaren ondoren. 1897ko erroldak (125,64 milioi biztanle) biztanleriaren %44a etnikoki errusiarra zela adierazi zuen, % 66,5 senide zituen ekialdeko herri eslaboak kontutan hartuta (ukrainarrak eta bielorrusiarrak). Talde txikiagoak oso modu trinkoan bizi ziren euren eskualdeetan eta euren hizkuntzaren arabera sailkatuak eta mailakatuak izan daitezke:\nErlijioa.\nErrusiako Inperioa ofizialki estatu ortodoxo bat zen biztanleriaren % 71n (errusiarrak, ukrainarrak, bielorrusiarrak, georgiarrak, errumaniarrak, osetiarrak...). 1914an klero ortodoxoa 130 gotzainek, 50.000 apaiz eta diakonok eta 84.000 fraide eta lekaidek osatzen zuten, lurraren jabetzaren %1a mantentzen zutena. Banaketa handia zegoen klero erregular \u00abbeltza\u00bbren (nondik hierarkia ere irtetzen zen), ondo prestatukoa, errespetatua eta aberatsa zena, eta klero diozesiar landatarraren artean, \u00abpope\u00bbak (pobretua eta aipugaldua).\nKristautasuna eta Islama ziren jarraitzaile gehien zituzten erlijioak. Kristauak zenbait adar ezberdinetakoak ziren: Errusiako Eliza Ortodoxoa, fededun gehien zituena (% 71), Eliza Katolikoa (% 9a, poloniar lituaniar eta grekokatolikoak); armeniarra (% 0,9), eta zenbait eliza protestante %4,5ekin (alemaniar, finlandiar, estoniar, letoniarrak...). Musulmanen artean gehienak suniak ziren, baina xiiak ere bazeuden, Iranen heredentziaren ondorioz, baina askoz biztanleria txikiagoarekin. Judaismoak ere jarraitzaile asko zituen (% 4). Beste erlijio batzuen artean, talde txikiek praktikatutakoak, budismoa, lamaismoa eta xamanismoa zeuden. Gainera, elkarren artean oso bariatuak ziren paleosiberiar erlijioak ere bazeuden, baita iparraldeko ugrofinlandiar erlijioak ere.\nGiza garapen indizea.\nHerrialde historikoen azterketek giza garapen indizea Errusiako Inperioan oso altua zela adierazten dute, 0,800 eta 0,850 puntu bitartekoa, gobernuak erabilitako alfabetatze kanpainen ondorioz. Horretaz gain jendea oso modu duinean bizi zen, mirabetza existitzen zen arren, aldaketa oso handia izan zen mirabeak burujabetu zirenean. Gainera, aberats ugari bizi ziren Inperioaren europar zatian, eta Polonia eta Finlandia barnean hartu ondoren kopuru hori hazi egin zen. Biztanleriaren gehiengoa nekazariak ziren arren, bazuten kultura, esanguratsua. Gainera, Siberian zeuden kultura isolatuei esker, hortik zetorren portzentaia txiki baina garrantzitsu bat. XIX. mendearen amaieratik eginiko aurrerapenak gora-behera, Errusiako per capita errenta britainiarraren herenera baino ez zen iristen 1914an.\nKultura.\nLiteratura.\nPetriren aroa.\nErrusiaren \"mendebaldetzea\", arruntki Petri I.a Errusiakoa Handiarekin eta Katalina II.a Errusiakoarekin lotzen dena, alfabeto errusiarraren erreforma batekin eta literaturarako herri hizkuntza erabiltzearen ideiaren tolerantziarekin bat dator. Antiokh Kantemir, Vasili Trediakovski eta Mikhail Lomonosov bezalako idazleek XVIII. mendean Gavrila Derzhavin bezalako olerkarientzat, Aleksandr Sumarokov eta Denis Fonvizin bezalako egileentzat eta Nikolai Karamzin eta Aleksandr Radishchev bezalako prosa idazleentzat prestatu zuten lurra.\n\"Petri I.ak gainbegiratutako orrialdeak, Alfabeto zirilikoa, alfabeto zibilarentzako hizki hautaketa\"\nUrrezko Aroa.\nXIX. mendea, ohi, errusiar literaturaren \u00abUrrezko Aroa\u00bb bezala ezagutzen da. Erromantizismoak, bereziki olerki talentu baten loratzea ahalbidetzen dute: Vasili Zhukovski eta Aleksandr Puxkin agertzen dira lehendabizi, ondoren Mikhail Lermontov eta Fiodor Tiutchev datozelarik.\nXIX. mendeko aurrerapenen artean Ivan Krylov fabula idazlea zegoen, baita Vissarion Belinski eta Aleksandr Gertsen bezalako idazleak, Aleksandr Griboedov eta Aleksandr Ostrovski bezalako egileak, Jevgeni Baratynski, Konstantin Batiuxkov, Nikolai Nekrasov, Aleksei Konstantinovitx Tolstoi, Fiodor Tiutchev eta Afanasi Fet bezalako egileak, Kozma Prutkov satira idazlea, eta eleberri idazle ezagunen talde bat ere, hauen artean Nikolai Gogol, Lev Tolstoi, Fiodor Dostoievski, Nikolai Leskov, Ivan Turgenev, Mikhail Saltykov-Shchedrin eta Ivan Gontxarov.\nZilarrezko Aroa.\nBeste literatura genero batzuk agertu ziren XX. mendea hurbiltzen ari zenean. Anton Txekhov dramazko istorio laburrak idazten bikaina izan zen, eta Anna Akhmatovak lirika berritzaileak aurkeztu zituen.\nXX. mendearen hasierak errusiar olerkaritzaren zilarrezko aroaren hasiera adierazten du. Aro honetako idazle ezagunen artean honako hauek daude: Anna Akhmatova, Innokenti Annenski, Andrei Beli, Valeri Briusov, Marina Tsvetaieva, Sergei Esenin, Nikolai Gumiliov, Danil Kharms, Velimir Khlebnikov, Osip Mandelxtam, Vladimir Maiakovski, Fiodor Sologub eta Maksimilian Voloxin.\nGastronomia.\nErrusiako Inperioko sukaldaritzaren izaera aberats eta bariatua Inperioaren hedapen zabal eta kulturanitzetik dator. Honen abiapuntua landatar biztanleriaren nekazal platerek jarri zuten, sarri latza izaten zen klima batean, arrain, eskortako hegazti, onddo, baia, zuku eta eztiaren konbinaketa ugari batekin. Zekale, garagar, gari eta artatxikia ogi, labore, kvas eta edari nazionala den vodka ospetsuaren osagaiak dira. Zopak eta gisatuak produktuan zentratu ziren, arrainak eta aldiko haragiak edo metagarriak. Jaki hauek, erabat bertakoak, espeziekin eta haragia parrilan erretzeko eta Mongoliatik eta Tartariatik Khivako khanerriaren bidez ekarritako gatzagitutako esne garratza fabrikatzeko teknikekin batera, oinarria izaten jarraitu zuten errusiar gehienentzako XX. mendea ondo aurreratua zegoenean. Zetaren bidearen iparraldeko tokiei buruzko gezurrak, Errusiak Kaukasora, Persiara eta Otomandar Inperiora zuen hurbiltasunak bezain ondo eman die ekialdeko kutsu nabarmen bat sukaldatzeko teknikei.\nErrusiako Inperioaren lurraldearen handitasunaren, eraginaren eta XVI. eta XVIII. mendeko interesaren handitzeak jaki fin eta sukalde teknika berriak ekarri zituen. Garai honetan inportatu ziren atzerritik keztaturiko haragi eta arrainak, sukaldatutako pastelak, entsaladak, barazki berdeak, txokolatea, izozkiak, ardoa eta likoreak. Hiri eta probintzietako aristokraziarentzat behintzat, jaki berri hauen eta errusiar plater tradizionalen arteko uztartze kreatiboarentzako ateak ireki zituen. Emaitza oso bariatua da teknika, laguntza eta konbinaketan. Ekialdeko izaera ematen die sukaldatzeko bere erei.\nJaiak.\nErrusiako Inperioko jaiak eta oporrak estatu hau 1917an erori zen arte erabili ziren. Honako hauek dira:\nKirola.\n Errusia Olinpiar Jokoetan\nHerrialdeko ikurrak.\nErrusiako Inperioak enperadorearen lege autokratikoaren bidez ezarritako elementu enblematiko eta sinboliko batzuk zituen\nArmarria.\nBurubiko arranoa Errusiako armarrira 1452an iritsi zen Bizantziar Inperiotik etorria. Garai hartan kristau munduak garai zailak bizi zituen berriki gertatu zen Konstantinoplaren Erorketarekin, turkiarren esku gertatu zena, hauek lurraldeak okupatzen jarraitu zutelarik, Grezian eta Mediterranioan sartuz eta Italiaren subirautza eta Vatikanoren existentzia mehatxatuz.\nPaulo II.a aita santuak, defendatzeko baliabide bakar bezala, Bizantziar Inperioko azken enperadorea izan zen eta Konstantinoplaren hartzean hila gertatu zen Konstantino XI.a Paleologoren anaia zen Tomas Paleologoren familiari laguntza eskatzea izan zuen, Erroman erbesteratua zegoena. Tomasek bazuen alaba bat, Sofia printzesa. Aitak eragin handiko pertsona batekin ezkondu nahi zuen bere alaba, garai zail horretan Erromaren papera indartuko zuen norbaitekin.\nAliantza mesedegarri baten bila, Tomasek Moskovia aukeratu zuen, non Ivan III.a Errusiakoa Printze Handiak gobernatzen zuen. Printzea, 20 urte baino ez zituena, jada ezkonduta egon zen eta orain alargun zegoen. Aita Santuak Printzea Bizantziar Inperioko oinordekoarekin ezkonduz gero, turkiarren aurkako gerra batean Konstantinopla birkonkistatzera eramango zuela pentsatzen zuen. Honela, bi gazteen arteko ezkontza moldatu zen, ezkontza honek errusiar printzea lurralde erraldoi baten oinordeko bihurtuko zuelarik, non, antzinako Errusia \"kristautasunaren argi\" izango zen.\nSofiaren ezkontzaren zatirik garrantzitsuena Bizantzioren babesa zen, azken enperadorearen armarriko burubiko arranoa, ekialdeko lurraldeen domeinua eta independentzia eta inperioko mendebaldeko pertsona sinbolizatuz (ondorioz bi buruak). Bi koroadun burubiko arranoa errusiarrak miresteko egin zen bere indar enigmatikoaren ondorioz.\nArmarriak ez zuen aldaketarik jasan Ivan IV.a Errusiakoa Izugarriaren erregealdirarte. Tsar honek arranoaren paparrean herensuge baten aurka borrokatzen ari den San Jurgi santuaren irudia zuen armarri bat jartzea agindu zuen.\nEreserki nazionala.\nErrusiako Inperioko ereserki nazionala \u00abJainkoak salba beza tsarra\u00bb izan zen (errusieraz \u0411\u043e\u0301\u0436\u0435, \u0426\u0430\u0440\u044f\u0301 \u0445\u0440\u0430\u043d\u0438\u0301 / \"Bozhe\", \"Tzaria Khrani\"), Erresuma Batuko ereserkiaren (Jainkoak salba beza erregea (edo erregina)) aldaketa. 1815ean idatzi zuen Vasili Zhukovskik. 1833an Aleksei Lvov printze biolin jotzaileak aldatu zuen, musika idatzi zuena, aurreko bertsioan bezala, Zhukovskiren \"Errusiarren otoitza\" olerkiaren letra erabiliz.\n1917rarte mantendu zen, Errusiar Iraultzak kontrola hartu eta monarkiak bere kargua utzi zuenean, eta Marseillesa eta Internazionala hartu zituzten ereserki bezala.\nArtea.\nErrusiako domo eta ikur bereizgarrietatik Stalinen barroko eta gorentasuneraino, errusiar artea eta arkitektura bere bisitariek bilatzen dute. Honek, antzinako Kieveko Rusetik eragin zuen, ohiturarekin honen ondorengo estatu errusiarretan jarraituz, Novgorodeko Errepublika, Moskovia, eslabiar arte tradizionalean zetzanak, baina Europaren eraginik gabe, Errusiako Inperioa sortzean, eta europar potentzia handi bihurtzean, arte guzti hori jasoz eta arte errusiar modernoa sortuz, nolabait esateagatik, honela motibatu du errusiar arteak hainbeste herri eta jende, eta honek Sobietar Batasunaren agerpenarekin eta ondorengo Varsoviako Itunarekin jarraitu zuen. Baina Errusiako inperioan arteaz hitzegitean, kultura, talde etniko eta bizimoduei dagokienez inperio handienetako bati buruz hitzegitea da, errusiarrak eurak aipatzen saiatuko da.\nIkonoak.\nTradizio ikonoklasta Bizantziar Inperiotik jasoa izan zen, fede ortodoxoan freskoen eta mosaikoen tradizio bezala hasi zenean. XVIII. mendean eta XIX.ean Eliza Ortodoxoan zegoen eztabaida ikonoklastaren ondorioz irudi erlijiosoak praktika erlijiosoa ala sakrilegio idolatra ziren galdetu zen. Irudien erabilera desagertu ez zen arren, arteak kontenplazio izpiritualaren eta errealitatea desbideratzearen arteko asmoaren ikuspegira zuzendu zuen. Hori da ikonoak hain bariatuak izatea eragiten duen diferentzietako bat. Bereziki XIV. mendean mugimendu ikonoklastak Errusian subjektibotasun eta adierazpen pertsonal maila hartu zuen. Aldaketa honetan zerikusi handia izan zuen pertsonarik nabarmenetako bat Andrei Rubliov izan zen, honen lanak Moskuko Tretiakov Galerian eta San Petersburgoko Errusiar Museoan ikus daitezkeelarik. Bere lanak Alexandro I.a Errusiakoa tsarrak miretsi zituen, agiri batean ikonoen babesa agindu zuena, eta elizak ezin zituela debekatu.\nBalleta.\nErrusiak paregabeko ekarpena egin du ballet klasikoa garatzeko. Ballet klasikoa Errusian dantzaren beste forma aristokratiko batzuekin batera sartua izan zen, 1700 goiztiarrean Petri I.a Errusiakoaren mendebaldetze egitarauaren zati bezala. Ballet klasikoko lehen eskola 1734an ezarri zen, eta ballet klasikoko lehen konpainia osoa ballet klasikoko eskola inperialean sortu zuten San Petersburgon 1740an. Dantzari italiarrak eta koreografo frantziarrak nagusi izan ziren garai hartan, baina 1800 baino lehen ballet klasiko errusiarrek dantzatzen zuen jendearen jatorrizko elementuak bere egiten zituen babestutako nobleek mirabeen konpainiak dantzatzen dituzten bezala. Ballet klasikoaren kritiko europarrek errusiar dantzak Europa mendebaldeko ballet klasikoan eragin ona zuela erabaki zuten.\nMarius Petipa, Errusian ballet klasikoak egiten 50 urte eman zituen koreografo frantziar bat, pertsonaia nagusia zen garai horretan; bere arrakastarik handienak Piotr Ilitx Txaikovskiren ballet klasikoen tartekatzeak izan ziren. Beste ballet dantzari europar ezagun batzuk, Marie Taglioni, Johansson Christian eta Enrique Cecchetti Errusian aritu ziren XIX. mendean eta XX. mendearen hasieran zehar, mendebaldetik eragin berriak ekarriz.\nXX. mendeko lehen urteetan eragin gehien izan zuen pertsona Sergei Diagilev enpresaria izan zen, 1909an Mikhail Fokin koreografoarekin, Vatslav Nijinski dantzariarekin eta Alexandre Benois diseinatzailearekin bidaiatzen zuen ballet klasikoaren berritzailea zen konpainia bat sortu zuen. Stravniskiren tartekatze polemikoaren, lehen mundu gerraren eta Iraultza Boltxevikearen ondoren, Diagilev ez zen Errusiara itzuli. Diagilev 1929an hil zen arte, dantzaren bere konpainia errusiarrak, Russe ballet klasikoa, Parisen buruzagitza ezarri zuen. Garai berean, Anna Pavlova dantzariak munduan zehar bidaiatu zuen bere taldearekin eta artearen forman eragin handia izan zuen.\nEsperimentu handia.\nEuropar kulturaren altxamenduaren eraginak Errusian XVII. eta XVIII. mendeetan mendebaldeko margolaritzaren tradizio familiarretatik hurbilen zeuden errusiar ilustrazioak ekarri zituen. XIX. mendearen amaiera arte ez zen aurkeztu soilik errusiarrak ziren estilo artistikoen multzo handiak, elkarrekin erreforma sozialaren indar liberal bihurtuz. Mugimendu moderno honek ia bere hasieratik norabide ezberdin ugari hartu zituen eta guztiak deskribatzea ezinezkoa izango litzateke. Hala ere, ezagun oso orokor batek ere, bere ideia eta interes arruntekin bere lana askoz irisgarriago egiten du.\nHasieratik, artearen mugimendu modernoa tradizio klasikoarekin haustera deitua izan zen, eta errusiar gizartearen eguneroko bizitza kontatzen zuen arte mota berri bat sortzera. Errusiar arte tradizionalean interes berritu bat agertu zen artearen margo herrikoi apaingarria eta ikonoari buruz. Arte apaingarriak patroi geometriko abstraktuen energiaren estimua jaso zuen, lerroak, formak eta kolorea erritmo eta forma energikoak eraikitzeko erabili ziren, ez derrigorrez benetako objektu edo tokiak irudikatzeko. Ikonoaren margoaren berraztertze baten ondorioz, margolari jakintsuagoak perspektiba bisual lau baten energiaz ohartu ziren, bi dimentsiokoaz. Hau da, oihala oihal bezala baino gehiago, gune batean zegoen leiho bezala irudikatuz.\nXIX. mendearen amaieratik 1910 arte, artearen mugimendu modernoak errusiar bizitzako arlo tradizionalengatik interesatuago jarraitzen zuen, herrixkako bizitza eta erlijioa hiri handietako bizitza bezain garrantzitsuak ziren. Erreforma sozialeko indarrak langile industrial altxatuengandik hurbilago egon ziren bitartean, Errusiako avant-gardeko artistek inspiraziorako lantegiari eta hiri bizitzara igaroera biziari geroz eta buelta gehiago eman zioten. Kolore dizdiratsuen forma sinplifikatu eta zorrozki angeluarrak eta mundu modernoaren energia askatzailean jarritako grina geroz eta abstraktuagoak ziren lan berrientzako oinarri bihurtu zen. Kubo-Futurismoa, Raionismoa eta Suprematismoa ziren garai honetan agertu ziren estilo eta eskoletatik garrantzitsuenak. Mugimendu hauen ordezkari diren artistarik aipagarrienen artean Kasimir Malevitx, Vladimir Tatlin, Mikhail Larionov eta Natalia Gontxarova daude.\n1917ko errusiar iraultzaren ondoren, Avant-Garde errusiarra boltxebikeen erregimen berriaren zerbitzura jarri zen. Mundu berri bat sortzea eta zaharra atzean uztea promes egiten zuen, urteetan artearen alde lanean aritu zena. Kartel politikoak, kaleetako desfile antolatuak, feriak, eta, nabarmenena bezala, iraultzaren urtemugaren ospakizunetarako herrialdeko gune publiko handiak diseinatu zituzten. Erregimen berriak diseinu industrialaren garrantzian geroz eta interes handiagoa jarrita, konposaketarentzako lanaren eta diseinu industrialaren ikuspegi teknologikoa eta arrazionaltasunaren zentzu bat ekartzen hasi ziren. Konstruktibismoak, hala ezagutzen bait da mugimendu hau, 1920ko hamarkadaren azken urteetan garatzen jarraitu zuen, estatu estalinistaren kontserbadurismoak Avant-Gardeari errealismo sobietarraren mesedetan uko egin zionean. Aurreko eskoletako artista garrantzitsuenetako askok funtsezko paper bat izan zuten Konstruktibismoan, bereziki Tatlinek. Konstruktibismo mugimenduko beste artista garrantzitsu batzuk Aleksandr Rodtxenko, Varvara Stepanova eta Liubov Popova izan ziren.\nEstatu estalinistak ukatua eta mendebaldean bertan behera utzia, Avant-Gardeak soilik berriki jaso du merezi duen arreta. San Petersburgoko Errusiar Museoak du mugimendu honen lanaren bildumarik finena.\nZinea.\nZinea Errusiara Lumi\u00e8re anaien eskutik iritsi zen 1896an. Errusian eginiko lehen filmea Lumi\u00e8re anaien kameralari batek egin zuen. Nikolas II.a Errusiakoaren koroaketa iza zen film hori. Handik gutxira Path\u00e9 eta Gaumont etxeek erakusketa gelak ireki zituzten. 1908an Aleksandr Drankovek lehen film narratibo errusiarra ekoitzi zuen, Stenka Razin, Vladimir Romashkovek zuzendua izan zena. Hurrengo urteetan beste ehun film erabat errusiar baino gehiago ekoitzi ziren, Frantzia, Alemania eta Ingalaterrakoekin leihatuko zutenak beste batzuen artean.\n1912an Khazhonkov estudioak inauguratu ziren eta \"Oborona Sevastopolya\" (Sebastopolen defentsa) filmea ekoitzi zen, Ivan Mozhujinek zuzendua, nork Napoleon Bonaparteren papera ere egiten zuen. Nikolas II.a tsarrak pelikula hau eta beste batzuk ekoizten lagundu zuen, kameralari profesional bat ere bazuelarik, \"etxeko\" filmeak egiten zituena, baina ez zegoen sustapen ofizialik estatuaren aldetik. 1914 inguruan, Lehen Mundu Gerra iristearekin bat, zinegile errusiarrak film abertzale anti alemaniarren ekoizpenean burubelarri murgildu ziren, ekoizpena esponentzialki haziz, 1916an 499 filmera iritsiz. Errusiaren aliatuek filmik hoberen eta arrakastatsuenak inportatzen zituzten, Yakov Protazanov eta Yevgeni Bauerrenak kasu.\nAzkenik, Mundu Gerraren erdian, 1917an, Errusiar iraultza gertatu zen. Ekoizleak egoerari egokitzen saiatu ziren eta tsarraren aurkako zenbait film egin ziren arren, azkenik Errusiako Inperioko zinea desagertu egin zen, Sobietar Batasuna sortzearekin batera. Garai honetan egin zen azken filmea \"Otets Sergi\" (\"Sergius Aita\") izan zen, hurrengo urtean estreinatu zena, jada Sobietar erregimenean.\nAltzariak.\nErrusiako Inperioa, ikusi ahal izan den bezala, entitate honek elkartutako kultura anitzekoa izan zen, antzinako santutegi ortodoxoetatik hasi gune ekonomiko errusiarrean, Krimeara turkiarrek eramandako Islama, heredentzia etnikoak Siberian, heredentziak Turkestanen, txinatarra Mantxuria errusiarrean, kosakoak Dnieper ibaiaren hegoaldean eta Kaukasoko biztanle anitzak, baina konbinaketetan uniformetasuna egon zen tokia Errusiako Inperioak bereganatutako Finlandian izan zen.\nAltzari suediar eta errusiar zaharrak Finlandiako ondare kulturala dira. Finlandia Inperiora Finlandiako Dukerri Handia bezala erantsia izan zen 1809an, eta hala mantendu zen 1917ko independentziararte. Gobernuko ofizial eta artisau finlandiar askok lan egiten zuten garai hartan San Petersburgon, eta eurekin ekarri zituzten altzariak Finlandiara, etorkin errusiarrek bezala. San Petersburgo 1712an azkar hazten ari zen inperioaren hiriburu bihurtu zen. Hiriak hurbileko kontaktuak zituen Frantzia, Italia, Herbehereak eta Alemaniarekin San Petersburgotik han diseinatutako barnealdeak eta jauregiak eraiki zituzten arkitekto eta artisau ugariz ere hornitu zirenak. Altzariak, atzerriko jauregietara ere ekarriak izan ziren. Arotz dekoratibo errusiarrek eredu bezala erabili zituzten, baina liberalki konbinatu zituzten greziar, erromatar eta egiptoar estiloen ezaugarriekin. Honek tailaketa eta urrezko apaindura dekoratiboak bultzatu zituen estilo errusiar bat eman zuen emaitza bezala. Zur gogor eta finez eginiko altzariak ezagunak izan ziren XVIII. mendean. Honen aurretik, altzariak margotuak izan ziren. Benetako brontzezko apaindurak oso arraroak ziren, horren ordez, altzariek sarri, euren gainean itsatsitako zurezko apaindura zuten, jarraian margotua eta urreztatua zena brontzearen itxura emateko. Errusiar altzariak jauregi monumentalentzat eginak izan ziren, eta, beraz, astunak dirudite beste estilo batzuekin alderatuz gero. Inperioko errusiar estilo goiztiarrerako ereduak patroiaren liburu ingeles eta frantziarretan topatu dira, baina inperioko errusiar estilo egokia Andrei Voronjinen arkitektoaren sorkuntzak ziren, San Petersburgon 1810ean astunki eraiki ziren altzariak diseinatu zituena. Altzariek esfingearen txori, animalia eta kimera apaindurak, palmoteak, arrosa leihoak, liliak eta akantuak zituzten, azken hauek gogokoenak zirelarik. Altzaririk finenak jauregiko harrera geletarako eginak izan ziren. Kobre horizko muntaiadun kaobazko altzariak beste gela batzuetarako erabili ziren, taila aberatsekin apainduak ziren aulkiak ere bai. Besoak jartzeko zatiak beltxarga edo kariatide eran tailatuak eta brontzearen itxura hartzeko urreztatu edo margotuak izan ziren. Hankak latoiz estaliak izan ziren. Gambsstyleko altzariak (Heinrich Gambs, alemaniarra, San Petersburgora 1790ean joan zena) Finlandian ere salgai zeuden, errusiar fabrikatzaileek orokorrean euren altzariak estanpatu ez zituzten arren.\nEstudioko altzarien artean sofa bat, lau besaulki, aulki txikiago batzuk, taula bat eta kaxoi multzo bat daude. Ez dituzten gelaren aurreko jabeak ezagutzen, soilik Amos Andersonek erosi zuela 1917an. Materiala pinua da kaoba txapa batekin. Sofa eta taula San Petersburgon eginak izan ziren 1810ean, eta besaulkiak 1820an. Besoeuskarrietan bereizten diren esfingeak ebanoz eginak izan ziren eta zura urreztatu zuten, eta atzealdeko kobre horizko muntaiek Apoloren aurpegia irudikatzen dute palmondoak ondoan dituen girlanda baten erdian. Sofaren atzealdea suge baten irudiarekin apaintzen da, eta besoaren atzealdeak beltxargen buruekin. Atzealdeen alboetako euskarriak kariatide buruen forman eginak izan ziren, patina beltz batez estaliak zutabe laburrekin aurrealdeko hankentzat. Tapizeria ez da jatorrizkoa. Taularen hankak, apur bat biratuak eta estaldurekin apainduak, zati batean brontze patina batez eta beste zati batean urreztatuak daude.\nArgazkigintza.\nGarai honetako argazkigilerik ezagunena Sergei Prokudin Gorski izan zen. Zientzialari ospetsuekin ikasi zuen San Petersburgon, Berlinen eta Parisen kolorezko lehen argazkientzako teknikak garatuz.\nBere emaitzetatik kolorezko pelikula positiboen eta mugimenduzko pelikulen proiekzioen lehen patenteak sortu ziren. 1905 inguruan, Prokudin-Gorskik, kolorezko argazkiekin, errusiako inperioaren aurrerakuntzen, historiaren eta kulturaren aniztasun handia dokumentatzeko egitasmo handia pentsatu zuen, inperioko eskoletan erabiltzeko, Nikolas II.aren erreforma kulturalen sistemari esker.\nEgitasmo honentzat, Nikolas II.a tsarrak Prokudin-Gorskiren esku kamera ilun batekin eta beharrezko gainontzeko gailu eta gai guztiekin hornitutako tren bagoi bat jarri zuen. Era berean, sarrera mugatuko guneak bisitatzeko eta inperioaren burokraziaren laguntza lortzeko baimen guztiak lortu zituen. Honela ekipatua, Prokudin-Gorskik inperioa zeharkatu zuen 1909 eta 1915 bitartean, irudiekin dokumentatuz eta bertako biztanleei inperioaren handitasuna ezagutzera emanez.\nEkonomia.\nArtikulu nagusia: Errusiako inperioko ekonomia\n1891n transiberiar trenbidearen lanak hasi ziren, eta 1895ean transkaspiarrarenak. Historialariek, Nikolas II.a 1894an tsar bihurtu ondoren errusiar industrializazioaren erritmoa handitu egin zela ikusi dute. Beste faktore bat frantziar aliantza zen; frantziar bankuek mordoa inbertitu zuten Errusian. 1897an Errusia urre-patroia erabiltzen hasi zen, atzerriko inbertsioa animatu zuen eta industrializazio prozesua azkartzen lagundu zuen neurri bat. 1914an Errusiako Inperioa munduko bosgarren potentzia ekonomiko, industrial eta komertziala zen, ia Frantziaren parera iritsiz.\n1892an Errusiako Inperioak 31.202 kilometroko trenbide sarea zuen, 1905ean 61.085ekoa (Alemania gainditzen zutenak trenbide sarerik luzeena zuen herrialde bezala 1899an) 1914an 70.000 kilometroraino iristen zen (munduko hirugarrena AEBetako eta Britainiar Inperiokoen ondoren. 1892an Errusiaren arrabio esportazioak 1,1 milioi tona metrikotara iristen ziren (Britainia Handiaren esportazioaren seirena baino gutxiago zena), 1905ean 2,7 milioi tonatara iritsi zen edo Britainia Handiaren esportazioaren laurdena. 1892an, Errusiako ikatz meatzeek 6,9 milioi tona ikatz ekoitzi zituzten, 1905ean, berriz, 18,7 milioi.\nHazkuntza industriala adierazten zuten zenbakiak txundigarriak ziren bitartean (Errusiako industria, Alemaniakoa edo Britainia Handikoa baino azkarrago hazi zen) oraindik beste nazio industrializatuen atzetik zegoen kontsumoko per c\u00e1pita arloan. Errusiako biztanleria ere Europa mendebaldeko herrialdeena baino azkarrago hazi zen. 1894an 125 milioi biztanle zituen, 146 milioi 1904an eta 175 milioi 1914an. Industrializazio azkarrak urbanizazio azkarra ere ekarri zuen.\nEuropa erdialde eta mendebaldeko nazioekin kontraste bezala Errusiak nabarmenki handitzen jarraitzen zuen nekazaritzarako lur eremua, non aleak, patatak etab... 13,4 milioi hektareatan landatuak izan ziren 1895ean, 1905ean 20 milioira pasatuz (Europako errusiar probintzientzako irudiak Polonia gabe); gari ekoizpena 8,4 milioi tonatik 1895ean 12,8 milioi tonaraino 1905ean hazi zen, patatarena 21,1 milioi tonatik 1895ean 27,6 miloi tonaraino 1905ean.\nNekazaritza.\nArtikulu nagusia: Nekazaritza Errusiako Inperioan\nErrusiako Inperioko nekazaritza XIX. mendean eta XX. mendean naziorik garatuenetakoa bezain indartsu egin zen, Errusia nekazal ekoizpenaren hornitzaile handienen artean zegoen arren, Elkarte Ekonomiko Libreak nekazal teknologia hobetzeko egiten zituen ahaleginak ez ziren amaitzen.\nErrusiako Inperioan eskualde ofizialak zeuden produktu bakoitzaren landaketarako: Turkestan kotoiarentzako eta Sakartvelo tearentzako esate baterako.\nXX. mendea.\n1910ean munduko gari esportazio guztien % 36,4a errusiar jatorrikoa zen. Aldi berean, eraginkortasuna beste herrialde garatu batzuenarekin alderatua txikiagoa zen (adibidez, ale uzta Mexikorena baino % 10 txikiagoa zen). XX. mendearen hasieran ikusi ahal izan zen hazkuntza Stolypin erreformaren garapen sustatuak eragin zuen, nekazal mekanizazioa nahiko baxu mantendu zen bitartean. Hurrengo garapena Lehen Mundu Gerrak eta Errusiar Iraultzak eten zuten."}
{"id": "101662", "revid": "105290", "url": "https://eu.wikipedia.org/wiki?curid=101662", "title": "A\u00efwass", "text": "A\u00efwas Ziburun sorturiko musika taldea da.\nTaldekideak.\nHona hemen taldekideak:"}
{"id": "101663", "revid": "119347", "url": "https://eu.wikipedia.org/wiki?curid=101663", "title": "Ameriketako Estatu Batuetako Leku Historikoen Erregistroa", "text": "Ameriketako Estatu Batuetako Leku Historikoen Erregistroa edo National Register of Historic Places (siglak NRHP), Ameriketako Estatu Batuetako jabetza historikoen zerrenda biltzen duen erregistro ofiziala da. Balio historikoengatik zaindu beharreko monumentu, leku, erakin edo objektuak biltzen ditu. Erregistroa sortu zenetik, ia esklusiboki Parke Nazionalen Zerbitzuak kudeatzen du, zein Ameriketako Estatu Batuetako Barne Sailaren menpekoa agentzia den.\nPropietate motak.\nLeku Historikoen Izendegi Nazionalak 5 kategoria ezberdinetan zerrendatzen ditu babestu beharreko propietateak:"}
{"id": "101664", "revid": "105290", "url": "https://eu.wikipedia.org/wiki?curid=101664", "title": "Aggressive agricultor", "text": "Aggressive agricultor 1986an Hazparnen sorturiko hardcore-taldea da, oraindino martxan dabilena.\nTaldekideak.\nHona hemen taldekideak:"}
{"id": "101665", "revid": "105290", "url": "https://eu.wikipedia.org/wiki?curid=101665", "title": "Bioterror", "text": "Bioterror 2002an Sopelan sorturiko musika taldea da.\nTaldekideak.\nHona hemen taldekideak:"}
{"id": "101666", "revid": "512", "url": "https://eu.wikipedia.org/wiki?curid=101666", "title": "Kataluniako Generalitatearen Jauregia", "text": "Generalitatearen Jauregia (katalaneraz \"Palau de la Generalitat\") Kataluniako Generalitatearen egoitza da eta Europan gobernu batek eraikitzea agindu eta bere egoitza gisa mantentzen den erdi aroko eraikin bakarrenetakoa. Bartzelonako Ciutat Vella auzoan dago. Bisbe, Sant Sever eta Sant Honorat kaleen mugen barnean kokatzen da, bere aurrealdea Sant Jaume enparantzara begira duelarik, Bartzelonako Udaletxearekin aurrez-aurre.\nLehendabiziko eraikina 1400an erosi zen eta Sant Honorat kalean kokatzen zen, antzinako juduen auzoan (\"call\"). Lehen eraikin honen (1416) aurrealdea Obispo kalean zuen eta bere sortzailea Marc Safont izan zen, honekin batera 1434an eraikitako egile berberaren Sant Jordiren zegoen.\n1596ean Pere Blai arkitektoak aurrealde nagusia Sant Jaume enparantzako Pizkundeko eran eraiki zuen, Katalunian arkitektura era honetan eraikitako lehen aurrealdea bilakatu zelarik. "}
{"id": "101667", "revid": "4166", "url": "https://eu.wikipedia.org/wiki?curid=101667", "title": "Legen Beltza", "text": "Legen Beltza 1998an Azpeitian sorturiko musika taldea da, oraindi\u00f1o martxan dabilena.\nIbilbidea.\n1998an sortu eta berehala \"Ziztu Bizian\" diska kaleratu zuten. Hurrengo urteetan kontzertu eta emanaldi ugari eman zituzten eta 2001 urtean iritsi zen bigarren diska, \"Istorio Triste Bat\". IZ disketxearekin grabatu zuten eta 1500 kopia atera zituzten.\nEuskal Herritik kanpora ezaguitzera emateko asmoarekin hizkuntza ladatzea erabaki zuten eta ingelesez kantatzen hasi ziren. Annihilator taldeko Jeff Watersen babespean diska berria plazaratu zuten 2003an, \"Insanity\", eta atzerriko metal talde handien \"telonero\" jotzen hasi ziren, hala nola Napalm Death edo Exodus. Espainia mailan diskak ez zuen banaketa egokirik izan eta horregatik kaleratu zutren laugarren diskoa, \"Total Insanity\". Duiska honi esker penintsulan osoan egin zuten bira eta Iron Maiden, Slayer eta Dream Theater taldeen telonero izan ziren.\n2005ean Mausoleum Records disketxe belgiarrak fitxatu zituen 2006an atera zuten diska, \"Dimension Of Pain\". Diska hau Europaz gain Estatu Batuetan eta Kanadan ere banatua izan zen. Diskako azken bi abestietan Europa mailako musikari onenen kolaborazioak izan zituzten, \"War of Wars\" eta \"War of Wars II, Hope Wihtout Hope\" abestietan hain zuzen ere. Tour luzea etorri zen orduan, jaialdi batzutan zerrendaburu ere izan ziren. Tourraren une gorena Durangoko Plateruenan bizi izan zen Destruction talde alemaniarrarekin batera. Tourraren amaieran Azpeitian eta Madrilen jo zuten Nightrage talde mitikoarekin batera.\nAzkenengo lana 2010an atera zuten, \"Need to suffer\", autoekoiztutako lana izan zen. 2012an tadearen amaiera iritsi zen.\nTaldekideak.\nHona hemen taldekideak:"}
{"id": "101668", "revid": "201", "url": "https://eu.wikipedia.org/wiki?curid=101668", "title": "Loren Ganbera", "text": ""}
{"id": "101669", "revid": "98220", "url": "https://eu.wikipedia.org/wiki?curid=101669", "title": "Ashford gaztelua", "text": "Ashford gaztelua (ingelesez \"Ashford Castle\") Irlandako Mayoko konderrian kokatzen den Cong udalerriko erdi aroko gaztelua da. Gaztelu hau Corrib aintziraren ertzean kokatzen da. De Burgo familia anglonormandarrak Connaughteko O'Connorstarrak garaitu ondoren 1228. urtean eraiki zuen.\n1852an Benjamin Guinnessek berritu eta handitu zuen, bere semea zen Arthur Edward Guinnessek lakuko uharte baten titulua eskuratu zuelarik. 1945an Guinness familiak gaztelua saldu zuen.\nGaur egun gaztelua bost izarretako hotel bat da. Gaztelutik irten ohi den txalupa batek bidaiariei Corrib lakuan zehar txangoak egiteko aukera ematen du. 1952ko \"The Quiet Man\" filma Ashforden filmatua izan zen, bertan gazteluaren zati ugari eta aldameneko Cong herria agertzen direlarik."}
{"id": "101671", "revid": "336", "url": "https://eu.wikipedia.org/wiki?curid=101671", "title": "Desnitrifikazio", "text": "Desnitrifikazioa nitrogeno organikoaren (NO3-) erredukzioan datza, nitrogeno gasa (N2) sortzeko. Bakterio batzuek (Pseudomonas, Thiobacillus...) besterik ez dute desnitrifikazio biologikoa burutzen: arnasketa anaerobioa egiten dutenean nitratoa elektroien azken hartzaile gisa erabiltzen dute.\nDesnitrifikazioa honako ekuazio honetan labur daiteke:\nTarteko produktuak hauek izanik:\nNitratoa arnasketa anaerobioan erabiltzerakoan nitritoak (NO2-) agertzen dira lehen. Nitritoak erreduzitzerakoan nitrogeno gasa sortzen da gero. Nitritoak oso toxikoak dira, eta haien pilaketa arriskutsua da; hori dela eta, desnitrifikazioa osatu behar da nitrito-pilaketa hori ekiditeko.\nDesnitrifikazioa kaltegarria da nekazaritzan, lurzoruen nitratoak galtzen direlako. Hala ere, zenbait kasutan onuragarria izan daiteke; esaterako, ur-hondakinen tratamenduan, urak dituen nitratoak ezabatzeko (nitrato horiek eutrofizazioa eta algen hazkuntza eragiten baitute)\nDesnitrifikazioak nitrogenoa lurretik atmosferara eramaten du. Alderantzizko bidea nitrogenoaren finkapenaren bidez gertatzen da."}
{"id": "101673", "revid": "15795", "url": "https://eu.wikipedia.org/wiki?curid=101673", "title": "Errusiar Inperio", "text": ""}
{"id": "101674", "revid": "201", "url": "https://eu.wikipedia.org/wiki?curid=101674", "title": "Semirechye", "text": ""}
{"id": "101675", "revid": "201", "url": "https://eu.wikipedia.org/wiki?curid=101675", "title": "Guberniya", "text": ""}
{"id": "101676", "revid": "201", "url": "https://eu.wikipedia.org/wiki?curid=101676", "title": "Uyezd", "text": ""}
{"id": "101677", "revid": "58701", "url": "https://eu.wikipedia.org/wiki?curid=101677", "title": "Las Culebras", "text": "Las Culebras 2004. urtean Iru\u00f1ean sortutako punk-rock musika talde nafarra da.\nKriss Teen eta Olaia Heep musikariek rock taberna batean elkar ezagutu zuten. Gau berean rock talde bat sortzeko zirrara sartu zitzainen barruan eta handik lau hilabetetara, oraindik gitarra ondo ezagutzen ez zutelarik eta baxu-jotzaile eta bateriajole baten zain, abesti zenbait konposatu zituzten."}
{"id": "101678", "revid": "119347", "url": "https://eu.wikipedia.org/wiki?curid=101678", "title": "Santos Angel Otxandategi", "text": "Santos Angel Otxandategi Itu\u00f1o (Durango, 1749ko urriaren 31 - \"ib.\", 1802) euskal herritar arkitekto neoklasiko garrantzitsua izan zen. Nafarroan lan egin zuen gehienbat.\nBiografia.\nJuan Otxandategi Goiri (muxikarra) eta Maria Antonia Itu\u00f1o Abizia (ma\u00f1ariarra) zituen guraso.\nErrioxako Bri\u00f1as eta Kuzkurritan lanagatik bizi ondoren, 1776-1779 urte bitartean Garesen bizi izan zen, bertako San Pedro elizaren dorrea egin baitzuen. 1780an Iru\u00f1era joan zen, Nafarroako Bideen Zuzendaria izendatua izan ostean. Bertan bizi zen 1802. urtera arte, bizitzako azken egunak igarotzera sorterrira itzuli zela, Durangora. Ventura Rodr\u00edguez arkitekto ospetsuaren Nafarroako proiektuen obrak zuzendu zituen, hots, Noaingo akueduktua (1782-1790) eta Iru\u00f1eko Katedralaren fatxada (1782). 1785. urtean Ma\u00f1eruko San Pedro eliza eraiki zuen, aurrera eramandako bere obren artean garrantzitsuena. 1788an Zangoza Berriaren diseinu ez-eraikia planeatu zuen (Zangoza uholde batek suntsitu baitzuen), bere proiekturik handizaleena. Urte berean, Mediterranear itsasoa eta Kantauri itsasoa lotuko zituen ubide nabigagarri baten diseinua ikertu zuen. Silvestre Perezen estilo klasikoaren aurrekaritzat jo daiteke Otxandategi."}
{"id": "101680", "revid": "201", "url": "https://eu.wikipedia.org/wiki?curid=101680", "title": "Familia Sakratuaren Tenplua", "text": ""}
{"id": "101681", "revid": "201", "url": "https://eu.wikipedia.org/wiki?curid=101681", "title": "Sagrada Familia", "text": ""}
{"id": "101682", "revid": "201", "url": "https://eu.wikipedia.org/wiki?curid=101682", "title": "Sagrada Fam\u00edlia", "text": ""}
{"id": "101684", "revid": "98220", "url": "https://eu.wikipedia.org/wiki?curid=101684", "title": "Stirlingeko gaztelua", "text": "Stirlingeko gaztelua (, ) Eskoziako Stirling udalerrian kokatzen den Erdi Aroko gaztelu bat da. A mailako eraikina izendaturik dago.\n\"Gazteluaren muinoan\" (\"the castle hill\") eraikia izan zen, jatorri bolkanikozko gailurra, eta bere hiru ertzeetan zehar pikotxaz landutako amildegiz inguratuta dago. Stirlingeko gaztelua monumentu nazionaltzat sailkatuta dago, eta haren kudeaketa Historic Scotland erakunde espezializatuari dagokio.\nGazteluak Britainiar Gudarosteko Argyll eta Sutherlandeko Highlander Errejimenduaren koartel nagusia eta museoa ditu, nahiz eta errejimendu honek jadanik leku honetan egoitzik ez izan.\nHistoria.\nXII. mendean, Eskoziako Independentzia Gerratan, gazteluak Eduardo I.a Ingalaterrakoaren gudarosteen setioa jasan zuen. Historialarien esanetan, setio hori gertatzen ari zelarik lehendabiziko aldiz erabili zen \"Warwolf\" izenekoa, inoiz eraiki den gailu harri-jaurtitzaile (fundibuloa) handiena. Ondorioak erabat suntsitzaileak izan ziren.\nGazteluaren eraikin nagusi gehienak XV eta XVI. mendekoak dira, nahiz eta zenbait eraikin antzinagokoak ere badiren, zehazki XIV. mendekoak. Beren aldetik, hirira begira dauden gazteluko kanpo defentsak XVIII. mendekoak dira."}
{"id": "101685", "revid": "119347", "url": "https://eu.wikipedia.org/wiki?curid=101685", "title": "Sortzez Garbiaren komentua (Segura)", "text": "Sortzez Garbiaren komentua edo Sorkundetar komentua Seguran dagoen komentua da, 1519an sortua. Antzina Santa Isabel komentua zuen izena. Bertan XV. mendeko Kristo gurutziltzatu gotiko bat dago, Gipuzkoako zurlan baliotsuenetakoa. Elizako oinplanoa gurutze latindarrekoa da eta korua bi zatitan bereizia dago, atzealdean kokatua.\nBertako elizako erretaula XVIII. mendeko barrokoa da, \"monumentu\" izendatua.\nErretaula nagusia.\nRokoko estiloko erretaula nagusi hau 1742-1745 bitartean burutu zen Fray Jacinto de la Sierraren trazaerari jarraiki eta sierratarren lantegiko eskulturekin. Oin zuzeneko erretaula hau zizeiluaz, gorputz bakarrak eta atiko erdizirkularraz osatzen da, eta hiru kaletan banatuta dago kapitel konposatua duten lau zutabe erraldoien bidez. Zutabeek azpiko herena apainduta duten fusteak dituzte eta goiko aldea, ildaskatuta eta itsatsitako apaingarriz hornituta dute. Apaingarriz osatutako mentsuletan bermatzen dira, eta mentsula hauek, aldi berean, zizeiluan zurkaiztuta daude. Era berean, hegal-itxurako apalez hornitutako zutabeen gainean aurreratutako taulamenduari eusten diote. Erdiko kalean, albokoak baino handiagoa, Andre Mariaren ezaugarriekin apaindutako taulamendua duten zutabeez inguratutako horma-konka handi bat agertzen da. Honen gainean, erremate aurreratuan eta mentsula handi baten gainean, Koroapenaren irudi bat agertzen da, Gloria baten bidez itxia.\nAlboko kaleetan irudiak apaindutako mentsulen gainean agertzen dira eta itxuraz erdi-puntukoak diren eta taulamenduan bermatutako arkitekturen gainean. Hauen gainean ebakera zirkularreko mentsulatxoak eusten dira, eta mentsulatxo horien barruan irudiak kokatzen dira. Zizeiluaren erdiko kalean santutegi txiki bat agertzen da, eta alboko kaleetan, berriz, erliebez landutako panelak. Erretaulak rokoko estiloko ohiko apaindura du: arrokaiak, zintzilikariak, oihalak eta girlandak, eta goiko aldeko alboko muturretan saindu frantziskotarren taila bana agertzen da.\nErretaula honetako gai garrantzitsuena Ama Birjina dugu, eta berak da erdiko kaleko protagonista nagusia, Andre Maria Sortzez Garbiaren eta Andre Mariaren Koroapenaren irudietan ikus daitekeenez. Zizeiluan, erliebeetako eszenetan Familia Santua agertzen zaigu batetik, eta San Joakin, Santa Ana eta Andre Maria haurretan, bestetik. Alboko kaleetan, Santa Isabel Hungariakoaren eskultura agertzen da albo batean, eta San Joan Sahagungoaren eskultura txikiagoa haren gainean, eta beste aldean, berriz, Santa Isabel Portugalgoaren eta Santa Klararen irudiak ikus ditzakegu. Erremateetako eskulturek, azkenik, San Joan Capistranokoa eta San Paskual Bailonen irudikatzen dituzte.\nErretaulak polikromia berantiarra du eta urreztatuta dago gorputza, taila eta erliebe urriko kromatismo batez.\nErretaula hau aipagarria dugu arrazoi ugarirengatik. Batetik, eredu berri baten lehen arrastoak dakarzkigulako, bestetik, sierratarrek Gipuzkoan egindako lehenbiziko erretaula dugu, eta horrez gain, ikono-sorta interesgarriaz osatzen da, eta azkenik, erretaula osatzen duten eskulturetako batzuk oso maila artistiko handikoak dira, hala nola, Andre Maria Sortzez Garbiaren eta Santa Isabel Hungariakoaren irudiak."}
{"id": "101686", "revid": "201", "url": "https://eu.wikipedia.org/wiki?curid=101686", "title": "Sortzez Garbiaren eliza (Segura)", "text": ""}
{"id": "101687", "revid": "201", "url": "https://eu.wikipedia.org/wiki?curid=101687", "title": "Izpiritu Santu", "text": ""}
{"id": "101690", "revid": "336", "url": "https://eu.wikipedia.org/wiki?curid=101690", "title": "Spore", "text": "Spore Maxisen simulazio eta estrategia bideo-jokoa da. Will Wright da bere egilea (Sims jokoa ere egin zuen). EA (Electronic Arts) bideo-jokoekin batera egin zuen. 2008ko bideo-jokorik ospetsuenetakoa izan zen, eta herrialde askotan jarri zuten, horien artean Espainia. Ez dago euskarazko bertsiorik, baina bai espainieraz. Espainian 2008ko irailaren 7an atera zen\nJokoa.\nSpore eboluzio bideo-jokoa da, hau da aro primitiboetatik (bizidun zelulabakarretatik) estralurtarrez betetako galaxia batera (frogatuta dago Sporeko galaxia Esne Bidea dela). Bi motako Spore jokoak daude Spore eta Spore Creature Creator (Spore Creature Creatorren animaliak bakarrik sor ditzakezu eta Sporen partida bat egin eta zelulak, animaliak eta animaliak edo estralurtarrak arropekin, hau da izaki adimendunak, ibilgailu lurtarrak, uretakoak, eta airekoak , eraikinak (udaletxeak, etxeak, lantegiak eta aisialdi erakinak), eta espazio-hontziak. Spore jokoak eboluzioaren bost egoera ditu: Zelula, Animalia, Tribua, Zibilizazioa eta Espazioa.\nNola hasi partida.\nJokua instalatu ondoren, partida hasteko irrikaz al zaude? Hortaz egin hau, jokoa hasi ondoren, galaxia bat ikusiko duzu beste askoren ondoan, eta galaxia horretan, planetak egongo dira, denak desberdinak elkarren artean.\nJokoaren mailak.\nZelula.\nJokoa bizitzarik ez duen planeta batekin hasten da, baina ondoren meteorito bat dator, bertan zelulak dituela. Naiz eta zelula izan, ahoa eta begiak izango dituzte, eta beren dieta belarjalea, haragijalea eta orojalea izango den aukeratu behar duzu. Jokua 3-Dan da, baina zelula mailan jokoa mikroskopio batetik ikusten ari bazina bezala jokatzen duzu, zure helburua beste zelulak erasotzea da, zati berri bat aurkitzeko. Gorputz zatien kopurua 12koa da, eta zati bakoitzak gaitasun batzuk ditu, askotan errepikatu egiten direnak (dieta belarjalea, haragijalea, orojalea, pozoia, elektrokuzioa, zulaketa, bira azkarra, abiadura) eta gaitasun bakoitza mailatan sailkatzen da; 1tik 3ra edo gehiagora.\nAnimalia.\nAdimenik ez duen animalia izaten zara aro honetan. Organismo zelulanitza bihurtu eta itsasotik atera ondoren ikusiko duzu landareak eta beste animalia batzuk egongo direla, eta horien laguna edo etsaia egin zaitezke. Elikatzea dietaren araberakoa da, haragijalea, belarjalea edo orojalea. Gorputz atal gehiago izango dituzu eskura: ahoa, zentzumenak (ikusmena, usaimena eta entzumena), besoak, hankak, eskuak, oinak, armak (pozoia jaurtitzeko balbulak, adarrak) eta apaingarriak (normalean ez dute gaitasunik ematen). Horrez gainera, bere gorputza, bizkarrezurra luzatu eta gizendu egin daiteke hainbat modura. Izaki sortzaile aurreratua da. Bere azalaren kolorea ere aldatzea dago.\nTribua.\nAnimaliaren bukatu ondoren zuk sortutako izakiak adimena hartuko du. Beste era batera esanda, lehen gizakien aroa da hau, baina ez zara kobazuloetan biziko, baizik eta txabola batzuk izango dituzu. Ezingo duzu zure izakiaren itxura gehiago aldatu, baina arropa jar dezakezu hemendik haurrera. Zure etsaiak edo lagunak beste espezie bateko tribuak izango dira.\nZibilizazioa.\nBeste espezietako tribu guztiak menderatu ondoren zure espeziea planeta guztira zabalduko da, eta gaur egun lurrean dugun bizimodua hartuko dute. Ez zara oinez ibiliko, baizik eta hiriak eta mota guztietako garraiobideak izango dituzu. Mundu-gerraren antzekoa da maila hau. Hiru eratako nazioak daude: militarrak, ekonomikoak eta erlijiosoak.\nEspazioa.\nAzken maila, zure espazio-ontzia egin ondoren ia 50.000 planeta dituen galaxia bat esplora dezakezu. Nahi duzuna egin dezakezu, planetak lehertu, mendiak, ibaiak edo beste lur formazioak sortu, eta batez ere, estralurtarrekin kontaktua egin eta Grox deritzon arraza mekanikoa menderatu."}
{"id": "101691", "revid": "6327", "url": "https://eu.wikipedia.org/wiki?curid=101691", "title": "National Register of Historic Places", "text": ""}
{"id": "101692", "revid": "6327", "url": "https://eu.wikipedia.org/wiki?curid=101692", "title": "NRHP", "text": ""}
{"id": "101694", "revid": "201", "url": "https://eu.wikipedia.org/wiki?curid=101694", "title": "Eduardo Puelles Garc\u00eda", "text": ""}
{"id": "101695", "revid": "6327", "url": "https://eu.wikipedia.org/wiki?curid=101695", "title": "Isa\u00edas Carrasco Miguel", "text": ""}
{"id": "101696", "revid": "1545", "url": "https://eu.wikipedia.org/wiki?curid=101696", "title": "Ezpataren Anaia Livoniarrak", "text": "Ezpataren Anaia Livoniarrak (, literalki, Kristoren Armadaren Anaitasuna), Kristoren Zaldunak, Ezpataren Anaiak, Zaldun Ezpataeramaleak eta Livoniako Kristoren Milizia bezala ere ezaguna, ordena militarra izan zen, Alberto Buxhoeveden Rigako gotzainak (Livoniako Printze-Gotzaina) 1202an sortutakoa, fraide-gerlari alemaniarrez (Livoniakoak) osaturik zegoena. Nagusiki, zaldun tenplarioen estatutuetan oinarritua zegoen.\nSortu zenetik, ordenak, gotzaindegiaganako ustezko menpekotasuna ez zuen kontutan hartzen. 1218an, gotzainak, Danimarkako Valdemar II.a erregeari, ordenaren aurkako laguntza eskatu zion, baina erregeak, Anaitasunarekin adostasun bat lortu zuen eta Estonia iparraldea konkistatzeko probestu zuen.\nOrdenaren kuartelak Viljandin (Fellin), egungo Estonian aurkitzen ziren, non gazteluaren harresiak oraindik zutik dauden. Beste gotorleku batzuk Zesis (Wenden), Sigulda (Segewold) eta Aizkraukle (Ascheraden) ziren. Viljandi, Kuldiga (Goldingen), Aluksne (Marienburg), Tallinn (Reval)eko komandanteak eta Paideko (Weissenstein) Bailea, Ordenako Maisuaren bost partaideko kontseiluaren partaide ziren."}
{"id": "101697", "revid": "1712", "url": "https://eu.wikipedia.org/wiki?curid=101697", "title": "Ezpataren Anai Livoniarrak", "text": ""}
{"id": "101698", "revid": "105290", "url": "https://eu.wikipedia.org/wiki?curid=101698", "title": "Aizkraukle udalerria", "text": "Aizkraukle udalerria (letonieraz \"Aizkraukle novads\"), Letoniako errepublika banatuta dagoen 110 udalerrietako bat da, herrialdearen hego-ekialdean kokatua. 102 km\u00b2ko azalera du eta 2018ko datuen arabera 8.130 biztanle zituen.\n2009an sortu zen, herrialdearen lurralde berrantolatze baten ondoren. Udalerriaren hiriburua Aizkraukle hiria da.\nDemografia.\nUdalerriko biztanleria, orotara, 8.130 biztanlez osatua dago. Udalerri honen hedadura 102 kilometro karratu ingurukoa da. Biztanle dentsitatea kilometro karratuko 80 biztanlekoa da."}
{"id": "101699", "revid": "56334", "url": "https://eu.wikipedia.org/wiki?curid=101699", "title": "Hor I.a", "text": "Auibra Hor, Auibra edo Hor I.a bezala ere ezaguna, Egiptoko XIII. dinastiako faraoi bat izan zen, K. a. 1732 inguruan gobernatu zuena, Krauss eta Frankeren arabera.\nBere tronu izenak, Auibrak, \"Ra pozten da\" esan nahi du, eta Turineko Errege Kanonaren VI,17 erregistroan idatzia dago, zazpi... errege izan zela adieraziz. Bere erregealdia laburra izan zen, ziuraski, bi urte baino gutxiagokoa.\nAmenemhat III.aren miresle sutsu bat izan zen. Hau, Horren ontzi kanopoetan berretsia dago, Amenemhaten izenarekin zigilatuak daudenak, eta faraoi handi hau lurperatuta dagoen tokia zaindu zuen moduagatik. Horrek, Amenemhat III.ak Dahshurren eraikitako piramidea zaharberritzea agindu zuen.\nBere garaiko testigutzak.\nFaraoi honen hilobia, 1894an aurkitu zuen J. de Morganek Dahshurren, bere lurperaketa eta hil ekipoaz txundituta geratuz; Amenemhat III.aren piramidetik iparraldera aurkitu zuen. Hilobi txiki bat zen, profanatua izan ez zena, eta faraoiaren momia zuen barnean, zurezko sarkofago baten barnean, hil objektu batzuekin eta 1,7 metroko altuera zuen faraoiaren zurezko estatua batekin batera, azken hau, gaur egun, Kairoko Egiptoar Museoan dagoelarik."}
{"id": "101700", "revid": "105290", "url": "https://eu.wikipedia.org/wiki?curid=101700", "title": "Dahshur", "text": "Dahshur (arabieraz \u062f\u0647\u0634\u0648\u0631) Egiptoko herri bat da, Kairotik 40 kilometro inguru hegoaldera dagoena, nagusiki, antzinako faraoien nekropoli handi bat duelako ezaguna, Nilo ibaiaren mendebaldeko ibarreko basamortuaren gune batean dagoena, baita piramide ugari ere, horietako bi, Egiptoko antzinakoenak handienak eta hobekien mantendutakoenak direnak.\nHondakin arkeologikoak.\nPiramide Makurra eta Piramide Gorria, Egiptoko Antzinako Inperioko IV. dinastiaren sortzailea izan zen Snefru, Gizako piramiderik handienaren eraikitzailea izan zen Keopsen aitaren erregealdian eraiki ziren. Piramide Makurraren forma originala, bikaina da, eta trantsiziozko piramide forma baten ordezkari da, Piramide Gorria, munduko piramide klasikoen edo hiruki formako aurpegidunen artean lehena den bitartean.\nDahshur, Egiptoko errege nekropolia izan zen Egiptoko XII. dinastiako Amenemhat II.a faraoiaren erregealdian. Amenemhat II.aren piramidea pixka bat kaltetua dago, baina, bertatik gertu, errege damen arpilatu gabeko zenbait hilobi aurkitu ziren, oraindik bitxi ugari zituztenak.\nSesostris III.aren piramidea, multzo handi baten zati zen errege damentzako zenbait piramide txikiagoekin eta piramidetik hegoaldera zegoen tenplu batekin batera. Hilobi batean, piramidearen kalexkaren ondoan \"errege alaben\" altxorrak aurkitu ziren.\nPiramide Beltza, ondorengo faraoia izan zen Amenemhat III.aren erregealdiaren garaikoa da, eta, oso kaltetua dagoen arren, oraindik ere, Snefruren bi piramideen ondoren, inguruko monumenturik garrantzitsuena da. Piramide Beltzaren tontorrean zegoen granitozko piramidioia, Kairoko Egiptoar Museoaren areto nagusian erakutsia dago.\nPiramidearen ondoan, neurri batean arpilatua izan zen Egiptoko XIII. dinastiako Hor I.a faraoiaren hilobia aurkitu zen, eta, ondoan, bere balizko alaba zen Nubhepeti-Khereden lurperaketa. Dahshurren, XIII. dinastiako beste piramide batzuk ere badaude, baina soilik Ameny Qemaurena industu da.\nDahshurreko piramide guztien inguruetan, Egiptoko Antzinako Inperioko eta Inperio Ertaineko funtzionarioen hilerri zabalak aurkitu dira.\nGizateriaren Ondarea.\n1979an, Menfisen multzoa bere nekropoliekin eta piramide zelaiekin (Giza, Abusir, Saqqara eta Dahshur), UNESCOk Gizateriaren Ondare izendatu zuen, \"Menfis eta bere nekropoliak, piramideen tokia Gizatik Dahshurrera\" izenarekin. Mota kulturalekoa bezala katalogatua dago, i, iii eta vi irizpideekin eta 86 identifikazio zenbakiarekin."}
{"id": "101701", "revid": "98220", "url": "https://eu.wikipedia.org/wiki?curid=101701", "title": "Dunvegan gaztelua", "text": "Dunvegan gaztelua () Eskoziako Skye uhartean kokatzen den gaztelua da. A mailako eraikina izendaturik dago. Dunvegan udalerrian dago.\nBertan MacLeod Klaneko buru den Macleod MacLeodekoaren eserlekua dago. Duvegan gaztelua bere barnean etengabe bizilagunak izan dituen Eskoziako gaztelurik zaharrena da eta 800 urte inguruz MacLeod Buruzagien gotorlekua izan da. Jatorriz jendea kanpoan mantentzeko diseinatua izan zen, 1933an bisitariei bere ateak lehendabiziko aldiz iriki zituelarik. Ordudanik Dunvegan gaztelua Eskoziako bisitarien erakarpenguneen zerrendan urtez urte agertu izan ohi da eta Ipar-Mendebaldeko Skye uharteko ekonomiarentzako diru iturri ezin hobea izan da.\nGazteluko etxeek klanaren erlikiek kopuru garrantzitsu bat gordetzen dute; haien artean ezagunena \"Fairie Flag of Dunvegan\" (\"Bandera Sorgindua\" edo \"Maitagarrien Bandera\") eta \"Dunvegan Cup\" (\"Dunvegan Edalontzia\") dira. Gaztelua eta MacLeod Klanari buruzko kondaira ugari daude. Dunveganeko \"Fairy Flag\" bandera Klan honen altxorrik preziatuena da, erlikia izatera ailegatzeraino. Berari buruz aipatu ohi diren kondairak oso antzinakoak direla dirudite eta betiere bi gaiei lotuak: Maitagarriak eta Gurutzadak. Maitagarrien kontakizunak benetako historia ezkutatzearren erabili ohi dira; Gurutzaden lotura aldiz nahasiagoa da, \"Fairy Flag\" bandera horia Ekialdeko zetaz egina baiatago (Siria edo Roda uhartea); ikerlarien ustez K.o IV. edo VII. mendekoa litzateke, hau da, Lehen Gurutzada baino 400 urte zaharragoa. Hortaz, aintzineko Santu batek lapurtutakoa izango ote zen? Bestela 1066an hiltako Norvegiako Erregea zen Harold Hardradari kendutakoa? Edota Skye uharteko mendibizkar berlartsu batean misteriotsuki agertutako oihala?\nBisitariek gaztelua eta bere inguruko lekuetako biraz gozatzeko beta badute, Loch Dunvegan lakuan txalupa bat hartu ahal dezakete arrantza egin edo bertako kaio taldeak ikusteko. Eremu honetan hainbat jarduera egin ditzazkete: oinez ibili, arrantza, bertako sukaldaritza bikainaz gozatu, dendetara joan edota aldamenko Cuillin mendietara ibiladiak egin.\nUrteak igaro hala, Dunvegan Castle gaztelua pertsonaia nabarmen ugarik bisitatu izan dute: Sir Walter Scott, Johnson Dr, Elisabet II.a Erresuma Batukoa eta japoniar Akihito Enperadoreak ere."}
{"id": "101705", "revid": "105290", "url": "https://eu.wikipedia.org/wiki?curid=101705", "title": "Egiptoko XII. dinastia", "text": "Egiptoko XII. dinastiak, K.a. 1980tik K.a. 1790 arte irauten du, eta Egiptoko XI. dinastiaren azken zatiarekin batera, Egiptoko Inperio Ertainaren zati da Antzinako Egiptoren historian.\nEgiptologoek, dinastia hau, Egiptoko Inperio Ertainaren garairik oparoena bezala jotzen dute. Bere gobernarien izenak eta oinordekotza, zenbait dokumentutan daude. Errege Zerrendak, Abidoseko bi tenplutan eta Saqqarako baten erregistratu ziren, baita Manetonen epitomeetako testuetan ere. XII. dinastiaren kronologia, Egiptoko Inperio Berriaren aurreko edozein garairen hobekien ezarrienetako bat da. Sesostris III.aren erregealdian \"Sothiar zikloa\"ri buruz erregistratutako data batek, dinastia honetan gertatutako zenbait jazoera ados jartzen ditu.\nManetonek, Tebasen ezarri zirela dio, baina, garaiko erregistroetatik abiatuta, lehen faraoiak, hiriburua, \"Amenemhat-iti-taui\" (Amenemhat, Bi Lurren Jauna) edo soilik \"Ititauy\" izeneko hiri berri batetara eraman zuela ebazten da. Ititauiren kokapen zehatza ez da ezagutzen, baina El Fayum herritik gertu egon daitekeela uste da, segur aski, errege nekropolia den El Lishtetik gertu.\nHistoria.\nDinastia hau, Amenemhat I.ak sortu zuen, XI. dinastiako azken faraoia izan zen Mentuhotep IV.aren chatya izan zena. Bere armadak, hegoaldean kanpainak egin zituen, bigarren urjauzia arte, eta Ekialde Hurbilean. Biblosekin eta Egeo Itsaso inguruko gobernariekin harreman diplomatikoak ere berrezarri ziren.\nBere seme Sesostris I.ak, bere aitaren konkistak jarraitu zituen hegoalderako kanpaina batekin, hirugarren urjauzia arte, baina hurrengo gobernariak, pozik zeuden bakeaz, merkataritzaz eta eurentzako ekarritako zergekin gozatzearekin, Sesostris III.aren erregealdia arte.\nNubian parte hartu izanak, egonezina sorrarazi zien aurreko gobernariei. Sesostris III.ak, lurralde horretara zigor espedizioak bidali zituen; Ekialde Ertainerako espedizio bat ere bidali zuen. Kanpaina militar hauek, Sesostris izeneko gerlari boteretsu baten elezaharra sortu zuten, aurrerago, Manetonek, Herodotok eta Diodoro Sikulok kontatutako elezaharra. Sesostris honek, konkistatzailea, ez zituen bakarrik Asiako lurraldeak setiatu eta domeinatu, baizik eta Europara ere joango zela, Trazia konkistatzeko.\nSesostris III.aren oinordekoa izan zen Amenemhat III.ak, bere aurrekoaren kanpo politika berarekin jarraitu zuen. Amenemhat III.a, Hawaran eraikitzea agindu zuen hil tenpluagatik gogoratu izan da, Estrabonek, Diodorok eta Herodotok, \"Labirintoa\" bezala ezagutu zutena. Bere erregealdian, gainera, El Fayumeko lurralde zingiratsua, nekazal aprobetxamendurako egokitua izan zen lehen aldiz.\nBaina, Amenemhat III.aren ondoren, dinastia honen indarrak, neurri handi batean desagertu egin ziren, eta geroz eta gehiago ziren gobernu arazoak, konpondu gabe geratu ziren dinastia honetako azken faraoia izan zen Neferusobekekin.\nXII. dinastiako faraoiak, Uadi Tumilatetik zihoan kanal baten eraikitzailerik antzinakoenak bezala dokumentatuak daude, Nilo ibaia Itsaso Gorriarekin lotzen zuen kanala, ondoren, Nekao II.aren eta Dario I.aren erregealdietan berrituko zena (Suezeko idazkunak).\nDinastia honetan ikusten da Antzinako Egiptoko literatura hobetu egin dela. Beharbada, garai honetako testurik ezagunena, Sinuheren istorioa da, zeinen papiroan idatzitako kopia ugari berreskuratu diren. Dinastia honetan, zenbait lan didaktiko ere idatzi ziren, Amenemhaten argibideak eta Nekazari elokuentearen istorioa kasu."}
{"id": "101706", "revid": "336", "url": "https://eu.wikipedia.org/wiki?curid=101706", "title": "Yvonne Craig", "text": "Yvonne Joyce Craig (Taylorville, Illinois, Ameriketako Estatu Batuak, 1937ko maiatzaren 16a - Pacific Palisades, Los Angeles, ) aktore eta dantzari estatubatuarra izan zen. 60ko hamarkadako \"Batman\" telesailean Batgirlen papera antzezteagatik da ezaguna. Monte Carloko Errusiar Balletean hasi zen lanean, azkenena aktore izateko."}
{"id": "101707", "revid": "56334", "url": "https://eu.wikipedia.org/wiki?curid=101707", "title": "I\u00f1aki Murua", "text": "I\u00f1aki Murua Jauregi (Gabiria, 1956ko uztailaren 30a - ) euskal bertsolari eta gai-jartzailea da.\nBost urte Gasteizen bizi izan ondoren, Gabirian bizi da gaur egun. Industria Maisutzan lizentziaduna izaki, irakasle gisa lan egin du Ordiziako Goierriko lanbide-heziketako eskolan, erretiroa hartu duen arte. Xenpelar saria irabazi zuen 1979an. Euskal Herriko Bertsolari Txapelketa Nagusiaren finalean izan zen 1986an eta 1989an.\nEuskal Herriko Bertsozale Elkartearen lehendakaria izan da 2005etik 2018ra arte."}
{"id": "101708", "revid": "336", "url": "https://eu.wikipedia.org/wiki?curid=101708", "title": "Rhonda Shear", "text": "Rhonda Honey Shear (New Orleans, Louisiana, Ameriketako Estatu Batuak, 1954ko azaroaren 12a - ) aktore eta komediante estatubatuarra da.\nNew Orleanseko familia judutar batean jaio zen. New Orleanseko Loyola Unibertsitatean Komunikazioa ikasi zuen eta Bachelor of Arts titulua lortu zuen. 1975ean Miss Louisiana edertasun-lehiaketa irabazi zuen.\nKanpo loturak.\n[[Kategoria:New Orleanstarrak]]\n[[Kategoria:Ameriketako Estatu Batuetako modeloak]]\n[[Kategoria:Ameriketako Estatu Batuetako emakume aktoreak]]"}
{"id": "101709", "revid": "336", "url": "https://eu.wikipedia.org/wiki?curid=101709", "title": "Morgan Fairchild", "text": "Morgan Fairchild (Dallas, Texas, Ameriketako Estatu Batuak, 1950eko otsailaren 3a - ) aktore estatubatuarra da. Bere benetako izena Patsy Ann McClenny da."}
{"id": "101710", "revid": "1545", "url": "https://eu.wikipedia.org/wiki?curid=101710", "title": "Cristobal Colon (ontzia)", "text": "Cristobal Colon Sestaoko La Naval ontziolan 2007 eta 2009. urteen artean eraikitako zurgapen draga da. Guztira 223 metro luze ditu eta 46.000 metro kubikoko edukiera. Jan de Nul enpresa luxenburgoarra da dragaren jabea, eta munduan eraikitako zurgapen dragarik handiena da. Ontziolako kaitik Bilboko itsasadarrerako itsasoratzea 2008ko uztailaren 4ean egin zen.\nLa Naval ontziolan eraikitako 332. ontzia da.\nOntziaren etorkizuna.\nBerez, Dubain uharte artifizialak eraikitzeko erabiliko zutela uste zen arren, krisialdi ekonomikoak eragindako beheraldi ekonomikoa dela eta, Singapur eta Kanadara joango zela uste zen. Baina azkenik Qatarrera eraman zuten 2009an.\n2010ean Bilboko portuko AZ-2 eta AZ-3 kaiak eraikitzeko lanetan aritzea espero zen, La Arena hondartzatik gertuko kostaldean harea hartu eta Zierbenako kai barrura eramanez. Dena den, Bilboko portuaren Agintaritzak Simon Stevin dragaren egonaldia luzatu eta azkenik ez zuten Cristobal Colon dragaren beharrik izan."}
{"id": "101712", "revid": "512", "url": "https://eu.wikipedia.org/wiki?curid=101712", "title": "Karlos Zubia", "text": "Karlosen Zubia () Txekiako hiriburu den Praga hiriko zubirik antzinakoena da, eta Moldava ibaia zeharkatzen du Hiri Zaharretik Hiri Txikira. Txekiako bigarren zubirik antzinakoena da.\n1357an hasi zen eraikitzen, Karlos IV.a Germaniako Erromatar Inperio Santukoaren oniritziarekin, eta XV. mendearen hasieran amaitu zen. Garai hartan, ibaia zeharkatzeko modu bakarra zenez, Karlosen Zubia, Hiri Zaharra, Pragako Gaztelua eta inguruko tokien arteko komunikabiderik garrantzitsuena bihurtu zen 1841 arte. Zubia, Europa ekialdea eta mendebaldearen arteko merkataritzarentzako ere lotura garrantzitsua izan zen.\nJatorrian, komunikabide hau, Harrizko Zubia () eta Pragako Zubia () deitua izan zen, baina bere oraingo izena, 1870etik darama.\nZubiak, 516 metroko luzera eta 10 metroko zabalera du, 16 arkuk eusten duten bitartean. Bi muturren artean banatutako hiru dorrez babestua dago, horietako bi Mal\u00e1 Stranan, eta, bestea, Hiri Zaharrean daudelarik. Hiri Zaharrean dagoen dorrea, askok, arkitektura gotikoko munduko eraikinik ikusgarrienetakotzat jotzen dute. Zubia, bi alboen artean banatutako santuen 30 estatuaz apaindua dago, horietako gehienak barroko estilokoak direlarik eta 1700 inguruan eraikiak izan zirelarik.\nGauetan, Karlosen Zubia, Erdi Aroko garaien lekuko isila da. Baina, egunean zehar, erabat aldatzen da, eta jendeak asko erabiltzen duen tokia bihurtzen da. Artistak eta merkatariak, egunero tokia bisitatzen duten turista ugarien kontura aberasten saiatzen dira.\nHistoria.\nZubiaren eraikuntza.\nZubi berri baten beharra, antzinako Judithen Zubia, 1342an uholde baten ondorioz suntsitua izan ondoren sortu zen. Erromaniko estiloko zubi hau, Ladislao I.a Hungariakoa erregearen emaztearen omenez izendatua izan zen.\nAstrologo eta numerologoek, Karlos IV.ak, hasierako harriaren ezarpenera, 1357ko uztailak 9ko goizeko 5:31etan joan behar zuela ezarri zuten. Une zehatz hau, 135797531 bezala aipa daiteke, eta goranzko eta beheranzko zenbaki bakoitien zerrenda palindromo bat eratzen du, Hiri Zaharreko dorrean grabatua dagoena. Eraikuntza, Peter Parlerrek gainbegiratu zuen, eta Jan Ottl izeneko izan zen eraikuntzaren buruzagia.\nZubia, Bohemiako hareharriz eraiki zen. Badago elezahar bat, blokeak jartzerako unean, morteroa aberasteko arrautzak erabili zirela dioena, morteroa bera gogorragoa egiteko. Hau, zuzenean egiaztatzerik ez dagoen arren, berriki egineko azterketek, morteroaren osagaien artean, osagai organikoak eta inorganikoak daudela adierazi dute. Karlosen Zubiaren eraikuntza, XV. mendearen hasiera arte luzatu zen. Lana ekonomikoki eutsi ahal izateko, bidesariak kobratzen ziren, lan hau, hasieran, Izar Gorridun Gurutzearen Zaldunen ordenak eta, ondoren, Hiri Zaharraren udalerriak egin zutelarik (1815 arte).\nHistoria XX. mendera arte.\nBere historian zehar, Karlosen Zubia, gertaera ugariren lekuko izan zen, zenbait alditan kalteak jasan zituen aldi berean. 1432an, uholde batek, bere zutabeetako hiru suntsitu zituen. 1496an, Hiri Zaharretik zenbatzen hasita hirugarren arkua dena behera erori zen, zutabeetako batek, bere azpialdean jasandako higaduraren ondorioz behera egin ondoren. Oraingo honetan, konponketa lanek 1506 arte iraun zuten.\nMendi Zuriko gudua gertatu eta urte betera, 1621eko ekainak 21ean habsburgotarren aurkako matxinadaren 27 buruzagiak exekutatu ondoren, matxinatuen buruak zubian erakutsi ziren, txekiarrei, matxinada berriak sortzeko gogoa kentzeko. Hogeita Hamar Urteko Gerraren amaiera aldera, 1648an, suediarrek hartu zuten Moldava ibaiaren mendebaldeko ibarra, eta Hiri Zaharrera aurrera egiteko euren saiakeran, gudurik garrantzitsuena zubi gainean gertatu zen. Guduan zehar, Hiri Zaharreko dorreak kalte larriak jasan zituen bere aldeetako batean (ibaira begira dagoenean), eta apaindura gotiko gehienak, kendu egin behar izan ziren.\nXVII. mendean eta XVIII. mendean zehar, zubiak, gaur duen itxura bera hartu zuen, zubia eusten duten zutabeen gainean estatua barroko batzuk jarri zirenean. 1784an gertatu ziren uholde batzuetan, zubiaren bost zutabe, larriki kaltetu ziren, eta, arkuak hautsi ez ziren arren, zubitik ibiltzea, denbora batez mugatu egin behar izan zen.\nZubitik Kampa uhartera jaisten zen jatorrizko eskailera, 1844an eskailera berri batengatik ordeztu behar izan zen. Hurrengo urtean, uholde berri batek, zubiaren osotasuna mehatxatu zuen, azkenean, kalte larririk jasan ez zuen arren. 1848an, iraultzaren egunetan zehar, zubia, ozta-ozta libratu zen kanoikaden kalteetatik, estatuetako batzuk kaltetuak izan ziren arren. 1866an, estilo sasi gotikoko argiak jarri ziren (hasiera batean gasezkoak, beranduago, elektrikoengatik aldatuz) zubiaren balaustrean. 1870eko hamarkadan, garraio publikoko lehen zerbitzua (autobusa) funtzionatzen hasi zen zubiaren gainean, beranduago, zaldiek tiratutako tranbia bategatik aldatua izango zena. 1870ean ere, zubiak bere egungo izena, Karlosen Zubia, jaso zuen. 1874 eta 1883 bitartean, dorreak, kontu eta xehetasun handiz konponduak izan ziren.\n1890eko irailak 2 eta 5 artean, hondamendi mailako beste uholde batek Praga kaltetu zuen, eta Karlosen Zubiari kalte handiak eragin zizkion. Errekan gora zetozen ehunka ontzi, enbor eta beste material flotagarri batzuk, hesi bat eratzen hasi ziren zubiaren aurka metatzen zihoazen heinean. Horiek egiten zuten presioaren ondorioz, zubiaren arkuetako hiru behera boteak izan ziren, eta bere zutabeetako bik kolapsatu egin zuten urak eginiko presioaren ondorioz. Bostgarren zutabearekin batera, Ferdinand Brokoffek eginiko estatuetako bi (Inazio Loiolakoa eta Frantzisko Xabier santu euskaldunenak) ere ibaira erori ziren. Berreskuratze lanek, bi urte iraun zuten (zubia, 1892ko azaroak 19an berrirekia izan zen) eta 665.000 koroako kostua izan zuten.\nXX. mendetik egundaino.\nXX. mendearen hasieran, Karlosen Zubitik, trafikoa asko areagotu zen. 1905eko maiatzak 15 izan zen zaldiz tiratutako tranbia bat ibili zen azken eguna, ordutik aurrera, eta 1908 arte, tranbia elektriko bategatik ordeztu zelarik, 1908tik aurrera, autobusengatik ordeztuz. Bigarren Mundu Gerra amaitzean, zubirako sarreran, Hiri Zaharreko dorrepean zegoen barrikada bat eraiki zen.\n1965 eta 1978 bitartean, zubian, mantenu lan garrantzitsuak egin ziren, zenbait erakunde zientifiko eta kulturalen laguntzari esker. Zutabeen segurtasuna berziurtatu zen, kaltetuta zeuden harrizko bloke guztiak ordezkatu ziren, zubia estaltzen zuen asfaltozko geruza kendu zen, eta, oinez izan ezik, trafiko oro debekatu zen. Lan hauek amaitu zirenetik, 50 milioi koroako kostua izan zutenak, zubira, soilik oinez sar daiteke.\n1990eko hamarkadan, egin ziren mantenu eta berreraikuntza lanei buruzko kritikak sortu ziren, konpontze lanak berriz egitea dioten proposamenekin batera. XXI. mendearen hasieran, aditu gehienak, eginiko azken lanak, hutsegiterik gabekoak ez zirela izan ados zeuden, baina zubian berriz lanak egiteko beharra zalantzan jartzen zuten. Baina, 2002ko hondamendizko uholdeen ondoren (eurek bakarrik, zubian, garrantzi handirik gabeko kalteak eragin zituztenak), zutabeetako bitan, Mal\u00e0 Stranan kokatutakoak, (zortzigarrenean eta bederatzigarrenean), konpontze eta egonkortze lanak egitea erabaki zen. 1890eko uholdeen ondoren, konpondu ez ziren zutabe bakarrak izan ziren. Aipaturiko 2002ko uholdeek, konpontze xehatuago baten beharra dagoela adierazten duten pertsonen kopurua igo du, eta, 2005 inguruan, bi zutabe haien konponketak, lan plan hedatu baten lehen etapatzat hartzen zen, lan plan horren barnean, beste gauza batzuen artean, hidroisolatze sistema babesle baten erabilera egongo litzatekeelarik. Lan guztiak, pixkana-pixkana egingo dira, zubia jendearentzat itxi gabe, eta 2007an amaitzea espero zen, baina, gaur egun, oraindik lanek jarraitzen dute.\nEstatuak zubian.\nKarlosen Zubian zehar aurkitzen diren 30 estatuak, gehienbat, barroko estilokoak dira, eta estilo konbinaketa bakar bat eratzen dute, zubian bertan nagusi den gotikoarekin batera. Eskultura gehienak, 1683 eta 1714 bitartean egin ziren, eta garai horretan gurtutako santu eta santu patroien irudiak dira. Zubia euren lanekin apaindu zuten artisten artean, Bohemiako garrantzitsuenak zeuden: Matthias Braun, Jan Brokoff eta azken honen semeak, Michael Brokoff eta Ferdinand Brokoff, beste batzuen artean.\nEskultura azpimarragarrienen artean, San Luthgard, Gurutzea eta Golgota eta San Joan Nepomuzenorena daude. Bruncvik zaldunaren estatua ere ezaguna da, zubiaren bi alboetako bi ilara nagusietako bakar baten ere ez dagoen arren.\n1965etik aurrera, estatua guztiak, erreplikengatik ordezkatuak izan ziren, jatorrizkoak, Museo Nazionalean erakutsiak izan zirelarik.\nZinema.\n1996an Brian De Palmak zuzendu eta Tom Cruise aktoreak antzeztutako \"\" filma Pragan girotu zen, bertako eszena garrantzitsu bat zubi honetantxe filmatu zelarik."}
{"id": "101713", "revid": "105290", "url": "https://eu.wikipedia.org/wiki?curid=101713", "title": "Cuillin", "text": "Cuillin mendiak (Eskoziako gaeleraz An Cuilthionn edo An Cuiltheann) Eskoziako (Erresuma Batua) Skye uhartean kokatzen diren mendikate harritsu bat da. Benetazko Cuillin mendiak Cuillin Beltzak bezala izendatuak dira, batez ere Glen Sligachan haranaren beste aldean dauden Cuillin Gorrietatik bereizi ahal izateko. Gailur gorriak baxuagoak dira eta, hain harritsuak izan gabe, eskalada eta igoera gutxiago dituzte.\nCuillin mendien punturik garaiena, bai eta Skye uhartearena ere, Cuillin Beltzetako Sgurr Alasdair gailurra da, bere garaiera 992\u00a0metrotakoa (3255\u00a0oin) delarik.\n&lt;/br&gt;&lt;/br&gt;&lt;/br&gt;&lt;/br&gt;\n&lt;/br&gt;&lt;/br&gt;&lt;/br&gt;&lt;/br&gt;\n&lt;/br&gt;&lt;/br&gt;&lt;/br&gt;&lt;/br&gt;\nHistoria.\n1601ean Coire Na Creicheko Guda Bruach na Frithe mendiaren magalean borrokatu zen. Skye uhartean eskoziar klanen artean burututako azken guda izan zen, honetan Sleateko MacDonald Klanak liskar latz baten ostean MacLeod Klana garaitu zuelarik.\nGailur nagusienak.\nMendikate honetan Cuillinetako Munroak, Corbettak eta Grahamak (Eskoziako mendi sailak) daude. Zerrenada honek mendizaletasunean nabarmen gutxikoak diren gailurrak hat uzten ditu, adibidez Clach Glas gailurra."}
{"id": "101715", "revid": "9389847", "url": "https://eu.wikipedia.org/wiki?curid=101715", "title": "Francisco Larra\u00f1aga", "text": "Francisco Larra\u00f1aga Albizu, Txikito Iraetakoa goitizenaz ezagunagoa (Zestoa, Gipuzkoa, 1913ko irailaren 14a - Zarautz, 1979ko azaroaren 19a) esku huskako pilotaria izan zen. Zestoako Iraeta auzoan jaio zen, hortik zetorkion goitizena. Esku huskako pilotaritzat nabarmendu zen, 1930 eta 1940ko hamarkadetan. Buruz Buruko Txapelketa Nagusiaren eta Binakako Txapelketa Nagusiaren lehen finalak jokatu zituen.\nKirol ibilbidea.\n1931n egin zuen debuta. Pilotan egin zituen urterik hoberenak, Espainiako Gerra Zibileko eta gerra ondorengo lehen urteak izan ziren, 1937 eta 1942 bitartean.\n1940an jokatu zen lehenengo Esku Huskako Buruz Buruko Pilota Txapelketa Nagusi ofizialean parte hartu zuen, eta ordu arte txapeldun ofiziosoa zen Atano III.aren aurka finala jokatzeko sailkatu zen. 1940ko abuztuak 11n, Donostiako Groseko pilotalekuan, Atano III.a handiak 22-8 emaitzarekin garaitu zuen Txikito Iraetakoa.\nHurrengo urtean, Esku Huskako Binakako Pilota Txapelketa Nagusia jokatu zen lehenengoz, eta Txikito finalera iritsi zen, bikotetzat Miguel Gallastegi eibartar atzelaria zuela. Txapelketa ligaxka eran jokatu zen, eta Txikito Iraetakoak eta Miguel Gallastegik galdu egin zuten Onaindiaren eta Urtzelairen aurka.\n1942an, berriz parte hartu zuen Esku Huskako Buruz Buruko Txapelketan, eta Gallastegik kanporatu zuen. Bitxia bada ere, bere txapel bakarra 1945ean lortu zuen, Esku Huskako Binakako Txapelketako finalean Onaindia ordezkatuta; Onaindia, ordu arte txapelketa osoa jokatu ondoren, lesionatu egin baitzen. Txikito Iraetakoak eta Lazkanok osatutako bikoteak Atano IV.a eta Atano VII.a anaiek osatutakoa garaitu zuen finalean, 22-21.\nZestoako Iraeta auzoko pilotalekuak, gaur egun, \"Txikito Iraetakoa pilotalekua\" du izena."}
{"id": "101717", "revid": "512", "url": "https://eu.wikipedia.org/wiki?curid=101717", "title": "Bidaxuneko Printzerria", "text": "Bidaxuneko Printzerria Frantzia eta Nafarroako Erresumen mugan zegoen lurralde txiki burujabea izan zen, XVII. eta XVIII. mendeetan \"de facto\" printzerri independentea izan zena.\nPrintzerriaren mugak.\nBidaxuneko subiranotasuna ez zen Bidaxune elizatea baino handiagoa, hau da, Biduze ibaiaren ertzean eta Baionatik hogeita hamar kilometro ekialderantz dagoen Nafarroa Behereko udalerria.\nPrintzerria ezin da Agramondarren dukerriarekin nahasi, dukerria Frantziako eta Nafarroako erregearen menpean zeuden Agramondar leinuaren lurraldeek osatuta zegoelako.\nIpar Euskal Herrian Agramondar leinuak zuen jaurerria Lapurdiko Erango, Gixune eta Bardoze eta Nafarroa Behereko Burgue, Bidaxune, Akamarre, Samatze eta Erreiti elizateek osatu zuten. Jaurerriaren mugak, alde batetik, Biduze eta Lihurri ibaiek eta, bestetik, Amikuzeko basoa eta Bardoze eta Gixuneko zingira eta basoek osatzen zuten.\nPrintzerriaren kronologia.\nErdi Aroa: Bidaxune Nafarroako Erresuman.\nGoi Erdi Aroan Amikuzen Akizeko bizkonderriaren menpean zeuden lau jaun izan ziren: Agramont, Luxe, Burgue eta Sorhapuru. Agramondar leinua Bidaxuneko jaunak izan ziren. XII. mendean Amikuze Bearnok inbaditua izan zen 1171 arte.\nGeroztik Iru\u00f1eko Erresumaren eragina nagusia izan zen eskualdean, batez ere 1180 eta 1200 artean Donibane Garaziko Mendiguren gazteluan gazteluzaina jarri zutenean. 1196an, Tartas eta Akizeko bizkondeak Antso VII.ari gorazarre egin zuenean, berarekin batera Agramondarrak ez ezik 27 baxenafar zaldunak joan ziren eta 1203ko abenduaren 17an egin zuten.\nNafarroako Erresumak XIII. mendean iparralderantz zabaldu eta Amikuze inbaditu zuenean, Bidaxune Nafarroako erregearen menpean geratu zen. Hala ere, menpekotasun hau nahiko anbiguoa izan zen: 1329ko irailaren 22an, Agramondar jauna zen Arnaud Guilen III.ak bere gazteluagatik lehendabizikoz Nafarroako erregeari gorazarre egin zionean, honela hitzartu zuen: \u00abgaztelua Nafarroan ez bazegoen, edonork aurka egin bazuen, ituna berez baliogabea izango litzateke, nahiz eta Agramondarrentzat baliozkoa izan\u00bb. 1385, 1409, 1429 eta 1434 urteetan Agramondar jaunek egindako gorazarreek ez zuten klausula murriztaile hau errepikatu.\nUrteen poderioz, Amikuzen Agramont eta Luxe leinuek zuzendutako aldeen arteko liskarrak Euskal Herri osora zabaldu ziren, agramondar eta beaumondarren artekoak hain zuzen ere.\nBidaxunen Nafarroako erregeari egindako gorazarrea 1434an izan zen. Agramondar jaunek elizataren egoera mende bat baino gehiago lausoa mantendu zuten.\nBurujabetasunaren finkatzea.\nBidaxuneko burujabetasuna finkatzeko data 1570. urtekoa da, urte hartako urriaren 21ean hain zuzen ere. Egun hartan, Antonio I.a Agramondarrak, orduan Baionako alkatea zena, hiribilduaren korporazioaren aurrean Bidaxune \u00abberak burujabea izanda, Nafarroako erregea eta Erreginak, bere nagusitasunean, beste gauza bat agindurik izan ezean\u00bb zela esan zuen. Murriztua bada ere, Agramondarrek bere Bidaxuneko lurraldean burujabetasuna aldarrikatu zuten publikoki lehendabiziko aldia izan zen.\nHala ere, aipatutakoa baino zaharragoa den beste ekintza bat dago, pribatua ordea, non Antonio I.a Agramondarrak \u00abburujabetasuna\u00bb aldarrikatu zuen Bidaxunen: 1566ko testamendu batean emazteari Bidaxuneko \u00abburujabetasunaren gozamena\u00bb utzi zion.\n1570. urtearen bukaerarako, bere eskubide subiranoak aldarrikatzen zituzten ekintzak arin metatu ziren. Azaroaren 13an, Antonio I.ak Bidaxunen xedapena argitaratu eta, manamendu berriaren arabera, bera zen Justiziarako jaun burujabea; 1575eko apirilaren 6an forua eman zion elizateari.\nOraindik ausartuagoa, Antonio II.ak erregean erabiltzen zuten formula bera \u00abgure nahia delako\u00bb 1596ko irailaren 22an argitaratutako xedapen baten amaiaeran . Harrezkero, bere burua \u00absubirano\u00bbtzat hartzen du, bere ezkontza kontratuan azaldu zuen bezala.\nHala ere, Bidaxuneko burujabetza zalantzarik gabe frogatzen zuten dokumentuak Henrike III.a Nafarroakoa \u2014era berean Henrike IV.a Frantziakoa izan zena\u2014 emandako baimen eskutitzak dira. Eskutitz hauen arabera Bidaxuneko biztanleek bere Frantzia eta Nafarroako erresumetan bizi ziren biztanleek zituzten eskubide berak aintzatetsi zizkien (hau da inplizituz Bidaxune Frantzia edo Nafarroako elizatea ez zela aitortu zuen). Gainera dokumentu hauetan, Frantzia eta Nafarroako erregeak Antonio Agramondarra \u00abBidaxuneko lurraldearen subirano\u00bbtzat hartzen du.\nXVII. mendeko hasieran Agramondar jaunak aurreko mendearen bukaeran, Espainia eta Nafarroa Garaiatik botata izan ondoren, Baionan errefuxiatutako judu sefardiak eta moriskoak hartu zituen.\n1610eko gertaerak: Luisa Roquelaurekoaren afera.\nEhizan izan ondoren itzulita, Antonio II.ak bere emaztea zen Luisa Roquelaurekoa Marsilien bere ezkutariaren besoetan aurkitu zuen. Amorruz beterik, iruzurtutako senarrak maitalea hil zuen, emaztea ihes egiten duen bitartean.\nGertaerak Bidaxuneko burujabetasunaren izaera frogatu zuen, printzerri txikiaren estatu juridikoa gertaeraren ondorioek aldatu zezaketelako.\nLehendabizikoz, Antonio II.ak, arraroa bazen ere, emaztea Bordeleko Parlamentuaren aurrean izendatu zuen, agian Bidaxunen Frantziaren menpekotasuna aintzat hartuz. Bertan Roquelaureko baroiak bere alabaren izenean erantzun behar zuen. Hala ere, Frantzia eta Nafarroako errege berriak, Luis XIII.a Frantziakoa gazteak (hobe esanda bere aholkulariek, umea zortzi urte besterik ez zituelako) aferaren protagonistei eskutitza bidali eta zera esan zien \u00abetxeko aferak hobe ezkutatzeko, bestela, zenbait prozeduren bitartez agerian uzten badira inoiz erabaki behar duenek ezagutuko dituztelako\u00bb. Bordelen afera gaizki bideratuta izanda, Antoniok Bidaxuneko justiziaren azpian jarri eta kondesa heriotz-zigorra jaso zuen. Gertaeraren itxurarekin bat ez zetorrenez, Erret-Kontseiluak Bidaxunera ordezkaria bidali prozedimentuan zeuden aldeak ados jartzeko eta epaia herri txikiaren epaitegian apelatzeko. Hasieran Antonio II.ak argi eta garbi azaldu zuen bere jabetasuna eta ez zuen ordezkaria bere lurraldeetan sartzen utzi. Hala ere, azkenean sartzeko baimena eman zuen erregearen ordezkariak \u00abez pertsona publiko moduan (...) baizik eta pribatu moduan\u00bb Bidaxunen sartzen zela adierzi zuen aitorpena sinatu zuenean.\nEpaia ez da inoiz beteta izango: kondesa egoera ezezagunean 1610eko azaroaren 9an hil zen, Pierre de l'Estoileren esanetan \u00abpozoitua\u00bb, G\u00e9d\u00e9on Tallemant des R\u00e9auxen esanetan \u00abputzu sakon batean erorita\u00bb bere gelaren teilatua eraitsi ondoren.\nKondesa hil eta geroko prozedura ez zen aurrera joan. Erret-Kontseiluak Bidaxuneko epaiaz baliatuz\u2014bere jabetasuna aintzat hartu gabe\u2014 gertaerari amaiera eman zion: erregearen ezabatze-eskutitzen (hobe esanda barkamen-eskutitzen) bitartez kondea eta \u00abbeste\u00bb parte-hartzaileak barkatzen du gertaera tristean izandako partaidetzagatik. Antonio II.ak lehenbailehen eskutitzak Bordeleko Parlamentuan erregistratu zuen, berriro Frantzia eta Nafarroako erregearen burujabetza Bidaxunen gertatutako zerbaiti buruz aintzat hartuz.\n1611tik Frantziako Iraultzara arte.\nRaymond Ritterrek Bidaxunerne status juridikoa argitzeko beste gertaera bi aipatzen ditu garai hauetan.\nLehendabizikoa 1631ko urriaren 24an Pauen zeuden Nafarroako Gorteetako behin-behineko presidente batek Richelieu kardinalaren aurrean jarritako denuntzia da. Arrangurez, Bidaxune \u00ablapur\u00bb eta \u00abjudu\u00bben aterpe bihurtu zela esan zuen eta, bere ustez, 1611ko epaia zela eta Agramondar kondeek bere subiranotasuna galdu izan zutenez, hiribildura komisarioa bidaltzea iradoki zion. Denuntzia ondoriogabea izanda ere, interesgarria da alde batetik garaikide batek mende hartako hasieran gertatutakoaren bere ikuspuntua azaltzen duelako eta bestetik burujabetasunaren ezaugarri nagusienetariko bat azaltzen duelako: Frantzia eta Nafarroako erresumetatik ihesean zebilen bi taldeen aterpea izatea, juduak eta gaizkileak hain zuzen ere.\nBigarrena 1710ean gertatu zen. Urte hartako maiatzaren 9an, Bidaxuneri buruzko ikerketa egitean Nafarroako Gorteetako Akusatzaile Nagusiak bere eskuduntza eutsi zuen. Nafarroako Gorteetako epaiaren ondorioak garrantzitsuak dira oso, Akusatzailearen argudioak guztiz bereak hartu gabe, Bidaxuneko epailea bere aurrean agertzea \u00abAkusatzaile Nagusiaren Bidaxuneko Jaurerria Nafarroan zegoen eta Jaurerriko epaitegiek erabakitzen zutena Nafarroako Gorteen aurrean apelatu zitekeela esan zuen salaketa erantzuteko\u00bb erabaki zuelako. Agramondar leinuak erabakiaren larritasunaz ohartu eta laster bere burujabetasuna kolokan jarri zuten epaiaren aurkako prozedura hasi zuten. Hortik aurrera gertatu zena ez da guztiz ezaguna: ematen du afera Erret-Kontseilura jo zuela non galdu zen. Amaiera, orduan, nahiko berezia da XX. mendean bere bila aritutako historialariek ez baitute Erret-Kontseiluaren epaia aurkitu. Raymond Ritterren ustetan epaia desagertzea, juridikoki erabaki heretikoa bazen ere, Agramondar leinuaren eskubide burujabeak aintzat hartzeko modu abila izan zen aurrekari arriskutsua ezarri gabe.\nPrintzerriaren amaiera.\n1790ko urtarrilaren 4an, Bidaxunek, Estatu Nagusietara ordezkariak bidali izan ez zituena, Louis Perret bidali zuen ordezkari Asanblada Nazionalaren aurrean izateko. Helburua honakoa zuen \u00abParisera joateko Agramondar dukearen izenean Bidaxunek subiranotasuna mantendu bazuen eta subiranotasunik izan ezean Asanblada Nazionalak sorberriak zituen barruti baten barruan bazegoen\u00bb. Ordezkaria laster ailegatu eta Frantziaren banaketa administratiboaz arduratzen duen biltzarraren lanak jadanik nahiko aurreratuak ziren eta Bidaxuneko independentzia ez zuen arazoa suposatu. Apirilaren 16an hiribildua Frantziara lotu zen behin erregeak erresuma barrutietan banatzen zuen baimen-eskutitzak argitaratu zituenean. Bidaxune Nafarroa Beherean sartu eta kantonamenduaren hiriburu bihurtu zen, Lapurdiko Ustaritzeko barrutiaren menpean zegoena. Burujabetasuna behin betiko bukatu zen.\n1793an, hiru urte geroago, herritarrek gaztelua erre zuten, berriro eraikiko ez zena.\nAtzera begira: Bidaduxe, herrialde burujabea?\nBidaxuneko burujabetasunaren galdera XIX. mendeko bukaeran berriro agertu zen, hala ere, orduan ez zen eztabaida juridikoa izan baizik eta historikoa. 1874an Ag\u00e9nor de Gramontek \"Histoire et g\u00e9n\u00e9alogie de la maison de Gramont\" liburua argitaratu zuen. Liburuak, Agramondar leinuaren loriaren omenezkoa, Bidaxune benetako estatu bihurtu zuen, 1000 urtetik aurrera burujabea izan zena. Jean-Fran\u00e7ois Blad\u00e9k, berriz, bere kontra egin eta burujabetasunaren auzia Agramondar leinuaren gurariak besterik ez zela esan zuen. Hurrengo mendean Raymond Ritterrek bien lanetan metodo zientifikoaren eza kritikatu zuen eta ez zuen bion lanak bere ikerketetan kontuan hartu.\n1907an Armand Brettek \"Les Limites et les Divisions Territoriales de la France en 1789\" argitaratu zuen. Aurreko eztabaida umorez aipatu eta Bidaxuneko subirotasunari buruzko bere deliberamendu propioak hartu zituen: bere ustez, apelatu ezin ziren epaiak ematen zuen epaitegiak izatea burujabetasunaren zalantza gabeko ikurra da, izan ere, burujabetasunaren ezaugarri finkatzailea da.\nLan historikoak zehatzago bihurtu ziren, Agramondar leinuan espezializatuko historialari bien ikerketei esker, Jean de Jaurgain eta Raymond Ritter hain zuzen ere. Biek sinatutako lanak, lehendabizikoaren heriotzaren ondoren bigarrenak bukatuta eta 1967an argitaratuta, eztabaida juridikoari buruzko eranskin zehaztua du, Jean Labrit 1939an auziari buruzko zuzenbide-tesian oinarrituta dagoena. Era horretan, Raymond Ritterrek argi eta garbi azaldu zuen Bidaxunen benetako botere burujabea izan zela. Era berean, botere horren existentzia Erdi Arora zabaltzen zuten bertsioak elezaharrak besterik ez zirela argitu zuen.\nAzkenean, duela gutxi, 1984an hain zuzen ere, Jean Robertek Bidaxuneko Kantonamenduaren egoera historikoari buruz idatzi zuenean nahiko zorrotza izan zen burujabetasunaren tesiarekin. Adibidez, 1845eko Frantziako nobleziaren urtekarian gutxienez 33 feudo frantziarrek noizbait \u00abburujabetasuna\u00bb edo \u00abprintzerria\u00bb izan zutela azaltzen du. Idazle honek nahiago zuen eguneko eremua instituzionala baino eta bere lanaren interes nagusia Bidaxuneko eguneroko bizitzan, egoera politikoaren arabera, higanot, katoliko edo juduen aterpea izatearen (baita kanpotik etorritako gaizkileak) ondorioak aztertzea izan zen."}
{"id": "101720", "revid": "4380", "url": "https://eu.wikipedia.org/wiki?curid=101720", "title": "Piter Ansorena", "text": ""}
{"id": "101721", "revid": "119347", "url": "https://eu.wikipedia.org/wiki?curid=101721", "title": "Agaramonteko Dukerria", "text": "Agaramonteko Dukerria dukerri txikia izan zen, Nafarroa Beherea, Lapurdi eta Gaskoniako zenbait elizatek osatutakoa, Bidaxune hiriburua zuena.\nDukerriaren sorrera.\nFrantzia eta Nafarroako erregea zen Luis XIV.ak sortu zuen. Honek 1648ko azaroan argitaratu eta 1663ko abenduaren 15ean erregistratu zituen eskubide-estutitzen bitartez antzinako konderria dukerri bihurtu zuen, 1643ko abenduaren 31n Pare izendatu zuena.\nHamar elizateek osatuta zegoen: horietatik bost guztiz Frantzian zeudenak (Lapurdiko Ahurti, Bardoze eta Gixune eta Gaskoniako L\u00e9ren eta Saint-P\u00e9-de-L\u00e9ren) eta beste bost Nafarroako Erresuman (Akamarre, Samatze, Burgue, Erreiti- egun Burgue-Erreiti sortu zutenak- eta Ezkoze).\nDukerria ezin da Bidaxuneko printzerria nahasi. Nahiz eta biek eskualde berean zeuden Agaramontar leinuaren lurraldeak izan, Agramondeko dukerria printzerriak banatutako lurralde biek osatuta dago.\nAgaramonteko Jaurerria.\nDukerri bihurtu baino lehen, 1040tik aurrera jaurerria izan zen. Lurraldeari izena eman zion gaztelua ez da egungo Bidaxuneko Agaramontarren gaztelua baizik eta Erreitiko Mulari muinoan zegoena, Sarrikotaren mugan hain zuzen ere.\nGixuneko Konderria.\nDukerria lortu baino lehen, agaramontarrak kondeak izan ziren, Gixuneko kondeak hain zuzen ere. Konderria 1563an Karlos IX.a Frantziakoak ezarri zuen Bardoze, Ahurti, Samatze, Akamarre, Saint-P\u00e9-de-L\u00e9ren eta Beskoitze elizateak emanez.\nAgaramonteko Konderria.\nAg\u00e9nor de Gramontek 1874an argitaratutako \"Histoire et g\u00e9n\u00e9alogie de la maison de Gramont\" liburuaren arabera, Karlos IX.a Frantziakoak Gixuneko konde izendatzearekin batera Agaramonteko konde izendatu zuen. Jean Jaurgainek ez du aintzat hartu datu hau, garai hartan, Agramont Nafarroako Erresumako lurraldea zelako ez Frantziakoa."}
{"id": "101722", "revid": "15795", "url": "https://eu.wikipedia.org/wiki?curid=101722", "title": "Agramondarren dukerria", "text": ""}
{"id": "101723", "revid": "336", "url": "https://eu.wikipedia.org/wiki?curid=101723", "title": "Streptomyces", "text": "Streptomyces generoa bakterio Gram positiboz osatuta dago, harizpi edo filamentu adarkatuak osatzen dituztenak. Aktinomizetoen taldean sailkatzen dira, hots, GC baseak kopuru altua duten bakterio haritsuen taldean. Aktinomizetoen harizpi sareak mizelio du izena, eta koloniatik gora hazten da, airean.\nGenero honen bakterioek espora bereziak dituzte harizpien muturretan: konidioak. Bacillus eta Clostridium generoen aldean, \"Streptomyces\"-en esporak desberdinak dira, ez baitute erresistentzia handia ingurunearen baldintzak aurkakoak direnean (ur eta elikagairik gabeko egoeretan, adibidez, ezin dira bizi).\nAerobioak dira eta lurzorua dute bizilekua, gutxi batzuk urtarrak badira ere.\nGarrantzi ekologiko handia dute bakterio hauek, lurzoruaren materia organikoa deskonposatzen dutelako humusa sortzen. Geosmina izeneko molekula bat ere sintetizatzen dute, lurrari ohiko usaina ematen diona (euria egindakoan lurra busti-berriak duen usain berezia geosminek eragindakoa da).\n\"Streptomyces\" generoaren bakterioek antibiotiko asko ekoizten dituzte. Izan ere, mikrobio hauek antibiotiko ekoizlerik handienak dira. Besteak beste, estreptomizina, neomizina, eritromizina, kloranfenikola, B anfoterizina eta tetraziklina aipa daitezke.\n\"Streptomyces\" gehienak ez dira patogenoak."}
{"id": "101725", "revid": "98220", "url": "https://eu.wikipedia.org/wiki?curid=101725", "title": "Straw Dogs", "text": "Straw Dogs (euskaraz \"Lastozko Txakurrak\") 1971ko Sam Peckinpah estatubatuar zinema zuzendariaren thriller eta drama filma da. Gordon Williams britainiar idazlearen \"The Siege of Trencher's Farm\" (1969, \"Trencher Enea Baserriko Setioa\") eleberrian oinarritua dago. Dustin Hoffman, Susan George, Peter Vaughan, T. P. McKenna, Del Henney, Jim Norton, Ken Hutchison, Len Jones, Sally Thomsett eta David Warner aktoreek antzeztu zuten.\nIzenburua antzinaroko \"Tao Te Ching\" idazlanean agertzen den eztabaidan \"lastozko txakurraren\" zeremonian oinarritua dago. Ingalaterrako hego-mendebaldean dagoen Kornualles konderriko St Buryan udalerrian filmatu zen.\n\"2011n izenburu berdineko berregokitzapena\" filmatu zen, baina hura AEBetako Mississippi estatuko baserri giroko herri batean girotua izan zen.\nArgudioa.\n1970eko hamarkadaren hasiera, Ingalaterra, Kornualles. David Sumner (Dustin Hoffman) estatubatuar matematikaria eta Amy (Susan George) emazte gazte ederra baserri giroko herri txiki batetara bizitzera jon berri dira, berez emaztearen jaioterria dena. Han, Summerreak landetxe bat alokatu eta bertan patxada ederrean bere matematika ikerketei berrekiteko asmoa du.\nHerritar gehinak jatorrak eta lasaiak diruditen arren, ustekabean bikoteak bertako zenbait herritar gatazkatsuekin arazoak izaten hasiko dira: Charlie Venner (Del Henney), Amyren mutilagun ohia, eta bere adikide diren Norman Scutt (Ken Hutchison), Chris Cawsey (Jim Norton) eta Phil Riddaway (Donald Webster) gizasemeek osatutako alproja taldea, haiei Vennerren osaba gehituko zaie, Tom Hedden (Peter Vaughan) mozkorti eta kaskailua. Euren jokamoldeak bikote etorriberriarekin gero eta bortitz, oldarkor, lotsagabe eta harrigarriagoak bilakatuko dira. Hortaz, David barnerakoi eta lasaiak pauso bat aurrera eman eta aurre egin beharko die, bai bere burua nahiz Amy bera haiengandik defendatu nahi baldin baditu behinik-behik."}
{"id": "101726", "revid": "7162", "url": "https://eu.wikipedia.org/wiki?curid=101726", "title": "Lastozko txakurrak", "text": ""}
{"id": "101729", "revid": "119347", "url": "https://eu.wikipedia.org/wiki?curid=101729", "title": "ETAk hildakoak", "text": "ETAk hildakoek 1968z geroztik euskal erakunde armatuaren eraso baten ondorioz galdu zuten bizitza, eta 2010ean izan zuen azken hildako biktima. Datu desberdinak eman izan dira kopuruez, baina ofizialki 829 hildako onartu dira. 2021eko otsailean, Emilio Lopez Adan \"Beltza\" idazle eta etakide ohiaren ikerketa zabalak 843 hildako identifikatu zituen euskal talde armatu klandestinoek eraginda.\nSailkapen eta zehaztasunari begira, terminologia zuhurtziaz irakurri behar da, Espainiako hedabideek ETAri egozten baitiote ETAtik gerora sortu ziren talde guztien eta, are, identifikatu gabeko atentatuei. ETAk hildako lehen pertsona Jos\u00e9 Pardines guardia zibila izan zen, errepide kontrol batean topo egitean, 1968ko ekainaren 7an. Aurrez antolatutako ekintza armatu batean hildako lehenengoa, berriz, polizia politiko frankistaren Donostiako buru Melit\u00f3n Manzanas izan zen, torturatzaile ezaguna. Geroztik, garrantzi eta izen handiko hainbat pertsona hil zituen, eta biktima bihurtu baino lehen erabat ezezagunak ziren pertsonak ere bai, besteak beste:\nETAk hil zituen, Espainiako historia osoan, Espainiako Armadako goi agintari gehien; inongo gudan ez dira hainbeste hil, ezta Espainiako Gerra Zibilean ere.\nETAk zenbat hil dituen eztabaida.\nETAk hildako lehen pertsona Jose Pardines guardia zibila izan zen, errepide kontrol batean ezustean topo egitean, 1968ko ekainaren 7an. Aurrez antolatutako ekintza armatu batean hildako lehena polizia politiko frankistaren Donostiako buru Melit\u00f3n Manzanas izan zen. Geroztik, garrantzi eta izen handiko hainbat pertsona hil zituen eta beste hainbat zauritu nahiz bahitu. ETAk hildako azken pertsona Jean-Serge N\u00e9rin frantziar jendarmea izan zen. Tartean izandako heriotza kopurua zehaztea zaila da, ekintza armatu ezberdinen egiletza ez dagoelako argi, edo beste talde armatu batzuek egindakoak ere ETAri egozten zaizkiolako. I\u00f1aki Ega\u00f1a historialariak argitaratutako artikulu batean zenbaki hauen inguruko eztabaida aipatzen da.\nEusko Jaurlaritzaren arabera ETA, ETApm, ETAm, ETA VII, ETA VIII, Komando Autonomo Antikapitalistak, Directorio Revolucionario Ib\u00e9rico de Liberaci\u00f3n, Iparretarrak eta beste talde batzuek hildakoak 837 izan ziren 1960-2013 epean. Horietatik 811 atentatuetan, 15 bahiketa batean, 3 desagertuta daude oraindik, 2 aldarrikatu gabeko hildakoak eta beste 4 \"beste batzuk\" gisa identifikatuta\nETAren izenpean zein ETA militarraren izenpean hildakoak 758 izan ziren. Hala ere, beste zifra batzuk ere eman izan dituzte biktimen elkarte eta egunkari ezberdinek. Espainako Barne Ministerioak 853 hildako aipatzen ditu bere txostenetan, eta 854 eta 867 artean El Pa\u00eds egunkariak. AVT biktimen-elkartearen arabera ETAk hildakoak 955 dira, bertan Corona de Arag\u00f3n Hoteleko sutean hildako 83 pertsonak sartzen baitituzte. ETAri egotzitako beste gertaera batzuk izan dira, adibidez Marcelino Ugalde ikastetxeko hondamendia edo Oiz mendiko hegazkin istripua. Covite biktimen elkarteak Bilboko Iturriaga haurreskonlaren aurkako atentatua ere ETAri egozten diote, eta denbora luzez El Mundo egunkariak eta bestea batzuek ETAri 2004ko martxoaren 11ko atentatuak egotzi dizkiote. Arartekoaren txosten batek ere 867 direla dio, eta Gasteizen sortu nahi den memorialean 858 aipatzen dituzte.\nEusko Jaurlaritzak egindako ikerketan lau epe zehazten dira ETAren bortxazko historia sailkatzeko. Horiek jarraituz ETAk eta goian aipatutako beste talde armatuek 24 pertsona hil zituzten 1960-1975 tartean, 99 pertsona 1976-1978 tartean, 244 izan ziren 1979-1982 tartean eta 444 pertsona 1983tik 2013ra doan tartean. Hildakoen tipologiaren inguruan ere egin dira sailkapenak. Honela, La Raz\u00f3n espainiar egunkariak 858 hildako oinarri hartuta honako taldekatzea egin zuen: 361 zibilak (euren artean 58 enpresari, epaile edo 39 politikariak ere sartzen dira), 195 Guardia Zibilak, 147 Espainiako Polizia Nazionalak, 82 Espainiako militarrak, 24 udaltzain, 16 ertzain, jendarme 1 eta 32 polizia, militar edo guardia zibil erretiratu. 829 hildako zifra hartzen duen txosten baten arabera 576 hildako Euskal Autonomia Erkidegoan izan ziren, 123 Madrilgo Erkidegoan, 54 Bartzelonan eta 42 Nafarroan. Madril eta gero Donostia da hildako gehien izan dituen hiria: 95.\nSailkapena.\nETA existitu zen urteetan estrategia, pentsaera eta helburuak ez ziren beti berdinak izan. Are gehiago, denborarekin gauza batzuk aldatzen joan ziren, eta ETA izena zuten erakunde armatu bat baino gehiago egon ziren aldi berean. Beheko datuak ikustean, kontuan hartu behar da ez zela ETA bakar bat egon 1968tik 2011ra bitarteko urte askotan.\nBere garaian ETA (m), ETA (pm), Komando Autonomo Antikapitalistak, Komando Bereziak eta Iraultza ez ziren erakunde bat bera. Are gehiago, beren arteko harremanak batzuetan txarrak izaten ziren. Adibidea dugu Pertur goitizenez ezaguna zen ETA (pm)-ko militantea. Nahiz eta askoren iritziz erakunde parapolizialek Pertur erail zuten, familiaren eta hurbileko beste zenbaiten iritzia da geroago ETA (m)-n sartuko ziren Komando Berezietako kideek erail zutela.\nHildakoen zerrenda.\nBehean zerrendatuta daude ETAk, ETA (pm)-k, Komando Autonomo Antikapitalistek... hau da, Espainiako estatuari aurre egin zioten erakundeek hil zituzten pertsonak. Gehienetan, nahita egindako hilketak izan ziren; adibidez, Luis Carrero Blancorena edo Fernando Buesarena (eta, azken horrekin batera, Buesaren bizkartzain ari zen ertzaina).\nBeste kasu batzuetan nahi gabeko hilketak izan ziren, tartean zibil asko, 126 hain zuzen ere. Esaterako, Barajasko T4ko atentatuan hil ziren Ekuadorko bi langile, edo Hipercorko atentatuaren ondorioz hil ziren 21 pertsona.\nDatu hauek behin-behinekoak dira. Izan ere, Espainiako Gobernuak azken urteetan ez du ETAren eta haren adar guztien arteko ezberdintasuna egin. Horrekin batera, ez ditu nahi gabe edo nahita egindako hilketak bereizi, eta gizahilketa eta erailketa sinonimotzat agertu dira prentsan. Ondorioz, tentuz irakurri behar dira datu hauek, eta kontuan hartu behar da orain arte era aske batean ikerketa egin duen bakarra \"Revista Espa\u00f1ola de Ciencia Pol\u00edtica\" dela. Aldizkari horrek emandako datuetan ageri da, ordea, Bego\u00f1a Urroz izan zela ETAren lehenengo hilketa, eta gaur egun datuek gezurtatutako teoriatzat hartzen da hori, hilketa DRIL taldeak egin zuela frogatutzat eman baita. Azkenean eta era ofizialean 2019ko ekainean Espainiako Gobernuak aitortu zuen DRILek hil zuela Bego\u00f1a Urroz haurra.\nZerrenda atalka sailkatuta dago: Espainiar indar armatuak, ertzainak, udaltzainak eta zibilak. Hil gehienak Espainiako indar armatuetako kideak izan ziren.\n1995etik aurrera, ETAren jarduerari aurka egiten zioten jende ezagunen aurka egin zuen ETAk, besteak beste kazetarien aurka. Adibidez, 2000. urtean Jos\u00e9 Luis L\u00f3pez de la Calle erail zuen, eta 2003an Joseba Pagazaurtundua udaltzaina.\nGuztira: 829 hildako, Espainiako Barne Arazoetako Ministerioaren arabera.\nHildakoen zerrenda osoa.\nETAk bere atentatuen bidez hildakoen zerrenda luzea denez, lau taldetan banatu dira (banaketa kronologikoa da, eta ez dio beste inolako arrazoibideri jarraitzen):"}
{"id": "101731", "revid": "65203", "url": "https://eu.wikipedia.org/wiki?curid=101731", "title": "Agaramonteko etxea", "text": "Agaramonteko etxea Nafarroa Behereko familia noblea izan zen. Haien aldekoei agaramontar izena ematen zitzaien.\nAgaramonteko etxearen lurraldeak.\nAgaramonteko dukerria hamar elizatek osatzen zuten: horietatik bost Frantzian zeuden erabat, (Lapurdiko Ahurti, Bardoze eta Gixune eta Gaskoniako L\u00e9ren eta Saint-P\u00e9-de-L\u00e9ren); beste bost, berriz, Nafarroako Erresuman (Akamarre, Samatze, Burgue, Erreiti- egungo Burgue-Erreiti sortu zutenak- eta Ezkoze).\nDukerria ezin da Bidaxuneko printzerriarekin nahasi. Nahiz eta biak eskualde berean zeuden Agaramontar leinuaren lurraldeak izan, Agaramonteko dukerria printzerriak banatutako lurralde biek osatuta dago.\nBibliografia.\nJean Jaurgain eta Raymond Ritter, \"La maison de Gramont 1040-1967\", Les amis du Mus\u00e9e Pyr\u00e9n\u00e9en, Aturbe (Bi liburukiak)."}
{"id": "101733", "revid": "886", "url": "https://eu.wikipedia.org/wiki?curid=101733", "title": "Uccjuuh\u00e2", "text": ""}
{"id": "101734", "revid": "886", "url": "https://eu.wikipedia.org/wiki?curid=101734", "title": "Uccjuuha", "text": ""}
{"id": "101735", "revid": "886", "url": "https://eu.wikipedia.org/wiki?curid=101735", "title": "Uccjokk", "text": ""}
{"id": "101736", "revid": "1340", "url": "https://eu.wikipedia.org/wiki?curid=101736", "title": "Tom Ryddle Gaztearen Egunerokoa", "text": ""}
{"id": "101737", "revid": "48368", "url": "https://eu.wikipedia.org/wiki?curid=101737", "title": "Khivako Khanerria", "text": "Khivako Khanerria edo Khwarezm (uzbekeraz \u0425\u043e\u0440a\u0437\u043c (\"Khorazm\"), errusieraz \u0425\u043e\u0440\u0435\u0437\u043c, (\"Khoriezm\"), persieraz \u062e\u0648\u0627\u0631\u0632\u0645, arabieraz \u062e\u0648\u0627\u0631\u0632\u0645, txineraz \u82b1\u524c\u5b50\u6a21), Amu Daria ibaiaren deltan sortutako estatu bat izan zen, Aral Itsasoaren ondoan.\nKhivako Khanerria, Khwarezmgo Estatua ere deitua, 1512 eta 1920 bitartean Aral Itsasoaren hegoaldean existitu ziren hiru khanerri uzbekiarretatik antzinakoena izan zen. Bere hiriburua, hasiera batean, Urgench izan zen, baina, Amu Daria ibaiaren ibilbidean 1598an gertatutako berebiziko aldaketa baten ondoren, ondorio asko izan zituen aldaketa, Khorezmak, bere hiriburua Khivara aldatu zuen, garaiko gotorleku txiki bat zena. Zenbait mendez, Khiva, mundu islamiarreko guneetako bat izan zen, 1873an Errusiar Inperioaren zati izatera pasa aurretik."}
{"id": "101739", "revid": "58701", "url": "https://eu.wikipedia.org/wiki?curid=101739", "title": "A Viagem do Elefante", "text": "\"A Viagem do Elefante\" Jos\u00e9 Saramago idazle portugaldarrak kaleratutako hamabosgarren eleberriaren izenburua da, 2008an argitara emanda."}
{"id": "101741", "revid": "105290", "url": "https://eu.wikipedia.org/wiki?curid=101741", "title": "Levantado do ch\u00e3o", "text": "\"Levantado do ch\u00e3o\" Jos\u00e9 Saramago idazle portugaldarrak kaleratutako bigarren eleberriaren izenburua da, 1980an argitara emanda.\nAlentejoko eskualdean eta XIX. mendeko amaieratik 1974ko iraultza arteko denbora tartean kokatuta dago."}
{"id": "101743", "revid": "512", "url": "https://eu.wikipedia.org/wiki?curid=101743", "title": "Memorial do Convento", "text": "\"Memorial do Convento\" Jos\u00e9 Saramago idazle portugaldarrak kaleratutako hirugarren eleberriaren izenburua da, 1982an argitara emanda.\nXVIII. mendean dago, eta Baltasar eta Blimunda pertsonaia nagusien izenak dira."}
{"id": "101745", "revid": "105290", "url": "https://eu.wikipedia.org/wiki?curid=101745", "title": "Disko protoplanetario", "text": "Disko protoplanetario bat, orohar, T Tauri motako izar baten inguruan dagoen materialezko disko zirkumestelar bat da. Batzuetan, \"proplyds\" laburduraz ere ezagutzen dira, disko hauetan, planetak eratzera daramaten prozesu fisikoak gertatzen baitira. Disko protoplanetarioak, izar gazteen inguruan dauden akrezio diskoak dira, funtsezkoak izarraren eta balizko planeta-sistema baten eraketa ulertzeko.\nBehaketa.\nDiskoak, zuzenean ikus daitezke material lainotsu bezala uhin luzera zehatz batzuetan, edo erdiko izarraren infragorri igorpenean gehiegitasun bat bezala. Bere tamaina, zenbait ehunka unitate astronomikokoak izaten ohi da, 1000 unitate astronomikoko erradioa izatera ere iris daitekeelarik. Bere erdialdeko guneek, oso tenperatura altuak izan ditzakete, erdiko izarrak eta akrezio prozesuek berotuak. Disko protoplanetario gazteenek, batzuetan, zurruztada polarrekin batera egoten dira, nondik erdiko izarrerantz jariatzen den material zati batek ihes egiten duen.\nEraketa.\nDiskoak, erdiko izarra eratzen duten izar eraketa prozesu berean eratzen dira. Protoizar bat, tamaina, masa edo dentsitate baldintza kritiko batzuetara heltzean bere grabitate propioagatik zatitako hidrogeno molekularrez nagusiki osatutako hodei molekular batetik datorren material kondentsazioagatik eratzen da. Kolapsoan, zatitutako hodeia uzkurtu egiten da, bere dentsitatea handituz eta, bere erdian, protoizar bat eratuz. Hala ere, kanpoko materiala, sistemaren momentu angeluarra mantentzera behartua, ez da zuzenean erdiko gorputzaren gainera erortzen, baizik eta bere errotazioarekin loturiko indar zentripetoak eusten duela. Errotazioak, kanpo materiala, sistemaren errotazio ardatzarekiko perpendikularra den disko eran hedatutako gune batetara erortzea eragiten du. Kolapso denbora bereizgarriak, 100.000 urte ingurukoak dira, eta eratutako diskoak, milioi 1 eta 10 milioi urte bitartean mantendu daitezke. Diskoaren materiala, erdiko izarrak motelki akreziotzen du, kanpo materiala, motelki, distantzia handiagoetara barreiatzen den bitartean, momentu angeluarra mantenduz. Orain arte aurkitutako disko protoplanetariorik zaharrenak 25 milioi urte izan ditzake,\nBigarren mailako disko zirkumestelarrak.\nDisko protoplanetarioetan, planeta-sistemak eratzen dira. Kanpo material hotza, euren artean, elkartuz eta geroz eta gorputz handiagoak eratuz elkarreragin dezaketen izotz aleetan kondentsatzen da, gertuko beste gorputz batzuen orbitetan grabitatearekin eragiteko haina masa lortu arte. Gorputz hauek, planetesimal izena jasotzen dute. Izar sistemaren barne guneetan, tenperaturak, izotza kondentsatzea eragozteko bezain altuak dira, baina prozesu berberek eragiten dute material errefraktarioengan, lurruntze tenperatura askoz altuagoekin. Planetesimalen arteko talken ondorioz, elkarren suntsipena edo gorputz handiagoen eraketa gerta daiteke, protoplanetak eratu arte. Baina, suntsipenezko talkek, izarra, gasik gabekoa den eta ehunka milioika urtez mantendu daitekeen bigarren disko batez inguratzen duen hauts kopuru handiak eragiten dituzte."}
{"id": "101746", "revid": "58701", "url": "https://eu.wikipedia.org/wiki?curid=101746", "title": "A Jangada de Pedra", "text": "\"A Jangada de Pedra\" Jos\u00e9 Saramago idazle portugaldarrak kaleratutako bosgarren eleberriaren izenburua da, 1986an argitara emanda.\nFikziozko istorioa kontatzen du, Iberiar penintsula Europatik geografikoki banandu denekoa. Lana hogei hizkuntza baino gehiagotara itzuli dute, bai eta zinemaratu ere."}
{"id": "101753", "revid": "9377", "url": "https://eu.wikipedia.org/wiki?curid=101753", "title": "Hartz polar", "text": ""}
{"id": "101755", "revid": "336", "url": "https://eu.wikipedia.org/wiki?curid=101755", "title": "Seyfert galaxia", "text": "Seyfert galaxiak galaxia kiribil motak dira, zeinen euren erdigunea, biziki distiratsua den, hainbeste, kasu askotan, gainontzeko galaxia osoa itzali dezakeela. Izena Carl Seyfert astronomo iparramerikarragandik jasotzen dute, nork, 1943an, gertuko galaxia kiribil batzuei buruzko arreta piztu zuen, zeinen erdigune oso distiratsuak, igortze lerro oso biziak adierazten dituen, nebulosa planetarioek, H II guneek eta supernoben hondakinek erakusten dituztenen antzerakoak, baina lerro zabalera oso nabarmenekin. Nukleo aktibodun galaxien artean azpiklase bat dira.\nEzaugarriak.\nJakina da Seyfert galaxien nukleotik datorren erradiazio elektromagnetikoa (jarraikakoa zein igortze lerro batzuk) denborarekin aldatu egiten dela. Kasuren batzuetan, urte bete baino gutxiagoan aldatzen da, honek, igortze guneak, argi-urte bat baino gutxiagoko tamaina izan behar duela esan nahi duelarik. Kalkulu astronomiko soilek, galaxiaren nukleotik datorren erradiazioa, tamaina normaleko galaxia kiribil batek igortzen duen argiztapenaren halako 1 eta 100 bitartean da, eta, beraz, txunditzekoa da halako gune \"txiki\" batek, esan den bezala, argi urte bateko tamainakoa, milaka milioika galaxiak, 100 mila aldiz handiagoa den tamainan igortzen duten haina energia igortzea. Jarraikakoaren espektroak, gainera, erradiazioaren jatorria termikoa ez dela adierazten du, hau da, ez dela izar metaketa baten ondorio. Gainera, nukleoa, distiratsu da espektroko maila guztietan: gamma izpietatik hasi, eta irrati uhinetaraino, x izpietatik, argi ultramoretik, argi ikusgarritik eta infragorritik pasatuz. Halako erradiazio kopuru handiak espektro elektromagnetiko guztian hain toki \"txikian\", mekanismo biziki energetikoa behar du.\nSeyfert galaxiak, nukleo oso distiratsu bategatik eta, non hidrogeno, helio, nitrogeno eta oxigenoaren igortze lerroak euren distiragatik nabarmentzen diren espektro elektromagnetiko bat izateagatik bereizten dira.\nIgortze lerroen zabalera nabarmena, igortzearen arduraduna den gasaren abiadura handien banaketa bati ematen zaio. Doppler efektua kontutan izanez gero, hau da, uhin luzeraren edo erradiazio elektromagnetikoaren mugitzea iturriaren abiaduraren ondorioz, orduan, gas igorleak dituen abiadurak ebatz daitezke. Hodei hauek, 500 eta 4000 km/s arteko abiadurak dituzte, eta, uste denez, erradiazio elektromagnetikozko iturri zentral oso bizi batetik distantzia batetara dauden nebulosa multzo batek eratzen dituzte.\nHodei (edo hodei multzo) bakoitzak, guk ikusten dugun tokitik, abiadura erlatibo ezberdin bat du, eta, gasak, zulo beltzaren inguruan zenbat eta azkarrago biratu, hainbat eta zabalagoa izango da lerroa. Lerro estuak, uste denez, kanporen dauden hodei multzoan sortuak direla uste da, non errotazio abiadura txikiagoa den, lerro zabalak, iturri igorletik nahiko gertu dauden hodeiek eratzen dituzten bitartean.\nDeskribapen hau, lerro estuetan aldaketarik ikusi ez izatearekin bat dator, honek, lerro estu hauek igortzen dituen iturria, iturri zentraletik egon behar duela esan nahi duena; kontrastez, lerro estuak, aldagarriak dira denbora eskala laburretan.\nLerro estu edo meheak igortzen dituen gunea, NLR deitzen da (\"narrow line region\" ingelesez, lerro meheen gunea), eta, uste denez, igortze iturri zentraletik 1 eta 1000 parsec arteko distantziara dagoen hodei multzo batek eratua dago. Bere dentsitatea, hidrogeno eta helioaren ohiko berkonbinaketaz gain, lerro debekatuen igorpena, hau da, egoera kitzikatuetan, hain zuzen ere han nagusi den dentsitate baxuaren ondorioz igorpen probabilitate oso baxuko erradiazio elektromagnetikoa eragin dezaketen atomo neutru edo ionizatu batzuetatik datorren igorpena eragiteko bezain baxua da.\nLerro zabalak igortzen dituen gunea, BLR deitzen da (\"broad line region\", lerro zabalen gunea). Beharbada, erdiko iturritik 0,05 parsecera dago, eta, bere dentsitatea, NLR gunearena baino handiagoa da, lerro debekatuak ez eratzeko haina, baina bai hidrogeno eta helio berkonbinaketa lerroak.\nSailkapena.\nSeyfert galaxiak, 1 edo 2 motakoak bezala sailkatzen dira, espektroak, igortze lerro zabal eta estuak, edo soilik estuak igorri izatearen arabera. 1 motakoek, berkonbinaketa lerroak erakusten dituzte, zabal zein estuak, gainjarriak, eta lerro debekatu estuak; 2 motakoek, soilik lerro estuak erakusten dituzte, onartutakoak zein debekatutakoak. Egileren batzuk, sailkapena handitu egin dute, osagai estu edo zabalen indar erlatiboen arabera (adibidez 1,5 edo 1,9 motak).\nFenomenologia hau azaltzen duen azken 40 urteotan eginiko eredua, honako hau da: galaxia horien erdian, zulo beltz supermasibo bat dago, 100 milioi eta 1.000 milioi eguzki masako tamaina duena. Unitate astronomiko gutxira, turbulentzia indartsu batekin, indar likatsuen mende dagoen gas materialezko disko bat dago, eta, honen ondorioz, zulo beltzera erortzen dena. Honek, ondorio bezala, grabitate energia potentzial galera handia dakar, oso handia dena, erdiko gorputzaren masa erraldoia kontutan hartuta. Energia potentzialaren galera, erradiazio energia askapen handi batean bihurtzen da, nagusiki, erradiazio ultramore eta X izpien mailan. Iturri gune honi, akrezio disko deritzo. Handik datorren erradiazioa hain da bizia, jada oso urrun dauden hodeiak osatzen dituzten atomoei elektroiak galarazten dizkiela. Orduan, iturria, erradiazio fotoionizatzailearen igorlea dela esaten da. Hodeiak ionizatu egiten dira, baina noiz edo goiz, sistema orekatu egiten da: ionizazioa badago, baina baita alderantzizko prozesua ere: berkonbinaketa. Orduan, gertuko (BLR) zein urruneko (NLR) hodeiak eurak, erradiazio igorle bihurtzen dira. Galaxia batzuk 1 motakoak eta beste batzuk 2 motakoak zergatik dauden azaltzeko, elementu gehigarri bat sartzen da: NLR eta BLR artean, toru formako material iluntzaile baten presentzia, hauts eta gas molekularrez osatua dagoena. Galaxia bat Seyfert 2 motakoa da, Lurretik ikusia, toruak, BLR gunea ikustea eragozten duen orientazio bat duelako, hau da, soilik lerro estuak ikusten ditugula. Eta Seyfert 1 motakoa, Lurretik ikusia, toruak, BLR gunea ikustea eragozten ez duen orientazio bat duelako.\n2 motako galaxia batzuetan, berkonbinaketa lerroen osagai zabalak, argi polarizatuan ikus daitezke, argia, nukleoa inguratzen duen halo bero eta gastsu batek sakabanatzen duelako, modu ez zuzenean ikustea ahalbidetuz. Efektu hau, NGC 1068an aurkitu zen, Seyfert 2 motako galaxia bat."}
{"id": "101758", "revid": "56334", "url": "https://eu.wikipedia.org/wiki?curid=101758", "title": "Bihurkin", "text": "Bihurkina torlojuak sartu, estutu eta askatzeko diseinatutako tresna da. Bihurkinak hiru elementu ditu:\nHeldulekua eta ardatza erabiliz bihurkina kokaleku egokian jartzen da, torlojuaren gainean, eta biratzen direnean indarra aplikatzen zaio torlojuari.\nBihurkinaren buruek forma bereziak izan ohi dituzte, lotu edo askatu nahi den torlojuaren formaren arabera.\nMotak.\nNormalean bihurkina buruaren formaren arabera sailkatzen da, hau da, biraraziko duen torlojuaren arrakalaren arabera. Honako formak aurki daitezke:\nHorrez gain, erremintaren beste ezaugarri batzuen arabera ere sailka daitezke bihurkinak. Zentzu honetan honako bihurkin motak aipa daitezke:"}
{"id": "101759", "revid": "336", "url": "https://eu.wikipedia.org/wiki?curid=101759", "title": "Kalibre (tresna)", "text": "Kalibrea edo kalibragailua milimetrotan graduatutako erregela-mota bat da. Noniusa berekin izan ohi du neurgailu honek, eta luzerak, diametroak etab. neurtzea da bere helburua. Milimetroaren hamarrena izan ohi da tresna honen apreziazioa.\nKalibrea aurkako aldeetan dauden bi punturen arteko distantzia neurtzeko erabiltzen den tresna da. Kalibragailuaren muturrak neurtu nahi den espazioaren bi aldeetan doitzen dira, barrutik edo kanpotik, eta ondoren bi muturren arteko distantzia neurtzen da, askotan kalibragailuak berak duen erregela baten bidez."}
{"id": "101760", "revid": "96586", "url": "https://eu.wikipedia.org/wiki?curid=101760", "title": "Sarde", "text": "Sardea edo makoa nekazaritzan eta lorezaintzan lurra, belarra eta beste material batzuk banatzeko, askatzeko eta jasotzeko erabiltzen den tresna da. Helduleku luze bat eta punta zorrozdun hainbat ziri (normalean hiruzpalau) ditu materiala hobeto biltzeko. Palak egiten duen lanaren ordezkoa egiten du hainbat egoeratan, eta harekiko zenbait abantaila ditu: errazago sartzen da lurrean, bi material (adibidez, belarra eta harriak) bereizteko erabilgarriagoa da, ez ditu sustraiak mozten (landare bat lurretik sustraiekin erauzi nahi denerako), etab. Lehen sardeak egurrez zeuden eginak, baina gaur egungoak metalezkoak dira.\nAzkoitian hitz egiten den euskalkian, bi hortzeko sardeei ozpikue deitzen zaie, eta Larraungo hego-ekialdean, bigo."}
{"id": "101761", "revid": "98220", "url": "https://eu.wikipedia.org/wiki?curid=101761", "title": "2012 (filma)", "text": "2012 Roland Emmerichek zuzendutako 2009ko filma da, eta munduaren amaierari buruzkoa da. Ameriketako Estatu Batuetan 2009 azaroaren 13an estreinatuko da eta Euskal Herrian azaroaren 20an."}
{"id": "101768", "revid": "137486", "url": "https://eu.wikipedia.org/wiki?curid=101768", "title": "Galaxia lentikular", "text": "Galaxia lentikular bat (S0 deitua) galaxia mota bat da, sailkapen morfologikoko eskemetan galaxia eliptiko baten (E deitua) eta galaxia kiribil baten artean dagoena. Disko handia du, baina ez du beso kiribilik eskala handian. Galaxia lentikularrak izar arteko materia gehiena agortu edo galdu duten disko galaxiak dira, eta, beraz, izar eraketa oso gutxi dute bidean. Hala ere, diskoetan hauts asko gorde dezakete. Emaitza bezala, nagusiki, zahartutako izarrez osatuta daude (galaxia eliptikoak bezala). Desberdintasun morfologikoak gorabehera, galaxia lentikularrek eta eliptikoek ezaugarri komunak dituzte, hala nola ezaugarri espektralak eta eskala-erlazioak. Biak, eboluzio pasiboa duten goiz motako galaxiatzat har daitezke, Unibertsoaren tokiko zatian behintzat. E galaxiak S0 galaxiekin konektatuta daude ES galaxiak eskala ertaineko diskoekin.\nMorfologia eta estruktura.\nKlasifikazioa.\nGalaxia lentikularrak bakarrak dira, disko-osagai ikusgarri bat eta protuberantzia-osagai nabarmen bat dutelako. Bulbo-disko erlazioa ohiko kiribilak baino askoz handiagoa da, eta ez dute galaxia berantiarren beso kiribilen egitura kanonikoa, erdiko barra bat izan dezaketen arren. Protuberantziaren nagusitasun hau galaxia lentikularren lagin baten ardatzen banaketan ikus daiteke (hau da, disko-galaxia baten axial txikiaren eta handiagoaren arteko erlazioa). Galaxia lentikularren banaketa etengabe handitzen da 0,25etik 0,85era bitartean, espiralen banaketa, funtsean, laua den bitartean. Erlazio axial handienak, aurre diskoko galaxiak ikusten diren edo galaxia esferoidalen lagin bat dagoen azal daiteke. Imajina ezazu kantu diskoko bi galaxia ikusten dituzula, bata protuberantziarekin eta bestea hura gabe. Protuberantzia nabarmena duen galaxiak protuberantziarik gabeko galaxiak baino ertz handiagoko erlazio axala izango du, erlazio axialaren definizioaren arabera. Beraz, osagai esferoide nabarmenak dituzten disko-galaxien lagin batek erlazio axial handiagoak dituzten galaxia gehiago izango ditu. Galaxia lentikularren banaketa behatutako erlazio axiala handitzearekin batera handitzeak esan nahi du lentikularrak protuberantzia-osagai zentral baten mende daudela.\nGalaxia lentikularrak, galaxia kiribil eta eliptikoen artean gutxi ezagutzen den trantsizio egoera bezala hartzen dira, euren tarteko kokapena Hubbleren sekuentzian ematen duena. Horren arrazoia da lentikularrek osagai nabarmenak dituztela diskoan eta bulboan. Diskoaren osagaiak, ez du ezaugarririk izaten, galaxia kiribilen antzeko sailkapen sistema bat eragozten duena. Erraboilaren osagaia esferikoa izan ohi denez, galaxia eliptikoen sailkapenak ere ez dira egokiak. Beraz, galaxia lentikularrak azpiklaseetan banatzen dira, dagoen hauts kantitatearen edo barra zentral baten gorakadaren arabera. Barrarik gabeko galaxia lentikular motak S01, S02 eta S03 dira, non azpiindizeek diskoaren osagaiaren hauts-xurgapen kopurua adierazten duten; barra zentrala duten lentikularrei dagozkien klaseak SB01, SB02 eta SB03 dira.\nS\u00e9rsic deskonposizioa.\nGalaxia lentikularren azaleko distiraren profilak ondo deskribatuta daude osagai esferoidalerako S\u00e9rsic eredu bat gehi diskorako esponentzialki beheranzkoa den eredu bat (n \u2248 1eko S\u00e9rsic indizea) batuz, eta sarritan barrarako hirugarren osagai bat batuz. Batzuetan, diskoaren ~ 4 eskalako galaxia lentikularren gainazaleko distiraren profilak eten egin direla ikusten da. Ezaugarri hauek bat datoz galaxia kiribilen egitura orokorrarekin. Hala ere, lentikularren erraboilaren osagaiak lotura handiagoa du galaxia eliptikoekin, sailkapen morfologikoari dagokionez. Eskualde esferoidal honek, galaxia lentikularren barne egitura menperatzen duena, diskoaren osagaiak baino azaleko distira profil nabarmenagoa du (S\u00e9rsic indizea n = 1 eta 4 bitartekoa izan ohi da). Galaxia lentikularren laginak diskorik gabeko galaxia eliptikoen populaziotik bereizten dira (disko nuklear txikiak alde batera utzita) gainazaleko distira profilen analisiaren bidez.\nBarrak.\nGalaxia kiribilak bezala, galaxia lentikularrek barra zentraleko egitura bat izan dezakete. Lentikular normalak sailkatzeko sistema hauts edukiaren araberakoa den bitartean, galaxia lentikular barratuak barra zentralaren nagusitasunaren arabera sailkatzen dira. SB01 galaxiek, hain definitua ez den barra egitura dute, eta, soilik, gainazaleko distira bat izateagatik sailkatzen dira, erdiko protuberantziaren kontrako aldeetan pixka bat handitua. Barraren handitasuna indize kopuruarekin handitzen da, eta, beraz, SB03 galaxiek, NGC 1460 kasu, oso ondo definitutako barrak dituzte, bulboaren eta diskoaren arteko trantsizio eremuan heda daitezkeenak. NGC 1460, izatez, galaxia lentikularren artean behatutako barra handienetako bat duen galaxia da. Zoritxarrez, galaxia lentikularretako barren propietateak ez dira xehetasun handiz ikertu. Propietate horiek ulertzeak eta barrak eratzeko mekanismoa ulertzeak galaxia lentikularren eraketa edo eboluzioaren historia argitzen lagunduko luke.\nKutxa itxurako fardelak.\nNGC 1375 eta NGC 1175 kutxa formako fardelek dituzten galaxia lentikularren adibideak dira. SB0 pec gisa sailkatzen dira. Kutxa formako protuberantziak ertzak dituzten galaxietan ikusten dira, gehienak espiralak, baina oso gutxitan lentikularrak.\nEdukia.\nAlderdi askotan, galaxia lentikularren konposizioa eliptikoenaren antzekoa da. Adibidez, biak, nagusiki antzinakoagoak eta, beraz, gorriagoak diren izarrez osatuta daude. Uste denez, bere izar guztiek, mila milioi urte baino gehiago dituzte, Tully-Fisher harremanetik abiatutako bere desplazamenduaren arabera (ikus aurrerago). Izar atributu orokor hauez gain, kumulu globularrak maizago aurkitzen dira galaxia lentikularretan antzeko masa eta argitasun galaxia kiribiletan baino. Gas molekular gutxi edo bat ere ez dute (hortik dator izar eraketa falta) eta ez dute \u03b1 edo 21-cm hidrogeno isuri esanguratsurik. Azkenik, eliptikoek ez bezala, litekeena da hauts kantitate esanguratsua izatea.\nZinematika.\nZailtasunak eta neurtzeko teknikak.\nGalaxia lentikularrek propietate zinematikoak partekatzen dituzte galaxia espiral eta eliptikoekin. Hori gertatzen da protuberantziaren eta lentikularren diskoaren izaera garrantzitsuagatik. Protuberantziaren osagaia galaxia eliptikoen antzekoa da, presioa erdiko abiaduraren dispertsioan oinarritzen baita. Egoera hau globo baten antzekoa da, non aire partikulen mugimenduak (izarrak protuberantziaren kasuan) ausazko mugimenduek menderatzen dituzten. Hala ere, galaxia lentikularren zinematika errotazioan oinarritutako diskoak menderatzen du. Errotazioaren babesak, diskoan izarren batez besteko mugimendu zirkularra galaxiaren egonkortasunaren arduraduna dela esan nahi du. Horrela, zinematika, askotan, galaxia lentikularrak eta eliptikoak bereizteko erabiltzen da. Galaxia eliptikoen eta galaxia lentikularren arteko bereizketaren zehaztapena abiaduraren dispertsioaren neurketetan (\u03c3), errotazio-abiaduran (v) eta eliptikotasunean (\u03b5) oinarritzen da. Lentikularrak eta eliptikoak bereizteko, v/\u03c3 erlazio finkoa ikusi ohi da \u03b5 finko baterako. Adibidez, galaxia lentikularrak eta eliptikoak bereizteko gutxi gorabeherako irizpide bat, galaxia eliptikoek, v/\u03c3 &lt; 0,5 dutela da, honentzat \u03b5 = 0,3. Irizpide honen motibazioa galaxia lentikularrek protuberantzia eta disko osagai nabarmenak dituztela da, galaxia eliptikoek disko egiturarik ez duten bitartean. Horrela, lentikularrek eliptikoek baino askoz erlazio handiagoak dituzte beren errotazio-abiadura ez mespretxagarriengatik (diskoaren osagaiaren ondorioz), galaxia eliptikoekin alderatuta hain nabarmena den protuberantzia-osagairik ez izateaz gain. Hala ere, galaxia bakoitzarentzat erlazio bakarra erabiltzen duen ikuspegi hau problematikoa da, v/\u03c3 erlazioaren mendekotasuna dela eta, zenbait galaxia goiztiarretan neurtzen den erradioarekiko. Adibidez, E eta S0 galaxien zubi bezala balio duten galaxiak, euren tarteko eskalako diskoekin, v/la erlazio altua dute tarteko erradioetan, ondoren, irrati handietan erlazio baxu batera jaisten dena.\nDisko-galaxien zinematika H\u03b1 edo 21 cm-ko emisio lerroetatik abiatuta zehaztu ohi da, galaxia lentikularretan agertzen ez direnak gas hotzaren euren gabezia orokorraren ondorioz. Beraz, informazio zinematikoa eta galaxia lentikularren masaren gutxi gorabeherako estimazioak izar xurgatze lerroetatik datoz, emisio lerroen neurketak bezain fidagarriak ez direnak. Galaxia lentikularrentzako errotazio-abiadura zehatzak lortzeko ere zailtasun handia dago. Hau, lentikularren inklinazio neurketen, bulbo-disko interfazearen eskualdeko proiekzio efektuen eta benetako errotazio abiadurei eragiten dieten izarren ausazko mugimenduen efektu konbinatu bat da. Efektu hauek, galaxia lentikularren neurketa zinematikoak disko-galaxia normalekin alderatuta askoz zailagoak izatea eragiten dute.\nTully-Fisher harremanaren konpentsazioa.\nGalaxia kiribil eta lentikularren arteko lotura zinematikoa argiagoa da lagin kiribil eta lentikularren Tully-Fisher erlazioa aztertzen denean. Galaxia lentikularrak galaxia espiralen etapa eboluzionatu bat badira, Tully-Fisher erlazioa espiralen antzekoa izan beharko lukete, baina ardatzean argitasun/magnitude absolutua duen desplazamendu batekin. Hau, izar gorri eta distiratsuenek, lentikularren izar populazioak menderatzearen emaitza izango litzateke. Efektu honen adibide bat ondoko grafikoan ikus daiteke. Argi ikus daiteke galaxia kiribileko eta galaxia lentikularreko datuetarako doikuntza hobereneko lerroek malda bera dutela (eta, beraz, Tully-Fisher erlazio bera jarraitzen dute), baina \u0394I \u2248 1.5 desplazatuak daude. Honek, bere garaian, galaxia lentikularrak, bere garaian, galaxia kiribilak izan zirela esan nahi du, baina, orain, izar gorri eta zaharrek menderatzen dituzte.\nFormazioaren teoriak.\nGalaxia lentikularren morfologiak eta zinematikak, neurri batean, galaxiak eratzeko modu bat iradokitzen dute. Bere disko itxurak, beharbada hautsez betea, galaxia espiral zorabiatuetatik datozela iradokitzen du, bere beso hazpegiak desagertu egin zirelarik. Hala ere, galaxia lentikular batzuk galaxia kiribilak baino argitsuagoak dira, galaxia kiribilen hondarrak soilik ez direla iradokitzen duena. Galaxia lentikularrak, galaxien fusio baten emaitza izan daitezke, izar masa osoa handitzen duena eta bat egindako galaxia berriari, besorik gabeko disko itxura eman diezaiokeena. Bere diskoak, akrezio gertakarien bidez (gas eta fusio txikienak) hazi zirela ere proposatu da. Aurretik, galaxia lentikular argidunen bilakaera galaxia eliptikoenarekin estuki lotuta egon zitekeela iradoki zen, lentikularrik ahulenak, berriz, ahariaren presiotik kendutako galaxia kiribilekin estuago lotuta egon zitezkeen, galaxien aurkako jazarpenaren azken eszenatoki hau ordutik zalantzan jarri den arren, galaxia lexilutsu eta oso isolatuen existentziagatik, hala nola LEDA 2108986.\nZimeldutako espiralak.\nGasik eza, hautsaren presentzia, duela gutxiko izar eraketarik eza eta errotazio euskarria bere gas guztia izar eraketan erabiliko zuen galaxia kiribil batengandik espero daitezkeen ezaugarri guztiak dira. Aukera hori indartu egiten da galaxia kiribil pobreak daudelako gasean edo \"anemikoetan\". Orduan patroi kiribila desagertzen bada, ateratzen den galaxia lentikular askoren antzekoa izango litzateke. Moore et al.-ek ere dokumentatzen dute mareen jazarpenak -hurbileko beste galaxia batzuen grabitazio-efektuak- prozesu honetan lagundu lezakeela eskualde trinkoetan. Hala ere, teoria honekiko sostengurik argiena arestian aipaturiko Tully-Fisher harremanaren bertsio apur bat desplazatuarekiko atxikimendua da.\n2012ko artikulu batek sailkapen-sistema berri bat iradokitzen du, lehen aldiz Sidney van den Bergh astronomo kanadarrak proposatua, galaxia lentikular eta esferoide nanoentzat (S0a-S0b-S0c-dSph), Hubbleren sekuentziarekin paraleloa dena espiral eta irregularrentzat (Sa-Sb-Sc-Im), eta ideia berri hori indartu egiten du, eta sekuentzia oso irregularra dela erakusten du.\nBat-egiteak.\nBurstein eta Sandageren azterketek, galaxia lentikularrek, beste espiral mota batzuk baino azaleko distira handiagoa izaten dutela erakutsi zuten. Uste denez, galaxia lentikularrek, bulto-disko erlazio handiagoa dute galaxia kiribilek baino, eta hau, espiral baten zorabio soilarekin bateraezina izan daiteke. S0ak beste espiral batzuen fusioen bidez eratuko balira, behaketa horiek bat egingo lukete eta kumulu globularren maiztasun handiagoa ere azalduko lukete. Hala ere, aipatu behar da protuberantzia zentralaren eredu aurreratuek, Sersic-en profil orokor bat eta barra bat barne hartzen dituztenek, protuberantzia txikiagoa adierazten dutela, eta, beraz, funtsik eza txikiagoa. Fusioek ere ezin dute azaldu Tully-Fisher harremanaren desbideratzea, bat egindako galaxiak gaur egun ikusten ditugunetatik nahiko ezberdinak zirela onartu gabe.\nAkrezio bidezko diskoaren hazkundea.\nGutxienez galaxia lentikular batzuetan, gasaren akrezioaren bidez, eta galaxia txikietan, aurretik existitzen zen egitura esferoidal baten inguruan diskoak sortzea, lehen aldiz, gorriranzko desplazamendu handiko galaxia esferoide masibo konpaktuek hurbileko galaxia lentikular masiboetan ikusten diren fardel masibo berdin-konpaktuekin bat egiteko azalpen bezala iradoki zen. \"Tamaina murrizteko\" agertoki batean, galaxia lentikular handienak lehenik eraikiak izan zitezkeen -unibertso gazteago batean, gas gehiago zegoenean- eta masa txikiagoko galaxiak motelagoak izan zitezkeen euren diskoak eraikitzeko materiala erakartzeko, LEDA 2108986 galaxia goiztiarraren kasuan bezala. Jakina, galaxien kumuluen barruan, ahariaren presioa ezabatzeak gasa ezabatzen du eta diskoaren garapena bultzatzeko gai izan daitekeen gas berriaren akrezioa eragozten du."}
{"id": "101771", "revid": "56334", "url": "https://eu.wikipedia.org/wiki?curid=101771", "title": "Monumentu Nazionala (Ameriketako Estatu Batuak)", "text": "Monumentu Nazionala (ingelesez \"National Monument\") Ameriketako Estatu Batuetan parke nazional baten antzera babestutako dagoen eremua da. Kongresuko lege baten edo herrialdeko presidentearen erabakiz hautatzen dira monumentu nazionalak. Legearen arabera \"paisaia historiko, egitura historiko edo historiaurreko, eta bestelako interes historiko edo zientifikoa duten objektuak\" dira monumentu nazional bezala izendatzen direnak. Hala ere, parke nazionalek baino finantzaketa txikiagoa dute eta ez dute parke nazionalen mailako natur babesa.\nMonumentu nazionalak Gune Historikoen Izendegi Nazionalean zehazten dira. Monumentuak Parke Nazionalen Zerbitzuak eta Basozaintza Zerbitzuak kudeatzen dituzte.\nKongresuak 43 monumentu nazional izendatu ditu (1927an lehena eta 2000an azkena) eta presidente ezberdinek beste 124 monumentu (1906an lehena eta 2009an azkena). Monumentu guztiek ez dute bere monumentu egoera beti mantendu, batzuk parke nazional bihurtu dira. 2009ko martxoan, Ameriketako Estatu Batuetan 100 monumentu nazional zeuden."}
{"id": "101772", "revid": "58701", "url": "https://eu.wikipedia.org/wiki?curid=101772", "title": "Nagaoka-kyo", "text": "Nagaoka-kyo (japonieraz \u9577\u5ca1\u4eac), Japoniako hiriburua izan zen 784 eta 794 bitartean. Bere kokapena, Otokuniko barrutian adierazi da, Yamashiroko probintzian eta Nagaokakyoko hirian, Kiotoko prefekturan, antzinako hiriburuaren izena hartu zuen hiria. Hiriburu honen zati batzuk, Nagaokakyo hirian egon ziren, baita Kiotoko Muko-ku eta Nishiyo-ku auzoetan ere.\n784an, Kanmu Enperadoreak, hiriburua Heijo-kyotik (egungo Nara) eraman zuen. Shoku Nihongi testuaren arabera, hiriburua eramatearen arrazoia, kokapen berriak uretako ibilbide hobeak zituela izan zen. Beste azalpen batzuen artean, gorteen boteretik eta klero budistatik ihes egiteko nahia eta inmigranteen kanporatzea izan ziren, azken kasu honetan, enperadorearen ama inmigranteen oinordekoa zena.\n785ean, hiriburu berriaren kargu zegoen gobernaria, Fujiwara no Tanetsugu, erahila izan zen. Enperadorearen anaia, Sawara Printzea, tartean egon zen, eta Awajiko probintziara erbesteratua izan zen, bertarantz zihoala hil zelarik.\n794an, Kanmu Enperadoreak, hiriburua Heian-kyora pasa zuen (egungo Kiotoren erdialdean). Arrazoien artean, garraio hobe bat agintzen zuten ibaien ohiko uholdeak, uholdeek eragindako gaixotasunak, Enperatriza eta Printze oinordekoari eragin zietenak, eta Sawara Printzearen izpirituaren beldurra izan ziren.\nTokiaren indusketak 1954an hasi ziren, eta ate baten hondakinak argitara eman zituzten egoitza inperialean."}
{"id": "101781", "revid": "1545", "url": "https://eu.wikipedia.org/wiki?curid=101781", "title": "Shoku Nihongi", "text": ", enperadorearen enkarguz idatzitako Japoniako historiari buruzko liburu bat da, 797an amaitu zena. Nara aroari buruzko informazio iturririk garrantzitsuenetako bat da, eta Rikkokushi lana osatzen duten sei liburuetatik bigarrena, Japoniako historia nazionalari buruzko liburu bilduma, Nihon Shokiren jarraipena da eta, bere ondorengoa, Nihon Koki da. Bere editore nagusiak, Fujiwara no Tsugutada eta Sugano no Mamichi izan ziren.\nLan honek, Monmu Enperadorearen erregealdiaren hasieratik, 697an, Kanmu Enperadorearen erregealdiaren hamargarren urtera arte, 791 arte doazen 95 urteak hartzen ditu, bederatzi enperadore ezberdinen erregealdiak hartuz. Liburua, 14 liburukiz osatua dago, eta erabat kanbunez idatzia dago, txinera klasikoaren aldaera japoniar bat, garaiko testuen idazketa modu formala zena."}
{"id": "101815", "revid": "512", "url": "https://eu.wikipedia.org/wiki?curid=101815", "title": "Politikari", "text": "Politikaria politika lanbide edo jarduera nagusitzat duen pertsona da. Politika maila guzitetan aurki daitezke, udalerrietako alkate eta zinegotziak, parlamentuetako diputatuak eta gobernuko presidente, ministro eta beste goi-karguak. Sistema demokratiko batean politikariak hauteskundeetan aukeratzen dira eta, oro har, ordenamendu juridikoaren mendean geratzen dira. Hala ere, ustelkeria, gaitasun eza, kutunkeria, populismoa eta demagogia herrialde guztietako politikarien artean gertatzen diren gaitzak dira."}
{"id": "101816", "revid": "4380", "url": "https://eu.wikipedia.org/wiki?curid=101816", "title": "2012 filma", "text": ""}
{"id": "101817", "revid": "646", "url": "https://eu.wikipedia.org/wiki?curid=101817", "title": "Hemolisi", "text": "Hemolisia eritrozitoen (globulu gorri edo hematien) deusezte ekintza da. Eritrozitoak ez du ez nukleo, ez organulurik, eta beraz, degradatzen denean hemoglobina irteten da likido estrazelularrera.\nHemolisiaren gorputzaren barnean gertatzen denean, anemia ager daiteke. Gorputzetik kanpo gertatzen denean ordea, proba biokimikoen emaitzak alda ditzake. Hau zelularen barnean potasio kontzentrazioa handiagoa delako gertatzen da eta eritrozitoak deuseztean potasio hau kanpora ateratzen da proben emaitzak aldatu eta baliogabetuz.\nIn vitro ematen den hemolisi honen arrazoi nagusienak odol-ateratzean dute oinarria: aspirazio indartsuegia, kutsatutako xiringen erabilera, antikoagulatzaileen proportzio desegokia... Lortutako odol lagina denbora luzean gordetzea analisiak egin aurretik, hemolisia agertzearen arrazoia izan daiteke baita ere.\nZenbait mikrobio patogenok, esaterako estreptokokoek, odol-agarra duten petri kutxatiletan eritrozitoen hemolisia burutzeko gaitasuna dute. Hemolisi hau mota desberdinetakoa izan daiteke:"}
{"id": "101818", "revid": "105290", "url": "https://eu.wikipedia.org/wiki?curid=101818", "title": "1682ko Moskuko matxinada", "text": "1682ko Moskuko matxinada, 1682ko Streltsien matxinada bezala ere ezaguna (errusieraz \u0421\u0442\u0440\u0435\u043b\u0435\u0446\u043a\u0438\u0439 \u0431\u0443\u043d\u0442), Moskuko streltsien erregimenduen matxinada bat izan zen, boterea, Sofia Alekseievna Romanovnari itzultzea ondorio bezala izan zuena. Matxinadaren ondoren, Alejo I.a Errusiakoa tsarraren bi emazteen artean lehia egon zen Moskoviako politikan eragin nagusia izateko.\nMatxinada, urte horretako apirilak 27an prestatu zen Teodoro III.a Errusiakoa hiltzeko. Natalia Naryshkina tsarinaren anaiek, erregeartea bermatu zuten, eta Aitalehena, Nataliaren hamar urteko semea zen Petri I.a Errusiakoa Handia Errusiako tsar berri bezala aldarrikatzeko konbentzitu zuten. Bere aldetik, Miloslavsky alderdiak, azken tsarina izan zen Maria Miloslavskayaren senideak ulertu zituena, Mariaren semea eta Petriren anaia nagusia zen Ivan, Naryshkindarrek Moskuko Kremlinean ito zutela zioen zurrumurrua hedatu zuten.\nMiloslavskytar konspiratzaileek, hiriburuko kaleetan istiluak sortu zituzten. Eurek, Moskuko erregimenduek euren ofizial nagusiekiko zuten atsekabea erabili zuten, eta, 1682ko maiatzak 11n, streltsi mordo batek Kremlina hartu eta ustelkeriagatik susmagarri ziren boiardo buruzagiak eta komandante militarrak lintxatu zituzten, Artamon Matveev, Mikhail Dolgorukov eta Grigory Romodanovsky, alegia.\nEgun batzuk beranduagoa, maiatzak 17an, matxinatuek errege egoitza eraso zuten, eta Naryshkindarren aldeko jende ugari hil zuen, horien artean, Naryshkindar anai-arrebetako bi (Kirill eta Ivan), tsar gaztea zen Petriren aurrean, euren iloba. Streltsiak, jende txiroaren bidez elkartuak izan ziren, eta Moskuko kaleak arpilatu zituzten zenbait egunez. Maiatzeko matxinadak, Petriren anaiorde nagusia zen Ivan V.a Errusiakoa \"lehen\" tsar bezala izendatzera eraman zuen, Petri bera, bigarren postura atzeratuz, Sofia, bien erregeorde lanetan geratuz.\n1682 amaieran, Ivan Andreyevich Khovansky (Taratui)k, Sofiaren gertuko kidea eta streltsi matxinatuen buruzagietako bat, Sofiaren tokia hartu zuen. Fededun Zaharren laguntzarekin, Khovansky, nor, ustez, bere burua erregeorde berri bezala jartzeagatik bilatu zena, Nikonen erreformen erabateko aldaketa eskatu zuen. Sofia eta bere gorteak, Moskuko Kremlinetik ihes egin zuten eta Troitse-Sergiyeva Lavran bilatu zuten babesa. Azkenean, Sofiak, Khovanshchina (Khovansky kontua) ezabatzeko lan egin zuen, Fyodor Shaklovityk lagunduta, nor Khovanskyren oinordekoa izan zen Moskuko armadaren buruzagi karguan."}
{"id": "101819", "revid": "1545", "url": "https://eu.wikipedia.org/wiki?curid=101819", "title": "Aztia (Asterix)", "text": "Aztia () Asterixen komiki saileko 19. abentura da, Goscinny hil baino bost urte lehenago argitaratua, 1972an.\nIstorioa.\nEkaitz egun batean, galiar herrixka guztia bertako buruzagi den Abrarakurzixen etxean bilduta dago, zerua euren gainera eroriko denaren beldurrez. Une horretan, Asterixena eta Panoramix druidarena izan ezik herriko jende guztiaren konfiantza bereganatzen duen azti bat iristen da. Aztiak, erromatarrekin aliaturik, galiarrak, herrixka uzteko konbentzitzen ditu. Panoramixen edabe batek, herriko gainontzeko jendea, euren akatsaz konbentzituko du trikimailu baten ondoren, eta erromatarren bila itzuliko dira.\nLiburu honi buruzko bitxikeria bezala, Rembrandten margolan bati buruzko aipamen argi eta garbi bat dagoela ohartu behar da. 10. orrialdeko azken bineta begiratu baino ez dago, aipaturiko margolari herbeheretarraren Nikolaes Tulp doktorearen anatomia lekzioa margolanari erreferentzia egiten zaiola ikusteko."}
{"id": "101820", "revid": "284", "url": "https://eu.wikipedia.org/wiki?curid=101820", "title": "Die Gr\u00fcnen", "text": ""}
{"id": "101821", "revid": "1340", "url": "https://eu.wikipedia.org/wiki?curid=101821", "title": "Maliuta Skuratov", "text": ""}
{"id": "101822", "revid": "56334", "url": "https://eu.wikipedia.org/wiki?curid=101822", "title": "Amenemhat VII.a", "text": "Sedyefakara Amenemhat edo Amenemhat VII.a, Egiptoko XIII. dinastiako faraoi bat izan zen, K.a. 1731tik K.a. 1724 arte gobernatu zuena Detlef Frankeren arabera.\nBere izena, \"Sedyef...kara\" bezala agertzen da Turineko Errege Kanonaren VI,18 erregistroan, dinastia honetan, hamalaugarren tokia ematen diona.\nBere garaiko testigutzak.\nBere garaiko idazkunak dituzten zenbait objektu aurkitu dira.\nKim Ryholtek, beste ebidentziarik gabe, 6 eta 7 urte arteko erregealdi bat eman zion.\nRyholten arabera, bere Sa-Ra izeneko Kay hitzak, errege leinukoa ez zela adieraz lezake, \"Kayren semea\" bezala irakur baitaiteke. Hipotesi honek dioena egia balitz, bere tronuratzea, posible izango zen bere aurreko erregea izan zen Hor I.aren alaba Nubheteptirekin ezkondu ondoren, izen hori duen erregerik ez baitago."}
{"id": "101823", "revid": "1830", "url": "https://eu.wikipedia.org/wiki?curid=101823", "title": "Oimiakon", "text": "Oimiakon (, , \"\u00d6ym\u00f6k\u00f6\u00f6n\") Errusiako Indigirka ibaiaren ondoan dagoen 521 biztanleko herrixka da. Siberia ekialdean dago, lurzorua beti dago izozturik permafrost izenekoa osatuz.\nKlima.\n1926ko urtarrilaren 26an, ipar-hemisferioan neurtutako tenperaturarik baxuena izan zen Oimiakonen -71.2\u00a0\u00b0C, dena den, balio honen zilegitasuna frogatzeke dago oraindik ere. Nolanahi ere, abendutik otsailera tenperaturak zero azpitik 50 gradu baino baxuagoak izaten dira.\nMunduan neurtutako tenperaturarik baxuenak Kanadako Logan mendian -77,5\u00a0\u00b0C eta Antartikako Vostok estazioaren ondoan -89,2\u00a0\u00b0C dira.\nOimiakongo estazio meteorologikoa itsasoaren mailatik 750 metrora dago, 1000 metrotik gorako mendiez inguratuta. Horrek, aire hotza haranean pilatzea errazten du, eta neguan Siberiako goi presio guneak indar gehien duenean, hotz handia egiten du."}
{"id": "101824", "revid": "688", "url": "https://eu.wikipedia.org/wiki?curid=101824", "title": "Nitrogenoaren ziklo", "text": "Nitrogenoaren zikloa elementu honek naturan jasaten duen eraldaketen multzoa da. Ziklo honetan nitrogenoa atmosferan, lurzoruan eta izaki bizidunengan aurki daiteke, hiru egoera hauetan:\nNitrogenoaren eradalketa horietan bakterioek eta -oro har- mikroorganismo guztiek funtsezko zeregina betetzen dute.\nKarbono eta sufrearen zikloetan gertatzen denaren antzera, bizidunengan nitrogenoa beti egoera erreduzituan dago (NH2). Nitrogenoak aminoazido, proteina zein azido nukleikoen osaketan parte hartzen du.\nNitrogenoaren gordailurik handiena atmosfera da (airearen %78a nitrogenoa baita). Nitrogeno gasa, berez, ez da erabilgarria izaki bizidunentzat, eta eraldaketa bat jasan behar du bizidunek asimilatu ahal izan dezaten.\nZikloaren fase nagusiak.\nNitrogenoaren finkapena.\nNitrogenoaren finkapena prokarioto batzuek burutzen duten prozesua da, atmosferako nitrogenoa (N2) nitrogeno organiko (NH3) bihurtzen duena:\nFinkapen hori era askean bizi diren bakterioek (Zianobakterioak, Klebsiella, Azotobacter...) egiten dute, baina baita landareekin sinbiosia osatzen dutenek ere (Rhizobium, esaterako).\nNitrogenoaren finkapenak erabateko garrantzia du biziak Lurraren gainean iraun dezan, nitrogeno organikoa (bizidunena) zein inorganikoa (lurzoruaren nitratoak) azken finean atmosferako nitrogenotik eratortzen baitira.\nBada nitrogenoaren finkapena eratzen duen prozesu kimikoa ere, atmosferako goi-geruzetan burutzen dena, baina finkapen biologikoaren aldean ez da garrantzitsua.\nAmonifikazioa.\nBizidunen materia organiko nitrogenatuaren deskonposizioan datza, amoniakoa edo amonio ioia (NH4+) sortzeko.\nAnimalien hondakin organikoek (gorotzak, gernua...) konposatu nitrogenatuak dituzte (urea, azido urikoa, amoniako bera...). Konposatu hauen nitrogenoa amoniako, lehen, eta amonio ioia, gero, bihurtzen da lurzoruan, zenbait bakterioren jarduerari esker (Proteus, esate baterako).\nBestalde, landareak edo animaliak hiltzen direnean mikrobio deskonposatzaileek proteinen desaminazioa burutzen dute, ingurune aerobio zein anaerobioan.\nNitrifikazioa.\nAmoniakoaren oxidazioan datza, nitratoak (NO3-) sortzeko.\nAmonifikazioan sortutako NH3 lurzoruan dauden hainbat bakteriok oxidatzen dute (Nitrosomonas, Nitrobacter...), bi fasetan: lehenengo fase batean nitritoak sortzeko, eta bigarren fasean nitratoak sortzeraino:\nNH3 \u2192 NO2- \u2192 NO3-\nNitrifikazioa burutzen duten mikrobioak aerobioak dira.\nNitratoaren sorrera oso prozesu garrantzitsua da nekazaritzan, landareek ez baitute nitrogenoa asimilatzen amoniako moduan, nitrato gisan baizik.\nLurzoruen nitratoak, nitrifikazioaren ondorioz gain, ongarrietatik ere erator daitezke. Izan ere, ongarrien erabilerak lurraren emankortasuna era artifizialean areagotu nahi du.\nNitratoen asimilazioa.\nNitrifikazioan sortutako nitratoak (ala ongarrien moduan botatakoak) landareek harrapatzen dituzte, eta nitrogeno organikoa (NH3) bihurtzen dute:\nNO3- + 2H+ + H2O + 8e\u2212 \u2192 NH3 + 2O2\nSortutako NH3 bigarren fase batean aminoazidoetara pasatzen da.\nDesnitrifikazioa.\nNitrogeno organikoaren (NO3-) erredukzioan datza, nitrogeno gasa (N2) sortzeko. Bakterio batzuek burututako prozesua da, zeinean nitratoa elektroien azken hartzaile gisa erabiltzen den (arnasketa anaerobioan).\nDesnitrifikazioa kaltegarria da nekazaritzan, lorzoruaren nitratoak galtzen baitira. Prozesu anaerobikoa denez, bera ekiditeko oso eraginkorra da lurraren oxigenazioa, goldaketaren bitartez, esaterako."}
{"id": "101826", "revid": "63274", "url": "https://eu.wikipedia.org/wiki?curid=101826", "title": "Larrungo tren ttipia", "text": "Larrungo tren ttipia mendebaldeko Pirinioetan dagoen Larrun mendira igotzen den trenbidea da, Donibane Lohizunetik 10 kilometrotara ekialderantz dagoen San Inazio mendatea eta Larrun mendiaren tontorra lotzen duena; bi toki horien arteko garaiera aldea 736 metro da. Nahiz eta tontorra Lapurdiren eta Nafarroa Garaiaren arteko mugan izan, trenbide osoa Ipar Euskal Herrian dago.\nEuskal Herrian gaur egun alhan den kremailera-tren bakarra da. 1924. urtean inauguratu zuten, eta, harrezkero, itxura berari heldu dio. Hasieratik izan da Larrungo trenaren eginbeharra turistak eramatea, tontorretik sekulako bistak baitaude: egun argi batean, Euskal Herriko zazpi probintziak ikus daitezke.\nHistoria.\nLarrungo tren ttipia egitea lehendabizikoz 1908an proposatu zuten eta 1912ko dekretu batek departamenduari eraikitzearen ardura eman zion. Trenbidea eraikitzeko lanak 1912an hasi baziren ere, Lehenengo Mundu Gerrak eten egin zituen. 1924ko ekainaren 30ean trenbidea ireki zuten. 1978an gertuko Sarako herritarrak erreferendum batera izan ziren deituak. Bertan, Sarako herriak Larrunera igoko zuen errepide bat egiteari ezetz esan zion. Horrek ziurrenik, Larrungo tren ttipiaren biziraupena ziurtatu zuen.\nTrenbidearen emakidaduna 1982 arte \"Soci\u00e9t\u00e9 Anonyme des Chemins de Fer Basques\" (euskaraz: \"Euskal Herriko Trenbideen Sozietate Anonimoa\"), 1914 \"Voies Ferr\u00e9es D\u00e9partementales du Midi\" (euskaraz: \"Ekialdeko Departamenduko Trenbideak\") izena hartu zuena. Jatorrizko ustiapena 1994 arte iraun zuen 1989an \"Soci\u00e9t\u00e9 Hydro\u00e9lectrique du Midi\" (euskaraz: \"Ekialdeko Sozietate Hidroelektrikoa\") elkartearekin egindako fusioa zela eta.\n1994an emakida bukatu eta Pirinio Behereetako departamenduak ustiapena berreskuratu zuen. Harrezkero, Veolia Transport garraio enpresa frantziarraren taldeko CFTA izan da emakidaduna.\nDatu teknikoak.\nTrenbideak ezaugarri tekniko hauek ditu:\nTrenbide bakoitzak lau gurpileko makina du, bi bagoi eramaten dituena. Bagoiek lau gurpil aurrean eta beste lau atzean dituzte, bakoitzak 60 bidaiarirentzako tokia izanik.\nTrenbidea martxoaren erdigunetik azaroaren hasiera arte izaten da alhan."}
{"id": "101829", "revid": "512", "url": "https://eu.wikipedia.org/wiki?curid=101829", "title": "Yzeures-sur-Creuse", "text": "Yzeures sur Creuse Frantziako hiri bat da, Indre eta Loira departamenduan dagoena.\nGeografia.\nCreuse ibaiak eta Gartempe ibaiak hiria zeharkatzen du."}
{"id": "101830", "revid": "1545", "url": "https://eu.wikipedia.org/wiki?curid=101830", "title": "Lizarrieta", "text": "Lizarrieta Nafarroa eta Lapurdi artean kokaturik dagoen mendatea da, Etxalar eta Sara artean dagoena. Gaina 441 metrotara dago. \nNatura 2000 Europar Batasuneko sare ekologikoan jasota dago, Batasuneko garrantzizko lekuek eta babes bereziko eremuek osatzen dute sare hori.\nEhiza gunea.\nLarrun eta Sarako leizeetatik gertu dagoen mendate honetan usoaren ehizan ibiltzen da. Oso lepo bilatua eta aktiboa da usategiko ehiza-garaian. Gailurrean zaintza- eta tiro-postuak daude.\nIgotzeko bideak.\nUgarana eta Bidasoan ibaien arroak banatzen dituen mendatea Nafarroa eta Lapurdi arteko mugan dago:\nHegazti migratzaileen pasabidea.\nLizarrietako pasabidea udazkeneko hegaztien migrazioaren ikusteko Pirineoko gune nagusietako bat da, Pirineoko migrazio-lepo nabariena da, guztien artean mendebaldekoena, eta 441 metroko altitudearekin, baxuena ere bada, Ibanteli (698 m) eta Atxuria (756 m) tontorren artean. \nAltitude baxuak klima jasangarri bat ematen dio. Organbidexkan egoten diren haize indartsuak ez daude hemen, ez eta Lindus-eko hezetasun handia ere. Baina, batzuetan, hemen ere, hegoaldeko haizeak hegazti migratzaileak gerarazi egiten ditu hainbat egunetan. Eta halakoetan haizea aldatzen denean (iparraldekoa edo ipar-ekialdekoa jarrita), biratu bezain laster ordu gutxitan ehunka mila hegazti migratzaileen fluxua sortzen du.\nPopulazioaren erregresio handia jaso duen Miru gorri migratzailearen jarraipena egiteko gune garrantzitsua da hau, baina beste hegazti-espezie asko ere ikus daitezke hemen. Belatzak eta uretako espezie asko ikusten dira, bereziki antzarak. Guneak interes handia du hegazti harraparien, kurriloen eta usoen migrazioaren jarraipenean. Gaur egun, CPAL (\u00abComptage, protection et animation \u00e0 Lizarrieta\u00bb) elkarteko ornitologoak arduratzen dira behaketa sistematikoa egiteaz. Zenbaketa horien emaitzak eskuragarri daude Frantziako migrazio-atarian. Atari horretan, internautek datu horiek zerrenda edo grafiko gisa kontsulta ditzakete, eta migrazioaren datuak alderatu Frantziako beste lekuetakoekin edo beste urte batzuetakoekin.\nAdibidez, 2021eko urriaren 29an, hegazti hauek kontatu zituzten: 3 ubarroi handi, 48 mirotz zuri, belatz gorri bat, 42 pagauso, 1.011 kurrilo arrunt, oilagor bat eta bi hegatxabal arrunt. Urriaren 28an 5.784 kurrilo pasa ziren. Urriaren 14an 618 miru. Urriaren 8an 570 ubarroi."}
{"id": "101831", "revid": "512", "url": "https://eu.wikipedia.org/wiki?curid=101831", "title": "Rinc\u00f3n de la Victoria", "text": "Rinc\u00f3n de la Victoria (\"\u00abGaraipengo Zokoa\u00bb\" euskaraz) Espainiako udalerria da, M\u00e1lagako probintziakoa. Mediterraneo itsasora ematen du. 2008an 37.145 biztanle zituen."}
{"id": "101832", "revid": "1781", "url": "https://eu.wikipedia.org/wiki?curid=101832", "title": "Rincon de la Victoria", "text": ""}
{"id": "101833", "revid": "886", "url": "https://eu.wikipedia.org/wiki?curid=101833", "title": "Pulmankij\u00e4rvi lakua", "text": ""}
{"id": "101836", "revid": "15795", "url": "https://eu.wikipedia.org/wiki?curid=101836", "title": "Kevo Erreserba Naturala", "text": ""}
{"id": "101838", "revid": "512", "url": "https://eu.wikipedia.org/wiki?curid=101838", "title": "Alhaur\u00edn de la Torre", "text": "Alhaur\u00edn de la Torre Espainiako udalerria da, M\u00e1lagako probintziakoa. 2008an 33.567 biztanle zituen."}
{"id": "101839", "revid": "1781", "url": "https://eu.wikipedia.org/wiki?curid=101839", "title": "Alhaurin de la Torre", "text": ""}
{"id": "101840", "revid": "1545", "url": "https://eu.wikipedia.org/wiki?curid=101840", "title": "Zesarren erramu koroa", "text": "Zesarren erramu koroa (), Asterixen komiki saileko 18. abentura da. Hasiera batean, Pilote aldizkariaren 621. (1971ko irailak 30) eta 642.aren (1972ko otsailak 24) bitartean argitaratu zen, eta, liburu bezala, 1972an bertan.\nIstorio honetan, Asterix eta Obelix Erromara doaz, baina ez erromatarren aurka borrokatzeko, baizik eta herrixkako buruzagi den Abrarakurzixentzat, Julio Zesarren erramu koroa lortzeko.\nIstorioa.\nAsterix eta Obelix, Abrarakurzix eta Karabellarekin doaz honen neba Homeopatixen etxera, Luteziara, negozio gizon bikaina izateagatik nabarmentzen dena. Bazkarian zehar, Abrarakurzix mozkortu egiten da, eta bere koinatuari, munduko diru guztia ere, erregosi bat ordaintzeko nahikoa ez duela izango esaten dio, erramuarekin ondutako erregosi bat, baina ez edozein erramu, Zesarren erramu koroakoa baizik. Eta, honetan, Abrarakurzixek, Asterix eta Obelix Erromara bidaltzen ditu, koroaren bila.\nErromara iristean, Asterix, Zesarren jauregian sartzeko modurik onena zein den aztertzen hasten da (eta, jakina, Obelixek, ez du ulertzen zergatik ez den hobea guardiak jipoitu, jauregian sartu, erramu koroa non dagoen galdetu, hartu eta irtetea). Jauregitik gertu, Zesarren esklaboa den Saldaberus ezagutzen dute. Asterixek, Zesarren esklabo izateko zer egin behar den galdetzen dio, eta Saldaberusek, Zesarrek, bere esklaboak, Tifus izeneko baten etxean erosten dituela erantzuten dio.\nOndorioz, Asterix eta Obelix, Tifusen etxera doaz, euren burua esklabo bezala saltzeko asmoz. Obelixek, bere aparteko indarra erakutsiz, azkenean, Tifus konbentzitzen du, esklabo bezala sal ditzan. Beste esklabo batzuekin duten istilu baten ondorioz, Tifus, Asterix eta Obelix bere esklaboen artetik bidaltzen saiatzen da, baina, une horretan, Klaudius Kikilfus agertzen da, eta erosi egiten ditu. Hasiera batean, Asterixek eta Obelixek, Zesarren jauregira joango direla uste dute, baina, azkenean, Klaudius Kikilfusen etxean amaitzen dute. Bertan, Sudurkakus esklaboa ezagutzen dute.\nZesarren jauregitik urrun daudela ikusirik, Sudurkakusek sartzen dituen gelan dagoen guztia sukaldatzen hasten dira, Kikilfusek, Tifusen saltokira itzul ditzan. Sudurkakus eta beste bi erromatar, Asterixek eta Obelixek afaria prestatu duten gelara sartzen dira eta Sudurkakusek, bi galiarrek prestatutakoa dastatzen du, eta abail-abail eginda geratzen da. Janaria, Kikilfus eta bere familiaren aurrera eramaten du, eta han, Grakusek dastatzen duenean, berehala joaten zaio gaueko parrandak eragindako ajea. Besteek ere dastatzen dute, eta, Grakusek, janaria gustuko duela esaten duenean, bere gurasoak eta arreba ere bat datoz, Asterix eta Obelix, zigortuak izatetik libratuz.\nGaua iristean, sukaldera abiatzen dira, eta zarata egiteko zeozer hartzen dute, orain ere, Kikilfusek handik bidal ditzan, baina, besteak esnatu eta jaialdi bat ospatzen da Kikilfusen etxean. Hurrengo goizean, sekulako ajearekin, Kikilfusek, Zesarren jauregira Asterix eta Obelix bidaltzea erabakitzen du, bera ajeak jota dagoela eta. Bi galiarrak irtetera doazela, Kikilfusek deitzen ditu, hartu duen erabakiaren berri emateko eta hara iristen direnean, Zesarren idazkarietako bat den Tiberiusengatik galdetzeko esateko. Baina, bitartean, Sudurkakusek, bi galiarrek postua kenduko diotela pentsatuz, Asterix eta Obelix salatzen ditu Julio Zesar hil nahi izateaz.\nJauregiko sarrerako guardiak, nahiko errez sartzen uzten die, Sudurkakusek jarritako salaketaren berri izatearen ondorioz. Eta, han barruan, erromatar soldadu mordo batek inguratzen dituzte arrazoi honegatik, eta, azkenean, jauregiko ziega batean giltzaperatzen dituzte. Baina laster batean irteten dira bertatik, Obelixen indarraren ondorioz. Zesarren erramu koroaren euren bilaketan, hainbat soldadu jipoitzen dituzte, koroa aurkitu gabe. Goizalderako berriz ziegan egon behar dutela eta, azkar asko itzultzen dira. Erromatarrek, jipoitutako soldaduak ikustean, galiarrek ihes egin dutela uste dute, eta ziegara doaz, han segitzen ote duten ikustera. Handik gutxira, epaiketa egongo dela eta, Titus Txilibitus abokatua bisitan etortzen zaie.\nEpaiketa ospatzen hasten da eta fiskala, Asterix eta Obelixen abokatu defendatzaileak erabili behar zuten hitzaldiaren lehen hitzekin hasten da hitz egiten. Honen ondorioz, abokatu defendatzailea kexatu egiten da eta epaiketa, bere defentsa hitzaldia berrikusteko etetea eskatzen du, baina Asterix eta Obelix ez datoz bat. Bi galiarrek, epaileak, erruduntzat jotzea nahi dute, honela, zirkura lehoiekin borrokatzera bidaltzeko, han, Zesar egongo delakoan, eta epaileak, azkenean, negar malko artean, Asterix eta Obelix erruduntzat jo eta lehoietara bidaltzen ditu.\nLaster, zirkuko kartzelan sartzen dira, azken janaria izango dena jatera. Irteterakoan, Asterixek, edabe magikoa edaten du. Baina, berehala, Julio Zesar bertan ez dagoela jakiten dute, eta zirkura irteteari uko egiten diote. Azkenean, zenbait eztabaida izan eta zenbait soldadu erromatar jipoitu ondoren, azkenean irten egiten dira, baina, irteterakoan, lehoi bat baino ez dute ikusten, gainontzeko animaliak jan dituena.\nJendea, azkenean, borrokarik egon ez dela eta, zirkutik irteten hasten da, baita Asterix eta Obelix ere. Gauez, lapur batzuekin topo egiten dute, hauekin joanez. Hurrengo gauean, euren lehen kolpea emateko irteten dira, baina, parean, Kikilfusen seme Grakus topatzen dute, eta beste lapurrek, Asterixek eta Obelixek hari lapurtzerik nahi ez dutela eta, borroka gogoa sentitzen dute, eta bi galiarrek jipoia ematen diete. Orduan, berriz ere mozkortuta dagoen Grakusen bidez, Zesar Erromara itzultzear dagoela jakiten dute.\nLaster, \"Aurigen Txokoa\" izeneko tabernan sartzen dira, eta han, berriz ere, Sudurkakusekin topo egiten dute. Hau, Asterix eta Obelix ikustean, beldurtu egiten da, baina bi galiarrek, Sudurkakus bera, Zesarri erramu koroa eutsiko dion esklaboa izango dela jakitean, berarekin prestatzen dute erramu koroaren lapurreta. Gauean zehar, mihiluarekin zenbait koroa egiten dituzte, zesarren erramu koroa ordezteko. Eta, hurrengo goizean, Sudurkakusek erramu koroa lapurtzen du, bere ordez, gauean prestatutako mihilu koroa bat eramanez. Koroarekin, Asterix eta Obelix euren herrixkara itzultzen dira, bertan, Abrarakurzixek aipaturiko erregosia prestatuz. Homeopatixek, ez du oso gogoko erregosia eta, ondorioz, Asuranzeturixen ondoan amaitzen du."}
{"id": "101841", "revid": "201", "url": "https://eu.wikipedia.org/wiki?curid=101841", "title": "Ojmjakon", "text": ""}
{"id": "101842", "revid": "9084146", "url": "https://eu.wikipedia.org/wiki?curid=101842", "title": "Pilote (aldizkaria)", "text": "Pilote Dargaud argitaletxearen komiki aldizkari bat izan zen Frantzian, Ren\u00e9 Goscinnyk 1959an sortua. Hasieratik, Asterix galiarraren abenturengatik egin zen ezagun eta, gerora, beste zenbait pertsonaia klasiko bihurtu ditu, adibidez, Blueberry Tenientea edo Val\u00e9rian, espazio-denborako agentea. Hasieran, astekari bat izan zen eta, 1974tik aurrera, hilabetekari bat; 1989an itxi zuten.\nArgitalpenaren ibilbidea.\nLehenengo zenbakia 1959ko urriaren 29an agertu zen. Berehala Radio Luxembourg Frantziako irrati entzunenak oihartzun handia eman zion aldizkariari, eta egun bakar batean 300.000 ale saldu zituzten. Arrakasta ikusita, hurrengo zenbakietan ale kopurua handitu egin zuten 8. zenbakian 400.000 heltzeraino. Aldiz, apustua gaizki atera eta ale ugari itzuli zizkieten: argitaletxeak ekonomikoki porrot egin zuen. Kostuak haien gain ezin hartuz, Georges Dargaud argitaldariak Pilote erosi zuen sinbolikoki libera baten truke; Ren\u00e9 Goscinny (sortzaileetako bat Charlier-ekin batera), hala ere, haren postuan mantendu zuen.\nArgitaratzen hasi eta gutxira, izenburuak \"Le journal d'Asterix et d'Obelix\" esaldia zeraman azpian, komiki horren arrakasta zela eta. Aldizkariaren sortzaileak izanagatik, Charlier eta Goscinny kolaboratzaile huts bilakatu ziren, baina hasieran bi sortzaileek ilustratzaile eta gidoilarien komikietako soldata ia bikoiztu egin zuten \"Pilote\" hastearekin batera. Horrek oso erakargarri egiten zuen komikilari onentzat, eta aldizkariak barra-barra erakarri zituen talentuak. Esperimentaziorako laborategi bilakatu zen eta, Goscinnyk erakarrita, izaera oso desberdineko artistek kolaboratu zuten bertan: G\u00e9b\u00e9, Moebius, Tardi, Cabi, Bilal, Hugo Pratt, Reiser, etab. Nagusia bera izan ez arren, Goscinnyk zeraman benetan aldizkariaren linearen lema.\n1968an, porrot egindako gehigarri baten apustu baten ondoren, Dargaudek Goscinnyren eskuetan utzi zuen Piloteren zuzendaritza. Hala ere, 68ko Iraultzak hura astindu ere egin zuen: marrazkigileek bilkura batera deitu zuten eta \"behera nagusia!\" ere entzun behar izan zuen bertan, kaleko aztoramen giroarekin bat etorriz; ondorioz, bilkuratik alde egin zuen. Beste bilkura batean, kaleko gaietatik hurbilago zegoen linea bat proposatu zuen, bat etorriz marrazkilarien kezkekin. 68ko maiatzaren ondoren, egunerokotasuneko umore atal bat zuen, Reiser edo Marcel Gotliben lanekin, eta helduagoentzako istorioekin, \"Les 6 Voyages de Lone Sloane\" kasu, Philippe Druilletena, edo \"Egungo Elezaharrak\" saila, Pierre Christin eta Enki Bilalena.\nUrte hartako jazoerek, ez zuten soilik aldizkariaren edukian eragina izan, baizik eta baita Ren\u00e9 Goscinnyren lidergotzan ere, oso ahulduta geratu zena. 1970ean, \"Pilote\"k Asterix eta Obelixen aldizkari izateari utzi zion eta, hortik aurrera, \"gogoeta egiten dibertitzen den aldizkaria\" izatera pasa zen. Marrazkilari batzuk \"Charlie Hebdora\" pasa ziren, eta gogor eraso egin zioten Goscinnyri. 1974an, linea politikoagoa hartzearen kontra, Goscinnyk dimisioa eman zuen. Bang! aldizkariarentzako 1973an egin zuen elkarrizketa batean, Goscinnyk honako hau onartu zuen:\nHandik gutxira, Hara-Kiri aldizkariarekin jasaten dituen alderaketez defendatzen da."}
{"id": "101843", "revid": "56334", "url": "https://eu.wikipedia.org/wiki?curid=101843", "title": "Zuku", "text": "Zukua fruten edo barazkien ehunetan modu naturalean dagoen likidoa da. Zukua erauzteko, fruta edo barazkia estutu edo beratu egiten da, berorik edo disolbatzailerik aplikatu gabe. Esaterako, laranja-zukua laranjetatik erauzitako likidoa da. Zukua etxean presta daiteke fruta edo barazki freskoetatik abiatuz, mota askotako zukugailuak erabiliz. Zuku komertzial asko iragazi egiten dira zuntza edo mamia kentzeko; beste batzuetan, mami askoko zukuak saltzen dira edari osasuntsu gisa. Zukua modu kontzentratuan merkatura daiteke, zenbaitetan izoztuta, baina orduan ura erantsi behar zaie likidoa bere \"jatorrizko egoerara\" bihurtzeko. Hala ere, ezberdintasun handia dago zuku freskoaren eta zuku kontserbatutakoen artean. Kontserbazio-metodo nagusiak lataratzea, pasteurizazioa, izoztea, lurruntzea eta atomizazioa dira.\nZuku naturalak prestatzeko moduak.\nZukugailua erabiliz limoi, laranja, mandarina, lima, pomeloa edo arabisagar...eta bitamina C aberatsak diren bestelako zukuak presta daitezke.\nBirringailu elektriko edo zuku-makina erabiliz berriz, sagarra, anana, abrikota, meloia, azenario... zukuak presta daitezke.\nZukuak kontserbatzeko moduak.\nZukuak egoki kontserbatzen ez badira mantenugaiak eta ezaugarri organoleptikoak gal ditzake.\nZukuak argitatik urrun, toki hotzetan eta material aldagaitzetan gorde behar dira.\nEz da gomendagarria 2 egun baino gehiago gordetzea\nZukuen naturalen prestaketan zaindu beharrekoak.\nBeti azken momentuan prestatzen saiatu behar da.\nFruituak kalitate honekoak izatea komeni da.\nZukua egiteko erabiliko dugun tresneria oso garbi eduki behar da.\nZukua zerbitzatu aurretik iragaztea komeni izaten da.\nZukua lehenagotik prestatua badago, koilara batekin ongi nahasi"}
{"id": "101847", "revid": "56334", "url": "https://eu.wikipedia.org/wiki?curid=101847", "title": "Kandalanu", "text": "Kandalanu, Babiloniako XI. dinastiako (asiriarra) azken erregea izan zen, eta, bere erregealdia, K.a. 647tik K.a. 627 arte hedatu zen.\nBere erregealdiari buruz, ez da ezer ezagutzen, bere erresuma, Babilonia, Borsippa, Uruk eta Sippar hirietara mugatua zegoela izan ezik, Babiloniaren gainontzeko antzinako lurraldeak, asiriar goarnizioen kontrolpean baitzeuden. Babiloniako errege izendatua izan zen bere aurreko erregea, Shamash-shum-ukin, bere anaia eta Asiriako erregea zen Asurbanipalen aurka matxinatu ondoren.\nKandalanuren erregealdirako iturriak, urriak eta oso zatikatuak dira. Egungo dataziokoak, datatze formula ohikoak baino ezin dira aipatu (\"Kandalanuren (erregealdiaren) xgarren urtean datatutako dokumentuak), baita kaltetutako idazkun kronologiko bat ere. Beranduago idazkun kronologikoetan, Kandalanu batzuetan aipatzen da eta beste batzuetan ez. Iturrien eskasiak, biziki zail egiten du bere nortasuna zehazteko kontua. Uste denez, Asurbanipalen beste anaia bat izan zitekeen, edo Shamash-shum-ukinen matxinadan zehar Asiriari leial mantendu zen tokiko eliteko partaideren bat. Bere izenak, itxuraz, akats fisikoren bat esan nahi du, ziuraski oin sardankoa. Kasu honetan, ez da ezinezkoa errege izendatu izana, berriki matxinatutako babiloniarrak izorratzeko; gainera, adimen urritasunen bat izango zuela uste da. Modu berean, Kandalanu, Asurbanipalek hartu zuen izen babiloniarra baino ez zela izan iradoki da. Azken hipotesi honen defentsan, ohi, Tiglath-Pileser III.a eta Salmanasar V.a, Babilonian, Pulu eta Ululayu izenekin errege izan zirela aipatzen da. Baina, G. Framek argudiatzen duenaren arabera, asiriar erregeek babiloniar izenak hartu izatearen ustezko adibide hauek, ez dira ebidentzia ofizialetan oinarritzen, eta, ondorioz, baztertu egin beharko lirateke. Gainera, jada aipaturiko Kandalanuren erregealdiaren testu kronologikoak (KAV 182), bera, Babilonian, Asirian, Assur-etil-ilanik errege bezala denbora bat zeramanean errege izan zela dio, hau da, Asurbanipal hil ondoren.\nBere heriotzarekin batera amaitu zen Babiloniako XI. dinastia eta Asiriak Babiloniaren gainean zuen domeinua, honen ondoren, urte beteko erregearte bat etorri zelarik, Nabopolasarrek tronua bereganatu zuen arte, XII. dinastia, neobabilioniarra edo kaldearra ezarriz."}
{"id": "101848", "revid": "512", "url": "https://eu.wikipedia.org/wiki?curid=101848", "title": "74 Galatea", "text": "74 Galatea, asteroide gerrikoan aurkitutako 74. asteroidearen izena da. 1862ko abuztuak 29an aurkitu zuen Marsellatik Ernst Wilhelm Leberecht Tempel astronomo alemaniarrak.\nBere izena, Galateagatik, greziar mitologiako izen bereko pertsonaiaren ondorioz du, Azis artzainak eta Polifemo ziklopeak maite izan zutena."}
{"id": "101849", "revid": "105290", "url": "https://eu.wikipedia.org/wiki?curid=101849", "title": "Mal\u00e1 Strana", "text": "Mal\u00e1 Strana (txekierazko \"\"Alde Txikia\", nahiz eta sarri \"Herri Txikia\"\" edo \"Auzo Txikia\" itzultzen den arren) lehen Men\u0161\u00ed m\u011bsto pra\u017esk\u00e9 (\"Pragako Barruti Txikia\") deitzen zen gunearen jatorrizko izena da, baita ofiziala ere, Pragako barrutirik antzinakoenetako bat eta ordezkapen historikoenetako bat.\nBarruti honek, bere izena, Moldava ibaiaren ezkerreko ibarrean duen kokapenagatik jasotzen du, Pragako Gazteluaren oinean aurkitzen diren ezkaietan, ibaiaren beste ibarrean aurkitzen ziren tamaina handiagoko finkapenen oposizioz.\nErdi Aroan zehar, Mal\u00e1 Strana, Pragan bizitzen jarritako alemaniar etnien gunerik garrantzitsuena izan zen. Nobleziaren zenbait jauregi ezarri ziren tokia ere izan zen, eskuineko ibarreko herrien oposizioz, askoz burgesagoak zirenak.\nJan Neruda idazle txekiar ospetsua, bertan jaio eta bizi izan zen bere bizitzako zati handi batean, eta, bere zenbait lan, Mal\u00e1 Stranari buruzkoak dira. Nerudova kaleak, bere izena, idazlearen omenez du.\nPragako beste toki ikusgarri batzuen artean, Pet\u0159\u00ednsk\u00e1 rozhledna edo Pet\u0159\u00edneko behaketa dorrea Mal\u00e1 Stranan dago. Bertan, Pragako Jesus Haurtxoaren irudi ospetsua ere dago, Andre Maria Garailearen eliza barnean. Milioika kristau katolikoren debozioak, eliza hau, hiriko interesgune garrantzitsu bihurtu du."}
{"id": "101850", "revid": "119347", "url": "https://eu.wikipedia.org/wiki?curid=101850", "title": "Bidaurretako Santa Klara monasterioa", "text": "Bidaurretako Santa Klara monasterioa edo Hirutasun Guztiz Santuaren komentua, gehienetan Bidaurreta monasterioa soilik, O\u00f1atin dagoen klaratarren komentua da, 1510an sortua. Joan Lopez Lazarragak, Errege-erregina Katolikoen kontadore nagusiak, eta haren emazte Juana Ganboak sortu zuten, haien hilobi izan zedin.\n\"Monumentu historiko-artistiko\" izendatua dago 1980tik. Bertako elizako erretaula ere, XVIII. mendeko rokokoa, \"monumentu\" izendatua dago.\nElizako erretaula nagusia.\nRokoko estilokoa da erretaula nagusia, 1751-1753 bitartean egina. Horma-konka moduko erretaula dugu honakoa, eta harrizko idulki batez, zizeiluaz, gorputzaz eta erremateaz osatzen da. Erretaula honetako gorputz bakarra hiru kaletan banatzen da, eta kale hauek korintiar ordenako zutabe erraldoien bidez banatzen dira. Zutabeen fustea rokoko estiloko edergarri ugariez apainduta ageri dira, eta muturretako zutabeak bikoitzak ditugu. Erdiko kalean Ama Birjinaren ganberatxoa ageri da, erretaularen erdian zintzilikatutako balkoia balitz bezala. Mentsularen gainean balaustrada du, absidean irekitako bao baten bidez argiztatzen delarik. Ganberatxoaren azpian, idulkien gainean agertzen diren irudiak bi solairutan banatzen dira, eta bien arteko espazioan santutegia agertzen da. Alboetara, irudiak bi altueratan banatzen dira, behekoak, fusteak sigi-saga egiten duten girlandaz apainduta dituzten zutabe bikoitzetan bermatzen dira. Taulamenduaren muturrak, bestalde, pitxerrez apainduta ageri dira. Goragoko irudiek, berriz, zutabe bikoitzak dituzte alboetara. Zutabeon fustearen beheko erdia landuta dago, eta taulamenduari eusten ageri dira. Taulamenduaren gainean borla batzuk ageri dira, eta erdiko zatian apaingarriz jantzitako frontoi kurbo batez osatutako errematea. Zutabearteetan, muturretan, hondoan fikzio arkitektoniko korapilatsuak irudikatuta dituzten idulkietan bermatutako hainbat irudi ikus ditzakegu. Errematean, zenbait taila agertzen dira zutabeen eta taulamenduaren gainean, eta erdiko gorputzean, azkenik, aingeruen tailak ikusten dira. Kanpo aldeko arkua aingeru-buruekin apainduta ageri da. Erretaula harrizko oinarri baten gainean bermatuta dago eta sei paneletan banatutako zizeilu batez osatzen da. Panel hauen polikromiak kontraste ederra sortzen du altzari honen gainerako zati ilunen aldean.\nDekorazioa idulki, fuste, taulamendu eta erremateetan agertzen da eta rokoko estiloari jarraikiz apaindutako arrokaia, ispilu eta oihal zintzilikarietan oinarritzen da nagusiki. Erretaula honek ez du urreztadurarik, eta zizeiluko erliebeak eta tailak dira polikromatuta agertzen diren zati bakarrak.\nErretaula honetako eskulturak sierratarren lantegian eginak dira. Kalitate handikoak dira eskultura horiek, eta hala, bat datoz altzari osoaren maila bikainarekin. Horma-konka nagusian, Ama Birjinaren Koroapenaren irudia ageri da, eta irudi horrez azpian, San Jose eta San Joan Bataiatzailearen irudiak ikusten ditugu beheko solairuan, eta San Joakin eta Santa Anarenak goiko solairuan. Zizeilua erliebean landutako etxetxoak agertzen dira, San Marko, Artzainen Gurtza, San Joan, San Mateo, Hiru Errege Magoen Gurtza eta San Lukasen irudiekin. Alboko kaleetan, behe aldean, San Buenaventura eta San Frantziskoren irudiak agertzen dira, eta kontrako aldean, San Antonio eta Santa Klararen irudiak. Goiko aldean, Santa Koleta eta Portugalgo Santa Isabelen irudiak ikus ditzakegu. Azkenik, errematean San Luis Tolosakoa, San Bernardino Sienakoa, San Paskual eta San Bienvenidoren irudiak agertzen dira, San Joan Capistranokoa eta San Diego Markakoarekin batera, altzariaren muturretan azken hauek.\nBidaurretako komentuko erretaula hau Frai Jacinto de la Sierrak diseinatu zuen, eta euskal erretaulagintzako arkitektura-diseinurik ikusgarrienetakoa dugu. Osaketa eszenografikoa oso efektista eta dinamikoa du erretaulak, eta hala, Gipuzkoako erretaulagintza barrokoaren eredu bikaina dugu honakoa."}
{"id": "101851", "revid": "201", "url": "https://eu.wikipedia.org/wiki?curid=101851", "title": "Bidaurreta monasterioa", "text": ""}
{"id": "101852", "revid": "119347", "url": "https://eu.wikipedia.org/wiki?curid=101852", "title": "Dingle penintsula", "text": "Dingle penintsula (, ingelesez batzuetan \"Corkaguiney\" baina ohikoena izendapena izan ohi da) Kerryko konderrian kokatzen da eta Irlandako punturik mendebaldekoena da, askorentzat \"Zeltiar Finisterre\" bat ere bada. Penintsula honetan kokatzen den udalerririk garrantzitsuena Dingle da (irlanderaz \"An Daingean\"), 2.000 biztanle ingururekin. Bere kostaldearen mendebaldean Slea Head lurmuturra eta Blasket uharteak daude, gaur egun azken hauetan ez da inor bizi.\nIzena.\nDingle penintsulak bere izena Dingle udalerri nagusitik hartzen du, eta ingelesaren eraginez Irlanda nahiz mundu mailan izen horrekin da ezagunen. Baina jatorriz, penintsularen irlanderazko izena Corca Dhuibhne da (Corcu Duibne), batzutan Irlandako ingeles hiztunek ere erabiltzen duten izena, orain dela gutxirarte Corkaguiney ingelesezko aldaera ere bai. Corca Dhuibhne izenak \"Duibhnen tribua edo leinua\" esan nahi du (Duibh gaeldar jainkosa eta klan izena da), izen hori Erdi Aroan Corca Dhuibhnen bizi eta Kerry konderriko beste hainbat hegoaldeko eta ekialdeko lurraldeen jabeak ziren t\u00faath (jendea, herria) herri edo jende taldearengandik datorkio.\nKultura eta hizkuntza.\nDingle penintsularen zati bat Gaeltacht eremuaren barnean dago, Irlandan irlandera gehien erabiltzen den lekuetako bat da (batez ere penintsula honetako mendebaldeko muturra). Honen erakusle da hizkuntza honetako idazle garrantzitsu ugari eremu honetan jaio izana. Horien artean P\u00e1draig \u00d3 Siochfhradha (1883\u20131964) eta M\u00edche\u00e1l \u00d3 Siochfhradha (1900-1986) aita-semeak, Tom\u00e1s \u00d3 Criomhthain, Muiris \u00d3 S\u00failleabh\u00e1in edota Peig Sayers (1873\u20131958) besteen artean.\nUdalerriak.\nDingle penintsulako udalerri eta herriak honako hauek dira:\nZinema.\nDingle Penintsularen azkeneko muturrean kokatzen den D\u00fan Chaoin (ingelesez Dunquin) herrixkan \"Ryan's Daughter\" filma egin zen eta penintsula honetako ingurune naturaleko paisaia asko erabiltzen ditu.\nArkeologia.\nEremu honetan Historiaurreko eta Behe Erdi Aroko aztarna ugari aurkitu izan ohi dira, adibidez Gallarus Oratory, Burni Aroko Dunberg gotorlekua eta VII. mendeko Riasc monasterioko hondakinak."}
{"id": "101855", "revid": "201", "url": "https://eu.wikipedia.org/wiki?curid=101855", "title": "Santa Klara komentua", "text": ""}
{"id": "101856", "revid": "201", "url": "https://eu.wikipedia.org/wiki?curid=101856", "title": "Mala Strana", "text": ""}
{"id": "101857", "revid": "119347", "url": "https://eu.wikipedia.org/wiki?curid=101857", "title": "Inariko samiera", "text": "Inariera edo Inariko samiera (\"Anar\u00e2\u0161kiel\u00e2\") Finlandiako Inari udalerri eta inguruetan hitz egiten den sami hizkuntza bat da. 250 bat inaritar hiztun ditu 2005. urtean egin zen azterketaren arabera, baina hiztun hauek, gehienetan, finlandiera edo iparraldeko samiera dakitenez, egunerokoan ez dute komunikatzeko ia erabiltzen . Hizkuntza hau, elur-orein zaintzan ibiltzen diren samitar gutxi batzuk baino ez dute erabiltzen eta ez denez ofiziala eta araugilerik ez duenez, galtzeko arrisku bizian dago UNESCOren Liburu Gorriaren arabera . Ez da eskoletan ikasten eta umeei ez zaie irakasten; nahiz eta, literatura tradizio apur bat duen (hala nola, 1906. urtean Biblia itzuli zen), iparraldeko samierarekin duen antzekotasunak kalte egin dio. Hiztun gehien dituen eta ofiziala den samiera bakarra denez, gainontzeko familia honetako hizkuntzek gainbehera sakona jasan dute azkenaldian, hain artean inarierak. Hala ere, Finlandian nahiko ezaguna den Amoc raperoak, inarieraz abesten du, azkeneko hats dotorea eman nahi baitio hizkuntzari .\nHistoria.\n1859. urtean argitaratu zen Anar s\u00e4mi kiela aapis kirje ja doctor Martti Lutherus Ucca katkismus liburua izan zen inarieraz idatzi zen lehen liburua. Edvard Wilhelm Borg idazleak inarieraz idatzi eta itzuli zuen lehen liburu hau.\nHala ere, 1906. urtean itzuli zen Bibliaz gain, oso gutxi idatzi da hizkuntza honetan eta batez ere, hizkuntzalariek idatzi dute inarierari buruz. Nahiz eta, samitarren kultura bultzatzeko Finlandiako Samitarren Parlamentua osatu zen 1973. urtean, bultzada txikia izan zuen hizkuntzak.\n1986ean Anar\u00e2\u0161kiel\u00e2 servi (\"Inarieraren Elkartea\") sortu zen hizkuntza sustatzen helburuaz. Elkarte honek, hala nola, liburutxoak eta egutegiak idatzi eta hizkuntza irakasteko 3-6 urte bitarteko haurrentzako gela bat ireki zuen. Belaunaldi berriei erakusteko nahi honi esker, Mikk\u00e2l Morottaja raperoak, gaur egun, inarieraz abesten ditu bere abestiak.\n1992. urtean, aldiz, Inari, Finlandiako udalerri elelaudun bakarra bihurtu zen eta inariera udalerriko hizkuntza ofiziala bilakatu zen, finlandiera, iparraldeko samiera eta skolterarekin batera. Hala ere, biztanleriaren %5ak baino gutxiago daki inarieraz, nahiz eta, ofizialak diren gainontzeko samierekin gutxiengo elkar-ulertze bat dagoen.\nKokapen geografikoa.\nInariko herrixka hauetan entzuten da inariera gehien:\nGrafia.\nInariera idazteko Latindar alfabetoaren bertsio zabal bat erabiltzen da:\nGramatika.\nIzeordaina.\nIzenordainean pertsona mota hauek aurkitu daitezke. Ondorengo taulan kasu nominatibo eta genitibo/akusatiboan:\nKasuen taula:\nKasua.\nInarierak bederatzi kasu dauzka, nahiz eta, askotan, genitiboa eta akusatiboa berdinak diren.\nPartitiboa bakarrik singularrean agertzen da eta, finlandieran ez bezala, inarieran ez da erabiltzen objektuetan aditz iragankorrekin."}
{"id": "101860", "revid": "119347", "url": "https://eu.wikipedia.org/wiki?curid=101860", "title": "Pet\u0159\u00ednsk\u00e1 rozhledna", "text": "Pet\u0159\u00ednsk\u00e1 rozhledna (euskaraz: Pet\u0159\u00edngo behaketa dorrea), Pragan dagoen 60 metro garaiko sare erako egitura bat da, Eiffel Dorrearekin antz handia duena. Parisko ikurra den dorrea baino askoz txikiagoa den arren, muino nahiko garai baten tontorrean dago, eta, ondorioz, Pragako dorre honen tontorra, Eiffel Dorrearenaren antzeko garaieran dago. Pet\u0159\u00ednsk\u00e1 rozhledna, 1891n eraikia izan zen, eta behaketa dorre bezala erabili zen, baita igortze dorre bezala ere. Gaur egun, dorre hau, Pragako toki turistiko bat da.\nOinez igotzen bada, dorreranzko ibilaldiak, ordu erdi inguru iraun lezake elurra egiten duenean oso irristakorrak izan daitezkeen bideetatik. Dorrea beraren igoera, zertxobait laburragoa izan daiteke, baina pertsona batzuentzat neketsuagoa izan daiteke. Edonola ere, muinoa, funikular baten bidez igo daiteke, eta dorreak, pertsona gutxituendako igogailu bat du.\nEguna oskarbi badago, dorretik, Pragako ikuspegi panoramiko bikain bat ikus daiteke.\nAtrakzio hau, apiriletik urria arte, goizeko 10etatik arratsaldeko 7ak arte irekita egoten da egunero, eta, azaroa eta martxoa bitartean, soilik aste bukaeretan goizeko 10etatik arratsaldeko 5ak arte. Goiko solairuan, denda bat eta kafetegi txiki bat daude, beheko solairuan, J\u00e1ra Cirmmani eskainitako museo bat dagoen bitartean.\nPet\u0159\u00ednsk\u00e1 rozhledna Eiffel Dorrearen aurka.\nPragako dorre hau, sarritan, Parisko Eiffel dorrearen bertsio txikia bezala deskribatzen da. Baina deskribapen hau ez da zuzena. Izan ere, Pet\u0159\u00ednsk\u00e1 rozhledna dorreak, oktogono formako sekzioa du bere luzera osoan zehar, Eiffel dorreak karratua duen bitartean. Gainera, Eiffel dorrea ez bezala, ez dago lau zutaberen gainean eutsia. Bere diseinua, Saxoniako Neustadteko Goetzingeneko behaketa dorrearen antzerakoagoa da, Eiffel dorrearena baino gehiago. Baina, bi hauek ez bezala, Pragako dorrearen oinpeko gune osoa, sarrerako harrera gelarekin estaltzen da. Pet\u0159\u00ednsk\u00e1 rozhledna eta Eiffel dorrearen arteko antzekotasun bat, biga gurutzatu txikienen diseinua da, arku biribil eran."}
{"id": "101861", "revid": "2241", "url": "https://eu.wikipedia.org/wiki?curid=101861", "title": "Pilote", "text": "Pilote terminoak hurrengo adierak eduki ditzake:"}
{"id": "101862", "revid": "56334", "url": "https://eu.wikipedia.org/wiki?curid=101862", "title": "Pilote (zimendua)", "text": "Pilotea eraikuntzan erabiltzen den zimendu sakoneko elementua da. Eraikuntzen zamak eusten dituen lurreko geruza sakonegi dagoenean eta, horren ondorioz, azaleko zimendu arruntak \u2014zapatak, zimendu-putzuak edo zimendu-lauzak\u2014 erabili ezin daitezkeenean egokitzen dira piloteak, horrela gainean duten karga, lur egonkor zein zurrun horretara bideratuz.\nBertikalean ezartzen diren zilindro itxurako zimenduak dira, eta amaieraren arabera, lur zurrunean atxikituta ala ez, egon daitezke. Lur zurrunarekin bat lan egiteko, kono itxurako punta egiten zaio, honek duen punta zorrotza bertan hobeto sartzen delako. Ez badu punta zorrotzik, lurzorura zuzenean igortzen ditu kargak marruskadura bidez. Zimendu hauetara transmititzen dira gaineko pilare, entzepatu zein lauzetatik datozen kargak.\nAntzina zurezkoak eraikitzen baziren ere, gaur egun ohikoenak hormigoizkoak dira, aurrefabrikatuak zein \"in situ\" egindakoak. Aurrefabrikatuak kolpez iltzatu ohi dira; \"in situ\"koak, berriz, hainbat teknika erabiliz, atorraren arabera, berreskuragarria ala berreskuraezina izan baitaiteke."}
{"id": "101863", "revid": "512", "url": "https://eu.wikipedia.org/wiki?curid=101863", "title": "Karratutxoak", "text": "Karratutxoak bi jokalariren artean paper eta arkatzez joka daitekeen buru-jokoa da.\nPuntuz osatutako sare batean, jokalariek ondoz ondoko puntuak lotzen dituzte txandaka marra bertikal edo horizontal batez. Jokalari bakoitzak bere kolorea erabiltzen du bere marrak jartzeko. Marra batek karratu bat ixten duenean, karratua itxi duen jokalariak ikur batez (bere izenaren lehen letra, esaterako, edo batak borobila eta besteak gurutzea eginez) adierazten du karratua berea dela eta gainera beste marra bat jartzen du. Jokalariek ezin dute \"paso\" egin, alegia, behartuak dira beren txandan marra bat egitera.\nPuntu sarea karratuz bete denean, jokalari bakoitzak bere karratu kopurua zenbatzen du eta karratu gehien duenak irabazten du. Berdinketa badago, bigarren jokalariari ematen ohi zaio garaipena, lehenengo jokalariak lehenengo mugimendua egiteko duen abantaila kontuan hartuz.\nJokalariek erabakitzen dute aurretik nolako puntu sarean jokatuko den. Puntu sareak hainbat tamaina eta eite izan dezake, baina 6\u00d76 karratuko sare bat nahikoa da jokoari mami guztia hartzeko."}
{"id": "101864", "revid": "105290", "url": "https://eu.wikipedia.org/wiki?curid=101864", "title": "Diametro angeluar", "text": "Diametro angeluarra, zeruko gorputz baten ekuatoreko diametroaren itxurazko dimentsioa da., angelu bezala adieraziz eta begiralea bere ertzean dagoela suposatuz. Eguzkia, Ilargia edo planetentzako, diametro angeluarraren neurketa prozedura optiko eta mikrometrikoen bidez neurtzen da. Izarrik dizdiratsuenen kasuan, diametro angeluarra prozedura interferometrikoen bidez neurtzen da, interferometroak erabiliz. Ekuatoreko erradioak hartutako angelua denean, erdidiametro deitzen da.\nAdibideak.\n1 irudian ikus daitekeen bezala, oso diametro ezberdineko bi zeruko gorputzek, diametro angeluar bera izan dezakete. Hau da Ilargiaren eta Eguzkiaren kasua Lurretik ikusiak. Eguzkiaren ekuatoreko diametroa, Ilargiarenarena baino 400 aldiz handiagoa da, baina, Lurra eta Eguzkiaren arteko distantzia, Lurra eta Ilargiaren artekoa baino 400 aldiz handiagoa denez, bi gorputzek, antzerako diametro angeluarrak dituzte, arkuko 30 minutu ingurukoa, eta, honela, Ilargiak, Eguzkia erabat estal dezake, kasuren batzuetan, eguzki eklipse oso bat gertatuz.\nDiametro angeluarraren benetako magnitudearen ideia bat egiteko, irudika dezagun distantzia ezberdinetatik ikusitako 2 euroko txanpon bat:"}
{"id": "101866", "revid": "105290", "url": "https://eu.wikipedia.org/wiki?curid=101866", "title": "Erdikari", "text": "Geometrian, erdikaria angelu bat beste bi angelu berdinetan zatitzen duen zuzena da. Horrela, erdikariko puntuek distantzia berdina dute jatorrizko angelua osatzen duten zuzenetara.\nBi zuzenek sortzen dituzten lau angeluetatik bi barneko eta bi kanpoko dira. Barneko angeluetako erdikariek eta kanpoko angeluetako erdikariek angelu zuzen bat, 90\u00ba gradukoa alegia, sortzen dute.\nTriangelu batean, barneko angeluetako erdikariek bat egiten dute intzentro izeneko puntu batean. Laukizuzenetan erdikariak bat datoz diagonalekin."}
{"id": "101867", "revid": "119347", "url": "https://eu.wikipedia.org/wiki?curid=101867", "title": "Iveragh penintsula", "text": "Iveragh penintsula () Irlandako Errepublikako Kerryko konderrian kokatzen den penintsula bat da. Irlandaren hego-mendebaldeko penintsularik handiena da. Bere erdialdean Macgillicuddy's Reeks mendiak daudelarik eta hauen artean Carrauntoohil mendia, Irlanda osoko mendirik garaiena.\nUdalerriak.\nPenintsula honetako udalerririk nagusienak honako hauek dira: Killorglin, Cahersiveen, Portmagee, Waterville, Caherdaniel, Sneem eta Kenmare.\nTurismoa.\nRing of Kerry turismo ibilbide ospetsuak penintsula honetako kostalde osoari bira ematen dio eta Killarney hirian hasi eta amaitzen da, \u00e8nintsula honetako ekialdean hain justu ere.\nValentia Uhartea penintsula honen ipar-mendebaldean kokatzen da. Penintsula honi Portmagee udalerrian dagoen zubiaren bidez lotzen da, halere Renard lurmuturra eta uharteko Knightstown udalerriaren arteko ibilbidea egiten duen ferriaz ere joan daiteke.\nSkellig uharteak penintsula honetako kostaldetik 12 kilometrotara daude, beren aintzineko eraikin monastikoak eta hegaztigune garrantzitsua izateagatik ezagun direlarik. 1996an UNESCOk Gizateriaren Ondare izendatu zituen\nKerry Geopark delakoa Iveragh penintsulako komunitate ekimena da, honen asmoa gune geologiko garrantzitsu honekiko geoturismoa bultzatuaraztea da. Beste zenbait leku interesgarriak Kenmare Badia da (urpeko itsasadarra), aintzineko glaziaziarren edo sumendi jardueren arrastoa eta orain dela 400 milioiko tetrapodoen aztarnak."}
{"id": "101868", "revid": "6327", "url": "https://eu.wikipedia.org/wiki?curid=101868", "title": "Romerolagus diazi", "text": ""}
{"id": "101869", "revid": "9377", "url": "https://eu.wikipedia.org/wiki?curid=101869", "title": "Untxi Zuria", "text": ""}
{"id": "101870", "revid": "6327", "url": "https://eu.wikipedia.org/wiki?curid=101870", "title": "Pentalagus furnessi", "text": ""}
{"id": "101871", "revid": "56334", "url": "https://eu.wikipedia.org/wiki?curid=101871", "title": "Sebekhotep II.a", "text": "Sekhemra Khutauy Amenemhat Sebekhotep edo Sebekhotep II.a, Egiptoko XIII. dinastiako faraoi bat izan zen, K.a. 1724 eta K.a. 1718 bitartean gobernatu zuena.\nLitekeena da Sebekhotep I.aren semea izatea (Sebekhotep Khaankhra).\nBere tronu izena \"Sekhem-Ra Khu-tauy\" izan zen \"Ra miragarria da, Bi Lurraldeak babesten dituena\".\nNolabaiteko desadostasuna egon zen egiptologoen artean errege honek Egiptoko XIII. dinastian izan zuen posizioari buruz. Sekhemra Khutauy tronu izena, Turineko Errege Kanonean, dinastiako hemeretzigarren faraoi bezala agertzen da, eta Sekhemra Khutauyrekin nahastu zen, baina nilometroek eta El Lahunen aurkitutako papiro batean agertu izanak, Egiptoko XIII. dinastiaren hasierako data bat adierazten dute. Turingo zerrendan, Khutawira bezala agertzen da.\nBere garaiko testigutzak.\nZenbait monumentu ezagutzen dira, estatua bat horien artean, zenbait nilometro Nubian eta eraikuntza lanak Medamud eta Luxorren. Nilometroek, \"laugarren urtea\" dion data bat ematen dute, honek, hiru urte baino gehiagoko erregealdia izan zuela frogatzen duelarik.\nFaraoiaren zenbaitatu, bi papirotan erregistratuak daude:\nBere izena idatzita duten beste objektu batzuk ere ezagutzen dira, bere eraikuntza aktibitatea erakutsiz.\nD. Frankek, Sebekhotepi, Saqqara hegoaldean, Khendyer faraoiaren piramidearen hegoekialdean dagoen piramide bat ematen dio."}
{"id": "101872", "revid": "105290", "url": "https://eu.wikipedia.org/wiki?curid=101872", "title": "Los Crudos", "text": "Los Crudos, 1991ean Chicagon (Illinois, Estatu Batuak) sorturiko Hardcore punk taldea zen. Taldeko partaide gehienak, jatorri Hego Amerikarrekoak ziren eta horren ondorioz, gaztelaniaz abesten zuten. Honez gain, DIY filosofian oinarrituriko taldea izan zen.\nBere ibilbide guztian zehar, Mexikon (1994), Hego Amerikan, Europan eta Japonian egon ziren jotzen 1998.urtean uztea erabaki zuten arte. Hala ere, 2006an eta 2008an kontzerturen bat eman zuten. Lehena Chicagoko \"Southkore\" jaialdian eta Texaseko \"Chaos in Texas\" jaialdian hain zuzen ere.\nGaur egun, taldeko partaide batzuek musika munduan jarratizen dute. Hala nola, Martin Sorrondeguyk Limp Wrist taldean jotzen du. Josek, Chicagoko I Attack taldean diardu eta Ebro, MK-Ultra edota Punch in the Face bezalako taldeetan jo izan du."}
{"id": "101876", "revid": "105290", "url": "https://eu.wikipedia.org/wiki?curid=101876", "title": "Sortuz, grabitatearen aurka", "text": "Sortuz, grabitatearen aurka, Zea Mays taldearen estudioko 4. diska da. Urdulizeko Tio Pepe estudioetan grabatu zuten 2004ko Abendu eta 2005eko Otsaila artean eta Jose Lastra izan zen teknikaria.\nDiskoaren grabaketarako, beste musikari batzuen laguntza izan zuten. Hala nola, Rafa Rueda, Doctor Deseo taldeko Raul eta Francis eta Iban Nikolaik hartu zuten parte."}
{"id": "101877", "revid": "56334", "url": "https://eu.wikipedia.org/wiki?curid=101877", "title": "UDALBILTZA\u00ae", "text": ""}
{"id": "101878", "revid": "105290", "url": "https://eu.wikipedia.org/wiki?curid=101878", "title": "Harrobian", "text": "Harrobian, Zea Mays taldearen estudioko 3. diska da. Urdulizeko Tio Pepe estudioetan grabatu zuten Jose Lastraren laguntzaz. Abesti guztiak taldearenak dira \"Hilzori II\" izan ezik, Itoiz taldearena da eta."}
{"id": "101880", "revid": "105290", "url": "https://eu.wikipedia.org/wiki?curid=101880", "title": "Elektrizitatea (diskoa)", "text": "Elektrizitatea, Zea Mays taldearen estudioko 2. diskoa da. Urdulizeko Tio Pepe estudioetan grabatu zuten 2000ko Martxoan eta Jose Lastra izan zen teknikaria. Disko honetarako, Pi L.T. taldeko Aitor Abio eta Xanperen laguntza izan zuten. Rosa Maria Benitok ere parte hartu zuen disko honetan."}
{"id": "101881", "revid": "105290", "url": "https://eu.wikipedia.org/wiki?curid=101881", "title": "Zea Mays (diskoa)", "text": "Zea Mays Zea Mays taldearen estudioko lehen diskoa da. 1998ko urrian grabatu zuten, Berrizko (Bizkaia) Lorentzo Records estudioetan, Batizen laguntzaz."}
{"id": "101882", "revid": "105290", "url": "https://eu.wikipedia.org/wiki?curid=101882", "title": "Morphina", "text": "Morphina, Zea Mays taldearen estudioko 5. diskoa da eta Tolosako (Gipuzkoa) Bonberenea Ekintzak zigiluarekin kaleratu zuen 2007an. Teknikari lanetan, Jose Lastra ibili zen.\nDiskoarekin batera, Bilboko Kafe Antzokiko 2005eko kontzertu baten DVDa dator lan honetan. Beste diskoetan ez bezala, lan honetako abesti batzuk Ingelesez abesten ditu taldeak."}
{"id": "101883", "revid": "336", "url": "https://eu.wikipedia.org/wiki?curid=101883", "title": "Liskarra (Asterix)", "text": "Liskarra, () Asterixen komiki saileko 15. abentura da, 1970ean argitaratua. Salvat argitaletxeak 2018an argitaratu zuen Maddalen Arzallusen itzulpena.\nIstorioa.\nSinestekoa ez bada ere, Asterix eta bere lagunen herrixkan baretasuna eta lasaitasuna nabaritzen da, eta honek, Erromako Senatua muturtuta egotea eragiten du. Senatarietako bat, Stradivarius izenekoa, Julio Zesarrek, konkista gehiago eginez erromatarren lurraldea handitu nahi duen bitartean, jada konkistatutakoetan bakea ziurtatzeko ez dela gauza kexatzen da, eta honek, Asterix eta bere lagunen erresistentzia gogorarazten dio. Horretarako, Zesarren laguntzaileetako batzuk, galiar menderakaitzen artean dagoen batasuna jakinda, norbaitek, euren artean, liskarra piz dezala proposatzen dute, honela, elkartuta egotea eragiten duen indarra (edabe magikoarena berarena baino handiagoa) indargabetua gera dadin, honen ondorioz, menderakaitzen lurraldea konkistatu ahal izateko. Liskar \"piztaile\" hau, Asterix eta bere lagunen herrixka suntsitzea lortuz gero, askatu egingo dutela agintzen dioten erromatar preso bat, Detritus deitzen da, eta, bere maltzurkeriarekin, galiarren bakea eta adiskidetasuna hausten saiatuko da. Behin herrixkara iristen denean, Asterixi, Aquarium kanpamentuko buruzagia den Kaius Aerobusentzako balio handikoa den zeramikazko pitxar bat oparitzen dio, Asterix, herrixkako pertsonarik garrantzitsuentzat joz. Honek, herrixkako buruzagia den Abrarakurzix eta, batez ere, bere emazte Bonemine irainduta sentituz. Hortik aurrera, galiarren arteko giroa nahasi egingo da, Asterix eta Obelix, ia euren adiskidetasuna haustear egoteraino, baina euren arteko liskarra, laster konpontzen den huskeria baino ez da izango. Asterixek, Obelixek eta Panoramixek, plan bat asmatuko dute erromatarrek eurek, Detritus berriz kartzelatu eta gauzek euren bidetik jarrai dezaten."}
{"id": "101884", "revid": "201", "url": "https://eu.wikipedia.org/wiki?curid=101884", "title": "Elektrizitatea (Diska)", "text": ""}
{"id": "101885", "revid": "201", "url": "https://eu.wikipedia.org/wiki?curid=101885", "title": "Zea Mays (Diska)", "text": ""}
{"id": "101888", "revid": "336", "url": "https://eu.wikipedia.org/wiki?curid=101888", "title": "Elur-lore", "text": "Elur-lorea edo Edelweiss (\"Leontopodium alpinum\") \"Asteraceae\" familiako landare bat da. Larre alpetarretan eta europar mendilerro garrantzitsuenetako garaiera handietako harriarteetan talde txikitan hazten den lore bat da, braktea sendo, haragitsu eta bilo fin batekin estaliak, zuri, berdexka eta horixka arteko tonalitateekin.\nMendi garaiera handitako lore ikurra da; horren ondorioz, denbora luzean ustiatua izan da eta toki askotatik desagertu da. Gaur egun lore hau hazten den herrialdeetan babestua dago.\nEdelweiss izena, germaniar jatorrikoa da. Izenak, \"zuri noblea\" edo \"zuri garbia\" esan nahi du.\nBitxikeriak.\n\"The Sound of Music\" filmean \"Edelweiss\" izena daraman kantu bat dago, ia mundu guztian Alemanian eta Austrian izan ezik, Austriako bigarren ereserki nazional antzekotzat hartu zena. Baina, benetan, filmerako espresuki idatzitako kantu bat baino ez zen izan."}
{"id": "101891", "revid": "336", "url": "https://eu.wikipedia.org/wiki?curid=101891", "title": "Larre alpetar", "text": "Larre alpetarrek, landare gramineo eta loredunen (edelweissa kasu) urteroko landaredi bat osatzen dute, Alpeetan eta beste mendilerro batzuetan (oro har ipar hemisferioan), baso landaretzadun azal termikoa, elur iraunkorrek osatzen dutenarenetik banatzen dutena. Alpeetako biztanleek, urteroko neguan, alpeetako etxe tipikoetan (txaletak) estabulazioarekin osatzen den larrealdaketa baten bidez erabiltzen duten udako larre gune bat da. Andeetako mortuko landarediarekin antza du, azken honetan, landaredia askoz aberats eta bariatuagoa den eta altuera handiagoetara dagoen arren.\nFrantsesez alpage eta ingeles eta alemanez alpz edo alpen deitzen denari dagokio."}
{"id": "101894", "revid": "1545", "url": "https://eu.wikipedia.org/wiki?curid=101894", "title": "Ujiko gudua (1180)", "text": ", Genpei Gerretako lehen gudua izan zen. Ujiko lehen gudua, Genpei Gerrak abiarazi zituelako da ezaguna. 1180an, Mochihito Printzea, Minamoto klanaren hautagairik gogokoena errege bihurtzeko, Taira klanaren soldaduek jazarri zuten Mii-deraraino, Kioto ondoko tenplua zena. Taira klanaren alde zegoen Mii-derako monje baten oztopoaren ondorioz, Minamoto klanaren armada, beranduegi iritsi zen zubia defendatzeko.\nMinamoto no Yorimasak, Mochihito Printzea zuzendu zuen klanaren armadarekin eta Mii-derako monje gerlari batzuekin batera hegoaldera, Narara.\nUji ibaia zeharkatu zuten eta zubia suntsitzen saiatu ziren Taira klanaren jazarpena eragozteko. Hiru monje gerlari aipatzen dira Heike monogatarin: Gochin no Tajima, Tsutsui Jomyo Meishu eta Ichirai Hoshi. Hiru hauek, gainontzeko monj gerlariekin batera, arku eta geziekin, arma ezberdinekin, labanekin eta naginatarekin borrokatu zuten.\nBaina, hala ere, Taira klanaren armadak, ibaia zeharkatu eta Minamoto klanaren armada hatzematea lortu zuen. Yorimasa, printzeari, handik ihes egiten laguntzen saiatu zen, baina gezikada bat jaso zuen. Horren ondorioz, seppuku bidez bere buruaz beste egin zuen, honela, errenditu aurretik bere buruaz beste egitearen ohitura abiaraziz, Bigarren Mundu Gerrararte ere ohoratua izango zena. Historian ezagutzen den lehen seppukua da. Printzea, Taira no Tomomori buru zuen Taira klaneko gerlariek harrapatu eta exekutatu zuten."}
{"id": "101895", "revid": "15795", "url": "https://eu.wikipedia.org/wiki?curid=101895", "title": "2009ko gripe berriaren epidemia", "text": ""}
{"id": "101897", "revid": "98220", "url": "https://eu.wikipedia.org/wiki?curid=101897", "title": "Taira no Tomomori", "text": " Taira no Kiyomoriren semea izan zen, baita Japoniako historiako Heian aro amaierako Genpei Gerratako komandante buruzagietako bat ere.\nUjiko guduko garailea izan zen 1180an, baita Yahagigawako guduan ere, 1181ean, Minamoto klanaren armada, erretiratzera behartu ondoren, Tomomori gaixotu egin zenean, eta, beraz, jazarpena amaitu egin zen. Tomomori, Minamototarren aurkako garaipenera itzuli zen Mizushimako itsas gudu batean bi urte beranduago. Taira klanaren armadak, euren ontziak sokekin lotu zituzten, suzko geziak jaurti eta aurrez aurreko borrokarako azalera egonkor handiago bat sortzeko. Dan-no-urako guduan, Minamototarrek, Tairatarrak modu erabakigarrian garaitu zituztenean, Tomomorik, klaneko beste lagun batzuekin batera, bere buruaz beste egin zuen, bere hanketara aingura bat lotuz eta bere burua itsasora botaz.\nTomomori, oso gai ospetsu bihurtu da kabuki antzezlanetan. Tomomori irudikatzen duen tatuaje batek, sarritan, legez kanpoko droga eta arma trafikoarekin lotura gogorrak daudela esan nahi du."}
{"id": "101898", "revid": "105290", "url": "https://eu.wikipedia.org/wiki?curid=101898", "title": "Aingura", "text": "Aingura bat, itsasontzi bati, itsaslasterragatik arduratu gabe, itsasoan bere posizioa finkatzea ahalbidetzen dion itsas nabigazioko tresna bat da, itsasaldiaren indarrari aurka egiten diona.\nAingurak ontzia hondoan finkatzeko balio du, ontziari geldirik eusteko kanpoko laguntzarik gabe. Ainguratzea aingurarekin egiten den maniobra da. Aingurak bota daitezke, halaber, ontzia premiaz geldiarazi behar izanez gero. Horretarako, ontziak bi aingura izan ohi ditu amuletan; ontzi batzuek, gainera, beste aingura bat izaten dute txopako atze ebakian. Itsasontzi handiagoek hiru izaten dituzte: bat txopan eta bi brankan, kateen bidez elkartuak.\nAingura astunenak 3 tona pisatzera hel daitezke. Ehun mila tona baino gehiagoko petrolio-ontzietan, 13 eta 15 tona artean pisatzen dute, eta itsasontzi handiagoetan, hogei tona baino gehiago.\nAtalak.\nAingura baten atalak hauek dira:\nAinguren kokapena.\nItsasontzia oso handia denean hiru aingura eramaten ditu: bi brankan eta hirugarrena txopan. Horretaz aparte, ainguren pisua itsasontziaren araberakoa izango da, hau da, zenbat eta pisutsuagoa itsasontzia, orduan eta pisu handiagoa izango dute aingurek.\nAinguratze-maniobra eta -materialak.\nOntziak makinak ditu, nola brankan hala txopan, ainguratzeko eta amarratzeko edo desamarratzeko maniobretarako. Ontzia oso luzea bada, baliteke amarratzeko sistemak izatea itsasontzi erdian.\nAingura-katea.\nAingura-kateari altzairuzkoa da. Kate nagusia kate-maila ezberdinez osatuta dago zeinean, 25 metroko tarteetan, ezaugarri desberdinak dituen maila agertzen da. Hori dela eta, katea desarma daiteke. Maila bakoitzak txertatuta eramaten du pieza bat (kontrete izenekoa) zeinak trakzio-deformazio indarren kontra laguntzen duen. Pieza horren erabilerak ahalbidetzen du diametro txikiago bat erabiltzea lotura estua duen altzairuzko mailan, meheagoa bihurtuz. Gainera, katea maneiagarri bihurtzen da ainguratze-lanetarako.\nKatea girgilen bitartez neurtzen da, 27,5 metroko tarteetan. Beraz, neurketa horrek laguntzen du marinelari jakiten zenbat kate metro aurkitzen den uretan aingura bota ondoren. Hala, 5 girgilu erriatu badira, esan nahi du 137,5 metro kate daudela uretan.\nLotura-girgilu bakoitza kolore bizi batez margotzen da; gero, ainguratik abiatuta, haren alde banatan kate-maila bat pintura argiz markatzen da lehen tarterako, bi kate-maila bigarren tarterako, hiru hirugarrenerako, eta horrela hurrenez hurren, ainguratze-maniobran zer kate-luzera erabili den jakitea errazteko. Adibidez, merkantzia-ontzi baten kate-luzera, gutxi gorabehera, 10 girgilu da.\nGindaxa.\nAinguraren katea mugitzeko makineria. Brankako bizkarrean finkatuta egoten da. Motor bat du, eskuarki hidraulikoa, kate-mailak hartzen dituen gurpil horzdun bat mugiarazteko. Badu balazta bat kate-erriatzea gerarazteko, eta txirrikak ere baditu haietan unamak birarazi ahal izateko atrakatze edota desatrakatze lanetan.\nTxirrika edo danborra.\nBurdina forjatuzko materialak dira, zilindro itxurakoak, eta sokak birarazteko balio dute. Hozka txikiak izaten dituzte, soka irrista ez dadin. Danborra biratzen hasten denean, zenbait itzuli ematen zaizkio ontzian biltzen hasitako estatxarekin. Horri tiratu deritzo; soka ontziaren kanpoalderantz mugitzen badugu, berriz, erriatu edo askatu litzateke. Ekintza horiek, bai sokekin bai aingura-katearekin gauzatzen dira.\nBarbotena.\nGindaxeko koro hozkadun edo horzduna. Hozka horietan txertatu edo egokitzen dira kate-mailan. Gindaxaren zati bat da. Barbotenak behin gindaxa biratuz enbragatzen da aingura biratzeko edo libre uzten da, enbragea libre utziz. Honek ahalbideratzen du aingura-katea urpetzea arazorik saihestuz.\nBalazta.\nGurpil edo bolante bat da, torloju bati atxikia. Biratzean, ainguraren katea marruskaduraz balaztatzen du.\nKate-zuloa.\nHodi zilindrikoa, brankako gazteluko bizkarra alboetako bateko amularekin lotzen duena. Haren barnetik pasatzen da katea. Batzuetan, sistema bat izaten du amularen partean ainguraren zangoa kate-zuloan ongi sartua gera dadin eta ainguraren erpeak amulan ondo akoplatuta geldi daitezen.\nKurrika.\nKate-zuloaren eta gindaxaren artean ezarritako burdinezko pieza, katean ahokatu eta katea mugitu ezinik uzten duena. Haren zeregina aseguru edo lokarri izatea da, katea ustekabean erriatzea galarazteko barbotenak edo balaztak huts eginez gero.\nKate-kutxa.\nBrankako ganbera bat da, erabiltzen ez den katea gordetzeko balio duena. Autoestibatzailea izaten da, katea traba ez dadin, eta ainguraleku bat du katea itsasontzian finkatzeko. Kate-kutxaren oinarrizko parametroa altuera da, gainerako neurriek, katea ez trabatzeko. Katea, kate-kutxarekin sendotzen da, bai alde batetik bai goitik, kudeaketak eta mantentze lanak ahalbideratzeko.\nKate-garbigailua.\nKate-zuloaren hodiaren barnealdean zehar, irekigune batzuk daude balbula baten bidez ponpa batera konektatuak. Ponpak, itsasoko ura hartu eta presiopean bidaltzen du, katea garbitzeko.\nBibliografia.\nSot\u00e9s, I., Alcedo, I, Basterretxea, I., Basterretxea, A. eta Sotes, X. 2015. \"Itsasontziaren Eskuliburua.\" Bigarren arg. Bilbo: EHUko ARGITALPEN ZERBITZUA."}
{"id": "101899", "revid": "119347", "url": "https://eu.wikipedia.org/wiki?curid=101899", "title": "Zaldibobo", "text": "Zaldibobo Mixel Ducauk 1991n sorturiko Rock eta Folk taldea da. Berarekin batera, Joseba Tapia, Mikel Artieda, Frederic Gallardet eta Be\u00f1at Amorena batu ziren proiektu honetan.\nTaldeak, Rock, Funk, Folk eta erritmo afrikarrak Tapiaren trikitiarekin nahastu zituen, dantzarako abesti hobezinak sortuz.\nLehen diska, 1992an kaleratu zuten Basajaun izenpean. 1996an berriz, beraien bigarren eta azken diska plazaratu zuten, Aio! izenekoa. Diska hau kaleratu ostean taldea desegin egin zen.\nTaldea.\n1991n gitarran eta soinu txikian oinarritutako talde bat sortzeko asmoari ekin zion Ducauk. Joseba Tapia ekarri zuen egitasmora, eta bi musikarien arteko \"ezkontzatik\" jaio zen Zaldibobo. Ameriketako Crazy Horse indio buruzagiaren euskarazko izena hartu zuen taldeak. Mikel Artiedak (baxua), Frederic Gaillardet (teklatuak) eta Be\u00f1at Amorenak (bateria) osatu zuten hasierako boskotea, Basajaun (Elkar, 1992) estreinako diskoa grabatu zuena. Estilo nahasketa handia zekarren lan hark. \"Musika beltz amerikarra, jazza, Europan egiten den rocka, Euskal Herriko folk musika, denok landu ditugun estiloak dira. Neri betidanik gustatu izan zait soinu ezberdinak nahastea. Nahiz eta zaila izan nahasketa ona lortzea, askoz ere naturalagoa da musika modu honetan egitea\", azaldu zuen Ducauk. \"Gure folklore edo tradizioak beste zenbait folklorerekin zerikusirik duenez, bata bestearen ondoan jartzea baino, gure helburua amankomuntasunik badutela adieraztea izan da. Zaldibobo ez da erritmo bat, ezta estilo bat ere. Nahiz eta ezer berririk ez asmatu, berezko estiloa daukagula uste dugu\".\nKantuak egin, entseatu eta zuzenean estudiora jo zuen taldeak, aurretik zuzenekorik eman gabe. Tapia eta Ducau talde batean elkartuta ikusteak jakin-mina piztu zuen, eta kritikak oso ondo hartu zuen diskoa, baina jendearen harrera ez zen taldekideek espero zutena izan. Nahi baino kontzertu gutxiago eman zituen taldeak, eta, gainera, taldekide bakoitza beste proiektu batzuetan murgilduta baitzebilen, zaila zen egitasmoa sendotzea. Ondorioz, taldeko kide batzuk joan eta beste batzuk etorri, lau urte igaro ziren hurrengo diskoa egin arte.\nEraberriturik eta gazteturik itzuli zen Zaldibobo Aio! bigarren diskoan (Elkar, 1996), honako musikari hauekin: Joxan Goikoetxea (akordeoia; Alboka), Ritxi Salaberria (baxua; Sorotan Bele), Michel Longaron (bateria; Klabelin Komik), Igor Telletxea (tronboia), Ricardo Abril (tronpeta) eta Luis Camino (perkusioak). Haize tresnak eta perkusioak erabiltzea izan zen diskoko nobedadea. Dantzatzeko moduko diskoa, irri egitekoa eta erritmo askokoa egite aldera, estilo hauek batu zituen Ducauk disko horretan: rai musika, euskal musika tradizionala, rhythm&amp;blues doinuak eta \"fandango heavya\". \"Rockaren eta euskal kantu tradizionalaren artean falta zen katebegia\" iritzi zion Ducauk lan horri. \"Kolore kolore\" kantuak oihartzun handia izan arren, zuzeneko emanaldi kopuruak behetik jo zuen, eta taldeak ez zuen jarraipenik izan."}
{"id": "101900", "revid": "512", "url": "https://eu.wikipedia.org/wiki?curid=101900", "title": "Petrolio-ontzi", "text": "Petrolio-ontziak petrolio gordina edo petrolioaren deribatuak eramateko diseinatutako ontziak dira. Hasieran petrolio-ontziak kroskobakarrak ziren, baina gaur egun krosko bikoak eraikitzen dira, seguruagoak direlako istripuetan eta ingurumena gutxiago kutsatzen dutelako.\nTeknologiaren garapenarekin eta istripu larriak saihesteko, super petrolio-ontziak agertu ziren. Ontzi horiek karga-ahalmen handiagoa dute beste petrolio-ontziek baino, eta Afrikako Adarraren inguruan zehar petrolio gordina eramateko gai dira. \"Knock Nevis\" munduko super petrolio-ontzirik handiena da.\nOliobideko garraioaz gain, petrolio-ontziak petrolio gordin kantitate handia eramateko ontzi bakarrak dira, nahiz eta ontzi batzuek hondamen ekologiko nabarmenak eragin dituzten kostaldetik hurbil hondatzerakoan. Historian itsasoa gehien kutsatu duten istripu ospetsuenak petrolio-ontzienak izan dira; adibidez, Torrey Canyon, Exxon Valdez, Amoco Cadiz, Erika, Prestige, Egeo Itsasoa edo Urkiolak eragindakoak.\nSailkapena.\nAframax.\nAframax petrolio-ontziek 120.000 tonako karga dute, baina haien mahuka ezin da 32,31 metro baino gehiagokoa izan, Panamako Kanala zeharkatu ahal izateko. Aframax izena ingelesetik dator; \"Average Freight Rate Assessment\" (AFRA). \"Shell Oil\" ontziolak sortu zuen lehen Aframax ontzia 1954an. Aframaxek munduko edozein portutan lan egin dezakete, baina bereziki aurki ditzakegu Itsaso Beltzean, Ipar Itsasoan, Karibe Itsasoan, Ekialdeko Txinako Itsasoan, Hego Txinako Itsasoan edo Mediterraneo Itsasoan.\nPanamax.\nPanamax ontziek Panamako Kanaleko esklusa zaharren bidez igaro daitezkeen petrolio-ontzi handienak dira. Panamax ontziek izan ditzaketen dimentsio handienak 294 metro luze, 32,3 metro mahuka eta 12 metroko sakonera dira. Gaur egun, esklusa berriak eraiki ditutze, eta bide berri horietatik zeharka ditzaketen petrolio-ontziak Neopanamax dute izena. Ontzi hauek Panamaxak baino handiagoak dira, 333 metro luze eta 41 metro mahuka; adibidez, \"Nimitz\" estatubatuar gerraontzia.\nMalaccamax.\nMalaccamax ontziak Malakako Itsasartea zeharka dezaketen petrolio-ontziak dira. Itsasarte honen sakonerak 25 metro du eta horregatik bitxia da, nahiz eta Asiako itsasarte handienetako bat den. Malaccamaxek petrolio gordin garraioak edo petrolioaren deribatutako produktuak Saudi Arabiatik Persiar Golkora eramateko diseinatutako ontziak dira.\nSeawaymax.\nSeawaymax ontziak \"Seaway Kanala\" zeharkatzeko ontzi handienak dira. Seawayeko kanal honek Aintzira Handiak eta Ozeanoa Atlantikoak batzen ditu. Kanal horren dimentsioak 225,6 metro luzerakoa, 23,8 metro mahukakoa eta 8,8 metro sakonerakoa dira. \"SS Edmund Fitzgerald\" petrolio-ontzia lehen Seawaymax ontzia izan zen, baina 1975. urtean hondoratu egin zen.\nSuezmax.\nSuezmax petrolio-ontziak Suezko Kanala zeharka dezaketen ontziak dira. Kanal honek esklusarik ez duenez, faktore mugatzaile bakarrak sakonera eta zubia dira. Zubi horren altuera 70 metrokoa da, eta altuera hori gainditzen duten ontziek, haien karga beste ontzi batean eraman behar dute edo karga oliobide batetik kanala zeharkatu behar dute. Suezmax petrolio-ontzien pisu hila 160.000 tonakoa da eta 50 metroko mahuka dute gehienez.\nVLCC eta ULCC.\nBeste bi petrolio-ontzi motak VLCC eta ULCC ontziak dira. Bi ontzi horien ezberdintasun nagusia haien bolumena da; VLCC (\"Very Large Crude Carrier\") ontziek 300.000 tonako ahalmena eduki dezakete eta ULCC (\"Ultra Large Crude Carrier\") ontziek 500.000 tonako ahalmena izan dezakete.\nIstripu larriak.\nPrestige.\nPrestige petrolio-ontzia Liberiako ontzi kroskobakar bat zen, 243 metro luze, 34,4 metro mahuka eta 14 metro sakon. 42.820 tonako edukiera eta 81.559 kargako ahalmena zuen. Aframax taldeko petrolio-ontzia zen, Kioton uretaratu zen 1976eko martxoaren 1ean \"Hitachi Shipbuilding and Engineering\" japoniar konpainiarekin.\n2002ko azaroaren 19an, Heriotzaren Kostako kostaldean hondoratu egin zen eta marea beltz erraldoi bat sortu zen Galiziako mendebaldean. Petrolioz osatutako 77.000 tonako produktu kimikoak zeramatzan, Finisterretik 28 itsas miliara geldirik igarota, ekaitz baten ondorioz, ontziaren koskorra puskatu zenean. Frantziako eta Portugalgo kostaldeak beltzez busti zituen, eta Europako hondamendirik handienetariko bat eragin. Istripu horren ondorioak oso larriak izan ziren, arrantza sektorea bereziki kolpatu zuen eta ez zen marea beltz guztia desagertu 2005. urtera arte.\nExxon Valdez.\nExxon Valdez petroliontzia Estatu Batuetako kroskobakar ontzi bat zen, 301 metro luze, 51 metro mahuka eta 20 metro sakon, eta 211.469 tonako desplazamenduarekin. VLCC (\"Very Large Crude Carrier\") taldeko petrolio-ontzia zen, \"National Steel and Shipbuilding\" estatubatuar konpainiak eraki zuen1986ko urriaren 14an San Diegon.\n1989ko maiatzaren 24an, Alaskako \"Prince William Sounden\" golkoan hondoratu egin zen eta 37.000 tona petrolio isuri zituen. Exxon Valdez ontziak \"Bligh Reef\" bezala ezagutzen den koral arrezife batekin jo zuen, eta marea beltz erraldoi bat sortu. 2000 kilometro karratu kutsatu zituen, eta Estatu Batuetako hondamendirik handiena bihurtu. Istripuaren ondoren, ontzia konpondu egin zen eta zerbitzuan egon zen 2012ko martxoaren 21ean.\nUrkiola.\nUrkiola Euskal Herriko petroliontzi bat izan zen, 277 metro luze, 39 metro mahuka eta 15 metro sakon, eta 111.225 tonako desplazamenduarekin. Aframax taldeko ontzia zen, eta 1973. urtean \"Astilleros Espa\u00f1oles\" konpainiak eraiki zuen Sestaon (Bizkaia).\n1976ko maiatzaren 12an, Coru\u00f1ako portuan Urkiola ontziak 2,5 metroko matxura bat jaso zuen brankan, sarrerako maniobra egitean. Ontziak zeramatzan 100.000 tona petrolio hondoratu zituen eta sortutako marea beltz horrek Betanzos-ko, Ferrolgo eta Aves-ko ibaiak mindu zituen. Kapitaina intoxikatuta hil zen istripu honetan azken momentura arte ontzian geratu baitzen. Istripuaren ondoren, Urkiola ontzia Ferrolgo portura eraman zuten, eta popako partea berrerabili zen \"Argos\" bulk carrier ontzia eraikitzeko. 2002. urtean ontzia desegin egin zen Bangladeshen."}
{"id": "101901", "revid": "23317", "url": "https://eu.wikipedia.org/wiki?curid=101901", "title": "Mikel Artieda", "text": "Mikel Artieda (Bera, Nafarroa, 1964 - ) Euskal musikaria da. Gazte zelarik baxua jotzen hasi zen. Bere ibilbide musikalean, Zaldibobo, Tapia eta Leturia Band, EGAN, Joseba Irazoki edota Urko bezalako musika talde edo bakarlarirekin ibili da. Bakarlari modura ere diskoak kaleratu izan ditu."}
{"id": "101902", "revid": "105290", "url": "https://eu.wikipedia.org/wiki?curid=101902", "title": "73 Klitia", "text": "73 Klitia, asteroide gerrikoan aurkitutako 73. asteroidearen izena da. 1862ko apirilak 7an aurkitu zuen Horace P. Tuttlek AEBetako Massachusetts estatuko Cambridge hiritik.\nBere izena, Klitiagandik datorkio, greziar mitologiako pertsonaia bat, Eguzkiaren jainko zen Heliosetaz maiteminduta zegoena."}
{"id": "101903", "revid": "512", "url": "https://eu.wikipedia.org/wiki?curid=101903", "title": "72 Feronia", "text": "72 Feronia, asteroide gerrikoan aurkitutako 72. asteroidearen izena da. 1861eko maiatzak 29an aurkitu zuen Christian Heinrich Friedrich Peters astronomo alemaniarrak AEBetako New York estatuko Clinton hiritik.\nBere izena, erromatar mitologiako ugalkortasunaren jainkosa batetatik datorkio, ondoren, botanikan, Rutaceae familiako genero bati izena eman diona eta limonia bezala ere ezagutzen dena."}
{"id": "101907", "revid": "336", "url": "https://eu.wikipedia.org/wiki?curid=101907", "title": "Ekidna (mitologia)", "text": "Greziar mitologian, Ekidna (grezieraz \u1f1c\u03c7\u03b9\u03b4\u03bd\u03b1 Ekhidna, \"sugegorria\", latinez \"Echidna\") munstro-ninfa bat zen, Fortzis eta Zeto edo Tartaro eta Gearen alaba, iturriaren arabera. Batzuetan, Drakaina Delphyne (\u0394\u03c1\u03b1\u03ba\u03b1\u03b9\u03bd\u03b1 \u0394\u03b5\u03bb\u03c6\u03c5\u03bd\u03b7, \"herensuge sabela\") deituriko herensuge bat zen, Hesiodok, Teogonia izeneko bere lanean, munstro femenino bat bezala deskribatua, Tifonekin batera, greziar mito guztietako munstro garrantzitsuen ama. Aurpegia, begi ilun eta beldurgarrizko emakume eder batena zuen, baina, gorputza, suge edo herensuge batena.\nBerak, eta bere bikote Tifonek Olinpo mendia eraso zutenean, Zeusek garaitu egin zituen, baina bizitzen jarraitzen utzi zien, baita euren seme-alabei ere, beranduago iritsiko ziren heroientzako erronka bezala. Ordutik aurrera, Arimoitarren herrialdeko kobazulo batean bizi izan zen, Asia Erdialdean, segur aski Sirian kokatutako urrutiko toki mortu bat (Hesiodo, Teogonia. 304).\nBikoteak eta seme-alabak.\nTifon eta Ekidnak izan zituzten seme-alabak, honako hauek izan ziren:\nHerodotoren arabera, Heraklesek, Ekidnarekin hiru seme izan zituen:"}
{"id": "101908", "revid": "119347", "url": "https://eu.wikipedia.org/wiki?curid=101908", "title": "Juan Carlos Moreno Cabrera", "text": "Juan Carlos Moreno Cabrera (Madril, Espainia, 1956 - ) hizkuntzalaria da. Filosofia eta Letretan doktore, eta Hizkuntzalaritza Orokorreko katedraduna da Madrilgo Unibertsitate Autonomoan. Pentsamenduz marxista da, eta autodeterminazio-eskubidea gauzatzearen aldekoa. Hiztun gutxi dituzten hizkuntzen aldeko diskurtsoagatik ezaguna da. Ikasteko orduan hizkuntza guztiak berdinak direla defendatzen du, alegia, ez daudela ikasten zailagoak direnak. Espainiaren batasuna gaztelaniarekin erlazionatzen duen hizkuntza-nazionalismoa salatu du."}
{"id": "101909", "revid": "512", "url": "https://eu.wikipedia.org/wiki?curid=101909", "title": "Timoma", "text": "Timoma tumore multzo mota da mediastinoan dagoen timoan sortutakoa. Sarritan onbera den arren, portzentaia batean gaiztoa ere izan daiteke. Ohikoa ez bada ere, miastenia gravis (MG) izeneko gaixotasunarekin duen loturagatik aski ezaguna da.\nBerdin agertzen da emakume eta gizonengan, eta adin ohikoena 30-40 urtekoa da.\nSintomak.\nPazienteen herenak ez du sintomarik azaltzen, beste heren batengan timoma inguruko organoetan zabaltzeagatik disfagia, eztula eta bularreko mina agertu daitezke eta beste heren batek, azkenik, lotutako gaixotasun autoimmuneek eragindako sintomak jasango ditu. Azken kasu honetan, gogorarazi behar da timoma duten gaixoen %30-50ek miastenia gravis ere batera pairatzen dutela, eta MG dutenen artean %10-15ek timoma ere badutela. Lotutako beste eritasun autoimmuneen artean, bestela, lupus eritematosoa, anemia aplasikoa eta immunoeskasiak daudela.\nDiagnostikoa.\nOTA edo eskanerra oso proba diagnostiko garrantzitsua da, alde batetik hainbat kasutan sintomarik agertzen ez delako, eta bestetik klinikagatik susmo sendoa egonez gero tumorea ondo kokatzen duelako eta baita zabaltze maila antzeman ere.\nBehin irudiaren bidez ikusita, biopsia batek zehaztuko du mota onbera edo gaiztoa den eta azpimota ere bai.\nHalaber, azetilkolinaren errezeptoreen aurkako antigorputzak odolean topatzeak miastenia gravisen diagnostikoa bideratuko zuen.\nPronostikoa.\nGaixotasun autoimmuneekin elkartutako timomek normalean pronostiko ona dute. Orokorrean, 5 urtetarako biziraupena batez beste %70ekoa da.\nAurkako faktoreen artean, bestela, ingurualdeko inbasioa, metastasiak (pleura, giltzurrun, hezur, gibel edo garunean) edo trakea edo aparatu baskularra hartuta egotea eta tamaina 10 cm-koa edo handiagoa edo adina 30 urte baino gutxiagokoa edukitzea daude.\nMota histologikoaren arabera ere pronostikoa aldatuko da, mota epitelial eta mistoak okerrenak izanda.\nTratamendua.\nKirurgia tratamendu nagusia da. Tumore handia eta gaiztoa bada, ebakuntza baino lehen kimioterapia beharrezkoa izango da, eta erradioterapia ere erabilgarria izan daiteke."}
{"id": "101910", "revid": "512", "url": "https://eu.wikipedia.org/wiki?curid=101910", "title": "Miastenia gravis", "text": "Miastenia gravis edo MG muskulu eskeletikoen ahultasuna dakarren gaixotasun autoinmune kroniko bat da. Gehienetan kaltetuak diren giharrak begi, aurpegi eta irensteko erabiltzen ditugunak dira. Ikusmen bikoiztua, betazal eroria, hitz egiteko arazoak eta ibiltzeko arazoak ekar litzake. Bat-bateko hasiera izan dezake. Gaixotasun hau duten askok timo handia dute edo timoma bat garatzen dute.\nMiastenia gravis gaixotasun autoinmune bat da non norberaren antigorputzek azetilkolina hartzaileak blokeatu edo hausten dituen. Hori dela eta, nerbio bukadak ez dira gai izango giharrak uzkurtzeko. Gaixotasun hau azetilkolinesterasa inhibitzaileekin tratatzen da normailean baina immunosupresoreak ere erabiltzen dira. Milioi bat pertsonatik 50-200 pertsonen artean agertzen da, gehienetan 40 urtetik beherako emakumeetan eta 50-70 urte bitarteko bi generoetako biztenlerian, bereizpenik gabe.\nGaixotasunaren izena grezierako \"mys\" \u201cgihar\u201d eta \"astheneia\" \u201cahultasun\u201d hitzetatik dator miastenia, eta latinezko \"gravis\" \u201clarri\u201d hitzetik.\nEtiologia eta fisiopatologia.\nMiastenia gravisa muskuluetara iristen diren nerbio bulkaden transmisioan gertaturiko akatsean datza. Nerbio eta muskuluaren arteko komunikazio normala lotura neuromuskularrean eten egiten denean gertatzen da, nerbio zelula kontrolatzen dituzten muskuluekin elkartzen diren gunea.\nOhiko egoeran, bulkadak nerbioan barrena joatean, azetilkolina neurotransmisorea jariatzen dute nerbio amaierek. Azetilkolina bitarte sinaptikoan zehar barreiatzen da lotura neuromuskularrean, eta azetilkolinaren hartzaileetara lotzen da mintz postsinaptikoan. Horrela, hartzaile horiek aktibatu eta giharren uzkurdura eragiten dute.\nMiastenia gravisean antigorputzek azetilkolinaren hartzaileak blokeatu, asaldatu edo suntsitzen dituzte lotura sinaptikoan, giharren uzkurdura ekidituz. Immunoglobulina horiek gaixotasuna duen pertsonaren sistema immuneak sintetizatzen ditu. Hortaz, miastenia gravisa gaixotasun autoimmunea da, hau da, immunitate sistemak organismoa babestu beharrean erasotu egiten du. Gainera, tolestura post-sinpatikoak laututa edo \u201csinplifikatuta\u201d daudela egiaztatu izan da, transmisioaren eraginkortasuna gutxituz. Azetilkolina era normalean askatzen da, baina sortutako potentzialek duten intentsitatea beharrezkoa baino txikiagoa da.\nAntigorputzek hartzaileen zenbakiak gutxitzeko mekanismoak hiru dira:\nImmunoglobulinak T linfozito menpeko IgG motatakoak dira, beraz, tratamendu immunosupresorea itu terapeutikoa da.\nBeste aldetik, aktibitate errepikatuak askatutako azetilkolina kantitatea gutxiagotu egiten du (\"neke presinaptiko\" bezala ezagutzen dena). Era berean, jarraikako bulkadengatiko gihar zuntzen aktibazioa geroz eta txikiagoa eragiten du (\"neke miastenikoa\"). Mekanismo hauek kirolaren ondorengo nekea eta geroz eta txikiagoa den estimulazioa elektromiograman azaltzen dute.\nTimoa bularraldeko goiko aldea eta bularrezurraren azpian, aurreko mediastinoan zehazki, kokatutako organoa da, aro fetalean immunitate-sistemaren garapenean parte hartzen du. \u00a0Bere zelulak gorputzaren sistema immunitario arrunteko zati dira. Guruina nahiko handia da umeengan, gradualki hazten da pubertarora arte, eta adinarekin tamainan txikitzen da ehun koipetsuak ordezkatzen duen arte. Miastenia gravis gaitza duten helduengan, guruina ohiz kanpokoa da. Hiperplasia linfoidearen berezko zelula immunitarioaren halako mordo batzuk ditu, gehienetan soilik barean eta gongoil linfatikoetan agertzen den baldintza. Miastenia gravis gaitza duten pazienteen % 10ek timomak garatzen ditu. Gehienetan timomak onberak dira, baina gaiztoak izatera heltzen daitezke. Mioides zelulen (miozitoen antzekoak) agerpenengatik izan ohi dira, autoantigeno ekoizle moduan ere joka dezaketenak, eta iruzurraren aurkako erreakzio autoimmunea sortu.\nTimo guruinaren eta miastenia gravisaren arteko erlazioa ez da ulertu guztiz. Zientzialariek uste dute posible dela timo guruinak azetilkolina hartzaileko antigorputzen ekoizpenaren gaineko instrukzio okerrak sortzea; horrela, transmisio neuromuskularrean gorabeheren giro perfektua sortuz. Hala ere, bai frogatu da paziente miastenikoen % 65ek timo anomaloa duela, eta % 35ek hiperpl\u00e1sico duela.\nSintomak.\nEzaugarri nagusia giharretako ahuldade progresiboa da, jardunarekin okertzen eta atsedenarekin hobetzen dena, eta aurpegi eta lepoa aldean eragiten duena bereziki. Orokorrean, ahultasun eta nekea handiagoak dira egunaren amaieran. Gaixotasun hau gehienetan begietako ahultasunarekin hasten da, gerora orokortu eta larritu daiteke, gorputz adar edo bizi funtzioetarako beharrezkoak diren giharretara zabalduaz.\nBegiak.\nKasuen bi herenetan lehen agertzen den MGren sintoma begiei loturik dago\".\" Betazal eroria (goiko betazalaren muskulu jasotzailearen ahultasunaren ondorioz) eta ikusmen bikoiztua (begi-globoaren gihar estrintsekoen ahultasunaren odorioz) izan daitezke lehen agertzen direnetarikoak\".\" Begiei loturiko sintomak okerrera joan ohi dira telebista ikustean, irakurtzean edo gidatzean, argi asko dagoen kasuetan bereziki. Horrenbestez, gaixotasun hau duten askok eguzkitako betaurrekoak erabili ohi dituzte. \u201cMiastenia gravis okularra\u201d terminoak MG azpimota bat adierazten du zeinetan giharren ahultasuna begietan soilik gertatzen den. Urte batzuen onstean, egoera hau MG orokortu batean bilakatzen da.\nJaterakoan.\nIrensteko erabiltzen diren giharren ahultasunak zailtasunak ekar litzake jaterako orduan (disfagia). Orokorrean, janaria irensten saiatu ostean ahoan zati bat geratzea dakar, edota irentsitako janari eta edariak aho edo sudurrera igotzea. Masailezurra mugitzen duten giharren ahultasunak murtxikatzeko zailtasunak ekar ditzake. Janari fibrotsu eta gogorrak mastekatzea nekagarria izan daiteke MG dutenentzat. Indibiduoen seiren batean irensteko, mastekatzeko eta hitz egiteko zailtasunak dira agertzen diren lehenak. \nHizketa.\nHizketarekin erlazionatutako giharren ahultasunak disartria (hitzak ahoskatzeko zailtasuna) eta hipofonia (ahots ahula) ekar ditzake. Mintzamena motel eta nahasia izan daiteke. Kasu batzuetan kantatzea ezinezkoa egiten zaie.\nBuru eta lepoa.\nEspresio fazialaren giharren eta mastekatzeko giharren ahultasunak ahoa isteko ezintasuna ekar dezake. Betazal eroriekin batera, aurpegiko ahultasunak logale edo triste denaren itxura eman diezaioke pertsonari. Burua zuzen mantentzeko zailtasuna ere gerta liteke.\nBesteak.\nArnasketa eta gorputz-adarrak kontrolatzen dituzten giharrak (dispnea) ere kaltetuak izan litezke; ez da ohikoena hauek lehenak izatea, baina hilabete edo urteen poderioz ager daitezke. Krisi miasteniko batean arnasteko muskuluen paralisia gerta daiteke, aireztapen mekanikoaren beharra izanik. Horrelako krisiak infekzio, sukar, medikamentuen albo efektu edo estres emozionalaren ondorioz eman daitezke.\nDiagnostikoa.\nKlinika\nZeinuetan eta sintometan oinarrituta eta larritasunaren arabera aurkitzen dira:\nProba farmakologikoak\nBatez ere bromuro edrofonio (Tensilon-en probako) proba endobenosoa erabiltzen da, zeinek pazienteengako %80-95etarakoaren sentikortasuna duen. Hasierako dosia 1mg da; 2,3 eta 5 mg-k jarraiturik, 3 eta 5 minutu bitarteko tarteetan. Sintoma gastrointestinalak (edo ez oso ohiko kasuetan bradicardia eta hipotentsioa) kontrolatu ahal izateko beharrezkoa da atropinarekin xiringa bat eskura izatea. MGO-arekiko pazienteen % 20k proba faltsu negatiboa azaltzen du.\nProba elektrofisiologikoak\nTransmisio neuromuskularraren asaldura antzemateko nerbio desberdinetako akuilatze elektriko errepikakorrean oinarritzen da. Ikerketa egiten da 2 Hz-eko maiztasun batekin lau eta sei estimulu bitartean aplikatuz ariketa egin baino 30 segundu aurretik eta ondoren. Estimulu hauek ariketa bukatu eta 1 eta 5 minutu arteko tarteetan errepikatzen dira. Proba positibotzat hartzen da %10 baino anplitude desberdintasun \u00a0handiagoa existitzen denean lehenengo eta bostgarren potentzial artean. Proba hau ez da miasteniaren espezifikoa, beste gaixotasun neuromuskular batzuetan positiboa izan daitekeenez gero. Gainera, isolatutako zuntzeko electromiografia beste metodo diagnostiko bat da.\nAcetilcolina-hartzaileen kontrako antigorputzak\nProba hau fidagarriena da ACRA-presentzia identifikatzeko miastenia gravisa dutenen pazienteetan. Hiru antigorputz mota daude: blokeatzaile, modulatzaile eta loturakoak. ACRA-k miastenia orokortua duten pazienteen %75-85an daude. Gaixo horien %10-50 artean entzima muskularraren aurrean beste antigorputz batzuk antzematen dira. Nahiz eta positibo faltsuak arraroak izan, lupus eritematoso eta gaixotasun hepatiko autoimmuneetan ikusi izan dira.\nIkerketa erradiologikoak\nPazienteen %10ek timomak pairatzen ditu. Tumore hauen gehiengoa onberak dira normalean, baina lokalki inbaditzaileak izan daitezke. Arrazoi horrengatik, tomografia (OTA) edo toraxeko erresonantzia magnetiko bidezko irudigintza lortzea gomendatzen da.\nTratamendua.\nTratamendu espezifikoa sendagai antikolenesterasikoak dira, piridostigmina (\"Mestinon\") nagusiki, edrofonioaren familiakoa dena. Bestela, kortikosteroideak eta immunogutxitzaileak ere (ziklosporina, azatioprina eta mikofenolatoa) erabili daitezke. Timoma egotekotan, kirurgia bidez ken liteke.\nMedikazioa.\nAzetilkolinesterasa inhibitzaileek sintomak hobetzea ekar lezakete. Nahiz eta MGren sintomatologia guztia konpondu ez, egunerokotasuneko ekintzak arazorik gabe egitea ahalbidera liezaioke. Orokorrean, azetilkolinestera inhibitzaileak hartzerakoan dosi baxu bat hartuz da, apurka-apurka igoaz lortu nahi den efektua izan arte. Otordu bat baino 30 minutu lehenago hartuz gero irensteko arazo gehienak ekidin daitezke, zailtasun hau dutenetan lagungarria izanik. MG tratatzeko erabiltzen den beste botika bat atropina izan daiteke, azetilkolinesterasa inhibitzaileen zehar efektuak gutxiagotu baititzake. Piridostigminak aurrekoak baino epe luzeago batean eragin lezake, bere lau ordu inguruko semidesintegratze-periodoa baitu albo efektu gutxirekin. Gehienetan, ingesta ez-jarraia da mekanikoki aireztatuak direnetan, lixtu gehiago sortzea eragiten baitu. Maila altuko ikerketa batzuek zuzenean konparatu dituzte kolinesterasa inhibitzaileak beste tratamenduekin (edo plazeboarekin); horrenbestekoa da hauen efektua non oso zaila zen horiek hartzen ez zituztenak ikertzea. Prednisona esteroidea ere erabili liteke emaitza hobe batzuk lortzeko, baina sintomen okertzea ekar dezake lehen 14 egunetan eta 6-8 aste behar ditu bere efektu maximoa izateko. Esteroideek izan ditzaketen bigarren mailako efektu ugariengatik ez da oso erabilia. Rituximab bezalako beste immuno supresoreak ere erabil daitezke. MG orokortua dutenen %10 inguru tratamentuarekiko erresistenteak dira.\nAma zelula hematopoietikoen transplante autologoa ere erabiltzen da tratamenduak eragin handirik ez duen MG larrien kasuan. Eskuragarri dauden datuek erakusten dute horrelako transplanteek onura terapeutikoak erakusten dituztela kasu berezi batzuetan.\nPlasmaferesia eta zain barneko immunoglobulinak.\nMiastenia larria den kasuetan plasmaferesia erabili daiteke odol korrontean dauden antigorputz kaltegarriak kentzeko. Bestalde, zain barnera immunoglobulinak sar daitezke odoleko antigorputzekin elkartzeko. Bi tratamendu hauen eraginak epe motza izan ohi dute, asteetan neurtzen direnak normalean eta gastu handiekin lotuak daude, horrenbestez, hospitalizazioa behar den kasuetan soilik erabiltzen dira.\nKirurgia.\nTimomak MG duten kasuen %10ean gertatzen direnez, sarritan egiten dira toraxaren X-izpi eta ordenagailu bidezko tomografia axialak egiten dira ea timoa kentzeko beharrik dagoen eta tumorerik agertzen den ikusteko. Kasu gehienetan, nahiz eta timoma bat kentzeko kirurgia egin, MGak bertan dirau. 2013ko ikerketa batek timoaren erauzketak onurarik ez zekarrela ondorioztatu zen (timomaren kasuak salbu), baina 2016an egindako bigarren ikerketa batek emaitza positiboak aurkitu zituen.\nNeurri fisikoak.\nGaixotasun hau dutenak sintomen gorabeheretan oinarrituta hezi beharko lukete kirola eta beste esfortzu fisikoak egiteko garaian. Horrela, ariketa egitera bultzatu beharko lirateke, atseden ugari hartuaz. MG orokortuko kasuetan, froga batzuk erakutsi dute arnasketa diafragmatikoa, ezpain zumurtuekin harnastea eta interbaloetan oinarritutako gihar terapiak hainbat onura ekar ditzaketela arnasketako giharrak indartuz, toraxaren mugimenduan, arnasketa ereduan eta arnasketa erresistentzian."}
{"id": "101911", "revid": "6327", "url": "https://eu.wikipedia.org/wiki?curid=101911", "title": "Anar\u00e2\u0161kiel\u00e2", "text": ""}
{"id": "101912", "revid": "6327", "url": "https://eu.wikipedia.org/wiki?curid=101912", "title": "Anaraskiela", "text": ""}
{"id": "101914", "revid": "98220", "url": "https://eu.wikipedia.org/wiki?curid=101914", "title": "Muiris \u00d3 S\u00failleabh\u00e1in", "text": "Muiris \u00d3 S\u00failleabh\u00e1in (bere izena \"Maurice O'Sullivan\" bezala ingeleratua izan zen), (1904ko otsailaren 19a - 1950eko ekainaren 25a), Irlandako mendebaldeko kostaldean dauden Blasket uharteetako bere umearo eta gaztaroko oroitzapenengatik ospetsu bilakatu zen.\n1933an lehenbizi irlanderaz idatzita eta gero ingelerara itzulitako \"Fiche Bliain ag F\u00e1s\" (Hogei Urtez Hazitzen) liburua argitaratu zuen. Idazlearen sorlekua zen Blasket uharteetako Great Blasket Island uhartea aintzineko irlandera eta kultura gorde ahal zituen Irlandako azken eremuetako bat izan zen, uharte honek bertan bizi izan ziren usadio zaharreko kontalari eta kontakizunak bilatu nahi dituzten ikerlarientzat garrantzi handia du. George Derwent Thomson izeneko hizkuntzalari eta grekerazko irakaslea uharte hartara irlandera entzun eta ikastera joana zen eta \u00d3 S\u00failleabh\u00e1inek bere oroipenak idatz zitzan gonbentzitu zuen. Thomsonek oroitzapen hauek bateratu eta argitaratu egin zituen, Moya Llewelyn Daviesen laguntzaz ingelerara ere itzuli zituelarik.\nKritikariek \"Fiche Bliain ag F\u00e1s\" idazlana sekulako irrikaz hartu zuten, E.M. Forster barne, adikorra izan zen lan honek denborak erabiltzeko erarekin (Forster berak deskribatzen duen moduan liburua \"Neolitiko\" kulturaren biziraupen bat da). Honelako moduko interesak aintzineko irlanderaren sentipen erromantiko bat piztuarazi zuen, une horretan \u00d3 S\u00failleabh\u00e1inek bere bigarren liburua argitaratzen saiatu zen, \"Fiche Bliain faoi Bhl\u00e1th\" (Hogei Urtez Loratzen), honek jendearengan interes txikiagoa piztu zuen, kontakizuna zohikatzezko su eta emakume pipa erretzaile jakintsuekin hastapen erromantikoegi bat hasten baitu."}
{"id": "101915", "revid": "6327", "url": "https://eu.wikipedia.org/wiki?curid=101915", "title": "Inari (herrixka)", "text": ""}
{"id": "101916", "revid": "201", "url": "https://eu.wikipedia.org/wiki?curid=101916", "title": "Erik Gunnar Asplund", "text": ""}
{"id": "101918", "revid": "201", "url": "https://eu.wikipedia.org/wiki?curid=101918", "title": "Edelweiss", "text": ""}
{"id": "101919", "revid": "90204", "url": "https://eu.wikipedia.org/wiki?curid=101919", "title": "Mar\u00eda Puy P\u00e9rez", "text": "Maria Puy P\u00e9rez Ezpeleta (Lizarra, 1958ko martxoa - 2008ko urriaren 12a), ustez bere mutil-lagun ohiak tratu txarrak eman, eta hainbat aldiz salatu arren, 2008ko urriaren 12an desagertu eta hil egin zuen emakumea da.\n2007an Jos\u00e9 Mar\u00eda Morentin Duarte bere mutil-lagunak hainbat aldiz jipoitu zuen eta 2009an tratu txar horiengatik epaiketa zen egitekoa.\nDesagerpena.\n2008ko urriaren 12an, Maria Puy desagertu egin zen, Foruzaingoak bere mutilagun ohia atxilotu zuen, lehendik ere emakumea jipoitzeagatik aurrekariak izateagatik. Gizonak ukatu egin zuen emakumea hil izana eta \"Maria Puy agertuko zela esan zuen\". Bien bitartean, Lizarra eta inguruko herrietako biztanleek Jurramendi eta inguruko guneetan bilatu zuten Maria Puy aste luzez. Desagertu zenetik, senide, lagun eta Lizarrako hainbat herritarrek, Maria Puyren agerpenaren alde batu ziren hainbat aldiz Lizarran.\nAzkenik, frogarik ez zutelako, Jose Mar\u00eda Morentin libre utzi zuten, baina bere etxebizitzan legez kanpoko armengatik eta emakumeari tratu txarrak emateagatik epaituko zutela eman zen jakitera. 2008ko bukaeratik 2009ko ekainera lau aldiz atxilotu dute, mota desberdineko eraso, mehatxuak egiteagatik, eta azkenik 2009ko ekainaren 21ean, Sesman atxilotu zuten, taberna batean beste pertsona bati eraso egiteagatik. Behin poliziak atxilotuta, Maria Puyren heriotza aitortu zuen, eta poliziari gorpua non zegoen adierazi zion."}
{"id": "101920", "revid": "7624", "url": "https://eu.wikipedia.org/wiki?curid=101920", "title": "Maria Puy Perez", "text": ""}
{"id": "101921", "revid": "7624", "url": "https://eu.wikipedia.org/wiki?curid=101921", "title": "Maria Puy P\u00e9rez", "text": ""}
{"id": "101922", "revid": "56334", "url": "https://eu.wikipedia.org/wiki?curid=101922", "title": "Sekuoia luze", "text": "\"Sequoia\" generoa egun espezie bakarraz osatuta dago, sekuoia luze edo sekuoia gorri (\"Sequoia sempervirens\") delakoa, Cupressaceae familiakoa dena. Urtean zehar hostoak ditu eta oso bizi luzea du, 2.000 eta 3.000 urte ingurukoa. Zuhaitzetan handiena da (halere, eukalipto zuhaitzen aleren batekin parekatu beharko litzateke), 125 metroko luzeera duelako eta oinarrian 7 metroko diametrora irits daitekeelako.\nSekuoia izen arrunta \"S\"equoia\" sempervirens\" duen Sequoioideae azpifamiliako kideak izendatzeko erabiltzen dugu, sekuoia erraldoia (\"Sequoiadendron\") eta \"Metasequoia\" ere espezieak barnean dituena.\n2016an, ezagutzen den zuhaitz luzeena mota horretakoa da, Hyperion (115,55 metroko altuera)."}
{"id": "101923", "revid": "201", "url": "https://eu.wikipedia.org/wiki?curid=101923", "title": "Tachyglossa", "text": ""}
{"id": "101924", "revid": "201", "url": "https://eu.wikipedia.org/wiki?curid=101924", "title": "Tachyglossidae", "text": ""}
{"id": "101925", "revid": "90204", "url": "https://eu.wikipedia.org/wiki?curid=101925", "title": "Blasket uharteak", "text": "Blasket uharteak (irlanderaz \"Na Blascaoda\u00ed\" - esanahi nahasia: beharbada norvegiera zaharreko \"brasker\" hitzetik eratorria, bere esanahia \"leku arriskutsua\") Irlandako hego-mendebaldeko kostaldean kokatzen diren uharte multzo batzuk dira, Kerryko konderrian daudelarik, Slea Head lurmuturarra eta D\u00fan Chaoin udalerriaren parean.\nHizkuntza.\n1953. urterarte bertan erabat irlandera hiztunak ziren biztanleak bizi izan ziren, gaur egun ordea ez da bertan inor modu iraunkorrean bizi.\nHistoria.\n1953ko azaroaren 17an Irlandako Gobernuak bertakoen bizimodu gogorra aitzakitza hartuaz uhartetarrak lur lehorrera mugiarazteko erabakia hartu zuen. Biztanle hauen ondorengo asko Ameriketako Estatu Batuetako Masachusets estatuko Springfield udalerrian bizi dira eta oraindik bizirik dauden uharteeko biztanle-ohi batzuk ondoan dagoen Dingle penintsula aurki daitezke, beren jaiotetxetara itzultzeko inolako aukerarik gabe.\nXIX. mende amaieran eta XX. mendean uhartetarrak ikerketa antropologiko eta hizkuntzalarien helburu izan dira, bereziki Robin Flower, George Derwent Thomson eta Kenneth H. Jackson bezalako idazle eta hizkuntzalarien aldetik. Hauen bultzadari esker uhartetarrei buruzko hainbat liburu argitaratu eta beren ohitura eta bizimoduari buruzko grabaketa egin dira. Hauen artean Tom\u00e1s \u00d3 Criomhthainen \"An tOile\u00e1nach (Uhartetarra)\", Peig Sayersen \"Peig\" eta Muiris \u00d3 S\u00failleabh\u00e1inen \"Fiche Blian ag F\u00e1s (Hogei Urtez Hazituz) idazlanak daude..\nBlasket uharteak \"Ameriketako Hurrengo Parrokia\" izenaz deituak izan dira, Estatu Batuetan ospetsu den izendapena, Joan eta Ray Stagles idazleen \"The Blasket Islands - Next Parish America\" liburuan berreskuratu delarik.\nUharteak.\nBlasket uharteak osatzen dituzten sei uharte nagusiak hauek dira:"}
{"id": "101926", "revid": "6327", "url": "https://eu.wikipedia.org/wiki?curid=101926", "title": "Erreal (txanpona)", "text": ""}
{"id": "101927", "revid": "512", "url": "https://eu.wikipedia.org/wiki?curid=101927", "title": "Alhaur\u00edn el Grande", "text": "Alhaur\u00edn el Grande Espainiako udalerria da, M\u00e1lagako probintziakoa. 2008an 22.785 biztanle zituen.\n2011. urtean, Europako Justizia Auzitegiak ebatzi zuen Alhaur\u00edn el Grandek oraindik ez zuela bete hondakin urak arazteko betebeharra. Betebehar hori 2000. urterako bete beharrekoa zen."}
{"id": "101928", "revid": "1781", "url": "https://eu.wikipedia.org/wiki?curid=101928", "title": "Alhaurin el Grande", "text": ""}
{"id": "101929", "revid": "98220", "url": "https://eu.wikipedia.org/wiki?curid=101929", "title": "Lomond aintzira", "text": "Lomond aintzira (, , ) Eskozian dagoen laku bat da. Herrialde honetako erdialdean kokatzen da eta Highlands eskualdearen hegoaldean. Stirling, Argyll eta Bute eta Mendebaldeko Dunbartonshire eskualdeetan zehar hedatzen da, Glasgow hiritik 23 kilometro iparralderantz. 2002ko uztailetik aurrera Loch Lomond lakua Loch Lomond eta The Trossachs Parke Nazionalaren zati da.\nGegrafia.\nBere neurriak gutxi gorabehera 37 kilometro luze eta 8 kilometro zabalekoak dira. Bere batez besteko sakonera 37 metrokoa da, 190 metroko gehienezko sakonera duelarik. 71\u00a0km\u00b2-ko sakonera du eta 2,6\u00a0km\u00b3 ur bolumena. Bere azalerarengatik Eskozia eta Britainiar uharteko lakurik handiena da; bolumen aldetik berriz bigarrena da Loch Ness lakuaren atzetik. Halere neurriari dagokionez ez da Britainiar bi uharteetako lakurik handiena, Ipar Irlandan dagoen Lough Neagh lakua handiagoa baita.\nLaku honen ertza batean Ben Lomond mendia dago, 974 metroko garaierarekin, Munro mendikateko gailurrik hegokoena delarik.\nLaku honetan zehar uharte ugari banaturik daude, hauetako batzuk interesgarriak diren hondakinak dituztelarik. Hauetako batek, Inchmurrin uhartea, britainiar uharteetako laku batean kokatutako uharte handiena da. Loch Tay lakuarekin gauza bera gertatzen da, laku honetako zenbait uharte crannog delakoak izan direla dirudi, hots, Historiaurrean bizitzeko asmoz eraikitako uharte artifizialak.\nGaur egun laku hau Loch Lomondeko Golf Elkartearengatik ezaguna da, honek nazioarteko lehiaketak beregan hartzen dituelarik."}
{"id": "101930", "revid": "26894", "url": "https://eu.wikipedia.org/wiki?curid=101930", "title": "Loch Lomond", "text": ""}
{"id": "101931", "revid": "7162", "url": "https://eu.wikipedia.org/wiki?curid=101931", "title": "Blasket Islands", "text": ""}
{"id": "101932", "revid": "7162", "url": "https://eu.wikipedia.org/wiki?curid=101932", "title": "Ballydavid", "text": ""}
{"id": "101935", "revid": "96586", "url": "https://eu.wikipedia.org/wiki?curid=101935", "title": "Pala", "text": "Pala edo endaia material askea jaso eta mugitzeko erabiltzen den tresna bat da. Ikatza, hartxintxarrak, elurra edo harea bezalako materialak lekualdatzeko erabiltzen da, eta oso arrunta da nekazaritza, lorezaintzan eta eraikuntzan.\nXafla mehe eta zabal batez eta hari eusteko balio duen kirten luze batez osaturik dago. Xafla gehienetan burdinazkoa edo altzairuzkoa izan ohi da. Xafla askotan okertuta dago erdian zulotxo bat eduki dezan kirtena sartu ahal izateko. Kirtena egurrezkoa izaten da askotan, nahiz eta metalezkoa ere izan daitekeen. Kirtenaren muturrak T formako heldulekua eduki dezake, pala hobeto kontrolatu ahal izateko.\nPala hitza hondeamakina handietara hedatu da. Makina hauek pala arrunten funtzio bera betetzen dute, alegia materialak jaso eta mugitzea, baina eskala handiagoan.\nPala-motak.\nPalak zeregin eta ingurune askotara moldatu dira. Lan espezifikoetarako sortutako palak daude, edo erabilera askotarako prestatutakoak.\nMakinen palak.\nZenbait makinak pala handiak dituzte erantsita, hala nola hondeamakinek, elur-kentzeko makinek, eta abarrek."}
{"id": "101936", "revid": "1712", "url": "https://eu.wikipedia.org/wiki?curid=101936", "title": "Endai", "text": ""}
{"id": "101937", "revid": "105290", "url": "https://eu.wikipedia.org/wiki?curid=101937", "title": "Craps", "text": "Craps edo krapak bi dado edo seikorekin jokatzen den apustu-jokoa da.\nJokalariak bi dadoak jaurtitakoan, emaitzen batura kalkulatzen da:\nProbabilitateen azterketa.\nCraps jokoan irabaz daitezkeen era guztiek (4, ..., 11 puntu eginez, 2,3 eta 12 emaitzak kendurik) erabateko gertakizun multzo bat osatzen dute. Beraz, erabateko probabilitatearen teorema erabiliz, \"P(I)\" irabazteko probabilitatea izanik, kontuan hartuz 7 edo 11 eginez zuzenean irabazten duela:\nformula_1\nAdibidez, \"P(I/4)\" probabilitateak lehenengo aldian 4 puntu eginez, azkenean irabazteko probabilitatea adierazten du. Lehenengoan 4 puntu eginez, azkenean irabazi egingo da baldin eta hurrengo jaurtiketetan 4 puntu 7 puntu baino lehenago egiten bada. Orokorrean, zorizko saiakuntza batean bitez \"A\" eta \"B\" gertakizun bateraezinak. Zorizko saiakuntza behin eta berriz burutzen bada, \"D: A B baino lehenago suertatzea\" delako gertakizunaren probabilitatea honela kalkulatzen da :\nBeraz, adibidez, 4 puntu 7 puntu baino lehenago ateratzeko probabilitatea honela kalkulatzen da, gogoratuz bi seiko jaurtitzean probabilitate bereko 62=36 emaitza posible daudela:\nIrabazi ahal izateko lehenengo jaurtiketan atera behar diten beste emaitzekin, 7 eta 11 ezik, berdina eginez:\nHorrela,\nformula_9\nBeraz, pareko apustuetan, jokalaria galtzen ateratzen da epe luzera, irabazteko probabilitatea erdia baino zertxobait txikiagoa delako (eta galtzekoa erdia baino pixka bat handiagoa), dadoak egoki eginak badaude betiere."}
{"id": "101939", "revid": "15795", "url": "https://eu.wikipedia.org/wiki?curid=101939", "title": "Lupus", "text": ""}
{"id": "101940", "revid": "15795", "url": "https://eu.wikipedia.org/wiki?curid=101940", "title": "Lupus eritematoso", "text": ""}
{"id": "101941", "revid": "75584", "url": "https://eu.wikipedia.org/wiki?curid=101941", "title": "Exxon Valdez", "text": "Exxon Valdez, 1989ko martxoaren 24an, 1,48 milioi petrolio kupeleko karga zeramanean, Alaskako Prince William Sounden 37.000 tona petrolio isuri zituelako zoritxarrez ospetsu egin zen petrolio-ontzi bat izan zen.\nAlaskak, historiako bere hondamendi ekologikorik kaltegarriena jasan zuen petrolio-ontzia hondartu eta honek milioika litro petrolio isuri zituenean kostaldeko 2000 kilometro baino gehiagoan. Marea beltza garbitzeko, xurgagailuak eta presioan zegoen ur beroko ureztodiak erabili ziren eta, gainontzeko petrolioa, beste petrolio-ontzi batetara pasa zen. Inguru honetan gertatu ziren faunarentzako kalteak, oraindik aztertzen jarraitzen dira.\nIsurketak, AEBetan, ingurugiroari buruzko legedi berria onartzera eraman zuen (Oil Pollution Act 1990).\nGertaeraren deskribapena.\n1989ko martxoak 24an, gauerdia baino pixka bat beranduago, Exxon Valdez petrolio-ontziak (existitzen den pertsona bat ez dela argitu behar dena), Alaskako Prince William Sounden dagoen Bligh Reef bezala ezagutzen den koral arrezifea jo zuen, 10,8 milioi petrolio gordin galoi isuriz (40,9 milioi litro inguru). Isuriak, tokiko, nazioko eta industriako antolaketa ahalmena proban jarri zuen, tamaina hartako hondamendi bati aurre egitera prestatzeko. Faktore askok zaildu zituzten isuriaren garbiketan parte hartu zuten gobernuaren eta industriaren ahaleginak, horien artean, isuriaren tamaina eta bere urruneko kokapena Prince William Sounden, nora soilik helikopteroz eta itsasontziz hel daitekeen.\nIsuriak, Prince William Soundeko arrantza profesionalaren industriak eusten zuen elikatze kate delikatuarentzako mehatxua suposatu zuen. Hamar miloi txori eta hegazti migratzaile ere arriskuan zeuden, baita ehundako itsas igaraba eta ertzeko beste dozenaka espezie ere, mazopak, itsas lehoiak eta balea barietate batzuk.\nAlyeska, Valdez portuan lan egiten duten zazpi petrolio konpainia ordezkatzen dituen erakundea, Exxon horien artean, garbiketaren ardura hartu zuen lehena izan zen, tokiko larritasun planifikazioaren arabera. Alyeskak, isuria gertatu eta gutxira, Valdezen larrialdi komunikazioko zentro bat ireki zuen, bigarren operazioak, Alaskako Anchorage hiritik zentralizatu ziren.\nGarbiketan lagundu zuten erakundeak.\nAlyeskarekin batera, berehala lagundu zuten beste 3 erakunde egon ziren:\nErabilitako garbiketa metodoak.\nHiru metodo erabili ziren isuria gainetik garbitzeko saiakeran:\nHau izan zen lehen garbiketa saiakera, martxoak 24an bertan, konpainia batek, helikoptero batekin, dispertsoreak erabili zituen, baina, uretan, petrolioa dispertsorearekin nahasteko nahiko uhin akzio ez zegoenez, metodo honen erabilera ez zen jarraikakoa izan.\nGarbiketa mekanikoa, dispertsore kimikoak erabiltzen utzi ondoren hasi zen, horretarako, ponpa xurgagailuak eta skimmerrak erabili ziren. Baina, skimmerrak, 24 ordu igaro ondoren, ezin ziren erraz erabili. Eta, zoritxarrez, petrolioak eta algek, makineria hau oztopatu zuten, bere konponketa denbora galtze bihurtuz.\nErredura bat agindu zen isuria gertatu eta lehenengo orduetan. Isuriaren zati bat, suaren aurkako materialez isolatuz, proba hau arrakastatsua izan zen, 113400 petrolio litro, 1134 hondakin litrora murriztuz, baina, eguraldi txarraren ondorioz, ez zen beste probarik egin garbiketa ahaleginetan."}
{"id": "101942", "revid": "119347", "url": "https://eu.wikipedia.org/wiki?curid=101942", "title": "Limp Wrist", "text": "Limp Wrist, 1998an Albanyn (New York, Estatu Batuak) sortutako Hardcore punk taldea da. Bertako partaideak, Los Crudos, Kill The Man Who Questions edota Devoid of Faith bezalako taldeetan ibilitako jendea da. Taldekide guztiak, Homosexualak eta Straight Edge-ak dira. Taldea, Queercore mugimenduaren barruan mugitzen da.\nHainbat diska eta EP kaleratu izan dituzte beraien ibilbide guztian zehar baina nahiz eta taldea aktibo egon, arazo asko izan dituzte kontzertuak emateko, taldeko partaideak Estatu Batuetako leku ezberdinetan bizi dira eta. Hala ere, 2006an Want US Dead EP-a kaleratu zuten 2006an eta 2009an Europar bira bat burutu dute."}
{"id": "101943", "revid": "1545", "url": "https://eu.wikipedia.org/wiki?curid=101943", "title": "Prince William Sound", "text": "Prince William Sound (, Gilen printzearen badia edo itsasartea esan nahi duena), Alaskako golkoko sargune bat da, Ozeano Barean eta AEBetako Alaska estatuko hegomendebaldeko kostaldean dagoena.\nGeografia.\nPrince William Sound, Kenaiko penintsularen ekialdeko zatian dagoen itsas sargune edo sound bat da, eta, administratiboki, Valdez-Cordovako errolda gunearen zati da. Bere porturik handiena Valdez da (2000n 4036 biztanle zituena), Trans-Alaska oliobidearen hegoaldeko muturrean. Uharte txiki ugari dituen soundeko beste finkapen batzuk Cordova 2454 biztanlerekin eta Whittier, 182 biztanlerekin dira, Chenega eta Tatitlek jatorrizko alaskar herriez gain.\nPrince William Sound inguratzen duten lur gehienak, Chugach baso nazionalaren zati dira, tamainagatik, AEBetako bigarren baso nazionala dena. Prince William Sound, glaziarez eta Chugach mendi malkartsuez inguratua dago. Kostaldea, karabilkatsua da, uharte eta fiordo ugarirekin, horietakoren batzuk, Tidewater glaziarrak dituztelarik. Soundeko hesia eratzen duten uharterik garrantzitsuenak, Montague, 790,88 kilometro karratukoa, Hinchinbrook, 445,44 kilometro karratukoa eta Hawkins, 176,39 kilometro karratukoa dira.\nHistoria.\nJames Cook, Prince William Sounden 1778an sartu zen, eta Sandwich Sound bezala bataiatu zuen, bere buruzagia zen Sandwicheko kondearen omenez. Cooken mapen editoreek, izena, Prince William Soundengatik aldatu zuten, William printzearen omenez, ondoren, Gilen IV.a Erresuma Batukoa erregea bihurtuko zena.\n1791n, Malaspina espedizioak (1788-1794), Alejandro Malaspina buru zuela Acapulcon zegoena, Karlos IV.a Espainiakoa erregearengandik, Ipar-mendebaldeko Pasaia aurkitzeko agindua jaso zuen. Iparralderantz abiatu ziren, kostaldez kostalde Yakutat badiaraino eta Prince William Sounderaino iritsiz, amore eman eta Acapulcora itzulera bidaia abiatu aurretik.\n1964an, Good Friday lurrikararen (Ostiral Santuko lurrikara) ondorio izan zen tsunami batek, zenbait chugachtar hil zituen Chenega izeneko kostaldeko herrian, baita Valdez hiria ere.\n1989an, Exxon Valdez petrolio-ontzia, Bligh Reef arrezifean hondartu zen Valdezetik irten ondoren, petrolio isuri handi bat eraginez, hondamendi ekologiko handi bat eragin zuena, horien artean, 250.000 itsas hegazti inguru, ia 3000 itsas igaraba, 300 itsas-txakur, 250 arrano burusoil eta 22 orka hilez."}
{"id": "101944", "revid": "119347", "url": "https://eu.wikipedia.org/wiki?curid=101944", "title": "1964ko Alaskako lurrikara", "text": "1964ko lurrikara Alaskan edo Alaskako lurrikara handia Richter eskalan 9,2 magnitudera iritsi zen lurrikara bat izan zen. 1964ko martxoaren 27an gertatu zen, Ostiral Santu egunean eta, horregatik, Ostiral Santuko lurrikara (ingelesez \"Good Friday earthquake\") izena ere hartzen du.\nLurrikara honek, bere epizentroa, Alaskako Anchorage herritik gertu izan zuen, Prince William Sound inguruan, eskualde osoan ere eragina izan zuen arren. Kenaiko penintsula eta Alaskako fiordoen inguru osoa, tsunami erraldoiek urez estali zuten. Kaliforniako Crescent City bezain urruneko eskualdeetan ere tsunamiak gertatu ziren, bertan, 12 pertsona hilez.\nOndorioak.\nAlaskan.\nAnchorage hiriaren ia erabateko suntsipenaz gain, Kenaiko penintsularen eta Alaskako fiordoen inguru guztia, tsunami handiek urez estali zuten.\nKanadan.\n1,4 metroko altuerako olatu bat iritsi zen Kanadako Prince Rupert hirira lurrikara hasi eta 3,3 ordura. Tsunamia, ondoren, Tofinora iritsi zen.\nMunduan.\nKaliforniako Crescent City hiriak tsunami bat jasan zuen. Honen ondorioz 12 pertsona hil ziren."}
{"id": "101945", "revid": "105290", "url": "https://eu.wikipedia.org/wiki?curid=101945", "title": "Errusiar Inperioko Maila Taula", "text": "Errusiar Inperioko Maila Taula (errusieraz \u0422\u0430\u0431\u0435\u043b\u044c \u043e \u0440\u0430\u043d\u0433\u0430\u0445; T\u00e1bel o r\u00e1ngaj), militarren artean, gobernuan eta Errusiar Inperioko gorteko posizio eta mailen zerrenda formal bat zen. Petri I.a Errusiakoa Handiak ezarri zuen 1722an, antzinako noblezia eratzen zuten boiardoen boterearen aurkako bere borrokan.\nHilara taulak, pertsona baten posizioa eta egoera zehaztu zuen, tsarrarekiko zuen zerbitzuaren arabera, jaiotza edo aurrekarien arabera baino gehiago. Taula, 14 maila edo posizioz osatua zegoen, pertsonen prestakuntzaren arabera (funtzionario, militar, epaile, akademiko, eliz gizonak...). Gorengo 5 mailek, oinordekotzako noblezia ematen zuten, 6., 7. eta 8. mailek, bizi osorako noblezia ematen zuten (Leninen aita 6. mailan zegoen heziketa administrari bezala), eta, gainontzeko mailek, nobleziaren pribilegio eta eskubideak, soilik kargua betetzen zen bitartean ematen zituzten. Administrazioan zehar, mailaz, 4 urtetik behin igotzen zen, baina zaila zen gorengo mailetara iristea bertan noblezian edo gortean senidetasun harremanik izan gabe. Urteen igaroan, gorengo mailak, lurjabedun nobleziatik zetozen pertsonek hartu zituzten.\nMaila edo Posizio Taula honek, 1917ko iraultza arte iraun zuen. 1914an, errusiar noblezia, ia 1.000.000 pertsonaz osatua zegoen (herrialdeko biztanleriaren %0,6a), administrazioko, indar armatuetako eta diplomaziako postu guztiak hartzen zituena."}
{"id": "101946", "revid": "1491", "url": "https://eu.wikipedia.org/wiki?curid=101946", "title": "Bele", "text": "Belea izenarekin \"Corvus\" generoko zenbait hegazti izendatzen dira, esaterako:\nUsoaren antzeko hegaztia da, burua, hegoak eta buztana beltzak dituena.\nEzaugarriak.\nBelea, usoaren antzekoa da, baina hura baino handiagoa, eta burua, hegoak eta isatsa beltzak ditu. Mokoa lodia du, kono itxurakoa, burua baino luzeagoa; isatsa ertz biribildua du. Hegoek metro beteko luzera izaten dute.\nMendietan, zuhaitz altuetako basoetan eta itsasbazterretako amildegietan bizi da. Ikaratia izaten da eta norbait habiara hurbilduz gero segituan alde egiten du beldurtuta; jende gutxi bizi den herrietara hurbiltzen da. Ez da beste espezietako hegazti taldeekin nahasten.\nEdozein motatako landareak eta animaliak jaten ditu; udan arrainak ere jaten ditu. Talde bereko hegaztiren bat gaixoturik aurkituz gero, jan egiten du.\nErrunaldian arrak borrokan aritzen dira emea bereganatu nahian. Ugalketa denbora gutxian egiten du; habiak otsailean egiten ditu eta martxorako erruten arraultzak. Habiak zuhaitz garaien buruan edo haitzetan egiten ditu.\nBele bikoteak lurralde bat aukeratu eta bertan geratzen dira hil arte. Maiatzaren bukaeran edo ekainean uzten dute habia umeek.\nGaztetan hartuz gero belea zakurraren antzera hezi daiteke.\nEuropan, Asian eta Ameriketako iparraldean bizi da."}
{"id": "101947", "revid": "119347", "url": "https://eu.wikipedia.org/wiki?curid=101947", "title": "Marvin Harris", "text": "Marvin Harris (Brooklyn, New York, 1927ko abuztuaren 18a - Gainesville, Florida, 2001eko urriaren 25a) estatubatuar antropologo, idazle eta unibertsitateko irakaslea izan zen. Ekuador, Brasil, Mozambike eta beste zenbait herrialdetan egin zituen antropologiari buruzko ikerlanak, materialismo kulturala deritzon joeraren ildotik.\nMarvin Harris materialismo kulturala deituriko eskolaren bultzatzaile garrantzitsuena izan zen. Eskola honek marxismoaren ekarpenak (produkzio indarrei zegokienez) eta Malthusen ikuspuntua batzen zituen (demografiaren eraginari dagokionez) eta horrela gizarte guztiek azpiegitura material jakin bat dutela ondorioztatu zuen. Azpiegitura horren arabera, gizarte bakoitzak garatzen du egokien zaion egitura (etxeko ekonomia eta ekonomia politikoa) eta gainegitura (erlijioa, mitologia, filosofia, artea, kirolak...).\nMarvin Harrisen lanek zabalkunde handia lortu zuten, baita antropologian aditu ez diren askoren artean ere. Bere obrarik ezagunena \"Cows, Pigs, Wars and Witches\" (1974) izan zen (euskaraz, \"Behiak, zerriak, gerrak eta sorginak\"). Bertan mendebaldeko gizarteek beste gizarte batzuetan (India, Ekialde Hurbila, Pazifikoko irlak...) ikusten zituzten \"zentzugabekeria\" kulturalek oinarri guztiz arrazional eta ekonomikoa zuela defendatzen du. Besteak beste, Indian behi sakratuen gurtzeak edo Ekialde Hurbileko erlijio handiek (islamak edota judaismoak) zerriari buruz duten ikuspuntuak tokian tokiko egoera klimatiko, geografiko eta ekonomikoaren ondorio hutsak direla defendatzen du."}
{"id": "101948", "revid": "105290", "url": "https://eu.wikipedia.org/wiki?curid=101948", "title": "Boulaq 18 papiroa", "text": "Boulaq 18 papiroa, Egiptoko XIII. dinastian idazkera hieratikoz idatzitako dokumentu bat da, Kairoko Egiptoar Museoan CG 58069 erreferentziarekin bi zatitan kontserbatzen dena. Auguste Mariettek aurkitu zuen 1860an Dra Abu el-Nagan, Neferhotep eskribaren hilobian. Mariettek, faksimilean argitaratu zuen, eta, ondoren, A. Scharffek, bere transkripzioa argitaratu zuen.\nEz da ziurra bi zatiek erregealdi berari erreferentzia egitea, ezta eskriba berak idatzia egotea ere, baina bietan, Ankhu chatya aipatzen da, eta, bigarrenean, Neferhotepek sinatzen du. Quirkek, bestea ere Neferhotepek idatzi zuela uste du, baina, orduan, goragoko agintari baten aginduetara egin zuela, eta, dokumentua, Sekhemra Khutauy Amenemhat Sebekhotep edo Sebekhotep II.a faraoiaren erregealdian datatzen du.\nPapiroak, Sebekhotep II.ak, Tebasera, Medamudeko Montu jainkoaren tenpluaren lanak eta han gertatutako gertakariak gainbegiratzeko egindako bisitaren gastuak biltzen ditu: Montu jainkoaren festa bat, eta, faraoia han egon zen bitartean, Monturen estatua errege jauregira eramateko egin zen prozesio bat.\nBerrikuntzak.\nBoulaq 18 papiroak, kalkulu aritmetikoan berrikuntza bat du, zeroarentzako ikur bat: eskribak, \"nfr\"ri dagokion zeinua erabiltzen du kenketa operazioaren zero hondarrari erreferentzia egiteko."}
{"id": "101949", "revid": "6327", "url": "https://eu.wikipedia.org/wiki?curid=101949", "title": "Good Friday lurrikara", "text": ""}
{"id": "101950", "revid": "90204", "url": "https://eu.wikipedia.org/wiki?curid=101950", "title": "Laborategi", "text": "Laborategia modu kontrolatuan ikerketa zientifikoak, saiakuntzak eta neurketak egiteko erabiltzen den instalazioa da. Hainbat tresneria eta gailuz zuzkituta egoten da, eta bertan egingo diren ikerketak bereziak izango dira laborategi horri egokitzen zaion jakintza-adarraren arabera.\nLaborategi zientifikoak eskola eta unibertsitateetan ere aurki daitezke, bertan saio praktikoekin eta irakaskuntzarekin lotutako ekintza asko egin ahal izateko.\nBertan egiten diren saiakuntzak egoera kontrolatu eta normalduan egiten dira:\nIzena.\n\"Laborategi\" txarto eratutako hitza da. Arean ere, \"-tegi\" ez da atzizki egokia espainierazko \"-torio\", \"-terio\" edo frantsesezko \"-t\u00e9re\", \"-toire\" eta gisakoak euskaraz ordezteko. \"Santutegi\" eta \"kafetegi\" modukoek euskal oinarria dute (\"santu\" eta \"kafe\"), baina *\"monastegi\", *\"anbulategi\", *\"zapategi\" eta \"laborategi\" hitzek ez daukate halakorik (euskaraz ez dago \"monas\", \"anbula\", \"zapa\" eta \"labora\" hitzik). Hala ere, salbuespen gisa, \"Euskaltzaindiaren Hiztegiak\" \"laborategi\" onartzen du.\nBestalde, instalazio honi izena emateko, euskaraz beste izen batzuk erabili izan dira: aztertegi, azterkola, beharkintegi, ikusleku, laboratorio eta lantegi."}
{"id": "101951", "revid": "201", "url": "https://eu.wikipedia.org/wiki?curid=101951", "title": "Errusia Inperialeko Maila Taula", "text": ""}
{"id": "101952", "revid": "56334", "url": "https://eu.wikipedia.org/wiki?curid=101952", "title": "Lander Aperribai", "text": "Lander Aperribai (Donostia, Gipuzkoa, 1982ko ekainaren 15a - ) Euskal txirrindularia da. 2007. urtetik Euskaltel-Euskadi txirrindulari taldean dabil.\nAfizionatu modura, O\u00f1atiko Ulma-Cegasa taldean ibili zen 2001 eta 2003 urte artean. 2004 eta 2006 urte artean berriz, Bidelan taldean ibili zen. Tlade honekin, elite mailako Euskadiko azpi-txapelduna bihurtu zen 2005 urtean. 2004an Goierriko Birako etapa bat irabazi zuen eta Lombardiako Giroan ere ibili zen 23 urtez azpiko kategorian.\nProfesional modura, Mallorcako Challengean debutatu zuen 2007ko otsailaren 12an, \"Cala Millor\" txapelketan."}
{"id": "101953", "revid": "201", "url": "https://eu.wikipedia.org/wiki?curid=101953", "title": "Skogskyrkog\u00e5rden hilerria", "text": ""}
{"id": "101954", "revid": "105290", "url": "https://eu.wikipedia.org/wiki?curid=101954", "title": "Mithrilezko sare kota", "text": "Mithrilezko sare koa, Tolkienen legendarium ospetsuan eta Eraztunen Jauna izeneko bere lanean, istorio honetako protagonista nagusia den Frodo Zorrozabalek, Rivendeletik Orodruin mendirako bidaian erabili zuen babesa izan zen.\nEreborreko nanoek egin zuten, Throrren erregealdian. Mahuka luzeko sare kota bat zen, mithrilezko eraztun txikiekin armatu eta elkarlotua, oso malgu eta arina, baina, aldi berean gogorra eta erresistentea bihurtzen zutena. Harribitxi mota ezberdinek estaltzen zuten ia alde guztietatik. Gandalfen arabera, sare kotak, berak bakarrik, Eskualde osoaren diru balioa zuen.\nSare kota, Bilbo Zorrozabalek oparitu zioten nanoek Mendi Bakartia, Smaug herensugaearen eskuetatik berreskuratzean eskainitako zerbitzuengatik. Rivendelen eta erabateko sekretupean, Bilbok bere iloba Frodori eman zion, Azkon izeneko ezpatarekin batera, bere bidaia arriskutsuan babes zezan.\nOso erabilgarri suertatu zitzaion Frodorio Orodruinerako bere bidaian: orkoen buruzagi erraldoiaren erasotik babestu zuen Moriako meatzeetan. Cirith Ungoleko haizpitartean, Frodo, Shelob armiarma erraldoiaren erasotik babestu zuen, baina ezin izan zuen armiarmaren pozoiak domeina zezan eragotzi. Toki berean, sare kota orkoek lapurtu zuten \"Txikia\" harrapatu zutenean, eta Cirith Ungoleko dorrearen barnean, bere jabetzagatik sekulako borroka eragin zuen, orkoak, euren artean hilez. Beranduago, Gandalfek berreskuratu zuen Mordorreko Ate Beltzaren aurrean, Sauronen Ahoa izeneko pertsonaiaren eskuetatik. Ondoren, berriz bizia salbatu zion Grima, Suge Mihik eraso zionean, jada Eskualdera itzuli ondoren."}
{"id": "101955", "revid": "119347", "url": "https://eu.wikipedia.org/wiki?curid=101955", "title": "Skogskyrkog\u00e5rden", "text": "Skogskyrkog\u00e5rden () Stockholmen dagoen hilerria da, Gunnar Asplund eta Sigurd Lewerentz arkitektoek 1917-1920 hasieran eraikia. 1994ean Unescok Gizateriaren Ondare izendatu zuen. Tallum pabiloian bisitariek hilerriari eta arkitektoei buruzko informazioa dago erakusgai. Mundu osoan zehar eragina izan du hilerri proiektuetan.\nSkogskyrkog\u00e5rden egitasmoa 1915ean egindako nazioarteko lehiaketatik dator, helburua hilerri berria Enskeden egitea zetzana, Stockholm hegoaldean. Aukeratutako lekua legar harrobia izandako lurrak ziren, non pinuak hazten ziren. Gunnar Asplund eta Sigurd Lewerentz arkitekto gazteen proiektua aukeratu zen, \"Tallum\" izenekoa (suedieraz \"Tall\", \"pinu\" da). Lanak 1917 hasi ziren, eta hiru urte geroago amaitu.\nHilerria basoaren izadiari egokitzen da, eta bertan kapera batzuk eta errausketa etxea daude. Arkitektoek paisaia naturala maisuki erabili zuten, edertasun lasaiko inguruak sortuz.\nErrausketa etxea Asplunden azkeneko lana da, 1940an hil baino justu lehenago irekia. Bertan Fedearen, Esperantzaren eta Gurutze Santuaren kaperatxoak daude.\nEzagun lurperatuak.\nHilerri honetan badira lurperatutako ospetsu batzuk, baina nahiko gutxi Stockholm iparraldeko Norra begravningsplatsen hilerriarekin alderatuta. Guztira 50.000 hilobi daude. Hona hemen ezagunenenak:"}
{"id": "101958", "revid": "336", "url": "https://eu.wikipedia.org/wiki?curid=101958", "title": "Bard I.a", "text": "Bard I.a, arkularia deitua, Tolkienen legendarium ospetsuko pertsonaia bat da. Esgarotheko, Lakuko Hiriko tiratzaile abil bat zen, eta Girionen oinordekoa, azken hau, Haraneko Hiriko azken erregea izan zena.\nZorrotza eta makurra bezala deskribatzen da, Esgarotheko goardiaren kargoa zuen bitartean, eta, etengabe, uholdeak eta pozoitutako arraina iragartzen zituzten.\nBera izan zen Esgarotheko goardiak deitu zituena Smaug herensugeak eraso zuenean. Eta bera izan zen, gainera, herensugea, bere errege leinutik heredatu zuen Gezi Beltzarekin hil zuena. Gezi hau, herensugearen puntu ahulera zuzendu zuen, harribitxiz osatutako bere armajantzian zegoen zulo batetara, bularraren inguruan, ezkerrean.\nSmaug garaitu ondoren, Bardek, altxorraren hamabiren bat eskatu zuen, altxor honen zati bat, antzinako Haraneko Hiriaren arpilaketatik baitzetorren, Esgaroth berreraikitzeko banatu zuena.\nBard, birsortutako Haraneko Hiriko lehen errege bihurtu zen, jarraian, bere seme Bain, bere iloba Brand eta bere birbiloba Bard II.a errege izan zirelarik. Eguzkiaren Hirugarren Aroko 2941etik 2977rarte gobernatu zuen"}
{"id": "101959", "revid": "13403", "url": "https://eu.wikipedia.org/wiki?curid=101959", "title": "Gezi Beltza", "text": ""}
{"id": "101960", "revid": "688", "url": "https://eu.wikipedia.org/wiki?curid=101960", "title": "Eraso fusil", "text": "Eraso fusila kartutxo ertainak automatikoan eta erdi-automatikoan erabiltzeko gai den borroka su arma da. Adibide argienak AK-47 sobietarra eta M-16 estatubatuarra dira. Infanteriako arma nagusia da, eta errepika fusilak eta FN FAL eta H&amp;K G3/CETME bezalako borroka fusilak ordeztu dituzte munduko armada gehienetan.\nDefinizioa.\nEraso fusila honako ezaugarriak betetzen dituen arma da:\nFN FAL eta H&amp;K G3/CETME bezalako borroka fusilak, fusil kartutxoa erabiltzen dute, baina beste ezaugarri guztiak betetzen dituzte. Hau dela eta, era automatikoan su egiteko gai diren borroka fusilak, askotan eraso fusil bezala kontsideratzen dira.\nHistoria.\nLehen Mundu Gerra arteko fusil automatikoak.\nSoldadu bakoitzak su automatikoa egiteko gai zen arma bat edukitzeren ideia XIX.en mende amaierakoa da. 1887.ean Mexikon Manuel Mondrag\u00f3n jeneralak gas bidezko errekarga sistema zuen fusil automatiko bat asmatu zuen. Ondo funtzionatzen zuen arren ezin izan zen XX.en mendean ondo sartu arte masan produzitu, garaian Mexikok ez zuelako industria egokirik.\nBeste saiakera bat Italian egin zuen Americio Cei-Rigotti Ofizialak, 1900.erako 25 kartutxoko kargagailu batetik automatikoan eta erdi-automatikoan su egiteko gai zen fusil bat diseinatu zuen, baina problema asko zituen eta ez zuen inongo armadarik hartu.\nSu automatikoa egiten zuen hurrengo fusil garrantzitsua Fadorov Avtomat Errusiarra izan zen, eta hau, aurrekoak ez bezala, eraso fusil gisa har daitekeen lehenengoa da. Su automatikoa eta erdi automatiko egiteko gai zen, arina zan (4,4 kg), 30 kartutxoko kargagailu aldagarria zuen eta 6,5x50 Arisaka kalibreko kartutxoak erabiltzen zituen. Azken hau da puntu garrantzitsuena, Arisaka kartutxoaren indarra gaur egun eraso fusil batentzat onena kontsideratzen denaren oso hurbil baitago. Hala ere 6,5x50 Arisaka kartutxoa fusiletan erabiltzeko pentsatuko kartutxoa izateak duda sortzen du fusil automatiko edo eraso fusil bezala sailkatzeko garaian.\nDanimarkan ere saiakera batzuk egin ziren XIX.mende amaieran, Peabody-Martini riflean oinarrituriko fusil erdi-automatiko bat diseinatu eta produzitu zen, fusilak arrakasta handirik ez zuen izan, baina bai diseinu berean oinarrituta produzitu zen Madsen metrailadore arinak, zeinak 80 urtetan zehar munduko armada askotan ondo funtzionatu duen.\nLehen Mundu Gerrako arma automatiko arinak.\nLehen Mundu Gerran infanteria metrailadore arinak masan erabiltzen hasi ziren erasoan su automatikoa edukitzeko beharra ikusi ondoren.\nFrantziarrek eta Estatubatuarrek Chauchat metrailadorea erabili zuten. 20 kartutxoko kargagailua zuen, 9 kg pisatzen zituen eta su automatiko nahiz erdi-automatikoa egiteko gai zen. Hala ere fusil kartutxoak (8mm Lebel eta .30-06) erabiltzen zituen, honek eta bere errekarga sistemak automatikoan kontrolatzen oso zaila egiten zuten.\nEstatubatuarrek gerra amaierarako BAR 1918 errifle automatiko produzitzen hasi zuten, nahiz eta ez zen frontera iritsi gerra lehenago amaitu zelako. 20 balako kargagailua zuen eta infanteriako fusila ordezteko pentsatua zen, baina bere 9 kiloek eta automatikoan kontrolatzeko zailtasunak pelotoiko metrailadore arin funtzioa betetzera erman zuten.\nGerra amaieran Frantzian Ribeyrolles mod\u00e8le 1918 fusil automatiko diseinatu zen. Fusil hau da dudarik gabe eraso fusil bezala klasifika daitekeen lehena. 8x35 SR kartutxo ertaina erabiltzen zuen, automatikoan zein erdi-automatikoan su egiteko gai zen eta 25 kartutxoko kargagailu aldagarria zuen.\nEra berean Lehen Mundu Gerrak arma berri bat ekarri zuen, subfusila, pistola balak era automatikoan su egiteko gai zen arma. Arma mota honek ondorengo eraso fusilen diseinuan eragina izango zuen.\nGerrarteko arma automatiko arinak.\nGerrartean, metrailadore arinak (BREN txekiar-britainiarra adibide) eta erabilera anitzeko metrailadoreak (MG 34 alemania) diseinatu ziren fusil erdiautomatikoekin batera (M1 Garand eta SVT adibide). Baina ez zen saiakera garrantzitsurik egin kartutxo ertainekin.\nBigarren Mundu Gerrako eraso fusilak.\nAlemania.\nBigarren Mundu Gerran Hirugarren Reichak erabili zuen Biltzkrieg teknikak arma automatikoen erabilera eskatzen zuen eta hau dela eta subfusilekin ekipatu zituzten batailoi osoak, su potentzia handia emanaz 100 metro arte. Baina hortik aurrera \"su hutsune\" bat uzten zen, oinez ibiltzeko moduko eta 100 metrotik aurrera iritsiko zen arma automatikorik ez baitzuten. \"Zulo\" hau betetzeko armoz bi proiektu paralelo egin ziren, bata kartutxo ertainen (7,92 x 33 Kurtz) inguruan eta bestea fusil kartutxo (7,92 x 57 Mauser) inguruan. Kartutxo ertainaren inguruan bi prototipo egin ziren, Maschinekarabiner 1942 (MKb 42) kodepean, bata Walther etxeak egina, MKb 42(W) izenarekin, eta bestea Heenel taldeak egina, MKb 42(H) izenarekin. Haenelen modeloa hobea zen eta hau produzitu zen, MP43, MP44 eta StG44 izenekin. Fusil kartutxoaren inguruan Fallschirmj\u00e4gergewehr 42 (FG 42), fusil automatikoa egin zen, paraxutariek bakarrik erabili zutena. Ezin da eraso fusil bezala hartu, eraso fusil baten ia ezaugarri guztiak izan arren, tamaina handiko fusil kartutxoa erabiltzen duelako.\nMKb 42aren serieko produkzioa 1944.en urtearen erdialdean hasi zen SturmGehwer 1944 izenpean (StG 44). Egungo eraso fusilen ezaugarri guztiak zituen: 30 kartutxoko kargagailua, su selektorea eta mira teleskopiko bat jartzeko aukera. Eraso fusil hau fronteko tropei banatu zitzaien lehengoa izan zen eta ia milioi erdi produzitu ziren, bi arrazoi hauengatik ohikoa da historiako lehen eraso fusil bezala hartzea.\nEstatu Batuak.\nBitartean Estatu Batuerrek M2 karabina diseinatu zuten 1944.en inguruan, M1 karabinaren bertsio automatikoa, baina bigarren mailako tropei bakarrik banatu zitzaien eta beraz eraso fusil bezala ezin kontsidera daiteke, erasorako ez baitzen erabili.\nSobiet Batasuna.\nSobiet Batasunak STG44 batzuk harrapatu zituen gerran eta arma berria ikusirik beraiek ere kartutxo ertain bat sortu zuten, M43 kartutxoa.\nOndoren kartutxo hau AK-47ak erabiliko zuen, baina Europako frontea erori eta berehala (1945eko uda) Sudaev-ek diseinaturiko AS-44 fusilaren aurreprodukzioko modeloak probatu zituzten, soldaduak oso gustora geratuz. Beraz eran daiteke Sobietarrek ere 2.en Mundu Gerran eraso fusil bat izan zutela. Hala ere Sobiet Batasuna Ozeano Bareko frontean nazio neutrala zenez, ez zen gudan erabili.\nLehenengo belaunaldiko eraso fusilak eta borroka fusilak.\nBigarren Mundu Gerra ostean munduko armada gehienek ikusi zuten soldadu bakoitzari su automatikoa egingo zuen arma bat ematearen beharra. Proiektu desberdin asko sortu ziren infanteriari arma berri bat emateko helburuarekin, garrantzitsuenak Sobierra (Biegarren Mundu Gerran hasia), Britaniarra, Estatubatuarra, Frantziarra eta Belgiarra izan zirelarik.\nMendebaldean NATO aliantzan munizioen estandarizazioa lortu nahi zen gerrarenbat iritsiko balitz logistika problema gutxiago izateko. Istiluak egon ondoren gehienbat Brinatiarren eta Estatubatuerren artean, lehenengoak 6,5 milimetroko bala zuen kartutxo ertain baten alde zeuden bitartean estatubatuarren kartutxo indartsuago bat nahi zutelako. 1950.en hamarkada hasierarako 7,62 x 51 NATO kartutxoa, Estatubatuarrek proposatua, hartu zen infanteriako arma nagusietarako. Kartutxo hau ezin da kartutxo ertain bezala kontsideratu, indartsuegia delako automatikoan su egiteko fusil batetik. Hala ere kartutxo honentzako egin ziren fusilak era automatikoan su egiteko aukera ematen zuten.\nBritainiarra.\nBritainiarren diseinua, Enfield EM-2a oso berritzailea zen, bullpup erako fusila zen, kargagailua eta ixtailua pistoletearen atzean kokatuta zeudelarik eta mira-optiko bat zuelarik, eta gainera kartutxo oso ekilibratua erabiltzen zuen. NATOk 7,62 x 51 NATO kartutxoa hartu zuenean, ezin izan zen diseinua egokitu eta alde batera utzi zen proiektua.\nBelgika.\nBelgikan Fabrique Nationale de Herstal etxeak FAL (Fusil Automatique Leger) fusila diseinatu zuen. Prototipoak 7,92 Kurtz kartutxoarentzat egin zen eta ondoren .30 Carabine kartutxoentzat. Baina NATOk onarturiko kartutxo berriari egokituriko modeloa izan zen produkzioan sartu zena.\nFrantzia.\nFrantzian , gerra amaitu ondoren, ingeniari alemaniar asko jarri zituzten proiektu militarretan lanean. Ludwig Vorgrimler eta Theodor L\u00f6ffler arma diseinatzaile alemaniarrak CEAM/AME fusila diseinatu zuen Volkstrumgehwer fusilean oinarrituz, 7,65 x 35 mm eta .30 Carabine kartutxoentzat. Diseinua sinplea baina segurua zen eta garaiko infanteria armarik onena lortu zuen. Hala ere Frantzia NATOn sartzeak eta diru faltak prototipo bezala gelditzea egingo zuen Volhimler 1950ko hamarkadan Espainiara joan zen arte bertan aparte aipatuko dugun CETME fusila diseinatzera. Frantziak ez zuen eraso fusilik izan 70.en hamarkada amaiera aldera FAMAS eraso fusilak ordurarte erabili zituzten MAS-49 fusilak eta MAT-49 subfusilak ordeztu zituen arte.\nEspainia.\nEspainiar Armadak, 1950ko hamarkada haseran bere errepetizio fusilak ordeztuko zituen arma berri bat nahi zuen. Hau lortzeko \"Centro de Estudios T\u00e9cnicos de Materiales Especiales\" (CETME) izeneko zentrua sortu zen. Bertan Volhimmlerrrek eta bere taldeak 7,92 x 40 CETME kalibreko eraso fusil bat diseinatu zuten. Mendebaldeko Alemaniako muga zerbitzuak FN FAL fusila Alemanian produzitzeko lizentzia ezin lortuta zebien, eta beraz beste fusil baten bila hasi ziren, interesatuak agertu zirelarik espainiar eraso fusil berrian, baina 7,62 NATO kartutxoa erabiltzeko moldatzeko eskaera egin zuen. Azken honek eta Ginebrako Konbentzioa bete behar izateak, arma berriaren produkzio modeloa 7,62 NATO kalibrean suertatzea ekarri zuen, CETME Modelo A fusila sortuz, nahiz eta espainian erabiltzeko bertsioak oindar gutxiko 7,62 NATO kartutxoak erabiltzen zituen, CETME A eta B modeloetan 7,62 NATO kartutxo estandarra ezin erabiltzea ekarriaz. C modeloak 7,62 NATO kartutxo estadarrak tiroka zitzazkeen.\nSobiet Batasuna.\nSobiet Batasunak, Bigarren Mundu Gerran hasiriko eraso fusilaren programarekin jarraitu zuen, diseinu asko probatu ondoren 1949an AK-47a hartu zutelarik infanteriako arma nagusi bezala.\nBigarren generazioko eraso fusilak.\nBigarren Mundu Gerraren ondores, Estatu Batuetako Armadak soldaduen borroka egin zuten egoerak aztertu zituen. Azterketa honen emaitzak, besteak beste, arma diseinu hobeak egiteko erabili ziren. Lehenik, fusilak zerabiltzaten soldaduen bi herenek beraien su arma ez zutela borrokan erabili ikusi zen, baina su automatiko egiteko gai ziren su armak zituzten soldaduengan (subfusilak gehienbat) su egiten ez zutenak gutxiago zirela konturatu ziren. Bigarrengoz, hildako eta zauritu gehienak distantzia motzean izaten zirela konturatu ziren, beraz tiramen handiko kartutxoak alperrik zirela ikusi zen. Azkenik, disparatutako kartutxo kopurua su presizioa baino garrantzitxuagoa zela ikusi zen, lehenengo faktorearen eta hildakoen erlazioa ia zuzena izanik. Konklusio hauen ondorioz infanteriako arma egokiena, distantzia motz-ertainean su automatiko egioteko gai zen su arma bat zela.\nNahiz eta estudio honen emaitzak argiak izan, ikusi den bezala mendebaldeko lehenengo generazioko eraso fusilak ez ziren definiziora ondo egokitzen, su automatikoa egiteko 7,62 NATO kartutxoa indartsuegia zelako eta tiramen handia zuelako."}
{"id": "101962", "revid": "56334", "url": "https://eu.wikipedia.org/wiki?curid=101962", "title": "Khendyer", "text": "Userkara Nimaatra Khendyer edo Khendyer soilik, Egiptoko XIII. dinastiako faraoi bat izan zen, K.a. 1718 eta K.a. 1712 bitartean gobernatu zuena Krauss eta Franke egiptologoen arabera.\nTurineko Errege Kanonaren arabera, \"User...ra Khendyer\" bezala agertzen da VI.20 erregistroan. Uste denez, bere erregealdiak, lau eta sei urte bitartean iraun zuen, K.a. XVIII. mendearen amaiera aldera.\nBere Horusen izena, Hor Dyed kheperu izan zen \"Horus, aldaketa egonkorrena\", bere Nebtyren izena, \"Bi andreak, belaunaldi egonkorrenak\", bere Urrezko Horusen izenak \"belatz handia\" esan nahi zuen (eta zeozer gehiago, ulertezina dena); bere Tronu izena Userkara izan zen \"indartsua da Raren izpiritua\", baita Nimaatra ere, \"Maatarena dena, Ra da\", bere jaiotza izena Khendyer izan zen. Errege zerrendetan, Userkara Khendyer bezala agertzen da.\nBere garaiko eraikinak.\nBere hil multzoa, Saqqaran aurkitu zen, 1929an, 1931n identifikatu zen eta G. Jequierrek industu zuen. Bi harresik inguratzen dute, kanpokoa adobezkoa eta barnekoa harrizkoa, ziuraski, adobezko bat ordezkatu zuena. Harresi hauek, baxuerliebe batzuk zituzten, hauen arrastoren batzuk geratzen direlarik.\nHil tenplua ekialdean zegoen, piramidearen ondoan. Zutabe hondaren batzuk, bere izena daramate. Iparraldeko zatian kapera bat zegoen.\nPiramidea, 52 metroko luze-zabalerako oinarria eta 37 metroko altuera zuena, granito beltzeko piramidioi batek koroatzen zuen, baina, beranduago, harrobi bezala erabilia izan zen, eta, gaur egun, askoz txikiagoa da. Piramidearen barnean, hirurogei tona pisatzen zituen kuartzitazko bloke bakarrean zizelkatua izan zen ganbera ixten zuten bloke sistema konplexudun pasabide batzuk zeuden. Sarrera, mendebaldeko aurpegian zegoen, 39 eskailera mailako korridore igokari batekin, bi harrizko bloke zituena, itxiz, hil kamerara iritsi aurretik.\nIparmendebaldean, tamaina txikiagoko ondoko piramide bat zegoen, ziuraski erreginarentzako, eta, eremuaren barnean, zenbait hilobi, ziuraski errege familiako kideenak. Dirudienez, multzoa ez zen eraikitzen amaitu. Erreginaren piramideko sarkofago batek, lau urteko erregealdia izan zuela adierazten du.\nBere garaiko testigutzak.\nKhendyer, nagusiki, bere hil multzoagatik da ezaguna, Saqqaran, bere lurperatze tokia, piramide batekin, barne harresi batekin eta kanpoko beste batekin inguratua. Multzoaren barnean, hil tenplu bat, kapera bat eta erreginaren piramidea ere baditu, iparraldean.\nKhendyer faraoiaren daturen batzuk, bi papirotan erregistratuak daude: Brooklyngoa eta Boulaq 18an.\nBere izena daramaten zenbait objektu ere ezagutzen dira:\nRyholten arabera, faraoi honen izena daramaten beste objektu batzuk honako hauek dira:"}
{"id": "101963", "revid": "105290", "url": "https://eu.wikipedia.org/wiki?curid=101963", "title": "71 Niobe", "text": "71 Niobe, asteroide gerrikoan aurkitutako 71. asteroidearen izena da. Karl Theodor Robert Lutherrek aurkitu zuen D\u00fcsseldorfetik 1861eko abuztuak 13an.\nAsteroide honek, bere izena, greziar mitologiako Niobe izeneko pertsonaiagandik datorkio, Tantaloren alaba eta Anfion, Tebaseko erregearen emazta zenagandik."}
{"id": "101964", "revid": "105290", "url": "https://eu.wikipedia.org/wiki?curid=101964", "title": "70 Panopea", "text": "70 Panopea edo Panopaea, asteroide gerrikoan aurkitutako 70. asteroidearen izena da. Hermann Mayer Salomon Goldschmidt aurkitu zuen 1861eko maiatzak 5ean Paristik. Eunomia familiako asteroideetatik gertu orbitatzen du. Gainera, iluna da, karbonozko C motako asteroide bat delarik, eta ez du Eunomia familiakoekin loturarik, zein S motako asteroidez osatutako familia den.\nBere izena, greziar mitologiako Panopea izeneko pertsonaiagatik datorkio, nereida bat zena, eta, beraz, Nereo eta Dorisen alabetako bat."}
{"id": "101966", "revid": "1491", "url": "https://eu.wikipedia.org/wiki?curid=101966", "title": "Korrontzi", "text": "Korrontzi 2004. urtean Mungian (Bizkaia) sortutako folk taldea da. Agus Barandiaran eta Mikel Romero izan ziren taldearen sortzaileak. Taldearen helburua izan da Euskal Herriko musika tradizionalari gaur egungo ikuspuntua ematea.\n2006an, lehen diskoa plazaratu zuten Madrilgo Nubenegra zigiluarekin. Diska kaleratzearekin batera, musika munduko kritika eta laudorio ugari jaso zituzten, baita sari batzuk ere. Hala nola, Navelgasko (Asturias) 2006ko txapelketako Espainiako talderik onenaren saria lortu zuten. Honez gain, Malagan burutzen den Eurofolk jaialdiko folk talde internazional onenaren saria eskuratu zuten 2008an.\nHorren ostean, beren bigarren diskoa kaleratu zuten: \"Getxo\", Getxoko folk jaialdiko kontzertu baten zuzenekoa. Kontzertu horretako irudiak DVD batean datoz, eta audioa, berriz, CD batean."}
{"id": "101968", "revid": "336", "url": "https://eu.wikipedia.org/wiki?curid=101968", "title": "Panopea", "text": "Greziar mitologian, Panopea edo Panopaea eta Panope, bi nereida dira, Nereo eta Dorisen alabak.\n70 Panopea izeneko asteroideak, bere izena, greziar mitologiako bi pertsonaia hauengandik jasotzen du.\nPanope, gainera, Tespio eta Megamederen alabetako baten izena ere bada. Heraklesekin, seme bat izan zuen, Threpsippas izenekoa.\nZoologiako nomenklaturan, Panope edo Panopaea, bibalbio genero bat da, non geoduck izeneko animalia dagoen."}
{"id": "101970", "revid": "336", "url": "https://eu.wikipedia.org/wiki?curid=101970", "title": "Taigete", "text": "Taigete (grezieraz \u03a4\u03b1\u03cb\u03b3\u03ad\u03c4\u03b7), greziar mitologiaren arabera, Pleiadeetako bat zen, Atlas eta Pleioneren alaba beraz. Zeus jainkoak maite izan zuen, hasiera batean, uko egin eta Artemisa jainkosari, jainkoagandik ihes egiteko laguntza eskatu zion arren. Ehizaren jainkosak, Taigete, orein bihurtu zuen, eta, honek, ondorioz, Zeriniako oreina sagaratu zion. Beste egile batzuen arabera, azkenean, Olinpoko jainko nagusiaren aurrean amore ematen du, eta, elkarrekin, Lazedemon izeneko seme bat izaten dute."}
{"id": "101972", "revid": "56334", "url": "https://eu.wikipedia.org/wiki?curid=101972", "title": "Pleiade (mitologia)", "text": "Greziar mitologian, Pleiadeak (grezieraz \u03a0\u03bb\u03b5\u03b9\u03b1\u03c2 Pleias, \"asko\", \u03a0\u03bb\u03b5\u03b9\u03ac\u03b4\u03b5\u03c2 Pleiades, \"Pleioneren alabak\" edo \u03a0\u03b5\u03bb\u03b5\u03b9\u03b1\u03b4\u03b5\u03c2 Peleiades, \"usoen alabak\"), Atlas titanaren eta Pleione itsas ninfaren zazpi alabak ziren, Zilene mendian jaioak. Kalipso, Hiante, Hiade eta Hesperideen ahizpak dira. Zazpi Hiadeekin batera, Atlantide, Dodonide edo Nisiadeak deituak ziren, Dioniso jainko umearen haurtzain eta irakasleak. Pleiadeak, Artemisa jainkosaren segizioko ninfak ziren, jainkosaren ehizarako zaletasun bera zuten, eta, jainkosa bezala, birjina mantentzen saiatzen ziren.\nEtimologia.\nNolabaiteko eztabaida dago \"Pleiade\" izenari buruz. Lehen, euren ama Pleioneren izenetik zetorrela onartzen zen. Baina litekeenagoa da \u03c0\u03bb\u03b5\u03ca\u03bd hitzetik etortzea, \"nabigatu\" esan nahi duena, izen bereko izar multzoa, gauez ikus baitaiteke Mediterraneo itsasotik udan, maiatza erdialdetik azaro hasierararte, antzinaroan, nabigazio denboraldiarekin bat zetorrena. Etimologia hau, antzinakoek onartu zuten, Vergilius horien artean. \nKonsorteak.\nPleiadeek, berebiziko erakargarritasuna izan behar zuten, olinpiar jainko garrantzitsuenetako batzuk (Zeus, Poseidon eta Ares barne), zeruko zazpi ahizpa horiekin harreman sexualak izan baitzituzten, horietatik, zenbait seme-alaba jaio zirelarik.\nKatasterismoa.\nPleiadeen izar multzo irekian, zazpi izarretatik seik baino ez dute biziki dizdira egiten. Zazpigarrenak, Meropek, oso ahul dizdira egiten du, betierekotasun osorako, hilkor batekin harremanak izanaz lotsatuta baitago. Mitoren batzuk, dizdira egiten ez duen izarra, Elektra dela diote, Dardanoren heriotzagatik dolu seinale bezala, beste bertsio gutxi batzuk, dizdira egiten ez duen izar hori, Esterope dela dioten bitartean.\nAtlas, bere gainean, mundua eraman behar izateaz behartua izan ondoren, Orionek, bost urtez jazarri zituen Pleiadeak, eta, azkenean, Zeusek, lehenik uso eta, ondoren, izar bihurtu zituen, euren aita kontsolatzeko. Esaten denez, Orion konstelazioa, oraindik ere, gaueko zeruan Pleiaden atzetik ari da. Istorioaren beste bertsio batzuen arabera, zazpi ahizpek euren buruaz beste egin zuten, euren aitari gertatu zitzaionagatik oso triste baitzeuden, edo baita euren ahizpa Hiadeen galeragatik. Honen ondoren, Zeusek, zerura igoz, hilezkortu egingo zituen.\nHesiodo olerkari greziarrak, zenbait alditan aipatzen ditu Pleiadeak Lanak eta egunak izeneko bere lanean. Pleiadeak, nagusiki, udako izarrak direnez, argi nabarmentzen dira antzinako nekazal egutegian. Hona hemen Hesiodoren aholku bat:"}
{"id": "101973", "revid": "201", "url": "https://eu.wikipedia.org/wiki?curid=101973", "title": "Eraso fusila", "text": ""}
{"id": "101974", "revid": "1340", "url": "https://eu.wikipedia.org/wiki?curid=101974", "title": "Estatu Batuen banaketa administratiboa", "text": ""}
{"id": "101975", "revid": "6327", "url": "https://eu.wikipedia.org/wiki?curid=101975", "title": "Agana", "text": ""}
{"id": "101977", "revid": "1340", "url": "https://eu.wikipedia.org/wiki?curid=101977", "title": "Dmitry Khokhlov", "text": ""}
{"id": "101978", "revid": "1340", "url": "https://eu.wikipedia.org/wiki?curid=101978", "title": "Oleg Chuzhda", "text": ""}
{"id": "101979", "revid": "42829", "url": "https://eu.wikipedia.org/wiki?curid=101979", "title": "Lizarrate", "text": "Lizarrate edo \u2014herriko euskaran\u2014 Sandratiko tunela, gaur egun San Adriango tunela izenaz ere ezaguna, Aizkorri-Arazko natura parkean dagoen pasabide zaharra da, 70 bat metro luze dena. Uraren higadurak haitzulo karstikoa sortu zuen, eta duela mende asko gizakiak haitzuloa areago zabaldu eta bere probetxurako egokitu zuen. Araba eta Gipuzkoa lotzen zituen bide nagusia hortik igarotzen zen, eta ordainsari garestia zuen. Gaur egun ere, Aizkorriko galtzadaren aztarnak oso nabariak ditu oraindik. Antzinako bide horrek Arlabango bidea egin arte garrantzi handia izan zuen, izan ere.\nGeografiari dagokionez, ekialde-mendebalde norabidea du tunelak. Ekialdean du Zegamaranzko bidea, eta mendebaldean Araiaranzkoa (Asparrena); bi herri horiek lotuz egiten zuen bere bide eginkizuna. Iparraldean Aizkorri mendia dago, eta hegoaldean Aratz. Lizarrateko pasabidea itsas mailatik 1.035 metro gorago dago. Bertaratzeko abiapuntu egoki edo erabiliena San Adriango mendi-aterpea da.\nIzena.\nTunelaren izen ezagunik zaharrena \"Leizarrate\" da (segur aski, \"leize arrate\" etimologia izango du); izen horrekin aipatu zuen Lope Martinez de Isasti gipuzkoar historialariak, 1615ean. Erromesek, bestetik, Infernuaren ahoa bezala ezagutzen zuten. Gero, izen hori \"Lizarrate\" bilakatu zen, eta, XX. mendean, tunela dagoen haitzaren izena zen batez ere; tunelari, berriz, \"San Adriango tunela\" esaten zitzaion. Gaur egun, ordea, tunelari berriz ere jatorrizko izena esleitzeko joera gailentzen ari da euskara zainduan.\n\"San Adrian\" izena, dirudienez, erdaldun hutsek \"Sandrati\" euskal izenari (Zegama aldeko euskaldunek gaur egun ere badarabiltena) emandako interpretazio okerretik dator. Alabaina, \"Sandrati\" horrek, berez, \"Sancta Trinitate\" (Hirutasun Santua) latin izena du jatorri. Jaso diren datuen arabera, inguru horretan Hirutasun Santua gurtzen zen; hartara, Nikolas IV.a aita santuak, 1290. urtean, bekatuen barkamena eman zien urte hartako Hirutasun Santuaren egunean Lizarrateko ospitale-elizara joandako erromes, bidezko eta txiroei. Eta, gaur egun ere, San Adriango baselizako erromeria Hirutasun Santuaren egunean edo hurrengo igandean egiten da.\nGizakiaren aztarnak eta eraikinak.\n2008an egin zen lehengo kanpaina eta Alfredo Moraza Barearen gidaritzapean aritu dira Jexux Tapia Sagarna eta, Manu Zeberio Rodr\u00edguez. Hauek dokumentatu duten aldi zaharrena, Goi Paleolitoko Madeleine aldia da. Sarrerako atearen oinarrietatik behera, 8 metroko potentzia arkeologikoa induskatu da, hau da, 8 metro behera arte, aztarnak daude.\nGoian XVIII. mendeko aztarnak daude, Brontze arokoekin nahastuta. Beheko geruzetan, duela 14.000 urte artekoa, fauna basatia eta giza okupazioak daude. Baherago buztina dago, arkeologikoki antzua, baina ikerlariek uste dute horren azpian ere aurki lezaketela berriz okupazioa.\nBrontze Aroko geruzaz gainera, zundaketan beste hiru geruzak agertu dira. Zaharrenetik berrienera: Madelein aldia, Burdin Arokoa; erromatarren garaikoa; eta Erdi Arokoa, X. mendetik hasita.\nPaleolitoa.\nSan Adrianen ezagutzen dugun gizakien okupazio zaharrena Paleolitokoa da. Landa-lan arkeologikoan hainbat maila identifikatu dira eta horien artean, aipagarria da bat, ikatz ugari duelako. Okupazio hauetan aurkitutako hezur eta suharrizko zati ugariak azken Madeleine eta lehen Azil aldikoak dira, C14aren arabera duela 14.000 eta 13.000 urte bitartekoak.\nBrontze Aroko zeramika zatiak.\n2009an duela 3.500 urte ingurukoa zeramika zatiak aurkitu dituzte tunelean bertan, baselizaren atzealdean hiru metroko zundaketa eginda. Brontze Aroko horrelako okupazio mailarik ez da Gipuzkoan aurrez topatu. Aranzadi Zientzia Elkarteko arkeologo eta Lizarrateko arkeologia indusketen zuzendari Alfredo Morazak dioenez, \u00abbizitzeko baldintza onak zituen haitzuloak; babesa eta ura zituen, eta badirudi jende mugimendu handia ibili zela inguruan\u00bb.\nErromatar garaia.\n2016an duela 2.000 urteko txanpon indigena aurkitu zuten, erromatarrentzat mertzenario moduan borrokatzen zirenei ordaintzen zieten motatakoa. Galtzadaren ezkerrean agertu zen, baina argitu behar da orain ikusten den galtzada ez da erromatarra, XVIII. mendekoa, baizik, eta azpian XVI. mendekoa egongo dela uste dute.\nErdi Aroko galtzada eta gaztelua.\nAranzadi Zientzia Elkartearen ikerketen arabera, tunelaren ekialdeko zatian \u2014Zegamaranzko aldean\u2014 gaztelua eraiki zuten XII. mendearen inguruan; XIV. mendeko idatzietan aipatu zuten lehen aldiz, eta XVI. menderaino behintzat egin zuen bere babes lana. Garai hartan, tunela orain baino askoz handiagoa zen altueraren aldetik (geroztik, zoruan harriak eta hondakinak pilatuz joan dira, eta tunela txikiagotuz). Harrizko zimendu baten gainean, zurezkoa zen gazteluaren egitura, 4-7 metro garai; 300 bat lagunentzako tokia zuen. Gaztelu hartatik, arrasto gutxiren batzuk baizik ez dira geratu. Aukikuntza hauetan, bete batzuren artean, zeramika eta eraztun bat agertu dira. Gazteluarekin batera, han herrixka bat zegoen, tunelaren alde bietan: zalditegiak, ostatua, hilerria, biltegia, baseliza, ur andela eta abar.\nHortik pasatzen den Aizkorriko galtzada ezaguna ere Erdi Arokoa da. Gaztelak Araba eta Gipuzkoa bereganatu zituenean (1200. urtea) hartu zuen bideak inoizko indarrik handiena. Nafarroa saihestu nahi bazen, ez zegoen beste biderik Gaztelaren eta Frantziaren artean. Aldi hartan, Lizarrateko pasabidea ez zen, ez, samurra, iritsi zaizkigun lekukotasunek diotenez: lapurrak, aldapa gogorrak, urtearen egun gehientsuenetan elurra, ostatu garestia...\nAro Modernoa.\nKomunikabide hura kontrolatu eta defendatzeko sortu zen gaztelua eta haren inguruko multzo osoa. XVI. mendearen amaiera arte, garrantzi handiko errege galtzada izan zen Lizarratetik igarotzen zena. Mende hartan, Gaztelak Nafarroa konkistatu zuenez, tokiak garrantzi militarra galdu zuen (beraz, gaztelua desagertu zen) eta beste bide batzuk ireki ziren Gaztela eta Frantzia artean. 1597-1601 artean Izurri Atlantikoak eragin nabarmena izan zuen, lehenengo Gipuzkoan eta, ondoren, Araban. Gipuzkoak ez zuen bere biztanleria elikatzeko gari nahiko, Gaztelatik eta Arabatik zetorren gariaren dependentzia zuen, hein handi batean Lizarratetik pasatzen zena. Egoera ikusita, Arabak gariarekin espekulatzea erabaki zuen eta guardiak ezarri zituen Lizarraten zein Aizkorrin. Garia Segurara iristea lortzen zutenek egoera ankerra izaten zuten, kargaren lapurretak eta bahiketak, gosetearen erakusgarri. Gainera, 1600 inguruan Lizarrateko alkatea eta bere familia, eta inguruan bizi ziren ikazkin batzuk hil ziren, izurriak jota.\nHala ere, XVIII. menderaino, Gasteiz eta Donostia arteko igarobide nagusia izaten jarraitu zuen. Mende hartan, aldapei, elurrari eta arriskuei ihesi, Arlabango bidea ireki zuten eta Lizarratekoa bigarren mailako bidetzat geratu zen. Pasabide nagusia izan zen bitartean, bidesaria kobratzen zen tunela zeharkatzeagatik; bidesaria ordaindu nahi ez edo ezin zuenak, mendian goraxeago igotzen den beste bide zailago bat erabili behar zuen. Gipuzkoako aldetik begiratuta tunelaren eskuinaldera dauden bi mailak, harkaitzean landuak, beste igarobide horren arrastoak dira, usadioak dioenez.\nGazteluak bi dorre zituen: bata, tunelaren barruan; bestea \u2014dorre nagusia\u2014, ondoko leize batean. Haitzaren lekurik garaienean ere beste eraikinen bat izatea litekeena da. Gainera, tunelaren inguruan oholesiak zeuden; arestian aipatu dugunez, harrizko oinarriaren gainean ezarritako zurezko egiturarekin eginak. Gotorlekuak babesa eta aterpea emango zien erromes eta bidaiariei, garai haietan bidelapurrez eta gaizkile zelatariz josirik zeuden bideetan barrena zihoazela. Leizetik Araba aldera ateraz gero, Historiaurreko tumulu bat dago. Han, Aranzadi Zientzia Elkarteko ikertzaile Alfredo Morazak dioenez, piko edo zigorleku bat zegoen. Gaizkileak hiltzeko eta haien gorpuak luzaroan erakusgai izateko erabiltzen omen zuten, gainerako gaizkileak ohartarazteko asmoz.\nTunelean azaldu diren arrastorik gehienak ostatuarenak dira. Ez zuen batere fama onik: garestia eta txarra omen zen. Bide luzea egin behar zen, ordea, beste ostatu batera joan nahi izanez gero: joan-etorri handiko bide garrantzitsu hartan, zerbitzugune bakarra zen Araia eta Zegama artean.\nAro Garaikidea.\nXIX. mendearen erdialdean, ostatuari eraikin bat erantsi zioten: mikeleteen kuartela. Sute batek biak suntsitu zituen 1911. urtean.\nBaselizak.\nLekuari izen berriena eman dion San Adriango baseliza Erdi Aroan eraiki zuten lehen aldiz, baina gaur egungoa aski berria da, 1893an ermita zaharra eraitsi eta gaur egungoa egin baitzuten. Erdi Arokoaren aurrealdean egin zuten, eta hura baino handiagoa da.\nTuneletik 500 bat metrora, Zegama alderantz, Sancti Spiritus baseliza dago, galtzada zaharraren aldamenean, Erdi Aroan tenplarioen komentu izan omen zena.\nFikzioan.\nLeku misteriotsu hau elezahar askoren sorburu izan da, eta berriki marrazki bizidunetako film bat inspiratu du: \"Barriola, San Adriango azeria\" (2009), Juanba Berasategik zuzendua."}
{"id": "101984", "revid": "119347", "url": "https://eu.wikipedia.org/wiki?curid=101984", "title": "Akitaniar (antzinako herria)", "text": "Akitaniarrak () batzuetan aurre-euskaldunak ere deituak, erromatarren etorreraren aurreko eta garaiko herri multzo bat izan zen, eta Pirinioek, Garonak eta Ozeano Atlantikoak osatutako lurralde hirukian bizi ziren.\nEgungo Gaskoinia eta Ipar Euskal Herrian bizi ziren herriak ez ziren galiarrak, eta akitaniera, bere hizkuntza, ez zen zeltikoa. Estrabonek herri hauek bereizteko etnia eta hizkuntza baino ez zuen erabili: horrexegatik adituek galiar herriekin baino erromatar Hispaniako herriekin senidetzen dituzte.. Bere jainkoen eta hilobi-aztarnetan agertutako epigrafiak egungo euskararen antzekoak direnez, hainbat filologo eta hizkuntzalarien ustetan akitaniera aitzineuskararekin lotura estua zuen.. Gainera toponimia kontuan hartuta, Goi Erdi Aroan (III. eta XII. mendeen artean), Baskonia deituriko eskualdea egungo Gaskoinia bilakatu zen.\nK.a. 56 eta 55 artean, Julio Zesar Galiak konkistatu zituenean, bere ordezkaria zen Publio Lizinio Krasok akitaniarrak menderatu zituen. Dena den, akitaniarrek ez zuten bat egin Vercingetorixen borrokarekin. K.a. 27 eta 28 artean, akitaniarrak matxinatu ziren eta Agripak menderatuak izan ziren. K.a. 27an Oktavio Augusto enperadoreak Galia Akitania izeneko probintzia Loira eta Pirinio artean zeuden lurraldeak administratzeko.\nEzaugarriak.\nEstrabon geografoaren esanetan, K.a. I. mendean idatzitako bere Geografia liburuan idatzita utzi zuenez, akitaniarrak \u00abeta galiar arrazako herriak ez zetozen bat ez gorpuzkeragatik ez eta baita mintzaturiko hizkuntzagatik ere, eta iberiarren tankera zuten\u00bb. Gainera, \u00abhogei akitaniar herri baino gehiago zenbatu dezakegu, denak ahul eta ilun\u00bb.\nAkitaniarrek abeltzaintza (ardiak, behiak eta zaldiak) zuten bizimodua. Pirinioetako biztanleek Iberiar penintsulatik transhumantzia egiteari ekin bazioten ere, Gaskoinian bizi zirenek gari-laborantza ezagutzen zuten. Chalosse eskualdean, egungo Akizeren inguruan, bizi ziren tarbeliarrak burdina ez ezik zilarra eta urrea ere lantzen zituzten.\nErromatarrak iritsi baino lehen akitaniarrek ez zuten batasun politikoa, hala ere arriskua sentitzean izatezko sentimendu sendo bat zuten. Posidonio Apameakoak eta Julio Zesarrek iberiar herriekin galiarrekin baino lotura estuagoa zutela esan zuten. Ideia hauek eusko-iberismo izeneko teoria sortu zuten, egun Pere Bosch, Caro Baroja edo Gerhard B\u00e4hrren lanei esker erabat baztertuta dagoena.\nGerhard Rohlfsen ustetan, akitaniera bere hizkuntza, Aragoiko Pirinioetan erabilia, baskoi eta galiarren arteko bitartekoa zen. Besteek, berriz, hizkuntza biak senidetu zituzten.\nVenceslas Krutaren ustetan, akitaniar herriak berant zeltartatuak izan ziren, agian k. a. III. mendetik aurrera.\nAkitaniar herri nagusiak.\nAkitaniarrak ez zeuden ados Julio Zesarrek ezarri zuen Akitaniako zabalkundearekin, eta administratiboki berezituak izatea eskatu zioten \"magister pagi\" zen Verusi eta lortu zuten. K.o. III. mendeko Tetrarkia garaian, Akitania zabal hori hiru probintziatan zatitu zuten:\nNahiz eta eskualdea, II. mendean, Novenpopulania edo bederatzi herriak izena hartu, erromatarren aurreko eta ondorengo herrien zenbaki zehatza ezezaguna da eta litekeena da, mendeetan zehar aldatu izana. Hona hemen iturri ezberdinetan aipatzen diren herri nagusiak:"}
{"id": "101996", "revid": "119347", "url": "https://eu.wikipedia.org/wiki?curid=101996", "title": "Stockholmgo liburutegi publikoa", "text": "Stockholmgo liburutegi publikoa () areto biribileko (\"rotonda\") liburutegia da, Gunnar Asplund arkitekto suediarrak eraikian. Eraikina 1918tik aurrera prestatzen hasi zen, Asplund berak parte hartzen zuen komiteetan. Eraikuntza 1924an hasi zen, eta 1928an amaitu. Stockholmgo eraikin nabarmenenetakoa da eta Asplunden lan garrantzitsuenetakoa.\nBerez, Suediako lehen liburutegia izan zen kontsultatzeko apalak jendeari irekiak edukitzen. Une hartatik aurrera, irakurleak berak aukera zezakeen zein liburu hartu, liburuzainen aholkurik eskatu gabe. Kontzeptu hau Asplundek proposatu zuen Ameriketako estatu Batuetan izan eta gero, liburutegiko proiektua egiten hari zen garaian. Asplunden inguruan arkitekto eta artista talde bat eratu zen, proiektuan parte hartu zuenak. Bertako altzariak funtzio eta kokapen zehatz baterako egin ziren. Hegoaldean dagoen parkea Asplundek ere diseinatu zuen eta 1931n inauguratu zen. Liburutegia 1932an amaitu zen, mendebaldeko hegalarekin, eraikinaren itxura laukia betetzen duena.\n\"Stockholmgo liburutegi publikoa\" izena, gaur egun, eraikin hau eta Stockholmgo liburutegi sistema izendatzeko erabiltzen da. 2 milioi liburu eta 2,4 milioi cassette, CD eta audio-liburu ditu guztira.\nHanditzea.\n2006an, nazioarteko arkitektura lehiaketa iragarri zen, liburutegiaren handitzea aurreikusten zuena. 2007ko azaroaren 16an, Heike Hanada arkitekto alemaniar ezezagunak irabazi zuen lehiaketa, \"Delphinium\" proiektuarekin."}
{"id": "102000", "revid": "42829", "url": "https://eu.wikipedia.org/wiki?curid=102000", "title": "Luis Maria Iriarte", "text": "Luis Maria Iriarte Larunbe (Iru\u00f1ea, ) Zizur Nagusiko alkatea izan zen, 1995tik 2007ra arte.\nLehen, 2003. urteraino AIZM alderdi lokalean zegoen, eta 2003an, UPNra pasa zen, eta alkatetza lortu zuen.\n2007ko hauteskundeetan, UPNk zazpi zinegotzi lortu zuten, baina ezin izango zuten gobernatu, zeren NaBai 5 zinegotzi zituen, PSN-PSOE 3 eta IUN-NEB bat. Haiek hitzarmen bat egin zuten eta Iriartek alkatetza utzi beharko zuen.\n2011n berriro aurkeztu eta hauteskundeak irabazi zituen. 2015era arte alkatea izan zen Zizur Nagusian."}
{"id": "102001", "revid": "336", "url": "https://eu.wikipedia.org/wiki?curid=102001", "title": "Luis Ibero", "text": " Luis Ibero (Iru\u00f1ea, - Iru\u00f1ea, ) Zizur Nagusiko alkatea izan zen 1983tik 1995ra arte.\nZizur Nagusiko alkatea izan zen 1983til 1995ra, beti bere alderdi politikoa lehenengoa izanten, AIZM, Agrupaci\u00f3n Independiente de Zizur Mayor, izenekoa.\n1995. urtean, Zizur Nagusiko Udala utzi zuen eta bere postuan Luis M\u00aa Iriarte jarri zen.\nIberok, CDN (Convergencia de Democratas de Navarra) alderdira pasa zen eta Eraikuntza, garraio eta Komunikazio kontseilaria izendatu zuten, PSN, CDN eta EA itunari ezker.\n2003. urtean Iru\u00f1eko mankomunitateko Lehendakaria izan zen CDN eta UPN botoekin, 4 urte egongo da karguan.\nUrte horretan ere, Iru\u00f1eko Udalean bere izena eman zuen CDN-ko zerrenda politikoetan sartzen eta alkatea izateko. Bakarrik 3 zinegotzi lortu zuten eta Ibero zinegotzi bezala geratu zen.\n2007. urtean, politika utzi zuen.\nCOVID-19 delako gaixotasunak hil zuen."}
{"id": "102002", "revid": "512", "url": "https://eu.wikipedia.org/wiki?curid=102002", "title": "Toraigh uhartea", "text": "Toraigh uhartea (irlanderaz \"Oile\u00e1n Toraigh\", ingelesez \"Tory Island\") Irlandako ipar-mendebaldeko kostaldetik 12 kilometrora dagoen uharte bat da, Donegal konderrian. Gutxi gorabehera 5 kilometro luze da, eta kilometro bat zabal. 170 biztanle inguru ditu, lau herrigunetan banatuta: East Town, West Town, Middletown eta Newtown.\nUharte hartan irlanderaz mintzatu ohi dira, irlanderadun eskualdekoa (Gaeltacht) baita.\n1950eko hamarkadan Toraigh uhartea artisten bilgune bilakatu zen, bertan arte erakusleku komunitate txiki bat osatu dutelarik. Artegile ospetsuenen artean Patsy Dan Rodgers dago, honek \"Toraigheko Errege\" titulua duelarik. Titulu bitxi honek ez dio botere formalik ematen, eta jakina denez Irlandako Gobernuak ez du aintzakotzat hartzen, baina uharteko kulturaren ohitura bat da eta Toraigheko komunitate txikian nolabaiteko gizarte-garrantzia du. Monarkia honen berezitasun bat biztanleriak subiranoa aukeratzen duela da.\nEgile ezezaguneko Lebor Gab\u00e1la \u00c9renn historia-liburuaren arabera, Toraigh uhartea Conand dorrearen egoitza izan zen, fomoriatarren gotorlekua, beranduago Irlandako guda handian nemediatarrek garaitu zituztelarik. Esan ohi denez, fomoriatarren azken erregea izan zen Balor deabruzko begiduna, han bizi izan zen. Balorrek Ethlinn Tor Morren, Toraighen aurrealdeko uhartetxoan, eraikitako dorre batean kartzelatu omen zuen.\n1884ko irailaren 12an, HMS Wasp britainiar fragata bertako itsasargitik hurbil hondoratu zen. Bertan zihoazen 58 lagunetatik 52 hil edo desagertu ziren."}
{"id": "102003", "revid": "59902", "url": "https://eu.wikipedia.org/wiki?curid=102003", "title": "Errusiako Inperioko armarria", "text": "Errusiar Inperioko armarriak hiru aldaera ditu: Handia, Tartekoa eta Txikia. Errusiar Inperioaren ikur nazionala zen zigiluarekin batera.\nEgungo Errusiako armarria Erdi Aroko armarriaren eguneratzea da.\nArmarri handia.\nErrusiar Inperioko armarri handia 1882ko azaroaren 3an ezarria izan zen. Hiru koroa inperialek inguratutako urrezko armarri baten barruan dagoen bi buruko arrano bat da. Moskuko armarri bat dago arranoaren bularrean. Armarria, Gabriel eta Mikel goiaingeruek eutsitako Aleksandr Nevskiren kaskoak koroatzen du, eta leloak honela dio: \u0421\u044a \u043d\u0430\u043c\u0438 \u0411\u043e\u0433\u044a! (S n\u00e1mi Bog! (Jainkoa gurekin dago!). Tontorrean, beste armarri bat dago. Armarri nagusia, hamabost erresuma eta printzerri nagusien armarriez inguratua dago. Honako hauek.\nSei armarri tontorrean\nEboluzio historikoa.\nBurubiko arranoa Errusiako armarrira 1452an iritsi zen Bizantziar Inperiotik etorria. Garai hartan kristau munduak garai zailak bizi zituen berriki gertatu zen Konstantinoplaren Erorketarekin, turkiarren esku gertatu zena, hauek lurraldeak okupatzen jarraitu zutelarik, Grezian eta Mediterranioan sartuz eta Italiaren subirautza eta Vatikanoren existentzia mehatxatuz.\nPaulo II.a aita santuak, defendatzeko baliabide bakar bezala, Bizantziar Inperioko azken enperadorea izan zen eta Konstantinoplaren hartzean hila gertatu zen Konstantino XI.a Paleologoren anaia zen Tomas Paleologoren familiari laguntza eskatzea izan zuen, Erroman erbesteratua zegoena. Tomasek bazuen alaba bat, Sofia printzesa. Aitak eragin handiko pertsona batekin ezkondu nahi zuen bere alaba, garai zail horretan Erromaren papera indartuko zuen norbaitekin.\nAliantza mesedegarri baten bila, Tomasek Moskovia aukeratu zuen, non Ivan III.a Errusiakoa Printze Handiak gobernatzen zuen. Printzea, 20 urte baino ez zituena, jada ezkonduta egon zen eta orain alargun zegoen. Aita Santuak Printzea Bizantziar Inperioko oinordekoarekin ezkonduz gero, turkiarren aurkako gerra batean Konstantinopla birkonkistatzera eramango zuela pentsatzen zuen. Honela, bi gazteen arteko ezkontza moldatu zen, ezkontza honek errusiar printzea lurralde erraldoi baten oinordeko bihurtuko zuelarik, non, antzinako Errusia \"kristautasunaren argi\" izango zen.\nSofiaren ezkontzaren zatirik garrantzitsuena Bizantzioren babesa zen, azken enperadorearen armarriko burubiko arranoa, ekialdeko lurraldeen domeinua eta independentzia eta inperioko mendebaldeko pertsona sinbolizatuz (ondorioz bi buruak). Bi koroadun burubiko arranoa errusiarrak miresteko egin zen bere indar enigmatikoaren ondorioz.\nArmarriak ez zuen aldaketarik jasan Ivan IV.a Errusiakoa Izugarriaren erregealdia arte. Tsar honek arranoaren paparrean herensuge baten aurka borrokatzen ari den San Jurgi santuaren irudia zuen armarri bat jartzea agindu zuen."}
{"id": "102004", "revid": "336", "url": "https://eu.wikipedia.org/wiki?curid=102004", "title": "Zeleno", "text": "Zeleno (grezieraz \u039a\u03b5\u03bb\u03b1\u03b9\u03bd\u03ce), greziar mitologian, zenbait pertsonairen izena da:"}
{"id": "102005", "revid": "336", "url": "https://eu.wikipedia.org/wiki?curid=102005", "title": "Delfo", "text": "Delfo, Delfos hiriaren eponimoa, greziar mitologiako bi pertsonairen izena da:"}
{"id": "102006", "revid": "336", "url": "https://eu.wikipedia.org/wiki?curid=102006", "title": "Tea", "text": "Tea, Tia edo Teia (grezieraz \u0398\u03b5\u03b9\u03b1, Thea, Thia edo Theia ere idatzia) eta Eurifaesa (\u0395\u03c5\u03c1\u03c5\u03c6\u03b1\u03b5\u03c3\u03c3\u03b1 Euryphaessa (dizdira handikoa)) ere deitua, greziar mitologian, ikusmena babesten zuen titanidea zen, eta, hedapenez, urreari, zilarrari eta harribitxiei, hauen berezko dizdira eta balioa ematen zien jainkosa.\nTea, bere anaia Hiperionekin ezkondu zen, eguzki zaindariaren jainkoa, norekin Helios, (honi buruz, bere homeroar ereserkian, Eurifaesaren semea zela esaten da) Selene eta Eos izan zituen, eguzkia, ilargia eta aurora. Antzinako greziarrek, ikusmena, begiek igorritako izpi bat zela uste zuten, eguzkiaren eta ilargiaren izpien antzerakoa, eta, beraz, zentzuzkoa zen ikusmenaren jainkosa, zeruko gorputz hauen jainkoen ama ere izatea. Titanomakiaren ondoren, non titanideak neutral mantendu ziren, bere seme Heliosen jauregira bizitzera joan zen.\nPindarok Tea laudoriotzen du bere 5. oda istmoarrean:\nTeak, hemen, zehazki dizdira jainkosa bat eta, orokorrean, loriarena dirudi, baina Pindarok, jainkosari, \"izen askodun Tea\" bezala erreferentzia egitea, oso esanguratsua da, ez baitu, bakarrik, antzeko eguzkiaren ama jainkosak barne hartzea esan nahi, Febe eta Leto kasu, baizik eta, agian, baita unibertsalagoak diren ama jainkosak ere, Rea eta Zibeles kasu.\nTeak, greziar mitologian ilargiaren jainkosa den Seleneren ama bezala duen paperari, bere izena, garai batean, duela milaka milioika urte Lurraren aurka talka egingo zuen eta Ilargia sorraraziko zuen balizko planetari emanez erreferentzia egiten zaio.\nTea neopaganismoan.\nNeopaganismoaren Tearen interpretazioen artean, bereziki sekta estatubatuarretan, Hiperionen guztia ikusten duen ahizpa dela dago. Tea, batzuetan, jainkosa eder eta atsegin bat bezala ikusten da, baina, bere bedeinkapenek, batzuetan beldurra sortzen dute. Tearen gurtzak, postrazioa eta olio eta intsentsu erretzea izan lezake, bereziki egunsentian edo ilunabarrean, eta ez da beste greziar jainko batzuena bezain ohikoa. Sektaren batzuk, Teak, mamuak eta izpirituak ikusteko abilezia eman dezakeela uste dute, baita beste argikusmen mota batzuk ere, eta, honegatik, horietako askok, gertaera paranormalekin esperimentatzea bultzatzen dute."}
{"id": "102007", "revid": "105290", "url": "https://eu.wikipedia.org/wiki?curid=102007", "title": "Minxoriak", "text": "Minxoriak, 1976an Ipar Euskal Herrian sortutako Rock eta Pop taldea zen. 70, 80 eta 90eko hamarkadan ibili ziren jotzen eta Euskal musikaren inguruko hainbat partaide izan zituen 16 urte baino gehiagotan zehar.\nHistoria.\nNiko Etxarten eskutik, 1976. urtean sortu zen Minxoriak taldea, Ximinorak izeneko talde baten zatiketatik. Lehen etapa horretan hauexek izan ziren Etxarterekin batera aritu ziren musikariak: Alex Diharze, Didier Harisboure, Jimmy Arrabit, Ki Lannusse, Jean-Bernard Barrenqui Barrabas eta Jaki Delage. Dantza taldea zen Minxoriak, baina rock ukitu gero eta nabarmenagoa hartu zuen. Plazetan egiten zituen emanaldi luzeetan atzerriko taldeen bertsioak ziren nagusi. Hala ere, taldeak kanta propio asko egin zituen, hasiera batean Niko Etxartek berak konposatuak.\nPlazaz plaza ibili ostean, Minxoriakek eta Niko Etxartek disko bat atera zuten, Min Xoriak eta Niko Etxart (Ilazki, 1980). Lehen lan horretan, Etxartek idatzitako bi kanta zeuden, \"Xahakua\" eta \"Agur agaramontesak\", eta Etxahun-Iruriren abesti ezagun bat, \"Agur Xiberua\". 80ko hamarkadaren hasieran, euskal rockaren eztandarekin lehia bizia izan zuten erromerietan, eta bestetan etengabe aritzen ziren plaza taldeak, baina haientzat ere urrezko aroa hasi zen: Egan, Akelarre... Hala ere, bizimodu gogorra zen plaza taldeena, eta musikarien sartu-atera asko ezagutu zituen. Horrez gain, Minxoriak taldeko hainbat kidek, tartean Niko Etxart zela, proiektu paralelo bat sortu zuten 1981ean, Pitxu Bost taldea. Rock Maskaradak izeneko ikusgarria taularatu zuen Pitxu Bostek, fikziozko istorio antzeztu bat eta rock musika uztartuz.\n80ko hamarkadaren hasierarako bakarkako ibilbidea hasia zuen Niko Etxartek; hala ere, taldearekin segitu zuen hurrengo diskoa kaleratu arte: Ibiliz (Elkar, 1985). Harekin batera, musikari hauek hartu zuten parte grabazioan: Nif Nicolao (gitarra), Jama Larreburu (atabalak), Jean-Lou Corrihons (gitarra), Didier Real (teklatuak) eta Dede Harisboure (baxua). Normalean taldeak bertsio ugari jotzen bazituen ere, disko honetan denak, bat izan ezik, kantu propioak ziren; Niko Etxart eta Therese Errandonea ziren hitzen egileak. Bertsio bakarra dago, \"Godalet dantza\"-ren gainean egindako moldaketa.\nBigarren disko horren ondoren, Etxartek taldea utzi eta Jama Larreburuk hartu zuen abeslari nagusiaren rola. Halaber, taldekide berriak sartu ziren: Patrick Ithurralde (bateria), Laurent Feriol (baxua), Josu Salbide (flauta) eta Koldo Tarragona (teklatuak). Emanaldiz emanaldi etengabeko martxan, beste bost urte behar izan zituen taldeak disko berria kaleratzeko, Beste urrats bat (IZ, 1990). Bi bertsio agertzen ziren, biak Status Quo taldearenak: \"Zuekin gaur hemen\" eta \"Rosalie\". Gainerako kantuak taldekideek eginak ziren, eta Anje Duhalderen laguntza izan zuten bi abestitan. Plaza taldea izanik ere, urte horietan herri musika tresna batzuk sartzen hasia zen, bere estiloa folk-rock aldera eramanez, jendea dantzan jartze aldera. Halaber, euskal folk eta rock taldeen moldaketak eskaintzen zituzten dantzaldietan.\nTaldearen azken diskoa bi urte beranduago ailegatu zen, Gozozale (IZ, 1992). Kandi Fernandez (teklatuak) Baldin Bada taldeko kide ohia batu zen taldera, eta Jama Larreburuk segitzen zuen taldearen ahotsa izaten. Ordurako, hamabost urtetik gorako ibilbidea zuen taldeak, eta nekea jabetzen hasia zen taldekideen gogoaz. Hortaz, 1993an bukatutzat eman zuten taldea. Abenduan eskaini zituzten azken bi emanaldiak: Oiartzunen (Gipuzkoa) eta Arrutan. Lagun musikari ugari gonbidatu zituzten bi kontzertuotara: Natxo de Felipe eta Anton Latxa (Oskorri), Anje Duhalde, Roberto Moso (Zarama), Gorka Sarriegi eta Urbil Artola (Sorotan Bele).."}
{"id": "102009", "revid": "7624", "url": "https://eu.wikipedia.org/wiki?curid=102009", "title": "Luis M\u00aa Iriarte Larumbe", "text": ""}
{"id": "102010", "revid": "56334", "url": "https://eu.wikipedia.org/wiki?curid=102010", "title": "Imiramesha", "text": "Semenkhkara Imiramesha edo Imiramesha, Egiptoko XIII. dinastiako faraoi bat izan zen, K. a. 1711 inguruan gobernatu zuena, Krauss eta Frankeren arabera.\nErrege hau, Turineko Errege Kanoneko VI.21 erregistroan agertzen da, \"Semenkhkara Imiramesa\" izenarekin. Bi eta hiru urte arteko erregealdia izan zuen.\nImiramesha, beharbada, armadako buruzagi bat izan zen, eta, bere izenaren egoera dela eta, kartutxotik kanpo idatzia dagoena, tronua hartu zuen militar bat zenaren hipotesia sorrarazten du, nola egin zuen ezagutzen ez den arren. Erregealdi laburra, urte gutxi batzuetakoa izan zuela dioen segurantza nahiko hedatua dago. Historialariren batzuk, bere boterea, Niloren deltaren zati batera baino ez zela mugatzen diote, eta, kasu honetan, Imirameshak, beste errege baten aldi berean gobernatuko zuen, baina ez da ezagutzen zein, Ity Tauy hiriburu nazionala kontrolatuz, Xoiseko dinastiako faraoiaren aldi berean.\nBere garaiko testigutzak.\nErrege honi buruz, Tanisetik datorren estatua bat ezagutzen da, hasiera batean Menfisen zegoena, baina, beranduago, Apofisek usurpatu zuena."}
{"id": "102011", "revid": "105290", "url": "https://eu.wikipedia.org/wiki?curid=102011", "title": "Zotz egiteko formula", "text": "Zotz egiteko formulak haur jolas batzuetan taldekideak aukeratu edo jolaseko pertsonaiaren bat edo bestea nor izango den zotz egiteko erabiltzen diren kanta, hitz-joko edo bestelako formulak dira.\nZotz egiteko kantak.\nZotz egiteko kantetan, jolasean aritu behar diren haurrak biribilean jartzen dira eta haur batek kanta abesten hasten da silabaz silaba, aldi berean biribileko haurrak banan banan seinalatuz erlojuko orratzen zentzuan edo alderantziz. Kantako azken silaba egokitzen zaion haurra izango da aukeratua.\nEuskaraz, zotz egiteko hainbat kanta dago. Horietako bat hau da:\nAldaerak ere baditu arestiko kantak. Oiartzunen esaterako hau jaso da:\nZotz egiteko beste formula batzuk.\nKantak alde batera, badira bestelako formulak jolasetan zotz egiteko. Esaterako, haur adina txotx biltzen dira, tartean motzagoa den bat. Batek esku batean gordeko ditu, txotxen zati bat erakutsiz. Bakoitzak txotx bat aukeratuko du. Motza aukeratzen duena hasiko da."}
{"id": "102012", "revid": "17", "url": "https://eu.wikipedia.org/wiki?curid=102012", "title": "Zotz egiteko kanta", "text": ""}
{"id": "102013", "revid": "336", "url": "https://eu.wikipedia.org/wiki?curid=102013", "title": "Xois", "text": "Xois (grezieraz \u039e\u03cc\u03b9\u03c2, Estrabon XVII, 802. orr, Ptolomeo IV 5 50; \u039e\u03cc\u03b7\u03c2, Steph.B.), herri oso zahar eta handi bat izan zen, Nilo ibaiaren deltaren erdialdetik oso gertu zegoena, Egipton, \"Khasuut\" antzinako herri egiptoarra bezala identifikatua.\nNiloren adar Sebennitoar eta Fatnitiarrak eratutako uharte batean finkatuta zegoen. Sebennitar nomoaren barnean egon zen, beranduago, bere nomo propioko, Xoistarra deituriko Behe Egiptoko IV. nomoko hiriburu izan zelarik.\nManetonen arabera, Egiptoko XIV. dinastia, euren jatorria Xoisen zuten 76 faraoiz osatuta egon zen. Dinastia hau, hiksoen aurrekoa izan zen. Litekeena da, Xois, lur zingiratsuetan zuen kokapenagatik, ibaiaren adarrek osatutakoak, deltaren hiksoar okupaziotik at geratu izana, edo, beharbada, inbaditzaileek errespetatu egin zuten zerga bat ordainduz.\nUstez, batzurentzat, Herodotok aipatzen duen \"Papremis\" da (II, 59 III, 12). Champollionek, Xois, egungo Saja, Sakha edo Sakkratik gertu identifikatu zuen (l'Egypte sous les Pharaons, II. liburukia, 214. orrialdea), Xeos koptoaren eta antzinako egiptoerazko Skhooren izen arabiarra dena (Niebuhr, Bidaiak, I. liburukia, 75. orrialdea). Tamiathisetik Menfiserako bidea, Xoisetik igaro zen."}
{"id": "102015", "revid": "12788", "url": "https://eu.wikipedia.org/wiki?curid=102015", "title": "Jezreelgo harana", "text": "Jezreelgo harana (, ), Esdrelongo lautada izenez ere ezaguna (garai klasikoan zuen izena), Israel iparraldean dagoen haran handi bat da. Bere izena, Jezreel hiritik hartzen du, harana domeinatzen duen hegoaldeko mugako muino batean dagoena. Behe Galilearen hegoaldean dago, Israelgo Iparraldeko Barrutian.\nHarana, garai batean, haranetik hego-ekialdera dagoen Itsaso Hila, Mediterraneo itsasoarekin lotzen zuen ubidea izan zen. Uste denez, uneren batean, Mediterraneo itsasoa eta Rift Haran Handiaren arteko lurra altxa egin zen, lotura hau desagertzeraino, eta Mediterraneo itsasoaren jarraikako goraldiak, etenak izan ziren, emaitza bezala, Itsaso Hilak, mendebalderanzko bere lotura galtzea eman zuelarik, itsaso astunki gazia izatera iritsiz.\nJezreelgo haranean, antzinako eta egungo herri ugari dago. Antzinako Megiddo hiria, haranetik hegoaldera eta mendebaldera dago. Jezreelgo haraneko egungo herri edo hiririk handiena, Afula da, \"Haraneko Hiriburua\" bezala ere ezagutzen dena. Afula, Brontze Aroan, beharbada, antzinako Ofrah hiria izango zen, non Itun Zaharraren arabera, Gedeon \"epaile\" hebrearra bizi izan zen.\nJezreelgo harana, gudu historiko ugariren toki garrantzitsua izan zen, horien artean, k. a. XV. mendeko Megiddoko gudua, historian erregistraturik dagoen lehen gudua.\n1920ko hamarkadan, American Zion Commonwealth izeneko erakunde sionistak, haranean lur ugari erosi zituen, eta egungo Afula hiria sortu zuen. Ordu arte, hiri nagusia Zerin zen. Lehen moshava, Nahalal izenekoa, 1921eko irailak 11n sortua izan zen."}
{"id": "102016", "revid": "105290", "url": "https://eu.wikipedia.org/wiki?curid=102016", "title": "Moshav", "text": "Moshava (hebreeraz \u05de\u05d5\u05e9\u05d1, \"moshav\", \"\"finkamendua\", \"herria\"\", pl. \"moshavim\") izaera kooperatibozko israeldar elkarte mota bat da, kibutzaren antzerakoa, bakarkako nekazari landetxez osatua eta sionismo laboristak bultzatua bigarren aliyan zehar (judutar immigrazioaren bolada).\n1986an 448 moshavim zeuden. 1990an, 410."}
{"id": "102017", "revid": "336", "url": "https://eu.wikipedia.org/wiki?curid=102017", "title": "Panpina", "text": "Panpina, mamuxela, anderea, andrakoa edo andrakileta giza irudia duen jostailu mota bat da, gehienetan haurtxo, neskato edo emakume baten itxura duena. Jolas sinboliko moduan, panpinak irudikatzen duen haurtxoa zaindu, jantzi edo elikatu edota panpina den neskatoa jantzi eta apaindu egin ohi dute haurrek, askotan beste haur batzuekin batera. Apaingarri huts moduan ere erabili ohi dira panpinak, gehienetan helduen eskuetan.\nHistoria.\nHistorian zehar, herrialde guztietan saiatu izan dira umeak entretenitzeko erak aurkitzen. Arkeologiak Kristo aurretik XXI mendeko hilobi egipziarren indusketetan aurkitu ditu panpinak. Hauek objektu magiko edo erlijioso gisa erabiltzen zirela esaten du The World Book Encyclopediak. Antzinako egipziarrek arropak margotzen zituzten zur zati txikietan eta ondoren, ilea irudikatzeko, buztinarekin egindako ale-sortaz apaintzen zituzten. Hildakoarekin hilobiratzen zituzten beste bizitza batean morroi lanak egingo zizkiela pentsatuz. Ohitura hau kristautasunaren lehen urteetan mantendu zen.\nEgipziarrek zur zati leun batekin egiten zituzten, japonesek tolestutako paperekin, alemanek portzelanarekin, amerikarrek ohial edo artilearekin eta eskimalek itsas-txakurren azalarekin.\nErromatarrak eta Greziarrak jada panpin artikulatuak zituzten. Plutarkok, Aristotelesek, Platonek eta Horaziok umeen dibertsiorako hariz edo alanbrez mugitu ahal ziren figurak aipatzen dituzte. Jakina da, baita, era kristau hasieran panpin-etxeak zeudela.\nXX. mendean aurrera joan ahala, panpinak hobetu egin dira eta orain hainbat akzio egiteko gai dira, adibidez, hitz egin, gorputz zati bat mugitu edo sabelustu. Kasu guzti hauetan, panpinak pila bidez funtzionatzen dute eta osagarri mordo batekin saltzen dira.\nEuropan.\nXIX. mendean, jolasak berebiziko garrantzia zutela aitortu zen haurren garapenean. Honen ondorioz, Europako panpin industria loratu zen. 1824. urtean, panpinek \u201caita\u201d eta \u201cama\u201d hitzak esan ahal izateko mekanismo bat sortu zuten alemanek eta urte batzuk geroago, ibiltzeko gai zirenak egin zituzten. Thomas Edison asmatzaileak, disko-jogailu baten miniatura diseinatu zuen panpinak hitz egin ahal zezaten. Frantsezak, jateko gai zen \u201cB\u00e9b\u00e9 Gourmand\u201d izeneko panpina sortu zuten eta osagarri askorekin zetozen maniki itxurazko panpinengatik nabarmendu ziren. Asko landutako jantzi dotoreekin zetozen eta panpinak erabiltzeko altzariak, abanikoak, orraziak edo larruz egindako jakak ere saltzen ziren.\nXX.mendean panpinen ekoizpenean izugarrizko hazkundea izan zen. 1940ko hamarkadan, plastikoaren erabilerak modelo merkeak baina, aldi berean, xehetasun asko zituztenak egitea ahalbidetu zuen. Plastikozko Barbie panpinak merkatua menderatu du 1959an sortu zenetik, izan ere, mila milioi panpin baino gehiago saldu ditu; 1997an bakarrik, bere sortzaileak 1.800 milioi dolarretik gora irabazi zituen.\nPanpin motak.\nJaponiar panpinak.\nJaponian, panpinak Hina Matsuri, edo panpinen festa, izeneko opakizunaren gai nagusia dira. Martxoak 3an ospatzen den festa hau hainbat ohitura desberdinen sorburu izan zen, horietako bat ibai ertzean ospatzen den garbiketa erritu bat da. Bertan, neskatoek, kimono tradizionalez jantzitako panpina batzuk (ningy\u014d) erakusten dituzte, eta plataforma baten maila ezberdinetan jartzen dira, 5 eta 7 maila artekoak, oihal gorriz estalia. Melokotono-lorez ere apaindu ohi da, jaialdi hau \"Momo no Sekku\" bezala ere ezagutzen baita, eta melokotoia emakumeekin erlazionatzen den fruta da.\nHeian aroan (794-1185), hirugarren hilabeteko hirugarren egunean, gortesauak aztiak eramaten zituzten jauregira beraien lohikeriak garbitzeko, hauek papelezko irudietara transferitu eta erreka edo itsasora jaurtitzen ziren. Orain, jaialdia baino egun batzuk lehenago panpinak kimono tradizionalekin jantzi eta etxeetan jartzen dituzte, plataforma baten gainean. Neskei ezkontza on bat edukitzen laguntzeko balio dutela uste da, baina festa amaitu eta berehala gorde behar dira, aitzitik, ezkontzeko denbora gehiago behar izango baitute.\nAfrikako panpinak.\nAfrikako panpinak irakasteko eta entretenitzeko erabiltzen dira, naturaz gaindiko bitartekariak dira eta errituak egiteko helburuarekin manipulatzen dira. Beraien forma eta janzkera eskualdearen eta ohituren arabera aldatu ohi da. Akuaba deitzen dira Ghana eta inguruko eskualdeko egurrezko ugalkortasun panpinak. Normalean, amak ematen dizkie panpinak oinordekotzan alaberi. Akuaba ezagunenak Ashanti etniakoak dira, disko itxurako buru luzeak dituztenak. Beste tribu batzuk beraien akuaba estilo bereizgarria dute\nBudu panpinak.\nNormalean, panpinaren irudikapena, \"Voo doo\" (\"voo doo\"), hezurrez eta burezurrez egiten da, eta hori guztia babestu edo kaltetu nahi den pertsona irudikatzen duen panpina horren erritual mistikoaren parte diren keinu eta dantza guztiez apaintzen da. Hasiera batean, dantza erritualak basatiak ziren, funtzio bikoitza zuten: sugestioa eta populazio zuria vuduaren gainean beldurtzea magia beltz bezala ulertuta, magia negatiboa, jasaten duen gizakiarentzat oso kaltegarria izan daitekeena. Heriotzak eragindako erritual edo kultu moduko bat zela esan izan zen, non pertsonak sakrifikatu zitezkeen.\nBestalde, erritual honetan animalien sakrifizioak eskaini daitezke, baina inoiz ez odolez; izan ere, animaliak prestatu eta kontsumitzen duenaren ondoren, hilketa mota bat izango litzateke, odolezko bainuetatik edo animalien hilketetatik urrun dagoen elikadura-eskaintza bat, azken finean, budua, errito eta naturako indarrekin lotura moduko bat da, deabruaren sinesmen okerretatik haratago. XXI. mendean, ordea, magia-erritualek lotura zuzena dute beste garai batzuetan oihalezko, argizarizko, buztinezko edo zurezko panpinekin praktikatzen zuten buduarekin. Irudi horien helburua pertsonak jasan behar zuen kalte bat egitea edo harengan eragina izatea zen, eta ez zen hutsala, zeren eta, horietako bat behar bezala egiteko, interesdunaren \"lagin\" jakin batzuk eduki behar baitziren. Biktimaren gorputz-hondakinak, berarenak izan diren oihal-hondarrak, baita odola ere, haren jariakina.\nHori guztia panpinarekin kontaktuan jartzen zen, eta errituala hasten zen nahi zuen boterea emateko, halako moldez non kontrol-elementu bihurtzen baitzen, bere borondatea edo osasuna, patua edo zoria kontrolatzeko. Emailearen arabera, ekintza bat edo beste bat egiten zen, azti bakoitzak, sorgin bakoitzak, bokor bakoitzak jarduteko modu bat zuen. Batzuetan, panpina erretzen zuen (su ematen zion), beste batzuetan, objektuak lokatzarekin nahasten ziren, eta, beste batzuetan, oihalari josten zitzaion. Behin panpina eginda, biktima kontrolatzen zen, edo hori zen ustea. Zenbait berezitasun daude panpina erritual horien inguruan: bi elkarrekin lotzen baziren, bi pertsonaren maitasuna eragiten zuen; panpinaren zati bati min egiten bazitzaion, pertsonak dagokion zatian jasotzen zuen kalte hori, eta suntsitzen bazen, biktima hiltzen zen.\nMatrioxka panpinak.\nMatrioxka, Errusiar panpina edota Babushka panpina bata bestearen barnean sarturik doazen panpina multzoaren izena da. Izena errusierazko emakumezko \"Matryona\" (\u041c\u0430\u0442\u0440\u0451\u043d\u0430) izenetik eratorria da. Aldiz, \"Babushka\" izenak errusieraz amona edo amatxia esan nahi du. Bere ezaugarriak neurri ezberdinak, margoak eta kolore aniztasuna dira. Errusiako usadiozko irudiak dira, halere, beste hainbat herrialdeetan ere salgai ikus daitezke: Txekiar Errepublika, Polonia, Eslovakia, Alemania...\n1900ean, M.A. M\u00e1montovak, Savva M\u00e1montoven emazteak, panpina aurkeztu zuen Parisko Erakusketa Unibertsalean. Jostailuak brontzezko domina irabazi zuen. Erakusketan izandako arrakastaren ondoren, Micheltov panpina zabaltzeaz arduratu zen eta laster beste herri batzuek bertsio propioak sortu zituzten. Perestroikan, Sobietar Batasuneko buruzagiak ordezkatzen zituzten matrioshkak, barietate komun bihurtu ziren.\nEmakume zahar bat irudikatzen duen panpina bati, ohi, babushka deitzen zaio, eta, agure bat irudikatzen duenari, d\u00e9dushka.\nErabilerak.\nPanpinak, tradizionalki, jostailu arrunt eta oinarrizkoak bezala egin izan dira, baita diseinu landu eta artistiko batekin ere. Mundu osoko kulturetan herri arte gisa sortu dira eta XX. mendean arte panpinak arte handi gisa ikusten hasi ziren. Hans Bellmer artistak 1930 eta 1940ko Alemanian gorputz trukagarriak zituen panpina surrealistak egin zituen gorputz perfektu baten idealizazioaren aurka. Greer Lankton, East Villageko artista, 1980ko hamarkadan ospetsu egin zen panpina drogazale, anorexiko eta mutanteen antzerki-erakusleihoengatik.Panpina errealistak edo anatomikoki zuzenak direnak osasun-profesionalek, medikuntza-eskolek eta gizarte-langileek erabiltzen dituzte, medikuak eta erizainak hainbat osasun-prozeduratan gaitzeko edo haurren sexu-abusuak ikertzeko. Artistek batzuetan egurrezko maniki artikulatuak erabiltzen dituzte giza irudia marrazteko. Panpina arrunten marka asko ere anatomikoki zuzenak dira, nahiz eta panpina mota gehienak desgenitalizatuta dauden.\nEgli-Figuren, adibidez, 1964an Suitzan Bibliako istorioak kontatzeko sortu zen panpina mota bat da.\nMendebaldeko gizartean, jostailuen aukeraketan genero-desberdintasun bat ikusi eta aztertu da. Gizonezkoen ezaugarri tradizionalak irudikatzen dituzten ekintza-figurak ezagunak dira mutilen artean, eta aukera gehiago dituzte tresna, garraio, garaje, makina eta ekipo militarrekin loturaren bat duten jostailuak aukeratzeko. Neskentzako panpinek emakumeen ezaugarriak irudikatzeko joera dute, eta osagarri hauek dituzte: arropa, sukaldeko etxetresna elektrikoak, tresnak, altzariak eta bitxiak."}
{"id": "102018", "revid": "536", "url": "https://eu.wikipedia.org/wiki?curid=102018", "title": "Bain", "text": "Bain, Tolkienen legendarium ospetsuko pertsonaia bat da. Bard I.a arkulariaren semea zen, Smaug herensugea hil zuen Haraneko Hiriko gizona, ondoren errege bihurtzeko. Bere erregealdiak, Eguzkiaren Hirugarren Aroko 2977tik 3007rarte iraun zuen, urte honetan, tronua, bere seme Brandi utzi ziolarik."}
{"id": "102019", "revid": "9393043", "url": "https://eu.wikipedia.org/wiki?curid=102019", "title": "Jostailu", "text": "Jostailua jolasteko, entretenitzeko edota ikasteko objektua da, orokorrean haurrei zuzendua. Hala ere, animalientzako jostailuak ere sortu dira, batez ere txakur eta katuentzat. Jostailu batzuk, bestalde, garai edo kultura historiko jakin batzuekin lotzen dira eta beste batzuk, aldiz, ospe unibertsala dutelako ezagunak dira.\nHaurrengan bereziki, jostailuaren eginkizuna hain alderdi fisikoa zein psikologikoa garatzen laguntzea da. Jostailuaren bitartez, haurrek arakatu, aurkitu, ikasi eta interaktuatzen ikasten dute, arazo askotarikoak norbanako gisa garatzearen garrantzian oinarrituta. Horrez gain, mota askotako jostailuak daude, hainbat materialekin eginak.\nHistoria.\nLehen jostailuak.\nHaur gehienak aurkitzen dutenarekin jolasten direla esan izan da: makilak eta harriak horren adibide garbia dira. Antzinako zibilizazioetako tokietatik jostailuak eta jolasak lurpetik atera dira. Haiei buruz idatzi da literaturarik zaharrenetako batzuetan. Indo haraneko zibilizazioan (K. a. 3010-1500) induskatutako jostailuek gurdi txikiak, txori itxurako txilibituak eta soka batetik irristatu zitezkeen jostailuzko tximinoak dituzte. \nLehen jostailuak naturan aurkitzen diren materialez eginda daude, hala nola, harriak, makilak eta buztina. Duela milaka urte, Egiptoko haurrak panpin ileordunekin eta harriz, zeramikaz eta zurez eginiko gorputz mugikorrekin jolasten ziren. Antzinako Grezian eta Erroman, haurrek argizari edo terrakotazko panpinekin, makilekin, arku eta geziekin eta yo-yoak erabiltzen zituzten. Greziar umeek, batez ere neskatoek, adin nagusitasuna lortzen zutenean, ohitura zen haurtzaroko jostailuak jainkoei ematea. Ezkondu bezperan, hamalau urte inguruko neska gazteek beren panpinak tenplu batean eskaintzen zituzten, helduarora igarotzeko errito gisa. \nEzagutzen den buruhausgarri mekaniko zaharrena ere Greziatik dator eta K. a. III. mendean agertu zen. K. a. 14tan banatutako karratu bat zen, eta helburua pieza horietatik hainbat forma sortzea zen. Iranen, \"Buru-hausgarrien sarrailak\" XVII. mendean egin ziren.\nIlustrazio aroa.\nIlustrazioak umeekiko sortu zuen jarrera-aldaketak jostailuak orokortu zituen: haurrak pertsona gisa ikusten hasi ziren eta loratzeko eta haurtzaroaz gozatzeko eskubidea zuten. XVIII. mendean egin ziren jostailuen askotarikotasuna eta kopurua etengabe handitu ziren; John Spilsburyk 1760an lehen buru-hausgarria asmatu zuen, haurrei geografia ikasten laguntzeko. Zortzi gai landu zituen: mundua, Europa, Asia, Afrika, Amerika, Ingalaterra eta Gales, Irlanda eta Eskozia. Zaldi kulunkaria (arku kulunkagarrien gainean), aldi berean, Ingalaterran garatu zen, batez ere aberatsen artean, uste baitzen haurren oreka garatzen zuela benetako zaldien gainean ibiltzeko.\nGarbitzeko xaboi hondarren burbuilak haizatzea herri denbora-pasa bihurtu zen, Jean-Baptiste-Sim\u00e9on Chardinen \"Xaboi burbuila\" koadroan (1739) ikus daitekeenez. Beste herri jostailu batzuk uztaiak, jostailuzko gurdiak, kometak, goruak eta txotxongiloak ziren. Mahai-joko asko John Jefferysek ekoitzi zituen 1750eko hamarkadan, baita \"A Journey Through Europe\" izenekoa ere. Jokoa mahai-joko modernoen oso antzekoa zen; jokalariak bide batean zehar mugitzen ziren dado baten jaurtitzen zuten bitartean (ziba-txiki bat erabiltzen zen) eta zenbait espaziotan lurreratzeak jokalariari laguntzen edo traba egiten zion.\nXIX. mendean, haientzat helburu hezitzailea zuten jostailuetan jarri zen arreta, hala nola buru-hausteetan, liburuetan, kartetan eta mahai-jokoetan. Gai erlijiosoetako jostailuak ere ezagunak izan ziren, tartean Noeren ontziaren eredu bat miniaturazko animaliekin eta Bibliako beste eszena batzuetako objektuekin. Klase ertainaren oparotasun gero eta handiagoaren ondorioz, haurrek denbora libre gehiago zuten eskuetan: horrela, jostailuak egiteko metodo industrialak aplikatu ziren.\nMekanikan eta optikan oinarritutako jostailu konplexuagoak ere asmatu ziren. Carpenter eta Westley 1817an Sir David Brewsterrek asmatutako kaleidoskopioa ekoizten hasi ziren, eta hiru hilabetean 200.000 artikulu baino gehiago saldu zituzten Londresen eta Parisen. Konpainiak fantasiazko eta galanteriako ikuskizunetan erabiltzeko linterna magikoak ere ekoitzi ahal izan zituen masan, kobrezko plakak inprimatzeko prozesu bat erabiliz masa-ekoizpeneko metodo bat garatuz. Linternetako herri irudiek erregetza, flora eta fauna eta mundu osoko egitura geografiko eta humanoak barne hartzen zituzten. Zootropo modernoa 1833an asmatu zuen William George Horner matematikari britainiarrak eta 1860ko hamarkadan ospetsu bihurtu zen.\nMerkatu garapena.\nJostailuen garapenaren urrezko aroa XX. mendearen hasieran izan zen. Soldata errealek etengabe egiten zuten gora mendebaldeko munduan, eta klase baxuko familiei seme-alabentzako jostailuak erosteko aukera ere ematen zieten. Era berean, gero eta arreta intelektual handiagoa jartzen ari zen haurtzaro osasuntsu eta zoriontsuak haurren etorkizuneko garapenerako duen garrantzian. William Harbutt margolari ingelesak 1897an asmatu zuen plastilina, eta 1900ean, haurrentzako jostailu gisa materiala merkataritzan ekoizteari ekin zion. Frank Hornby jostailuen garapenean eta fabrikazioan ameslari bat izan zen, eta XX. mendeko ingeniaritzaren printzipioetan oinarritutako hiru jostailu lerro ezagunenen ekoizpenaren eta asmatzearen arduraduna izan zen: Meccano, Hornby Model Railways eta Dinky Toys.\nMekanoa modeloak eraikitzeko sistema bat zen, metalezko zerrenda berrerabilgarriak, plakak, habe angeluarrak, gurpilak, ardatzak eta engranajeak zituena, piezak konektatzeko azkoinak eta buloiak zituena, eta lanerako ereduak eta gailu mekanikoak eraikitzea ahalbidetzen zuena. \"Dinky Toys\" aitzindaria izan zen presiopean galdatutako jostailuen fabrikazioan autoen, trenen eta jostailuzko itsasontzien ekoizpenarekin, eta miniaturazko trenen jokoak 1920ko hamarkadan egin ziren ezagun. Britainiar konpainiak jostailuzko soldadutxoen ekoizpena irauli zuen, 1893an berunezko fundizio hutsaren prozesua asmatutakoan: konpainiaren produktuek urte askoan industriaren estandarra izaten segitu zuten.\nBuruhausgarriak ere oso modan jarri ziren. 1893an, Angelo John Lewis abokatu ingelesak \"Puzzles Old and New\" izeneko liburu bat idatzi zuen Hoffman irakaslearen ezizenaz, besteak beste, irekiera mekanismo sekretuak zituzten puzzleen 40 deskribapen baino gehiago zituena. Liburu hori buruhausgarri jokoetarako erreferentziazko lan bihurtu zen eta oso ezaguna izan zen bere garaian. Tangram buru-hausgarria, jatorriz Txinakoa, Europa eta Amerikara hedatu zen XIX. mendean.\nBigarren Mundu Gerran.\nBigarren Mundu Gerran, jostailu mota berri batzuk sortu ziren ustekabeko berrikuntzen bidez. Kautxu sintetikoaren ordezkoa sortzen saiatu ondoren, Earl L. Warrick estatubatuarrak Bigarren Mundu Gerran oharkabean \"intxaur masilla\" asmatu zuen. Geroago, Peter Hodgsonek haurtzaroko jostailuek zuten potentziala ikusi zuen eta Silly Puttyk egiten zituen paketeak bezalakoak egin zituen. Era berean, Play-Doh, jatorrian tapiz paper garbitzaile bat gisa sortu zen. 1943an Richard James, bere ikerketa militarraren zati gisa, malgukiekin esperimentatzen ari zen horietako bat askatzen eta lurrera erortzen ikusi zuenean. Malgukiak lurrean iraultzeko moduak liluratu zuen. Bi urte eman zituen diseinua fintzen, altzairu eta bobina kalibre onena aurkitzeko: emaitza Slinkya izan zen, Estatu Batuetako dendetan saldu zena.\nBigarren Mundu Gerraren ondoren, gizartea oparoago bihurtu ahala eta jostailuak egiteko teknologia eta material berriak (plastikoak) izan ahala, jostailu horiek merke eta nonahi agertu ziren Mendebaldeko mundu osoko etxeetan. 1950eko hamarkadako produkturik ezagunenen artean Lego enpresa daniarraren koloretako adreilu plastiko elkarlotuak eraikitzeko joko-lerroa, Rubiken kuboa, Aita Santuaren burua jauna, Barbie panpina eta Action Manak daude. Gaur egun badira objektuak ezagut eta identifika ditzaketen panpina konputarizatuak, jabearen ahotsa eta aurrez programatutako ehunka esaldiren artean erantzun dezaketenak. Jostailuak egiteko erabiltzen diren materialak aldatu egin dira, jostailuek egin dezaketena aldatu den bezalaxe, baina haurrak jostailuekin jolastea ez.\nJolas motak.\nUmeentzako jolasak.\nJoko funtzionala edo ariketa-jokoa.\n0-2 urte bitarteko haurrentzakoak dira. Zentzumen-estadio motorrekoak dira. Ekintzak errepikatzean datza, berehalako emaitza lortzearen atseginagatik. Joko funtzionalaren onurak honako hauek dira:\nKanpoko haur-jolasak.\nKanpoko haur-jolasak parke edo jolas-zentroetan daude. Jolas horiek iraunkorrak, dibertigarriak, erresistenteak eta, batez ere, seguruak dira, helburu duten publikoa dela-eta (10 urtetik beherako haurrak, gehienak).Haur txikientzat entretenimendu aktiboagoa eta seguruagoa izateko beharretik sortu ziren, haur batzuk aldi berean entretenitu ahal izateko.\nMaterialen nahasketa, oro har, metala eta plastikoa da, baina diseinu tematikoaren arabera, beste material batzuk ere har ditzake, hala nola zura eta horren koloreak.\nJoko horien abantailarik nabarmenetako bat honako hau da:\nHaur-jolas horiek irristada txikiak, zabuak eta beste gehigarri batzuk (eskalatzeko sarea, tunelak, etab.) konbina ditzakete.\nTamaina eta osagaiak diseinatutako gaiaren araberakoak izango dira beti. Joko horren helburu nagusia beharrezko segurtasuna eta nahi den dibertsioa eskaintzea da. Horregatik, haren diseinuak funtzionala izan behar du, haurrentzat erakargarria eta, batez ere, erresistentea, baina ez bakarrik haurrentzat, baita faktore naturalentzat ere, hala nola euria, haizeak, txingorra, eta abar: egitura kalte larririk gabe mantendu behar da, eta, batez ere, pitzadurarik gabe, inpaktuengatik edo zirrikituengatik, eguzkiarekiko esposizio luzeagatik.\nHorrela, haur-jolasek bermatzen dute beren kalitate eta diseinuari esker, hainbat urtez iraungo dutela eta haur askori dibertsioa emango dietela, erabiltpen handiak sortzen duen ardura gabe eta klimaren gorabeherak jasango dituztela kontuan hartuta.\nJolas sinbolikoa.\n2-7 urte bitarteko neska-mutikoentzakoak dira, eragiketa aurreko estadiokoak. Benetako edo irudizko egoerak simulatzean datza, jolasaren unean presente ez dauden pertsonaiak sortuz edo imitatuz. Jolas sinbolikoaren onurak honako hauek dira:\nArau-jolasa.\nIzaera soziala du nahitaez. Guztiek errespetatu beharreko arau sinple eta zehatzetan oinarritzen da. Arauen egiturak eta jarraipenak jokoa definitzen dute. Hona hemen arau-jokoaren onurak:\nEraikuntza-jokoa.\nLehen urte inguruan agertzen da. Gainerako joko-motekin paraleloan egiten da eta urteekin eboluzionatzen du. Eraikuntza-jokoaren onurak honako hauek dira:\nMahai jokoak.\nTauladun jokoek, tresna nagusi gisan, jokalarien egoera, baliabideak eta aurrerapena jarraitzen diren taula bat erabiltzen dutenak, sinbolo fisikoak erabiltzen dituzte. Askok dadoak edo kartak ere behar dituzte. Guduak simulatzen dituzten joko gehienak taulazkoak dira, eta horrek etsaiak modu sinbolikoan mugitzen diren mapa bat irudikatzen du inoiz. Joko batzuk, hala nola xakea eta go, erabat deterministak dira, estrategian bakarrik oinarrituak. Haurren jokoak zortean oinarritzen dira hein handi batean, hala nola Okan (joko horretan ez da erabakirik hartzen); partxisa, berriz, zortearen eta estrategiaren arteko nahasketa da. Tribiala ausazkoa da, jokalari bakoitzak lortzen dituen galderen arabera. Mahai-jokoak zaharrak edo tradizionalak dira, baina garai berrikoak edo gaur egungoak dira, diseinua, osagarriak eta ezaugarriak hobetuz joan direlako.\nKarta-jokoak.\nKarta-jokoek karta-sorta bat erabiltzen dute tresna nagusi gisa. Bata espainiarra da, 40 edo 48 kartakoa, eta bestea, frantziarra, 52 kartakoa: bata edo bestea erabiltzea jokoaren araberakoa da. Kartak erabiltzen dituzten magia joko batzuk ere badaude.\nBideo-jokoak.\nBideo-jokoak ordenagailu edo konputagailu batek kontrolatzen dituenak dira, joko batean erabiliko diren tresna birtualak sor ditzaketenak, hala nola kartak, dadoak edo manipulatu daitezkeen mundu landuak.\nBideo-joko batek sarrerako gailu batzuk edo gehiago erabiltzen ditu, tekla eta joystick konbinazio bat, teklatua, sagua, trackballa edo beste edozein kontrolagailu. Ordenagailu-jokoetan, erabiltzen den interfazeen bilakaeraren araberakoa da jokoaren garapena.\nBatzuetan, ez dago jomugarik edo oposiziorik, eta horiek \"jolas\" edo \"jostailutzat\" hartu behar ote diren eztabaidatzea eragin du.\nInterneterako konexioarekin joko berriak agertu dira; batzuek bezero bat behar dute eta beste batzuek, berriz, nabigatzaile bat. Ordenagailu-jokoa gizarte-sektore guztietan banatu da, eta jolasteko modu tradizionala eraldatu.\nRol-jokoak.\nRol-jokoak joko mota bat dira: bertan, parte-hartzaileek beren gain hartzen duten pertsonaien rola. Hasieran, jokoa arkatz eta paperarekin gidoi bat asmatzen zuten parte-hartzaile talde baten artean egiten zen. Elkarrekin, jokalariek beren pertsonaiak inplikatzen dituen istorioan lagun dezakete, agertokia sortuz, garatuz eta esploratuz, eguneroko bizitzaren mugetatik kanpoko abentura batean. Merkaturatutako lehen rol jokoetako bat Dungeons &amp; Dragons izan zen.\nJolas kooperatiboak.\nJolas kooperatiboetan bi jokalari edo gehiago ez dira lehiatzen, baizik eta helburu bera lortzen saiatzen dira, eta, beraz, talde batek bezala irabazten edo galtzen dute. Beste era batera esanda, joko horietan jokalari-taldeek jokabide kooperatiboak har ditzakete, jokoak jokalarien koalizioen arteko lehia baitira, banakako jokalarien artekoa baino gehiago. Koordinazio-jolas bat bezalakoa da: jokalariek estrategiak aukeratzen dituzte, erabakiak adostuta hartzeko prozesu baten bidez.\nMaterialak.\nLehen materialak.\nGizakiak, bere hastapenetan, naturatik jasotako baliabideak erabiltzen zituen jostailuen eraikuntzarako. Uste denez, gizakiak eginiko lehen jostailuak duela 5.000 urte ingurukoak dira, eta jostailu horiek ziurrenik zurezkoak, buztinezkoak, edo animalia hezurrez eginak izan bide ziren. Harri-aroko gizakiek zurezko figura antropomorfo eta zoomorfoak egiten zituzten. Indian, adibidez, 5.000 urte inguru daramatzate zurezko jostailuak egiten. Jostailu horiek egiteko, egur mota asko erabili izan dira, \"Givotia rottleriformis\" eta \"Wrightia tinctoria\", esaterako. \u00a0\nUrteen poderioz, gizakiak baliabide gehiago zituen artisautzarako, eta oihalak edo tinteak erabiltzea izan zen jostailugintzaren hurrengo pausua. Kometak edo pelotak izan ziren ohialekin eginiko lehen jostailuak. Nahiz eta lehen urteetan kometen helburuak militarrak edo eguraldi neurketa izan, jostailu bilakatu zen. \nPapera (Origami).\nJostailuak egiteko material garrantzitsuenetako bat papera da. Papiroflexia edo origami izenez ezagutzen da paperezko jostailuak egiteko sistema hori eta gaur egun ere oso erabilia da. Txinan sortu zen, I. edo II. mendean, eta VI. mende inguruan Japoniara iritsi, eta bertako tradizioan erabat sartu zen. Japoniako Heian garaian, 794.urtetik 1185. urte ingurura, origamiak nobleziaren zeremoniaren parte izan zen, paper bat tolestea goi mailako ekonomiako jendearen luxua baitzen. Muromachi garaian paperaren kostua asko jaitsi zenez, origamiaren erabilera zabaldu zen; hala ere, Tokugawa garaiko 1603 eta 1867 urteen inguruan lortu zuen zabalpen handiena. 1797. urteko Senbazuru Orikata liburuan daude lehen origamiaren dokumentazioak: txoriaren eta igelaren oinarriak agertzen dira bertan. Origamia mendebaldera Zetaren bideko merkatariek ekarri zuten. Eskulangintza hori ez zen oso ezaguna egin XX. mendera arte, Akira Yoshizawa artistak ezagutarazten lagundu zuen arte, egin zituen 50.000tik gorako lanen bidez. Bestalde, Miguel de Unamuno idazleak ere ospetsu bilakatu zuen papiroflexia, horren inguruko liburu batzuk argitaratu baitzituen.\nLatorria eta letoia.\nOndoren latorria edo letoia ere erabiltzen hasi ziren, baliabideak garatzen joan heinean. XIX.mendetik XX.mendearen erdialdera izan zuten jostailu hauek arrakasta gehien,\u00a0 nahiz eta XVII.mendean Alemaniako Baviera inguruan iadanik industria hau oso ezaguna izan. Alemaniatik, Britainia handira eta Frantziara zabaldu zen industria hau. 1890. urte inguruan iadanik bazegoen muntaketa sistema eta litografia erabiliz eskala handian jostailuak erikitzen zituen empresarik. Hala ere plastikoaren aurkikuntzarekin desagertu zen material hau jostailugintzan erabiltzearen ohitura.\nMaterial sintetikoak.\nJostailugintzaren aldaketa handiena XX. mendena izan zen, 30. hamarkadaren inguruan,\u00a0 jostailuak material sintetikoekin eginten hasi zirenean. Helburua jostailu garbiagoak eta merkeagoak egitea zen. Hasierako materialak zeluloidea bezalakoak ziren. Plastikozko lehen jostailua 1948an egin zen panpina bat izan zen. Material horien kostu baxuak klase guztietako haurrei ahalbidetzen zien jostailuak edukitzea, eta aldaketa horrek jostailuaren industria erabat zabaldu zuen.\nEuskal jostailuak.\nJostailu gehienak Elkar-ek ekoizten ditu, nahiz eta Katxiporreta dendak ere zeregin berean jardun. Batzuk gaztelaniazko jostailuen bertsio euskaratua da, besterik ez, baina badaude beste jostailu asko euskal herritarrek bakarrik erabil ditzaketenak, Euskal herriko geografia, pertsonaia edo mitologiari buruzkoak direlako.\nGenero desberdintasunaren kritika.\nJostailuaren inguruan hitz egitean, ezinbestekoa da jostailuekin sortu den genero desberdintasunaren kritika aipatzea. Orokorrean edo orain arte behintzat, sailkapen argia egin da jostailuen artean: \u201cmutilen\u201d jostailuak eta \u201cnesken\u201d jostailuak. Mutilen jostailuak dira ustez, robotak, auto telegidatuak, kamioiak\u2026 nesken jostailuak deitzen dizkiogu aldiz, panpinei, etxeko lanekin lotutako jostailuei, erosketarako orgari, etab. Azken urteetan honek sekulako asaldura izan du gizartean, izan ere, jende askoren ustetan jostailuen genero sailkapen honen isla dira matxismoa edo askatasun eza. Desberdintasun hau, nola ez, jostailuen iragarkietan ere isladatzen da.\nJatorria.\nJatorriari erreparatuz, esan genezake betidanik egon izan direla oso markatuak emakumearen eta gizonaren rolak gizartean. Historian zehar eta urteak atzera eginda, emakumea izan da etxeko lanetaz arduratzen zena, haurrak zaintzen zituena eta sentikorraren rola izan duena. Gizona aldiz, kanpora lan egitera joaten zena zen, ahots nagusia eta indartsuena zen ustez. Horrek estereotipo batzuk sortu ditu gizartean eta hauek jostailuen munduan ere ezarri dira. Estereotipo horietan oinarrituta sortzen da jostailuen sailkapena, horrek dakarren guztiarekin eta haurreri helarazten dieten mezuarekin. Dena den, gaur egungo familietan ez dira genero rol horiek gehiegi betetzen baina badirudi ia jostailu gehienak bereizketa horretan jarraitzen dutela oraindik.\nMarketina.\nUC Davis unibertsitatean generoaren eta haurrentzako jostailuen inguruko ikerlaria den Elizabeth Sweet-enen adierazpenen arabera, generoaren desberdintasunaren banaketa marketin garbi baten eraginez egiten da, hau da, jostailu fabrikatzaileek badakite merkatua talde eta kategoria desberdinetan zatituta, jostailu beraren bertsio gehiago kaleratu dezaketela.\nEsaterako LEGO jostailu enpresak, urteetan soilik mutileei zuzendutako jostailuak egitetik, kolore larrosezko bertsioak kaleratzen hasi zen neskak erakartzeko asmotan orain dela urte batzuk. Horren adibide da \u201cLego Friends\u201d gama; Neskek etxeak apaintzea, lagunak egitea, jaiak antolatzea eta ileapaindegira joatea soilik interesatzen zaiela iradokitzen duen produktua, mutilek egitura ikusgarriak sortzen dituzten bitartean.\nApal larrosak eta urdinak.\nGenero desberdintasunaren adierazle garbiak dira jostailu denda handi zein txikietako apal errenkada larrosak eta urdinak. Edozein jostailu dendatan sartzerakoan, erraza da teorian neska edo mutilentzako jostailuak diren bereiztea, inguruko koloreak begiratzea baino ez dugu. Apal urdinetan robotak, kamioiak, trenak eta hegazkinak ikusten badituzu mutilentzat egindako jostailuak dira eta arrosa kolorez beteriko panpinak, printzesa jantziak eta sukaldeko kontuan badituzu aurrean nesken jostailuen sailean egongo zara.\nBereizketa hori erradikala da jostailu dendetan; korridore arrosetan nesken jostailuak aurkituko dituzu eta urdinetan aldiz, mutilenak. Orokorrean, ustez mutilentzako diren sailak kolore sendoak erabiltzen dituzte, energia, ausardia eta lehia aldarrikatzeko. Nesken atalak berriz, kolore leunak ditu eta edertasuna, ordena eta etxekotasuna adierazten dute. Hori dela eta, ezta harritzekoa mutiko batek ezaugarri \u201cfemeninoak\u201d dituen jostailu bat baztertzea, \u201cnesken jostailuak\u201d direla esanez.\nBestalde, Elizabeth Sweet ikerlariaren esanetan, apal bereizketek haurren gustuak edo nahiak garatzeko oztopoak jartzen dituzte eta hauei mugak baino ez die ezartzen. Horrez gain, muga hoiek dakartzaten ondorioak ere azpimarratzen ditu gaur egungo lanbideetan dauden emakume eta gizonezkoen tasak aztertuz edota unibertsitate ikasketako aukeraketetan oinarrituz. Esaterako, ikerlariaren hitzetan, ez da harritzekoa erizaintza arloan gizonezko gutxiago ikustea, zaintza adierazle dituzten jostailuak apal arrosen oinarri izan baitira gure haurtzarotik. \u00a0\nGenerorik gabeko jostailuak.\nBeraz, esan genezake, generorik gabeko jostailuak direla; sexu rolak adierazten ez dituzten jostailuak, mutilen eta nesken gaitasunak neurri berdinean garatzera bultzatzen dituzten jostailuak, neska edo mutila den erreparatu gabe baloreak ezartzen dituztenak eta berdintasunean oinarritutako baloreak bultzatzen dituzten jostailuak, besteak beste.\nEzaugarriei erreparatuz, klixerik gabeko jostailuak izan behar dute, hau da, haurren erreferentzia, panpin hipersexuala eta gerrari muskulatua izan daitezkeen bezalako pertsonai irrealak oinarritzat ez dituzten jostailuak. Horrez gain, arros eta urdin koloreen banaketa alde batera uzten duten eta emakume eta gizonengan ezarritako rolak jarraitzen ez dituzten jostailuak izan behar dute. Eta azkenik, ezin hobea litzateke erreferente desberdinetan oinarritzen diren jostailuak, haurrek generoaz harago dituzten aukerei buruzko ikuspegi zabala izan dezaten.\nBestalde, hainbat markek dagoeneko eman dute urratsak haurrentzako jostailuen produkzio eta publizatate neutralago bat lortze aldera. Inglaterran eta Suedian adibidez, Toys \u201cR\u201d Us kateak \u201cLet Toys be Toys\u201d kanpaniari jarraituz publizitate sexista gutxitu du orain dela urte batzuetatik. Frantzian ere Super U kateak, 2012an, jostailu katalogo zabalago bat kaleratu zuen adibidez.\nKontsumoa.\nAzken hamar urteetan jostailuen eta jolasaren industria erabateko garrantzia izan duen aldaketaren lekuko izan da. Jostailuaren industria tradizionalak bere gain hartu behar izan ditu elektronikaren erabilera gero eta handiagoa eta bideo-jokoaren ospea handitzea, ekoizpen-eremuak Txinara aldatzea eta boterea txikizkako sektorearen eta azalera handien eskuetan kontzentratzea, jostailuen fabrikazioaren nazioz gaindiko sektore handiekin batera.\nTestuinguru horretan, jostailuen munduko kontsumoa etengabe hazten ari da. Azken urteetan (2000-2003 aldia), jostailuen munduko gastua %23 igo da, batez beste, hala ere, jostailu tradizionaletan %8 bakarrik handitu da, eta bideo-jokoetan, berriz, %78 baino gehiago. Jostailuen kontsumo globalari dagokionez, garrantzitsua da aipatzea Amerikak kontsumo globalaren %41 duela, eta ondoren Asia-Ozeania ( %30), Europa ( %29) eta, azkenik, Afrika (jostailuen munduko kontsumoaren %1) daude.\nDemografia aldatzen ari da ELGAko herrialde gehienetan (Ekonomia Lankidetza eta Garapenerako Antolakundea, hogeita hamar herrialde industrializatuenetako batzuk biltzen dituena), gero eta jaiotza gutxiago ditu eta klima ekonomiko orokorrak aldaketa batzuk izan ditu. Hala ere, joera argia dago haur bakoitzeko jostailu-salmenta handiagoak izateko. Ildo horretan, korrelazio argia dago familiaren diru-sarreren eta haur bakoitzeko batez besteko gastuaren artean.\nHorrela, diru gehiago gastatzen da jostailuetan Estatu Batuetako eta Europako haurrentzat Afrikako, Asiako, Latinoamerikako edo Ozeaniako haurrentzat baino. Hala ere, Hegoaldeko kontsumitzaileak gero eta gehiago ari dira jostailuaren industriarako helburu interesgarri bat osatzen, gazteen populazioaren tamainagatik eta hegoaldeko herrialde askotan erdi mailako kontsumitzaileen larrialdiagatik.\nEuropan jostailu gehien kontsumitzen duten herrialdeak Erresuma Batua, Frantzia eta Alemania dira, kontinenteko salmenta guztien %59 hiru herrialdeen artean daudela. Bestalde, Ekialdeko 10 herrialde berri sartu berri dira Europar Batasunean, eta horrek Europako Erkidegoko jostailu-kontsumoaren %3a baino ez dira.\nEkonomia.\nJostailuak gizakiaren existentziaren hain zati handia eta garrantzitsua direnez, zentzuzkoa da jostailuaren industriak eragin ekonomiko nabarmena izatea. Jostailuen salmentek gora egiten dute sarritan, opariak emateko ohitura duten jaien inguruan. Jaiegun horietako batzuk gabonak, ama eta aitaren egunean eta Errege Magoen eguna dira.\nJostailu-enpresek jostailuak aldatu eta egokitu egiten dituzte haurren eskari aldakorrak asetzeko, eta, beraz, merkatu-kuota nabarmen handiagoa irabazten dute. Azken urteotan jostailu asko korapilatu egin dira aldizkako argi eta soinuekin, telebistaren eta Interneten inguruan hazitako haurrak erakartzeko ahaleginean. Neil Friedman, Matteleko presidentearen arabera, \"Berrikuntza funtsezkoa da jostailuaren industrian, eta arrakasta izateko haurrentzako inpaktu une bat sortu behar da, ezaugarri dibertigarri eta berritzaileak dituzten eta teknologia eta eduki erakargarri berriak dituzten jostailuak diseinatuz\".\nKostuak murrizteko ahaleginean, jostailu-ekoizle askok soldatak baxuagoak diren lekuetan kokatzen dituzte lantegiak. Txinak munduko jostailuen %70 inguru egiten ditu eta 8.000 jostailu-enpresa baino gehiago hartzen ditu, gehienak Guangdong probintziako Pearl ibaiaren deltan kokatuak. AEBetan saltzen diren jostailu guztien %75, adibidez, Txinan egiten dira. Elektrizitatea moztea, lehengaiak hornitzea, eskulana hornitzea eta lantegiak dauden zonaldeei eragiten dieten soldaten igoerak eragin handia izan ohi dute herrialde inportatzaileen jostailuen industrian.\nJostailu tradizionalen fabrikatzaile askok bideo-jokoen fabrikatzaileen aldeko salmentak galdu dituzte urteetan zehar. Hori dela eta, jostailuen fabrikatzaile tradizional batzuk joko elektronikoen eremuan sartu dira eta audio-jokoak jostailu ere bihurtu dituzte, eta dituzten markak hobetzen ari dira.\nBigarren eskuko merkatua.\nJostailuak txikientzat dira, eta txikiak oso azkar hazten dira... Haur bat jostailu jakin bat erabiltzen jarraitzeko zaharragoa denean, hura botatzeak oraindik erabilgarria den ondasun bat suntsitzea esan nahi du. Bizitza luza diezaiokegu neba-arreba edo lagun adingabeei pasatuz, jostailuak biltzen dituzten erakundeei emanez gizarte-sektore behartsuen artean banatzeko, edo bigarren eskuko dendei salduz. Jostailu bat erosten dugunean, bigarren eskutik erosteko aukera ere kontuan har dezakegu, baina gure herrialdean ez da erraza, oraindik ez baitugu bigarren eskuko merkatu kulturarik.\nJostailu marka handienak.\nJarraian, jostailuaren munduko enpresa nagusienak daude. Ahaztu gabe nazioarteko merkatu horretan eragin handiena duten korporazioetako batzuk, hala nola lizentzien eta marken jabe handiak (Disney edo MGA) edo merkataritza-banaketako enpresa nagusiak (Carrefour edo Walmart), ez direla ageri.\nKategoria horretatik kanpo, salmenta, mozkin eta enplegu maila txikiagoekin, Europan merkatu-nitxo eta presentzia komertzial ona duten beste konpainia batzuk daude, handienetako batzuk hauek dira: Playmobil eta Ravensburger and Marklin Alemanian, Frantzian Meccano eta Smoby, Erresuma Batuan Hornby, Clementoni eta Chicco Italian, Jumbo Holandan eta Famosa Espainian.\nPublizitatea.\nGaur egun, jostailua haurren garapena helduarora bidera dezakeen eredu bihurtzen da. Jostailua, balioen igorle gisa, baliohauetan sakontzeko erabil daiteke: gatazkak indarkeriaren bidez konpontzea, genero-diskriminazioa, fisikoa aktibo ordezkaezin gisa sustatzea, batez ere emakumeen artean, lehiakortasuna, norgehiagoka eta garaipena. Gaur egun, markak, produktu soil baten publizitatea egin beharrean, haratago doaz, eta marka-ahalmena bizimodu jakin bat argi eta garbi mugatzen duten balioekin lotzen dute.\nMarketineko profesionalek haurrak helburutzat jartzen dituztenean, espero dute haurtzarotik irakurketa edo idazketa bezala ikasitako marka oroimenean geratzea, haurtzaroko garai zoriontsuaren oroitzapen gisa. Horrela, urteen buruan eta denboraren poderioz, modaren arabera kontsumoko hainbat produkturen tarte handi bat saldu ahal izango da.\nHaurren merkatua irabazizko negozio bat da, gero eta gehiago, eta guztiek eskuratu nahi dute. Sartzeko modurik onena publizitate eta marketin kanpaina zabalak egitea da. Kanpaina horiek haurren bizi-espazioak bonbardatzen dituzte ordu guztietan telebistan, zineman, kalean eta abar. Kanpaina horiek urte osoan zehar egiten dira, baina bereziki nabarmentzen dira jaietatik eta oporretatik gertuen dauden garaiak.\nJostailuek sortutako zaborra.\nMaterial birziklatuarekin egiten diren jolasak birziklatzeko material ez-konbentzionala erabiliz egiten diren jolas-jarduerak dira. Adibidez, erratz-makila xabalina bihurtzea.Horiek gorputz-hezkuntzaren arloko programazio didaktikoa garatuz erabili ohi dira. Horrela, ikasleek ingurumenarekiko errespetu handiagoa garatzea lortu nahi da. Jarduera ludikoak dira, eta haurrek birziklatzen ikastea eta ingurune naturalaren zaintzari buruz sentsibilizatzea dute helburu. Oso ohikoa da gorputz-hezkuntzan erabiltzea, eraikitzeko errazak baitira. Gainera, hezkuntza-instalazioek ez dituzte beti eskolak emateko behar ditugun baliabide guztiak. Aipatzekoa da birziklatutako materialarekin egindako jolasen kalifikazio ugari daudela. Horiek guztiak gure arlokoak dira, eta gure esku dauden baliabide guztiak jasotzen dituzte.\nBildumazaletasuna.\nJostailuen bildumak, bildumazaletasun mota garrantzitsuenetako bat dira. Bildumazaleen helburua, jostailu mota bat edo mota ezberdinak bildu, eta sailkatzea da. Jostailu mota asko dira bildumak egiteko ezaguenenak, Barbieak, Playmobilak edo Legoak dira. Gaur egun, haur eta nerabeek kromoekin ere egiten dituzte bildumak. Bildumazale askok, diru kopuru handiak xahutzen dituzten bildumak osatzeko. Jostailu garestienak, urte gehien dituzten jostailuak dira.\nJostailu edo jokoak?\nZer da jolasa?\nJolasa parte-hartzaileen dibertsiorako eta gozamenerako erabiltzen den jarduera da, askotan, baita hezkuntza-tresna gisa ere.\nJostailu eta jolasaren arteko desberdintasunak:.\nJolasaren eta jostailuaren arteko aldea da lehenengoa ekintza bat dela, eta jostailua, berriz, jolasa garatzeko tresna. Begi-bistakoa dirudien alde hori, haurrak nola hezten diren kontuan hartzerakoan, bai familian, bai beste eremu batzuetan, nahastu egin ohi da. Horrela, uste dugu, haur batekin jolastea jostailu bat ematea dela, eta haur batekin jolastea, berriz, ekintza bat egitea da, jostailuarekin edo jostailurik gabe, dibertsioa eta gozamena emanez.\nJostailuak oso egokiak dira norbanakoen arteko harremanak indartzeko tresna lagungarri gisa erabiltzen direnean, parte-hartzaileak nahiz jolasaren jarraitzaileak edo gidariak izan. Gaur egungo gure gizartean dagoen joera umeari jostailu ugari ematea da, askotan, umeari bakarrik jolasa deskubritzen uztea. Horren ondorioa da haurraren erabilera txarra, asperdura eta frustrazioa, eta, bestalde, motibazio bakarra gozamen partekatua duen harremanik ez egotea.\nJolasa azken helburutzat dibertsioa duen harreman-modu gisa ulertzen badugu, eta, gainera, hezkuntza prestakuntza-ekintza gisa ulertzen badugu, non giro gozagarri batek haren garapena errazten duen, begi-bistakoa da hezkuntza-ekintza sustatzeko moduetako bat jolasak erabiltzea dela, eta, beharrezkoa bada, elementu osagarriak, jostailuak erabiltzea.\nJostailuak zineman.\nJostailuak haurrentzako denbora pasatu eta\u00a0 dibertitzeko modua izan dira historian zehar, eta idazle eta sortzaileentzat inspirazio iturria ere bai hainbat kasutan. Betidanik tresna hutsak izan dira jostailuak istorioetan, pertsonaien inguruan aurkitzen ziren osagarriak besterik gabe, jostailu horiek obretako protagonistak bihurtu zitezkeela konturatu ziren arte. Jostailu horiei protagonismoa ematearekin komertzializazioa hasi zen, haurrak ipuin eta pelikula gustokoenetan ikusten zituzten jostailu hoiek dendetako apaletan ikusten hasi baitziren.\nJostailuetan oinarritzen diren film ospetsuenetako batzuk hauek dira:\nJumanji.\nJumanji 1995eko Joe Johnston estatubatuar zinema zuzendariaren fantasia eta abenturazko filma bat da. Film hau, Chris Van Allsburg idazlearen izenburu bereko ipuinean oinarritzen da, eta antzinako mahai joko magiko baten inguruan gertatzen da istorioa. Protagonista, mahai jokoaren barnean gelditzen da harrapaturik 25 urtez, eta bi neska-mutikok bertatik ateratzea lortu beharko dute mahai-joko honetako arauei jarraituz. Jokoaren arauak, ordea, magikoak dira eta bertatik animalia basatiak eta bestelako pertsonaia miragarriak irteten dira. Nola edo hala jokoa amaitzea da helburua, beraien hiria suntsipenetik salbatuz.\n2017an Jumanji: Welcome to the Jungle eta 2019an Jumanji: The Next Level jarraipenak estreinatu ziren.\nToy Story.\n\"Toy Story\" 1995eko animaziozko filma da. John Lasseterrek zuzendutako film horretako protagonistak jostailuak dira, bizitza propioa dute eta hainbat abenturatan parte hartzen dute. Haien jabearen eta jostailuen arteko harremanak azaltzen ditu filmak. Hiru jarraipen izan ditu: \"Toy Story 2\", \"Toy Story 3\" eta \"Toy Story 4\".\nPinocchio.\nPinocchio (euskaraz, Pinotxo) 1940an Walt Disneyek ekoizitako animaziozko filma da, Carlo Collodiren Pinotxoren abenturak eleberriaren moldaketa. Protagonista Pinotxo izeneko zurezko txontxongilo bat da. Haren sortzaile Geppetto zurginak Pinotxo benetako mutikoa izan dadin nahi du, eta Maitagarri Urdinak zurginaren desioa betearazten du, txontxongiloari bizia emanez. Istorioan zehar, mutikoak Kilker Hiztunarekin batera hainbat abenturatan parte hartzen du, hezur eta haragizko mutiko bilakatu arte.\nRosebud (Citizen Kane).\nOrson Wellesek 1941ean antzeztu, ekoizi eta zuzendutako film horretan, jostailuek ez dute bizi propiorik, baina istorio guztia jostailu baten inguruan gertatzen da. Charles Foster Kean enpresaburu estatubatuar ospetsuak hil aurretik esaten duen azken hitza \u201cRosebud\u201d da, eta hitz horrexekin hasten da filma. Argumentua hitz horren aurkikuntzan oinarritzen da. Amaieran ikusten da Rosebud enpresaburuaren umetako lera bat dela, jostailu hori erabiltzen zuen garaia protagonistaren bizitzako momentu zoriontsuena izan zela aditzera emanez.\nChucky.\nDon Mancinik sortutako beldurrezko film sail horretako protagonista da Chucky, zinemaren munduko panpinarik ospetsuenetakoa. Hainbat filmetan agertu da: \"Child\u2019s Play\" (1988), \"Child\u2019s Play 2\" (1990), \"Child\u2019s Play 3\" (1991), \"Bride of Chucky\" (1998), \"Seed of Chucky\" (2004), \"Curse of Chucky\" (2013) eta \"Child\u2019s Play\" (2016). Film sail horretan, ordea, panpin hori haurrentzat dibertigarria izan beharrean, jostailu hiltzailea da, hiltzaile baten arima baitauka barnean.\nWinnie the Pooh.\nWinnie the Pooh, A. A. Milnek sortutako pertsonaiaren inguruan Walt Disneyek eginiko moldaketako protagonista da, belusezko hartz antropomorfo bat. Hartz horren eta istorioko beste pertsonaien jatorria idazlearen semearen jostailuetatik dator, hala nola, idazlea bizi zen herri inguruko basoko animalietatik. Disneyek ere sortu zituen sail horretako pertsonaia batzuk.\nBeste kasu askotan, jostailu ezagun batzuk pantaila handira eraman dira, eta horrekin ezagunago egin dira jostailu hauek. Horien adibide ezagunenak hauek dira besteak beste.\nBarbie.\nBarbie 1959ko martxoaren 9an eman zen ezagutzera eta ordutik munduan gehien saldu den panpina izatera heldu da. Panpina honek emakume heldu baten itxura du, nahiz eta gerora Barbieren unibertsoan pertsonaia gehiago ere sortuak izan diren. Panpina hau 2001ean iritsi zen pantaila handira Barbie in the Nutcracker filmarekin, orduztik film asko argitaratu dira panpin honen izenpean.\nLego.\n1932an Ole Kirk Christiansenek sorturiko jostailu marka da. Jostailu marka honen atal ezagunena eraikuntza-blokeak diren arren, robotikako jostailuak, eskolaurreko jostailuak edo parke tematiko bat ere badu bere menpe. Horrez gain, Legok bere jostailuen inguruko filmak ekoiztearen alde egin zuen apustu, horretarako Warner Bros ekoizetxearekin elkartu eta lehen filma 2014an argitaratu zuten izenekoa. Gerora beste hiru film ere argitaratu dira.\nPlaymobil.\n1974an sortu zen jostailu honek arrakasta handia izan zuen mundu guztiko haurren artean. 2019ko abuztuaren 7an, Frantzian estreinatu zen Playmobil (ingelesez: Playmobil: The Movie) izeneko filma. Jostailuetan oinarritutako abenturazko komedia filma da. Blaise Hemingwayk idatzi eta On Animation Studiosek ekoitzi zuen.\nTransformers.\n1980ko hamarkadan sortu ziren jostailu horiek ere arrakasta handia izan zuten pantaila handian. Lehen filma 2007an kaleratu zen. Michael Bayek zuzendu zuen eta Steven Spielbergek exekutiboki ekoitzi. Film horretan, Shia LaBeouf, Megan Fox edo Hugo Weaving aktoreek hartu zuten parte."}
{"id": "102020", "revid": "105290", "url": "https://eu.wikipedia.org/wiki?curid=102020", "title": "Angmar", "text": "Angmar (sindarinez \"Burdinazko etxea\") Tolkienen legendarium ospetsuan agertzen den toki bat da. Eguzkiaren Hirugarren Aroko 1300. urtean, Mendi Lainotsuen iparraldeko muturrean, azkenean Nazgulen jauna izan zenak sortu zuen erresuma bat da, Angmarreko Errege Aztia bezala ezagutua izan zena. Errege Aztia, Sauron Jaun Ilunaren basailu bat zenez, zentzuzkoa da Arnorren erresuma oinordekoen aurka Angmarrek egin zituen gerrak, Sauronen aginduz egin zirela pentsatzea.\nAngmarreko hiriburua Karn D\u00fbm zen. Erresuma, gizaki zekenez osatua zegoen, Dunedain eta orkoen etsaiak zirenak.\nSortua izan eta gutxira, Dunedainen erresuma zatituen aurka borrokatu zuen, Arthedain, Rhudaur eta Kardolanen aurka, alegia. Errege Aztiak Rhudaur konkistatu zuen, Arnorren ondorengo hiru erresumetatik ahulena zena, eta, bertako erregea, Hwaldarrengatik ordeztu zuen, Ulfangen leinu madarikatukoa zen tribu batetako jatorrizko gizonetako bat.\nOrain Errege Aztiaren kontrolpean, Rhudaurrek Arthedain inbaditu zuen 1356. urtean, eta, eraso horretan, Argeleb I.a erregea, hila izan zen. Baina, Kardolaneko armadaren laguntzarekin, Arthedainek, Haizearen Muinoetan zehar defentsa lerro bat mantentzea lortu zuen.\nEguzkiaren Hirugarren Aroko 1409. urtean, Angmarrek Kardolan eraso eta suntsitu zuen. Aldi berean, Rhudaur desagertu egin zen, eta, ondorioz, Arthedain baino ez zen geratzen behinola Arnor izan zen erresumaren hondar bezala. Arthedainek, jada aliaturik gabe, beste 500 urtez borrokatu zuen.\nEguzkiaren Hirugarren Aroko 1974. urtean, Angmarrek bere indarrak bildu zituen, eta Arthedaini azken eraso bat egin zion. Angmarrek, Arthedaineko hiriburua zen Fornost hartu zuen, honela, garai batean Arnor izan zeneko azken lurraldea desagerraraziz. Arvedui erregea iparraldeko muturrera bultzatua izan zen, eta Forotxeleko izotzezko badiako gizakiekin babestu zen. Berarekin zuen Palantirretako bat erabiliz, Gondorri laguntza eskatu zion.\nUrte bete beranduago, Gondorreko printzea zen E\u00e4rnur, Portu Grisetan lehorreratu zen Dunedainezko armada batekin, Arthedaini laguntzeko, baina beranduegi iritsi zen. Bere gizonak, Elrondek bidalitako eta Glorfindel buru zuten elfoen armada batekin bildu ziren, nortzuk Angmarreko armada erabat suntsitu zuten Fornosteko guduan, baina Errege Aztia ez zuten hil. Ihes egin eta Mordorren babestu zen. Elfoek eta Gizakiek osatutako armada, Karn D\u00fbmerantz joan zen, hiria suntsituz eta bertako biztanle guztiak hilez, honela, Angmarreko erresuma desagerraraziz.\nKarn D\u00fbm.\nKarn D\u00fbm, Angmarreko erresumako gotorleku nagusia da, Angmarreko Mendietako iparraldeko muturrean eta mendilerro horretako azken mendiko hegoaldeko magalean zegoen. Noiz sortua izan zen ez da ezagutzen, baina litekeena da Muinoetako Gizonek Rhudaur erresumako iparraldea gotortu zutenaren garaikoa izatea (Eguzkiaren Hirugarren Aroko 1300 eta 1400 bitartean).\nBere izena, sindarinezkoa da, eta Haran Gorria bezala itzul daiteke; Karn \"Gorria\", Karan erroa, eta D\u00fbm, elfoera primitibozko T\u00fbmetik datorrena (Tumladenen bezala), aldaketa mistoz aldatu egiten dena eta \"mendiko haran sakona\" esan nahi duena eta TUB erroa duena, hitzez osatua.\nAngmarreko Mendiak.\nIzatez, Angmarreko Mendiak, Mendi Lainotsuen luzapen bat dira, Gundabad Mendiaren ipar-mendebalderantz altxatzen direnak, Forotxeleko badiarantz begiratzen duen bihurgune bat eginez bere ipar-ekialdeko muturrean, eta, bertako azken mendietako hegoaldeko magalean, Karn D\u00fbm gotorlekua dago."}
{"id": "102021", "revid": "512", "url": "https://eu.wikipedia.org/wiki?curid=102021", "title": "Bai Euskal Herriari", "text": "Bai Euskal Herriari ekimena 2000ko ekainaren 10ean aurkeztu zen. Aurkezpen adierazpena Euskal Herriko esparru eta aniztasun politiko anitzek sostengaturik plazaratu zen.\nAbiapuntu gisa sinadura bilketa erraldoi bati ekin zion. Euskal herritarrok, munduaren aurrean garen bezala agertzeko dugun borondatea jaso asmoz. Horretarako herriz herri, auzoz auzo, milaka eta milaka sinadura jasotzeari ekin zioten.\n125.000 Euskal herritarrek beren sinaduraren bitartez agerian utzi zuten beren izatea eta nortasuna munduaren aurrean. Horrekin batera, ariketa hori burutzeko bitarteko eza ere agerian utzi zuten, horregatik Euskal Herriko lehen instituzio jaioberri zen Udalbiltzari luzatu zizkioten eskaerak.\nUrtebete beranduago, 2001eko martxoan, Udalbiltzak Euskal Herriko Naziotasun Aitormena (EHNA) bideratzea erabaki zuen. Honen bitartez, \"euskal herritarrek, libre eta demokratikoki, euskal nazioaren partaide izan nahi dutela adierazteko eskubidea izango dute\". Aipatutako eskubidea \"norbanakoena eta kolektiboa da eta gure kasuan ukatua izan zaigu\" adierazi zuen Udalbiltzak, hori bideratzeko konpromisoa berretsiz. Betiere herritarren borondatea izango dela Euskal Herriko Naziotasunaren Aitormenaren oinarria argi utzi zuen Udalbiltzak.\nBehin, Euskal Herriko Naziotasun Aitormena (EHNA) eskuan izanik, Euskal Herri luze zabalean tresna horren garrantzia eta erabilgarritasuna zabaltzeari ekin zioten.\nEuskal herritarron eskubide zibil eta politikoen aldeko iharduna areagotuz eta indartuz joan izan da urteetan barrena. Lurraldetasunetik hasi, hizkuntz eskubideak eta autodeterminaziotik jarraituz, EHNA bultzatzerainokoa izan da jarduna.\nAzken urteetan Bai Euskal Herriari herri ekimenaren lana naziotasun esparruaren baitan kokatu zen. Nortasun ikurrak, selekzio nazionalak, euskal egutegia, EHNA edo eta \"Geurea Ikurrina\" bezalako arlo eta egitasmoak sortu, sustatu eta lantzea.\n15 urte beranduago, 2015eko urriaren 14an plazaraturiko Azken adierazpen publikoan jakinarazi zuen Bai Euskal Herriari ekimenak bere jarduna eten eta eragile gisa bere jarduna amaitzeko erabakia hartu zutela Bai Euskal Herriari ekimena osatzen zuten kide guztiek aho-batez."}
{"id": "102022", "revid": "6327", "url": "https://eu.wikipedia.org/wiki?curid=102022", "title": "Trolltech", "text": ""}
{"id": "102023", "revid": "336", "url": "https://eu.wikipedia.org/wiki?curid=102023", "title": "Zeo", "text": "Zeo (, adimena), adimenaren titana zen. Titanak, Urano eta Gearen seme-alabak ziren.\nBere arreba Feberekin batera, distira eta ilargiaren titanidea zena, Zeo, Leto eta Asteriaren aita izan zen. Zeusek, Letorekin, Apolo eta Artemisa jainkoak izan zituen.\nZeok, izarren bitartez igartzea ordezkatzen zuen, baita zeruaren iparraldeko ardatza ere, noren inguruan izarrak biraka ari ziren, Polo izena jaso zuena beragatik (\u03a0\u03bf\u03bb\u03bf\u03c2 Polos, Zeoren epitetoetako bat zen).\nBere emaztearekin batera, Lurraren erdialdea ordezkatzen zuena (disko lau bat bezala ulertua), lehen jainko profetikoetako bat bezala nabarmendu zen, Zeo, bere aita Uranoren jakinduriaren bozeramalea, eta Febe bere ama Gearenarena izanez. Zentzu honetan, bere bi alabek, argikusmenaren bi adarrak ordezkatzen zituzten: Letok eta bere seme Apolok, argia eta zeruaren botere profetikoa presiditzen dute, Asteriak eta bere alaba Hekatek, gauekoarekin, iluntasun ktonikoarekin eta hilen izpirituekin beste horrenbeste egiten duten bitartean. Gainera, Apolok, bere denbora, Delfoseko orakulua, bere amamak presiditzen zuen Lurraren erdialdean, eta, neguan, lurralde hiperboreoetan, bere aitona Zeok ordezkatzen zuen poloaren artean banatzen zuen. Bi tokiak, herensugeek zainduak zeuden, Piton Delfosen eta Drako konstelazioa ardatzaren iparraldean, hauek, Titan bikotea ere ordezka zezaketelarik. Bertsio honen arabera, Zeo, Atenea jainkosak, Titanomakian, zerura bota zuen herensugea izango litzateke.\nGainontzeko titanekin batera, Zeusek eta gainontzeko olinpiar jainkoek bota zituzten, Tartaroan giltzaperatuz."}
{"id": "102024", "revid": "3463", "url": "https://eu.wikipedia.org/wiki?curid=102024", "title": "Euskal Herriko Bilgune Feminista", "text": ""}
{"id": "102025", "revid": "105290", "url": "https://eu.wikipedia.org/wiki?curid=102025", "title": "Buffonen orratza", "text": "Probabilitate teorian, Buffonen orratza XVIII. mendean Georges-Louis Leclerc, Buffongo kondeak planteaturiko ebazkizuna da:\nEgurrezko ohol paraleloak daudela zoru batean, orratz bat erortzen bada, zenbatekoa da orratzak oholen arteko marren gainean suertatzeko probabilitatea?\nEbazpena berez interesgarria izateaz gainera, pi zenbakia hurbiltzeko metodo bat eskaintzen du.\nEbazpena.\n \nEbazkizuna honela planteatu ohi da:\n\"Bedi l luzerako orratz bat, orratza t distantzia konstante batera dauden zuzen paraleloak dituen plano infinito batera erortzen bada zoriz, zenbatekoa da orratzak zuzenik ebakitzeko probabilitatea?\"\nEbazpena ezberdina da t&lt;l betetzen den, hau da orratzaren luzera zuzenen arteko distantzia baino luzeagoa den.\nformula_1 betetzen bada, orratzak zuzen bat ebakitzeko probabilitatea hau da:\nformula_3 betetzen bada, berriz:"}
{"id": "102026", "revid": "119347", "url": "https://eu.wikipedia.org/wiki?curid=102026", "title": "Sustraia (taldea)", "text": "Sustraia, 1992an Heletan (Nafarroa Behera) sortutako Euskal Rock taldea da.\nHistoria.\nSustraia taldeak, 1992ko Abenduaren 31ean eman zuen bere lehen kontzertua. Lehen formazioa, Jean-Marc Beheretchek, Philippe Garatek, Pantxoa Malmyk, Benat Zozayak eta Patrick Mitxelena \"Mixu\"k osatzen zuten. Hauek 1992 eta1996 urte hartean ibili ziren jotzen.\n1994ean, taldearen lehen diska kaleratu zuten (Segi segi). Taldea izena hartzen hasi zen diska honekin eta Euskal Herri osoan zehar jotzen ibiltzeaz gain, Italian ere 10 eguneko bira bat burutu zuten.\n1996an, Euskal label izeneko bigarren diska plazaratu zuten. Diska hau, Donostiako Elkar estudioetan grabatu zuten. Honen ostean, taldea lehen aldiz banandu zen. Denbora bat beranduago, taldeko partaide original bakarrak (Mixu), Sustraia taldearekin berriz hastea erabaki zuen, beste hiru musikariren laguntzaz (Christian Barbe, Kandi Fernandez eta Jaye Proctor). Formazio honekin, Italiatik bira egin zuten berriz ere eta 2007an, zuzeneko bat grabatu zuten Turinen.\n1998. urtean Frantzia osotik bira bat burutu zuten eta 1999an, Ska-P taldearekin batera beste bira bat egin zuten. Azken honek, taldearen izena gehiago zabaltzea ekarri zien.\n2000. urtean, Bi mila estudioko 3. diska grabatu zuten Bordelen. Diska honen ostean, taldeak bigarren geldiune bat egin zuen bere ibilbide musikalean.\n2004. urte bukaeran, beste formazio berri batekin itzuli ziren Sustraiakoak. Oraingoan, Mixuk, Jimmy Arrabitek, Sam Balerdik, Franck Azizak eta Haitz Gonik osatuko zuten taldea. Urte honetan gainera, Ze bizia diska kaleratu zuten. 2006an berriz, Beti bidean estudioko 5. diska kaleratu zuten.\n2007an, DVD bat kaleratu zuten, Sustraia in live izenekoa. 2009tik aurrera, taldea geldiune batean geratu zen Mixuren heriotzaren ondorioz.\nTaldea.\nHastapenetan plaza taldea izan zen, eta herriz herri emandako dantzaldietan oinarritu zuen berehalako arrakasta. Izan ere, urtean ehun emanaldi inguru egiten zituen boskoteak. Hego Euskal Herriko plaza talde gehienek ez bezala, kantu propioez osaturiko errepertorioa jotzen zuen Sustraiak. Horretan zetzan taldearen nortasuna eta ezberdintasuna. Halaber, entzuleen begirada guztiak erakartzen zituen abeslari bat zuen, Mixu, Mustafa ere esaten ziotena, izenburu bereko kanta arrakastatsua gogoan. 130 kiloko gizasemea zen, agertokian ikuskizuna eskaini eta entzuleengana jai giroa helarazten trebea, eta, zurrumurruen arabera, bere jauzien bortitzaz hainbat oholtza hautsitakoa.\nHaatik, Euskal label bigarren diskoa Oihuka diskoetxearekin kaleratzearekin batera, taldearen helburuak aldatu egin ziren. Dantzaldiak utzi eta rock kontzertuak ematen hasi zen. Ipar Euskal Herriko mugak gainditu nahi zituen, Hegoaldean bere burua ezagutzera eman -hori zen Oihukarekin lan egiteko arrazoietako bat- eta atzerrira atera. Hain zuzen, 1996an hamar eguneko bira egin zuen Italian.\nEuskal label diskoan \"euskal rock&amp;rolling\"-ari ekin zion Sustraiak: dantzarako kantuak, alaiak, rock, ska, reggae eta bestelako doinuen nahasketa biziak... \"Xardina kuzkuz\", \"Xibidi\", \"Amatto\"...\n1996. urte amaieran taldea desegin egin zen, eta eraberriturik itzuli zen 1997an, hiru taldekide berrirekin: Kandi Fernandez (teklatuak; Baldin Bada taldeko kide ohia), Christian Barbe (bateria jotzailea) eta Jaye Proctor (baxua). Italiako bira batekin estreinatu zen talde berria, eta 1997an bertan zuzeneko diskoa grabatu zuten, Getarian (Lapurdi): Live (Agorila, 1997).\nTaldeak egonkortasuna lortu zuen hurrengo urteetan, eta 1999an Madrilgo Ska-P talde arrakastatsuarekin nazioarteko bira bat egin zuen. Halaber, Parisko La Cigalle areto ezagunean jotzeko aukera izan zuen. Berehala iritsi zen laugarren diskoa, Bi mila (MSI, 2000), non euskaraz ez ezik gaztelaniaz eta frantsesez ere abestu zuten. Korroskada taldearen \"Torero\" kantu ezagunaren moldaketa eta Petti kantariaren kolaborazioa daude disko horretan. Lan horrekin ugari izan ziren Frantzian eta Ipar Euskal Herrian eman zituen kontzertuak -Hegoaldean ezezaguna izaten jarraitzen zuen-, baina horren ondoren geldialdia etorri zen. Bi musikarik taldea utzi zuten (Jean-Marc Beheretxe eta Jaye Proctor), eta 2004ra arte ez zen Sustraiaren berri izan.\nBerriz ere eraberriturik itzuli zen taldea, hiru taldekide berrirekin: Jimmy Arrabit (bateria jotzailea; Itoiz, King Mafrundi), Sam Balerdi (teklatua) eta Didier Etxeberria (baxua). Horiek grabatu zuten taldearen bosgarren diskoa, Ze bizia (Agorila, 2004). Christian Barbe eta Patrick Mixelena arduratu ziren doinuak sortzeaz, eta hitzekin Mikel Markez kantari gipuzkoarraren laguntza izan zuten, gaztelaniaz abesturiko bi kantetan: \"Medio loco\" eta \"Despacito lo blandito\". Galdutako egonkortasuna berreskuratu zuen taldeak, errepidera itzuli zen, rock emanaldiak eta herrietako jaietako dantzaldiak tartekatuz, eta, 2006. urtean, Frantziako jaialdi garrantzitsuenetako batean parte hartu zuen: Parisko Printemps de Bourges jaialdian.\nIa segidan heldu zen Beti bidean (Agorila, 2005), rock latinora lerrotutako diskoa, Franck Aziza baxu jotzaile berriarekin. Eta 2008an, 15 urteko ibilbidea ospatzeko, DVD bat kaleratu zuen. Haatik, 2009ko hasieran taldeak ezusteko latza jasan zuen: Mixu abeslaria zendu zen, errugbi partida baten hasieran abestu ondoren. Geroztik, taldearen etorkizuna kolokan dago.\nSustraian egindakoetatik aparte, Mixuk disko partekatu bat kaleratu zuen, MMX (Agorila, 2008), Xabaltx eta Maialen Errotabehere kantariekin. Hirurek zenbait kontzertu eman zituzten Argentinan, 2008ko urrian."}
{"id": "102027", "revid": "336", "url": "https://eu.wikipedia.org/wiki?curid=102027", "title": "Puxtarri", "text": "Puxtarriak haur jolas anitzetan erabiltzen diren bolatxoak dira. Garai batean, buztinezkoak eta harrizkoak izaten baziren ere, egun beirazkoak izaten dira. \nKolore eta tamaina askotakoak izaten dira, ohikoenek 13 mm-tako diametroa izaten dute. Bildumazaleek ere oso atsegin dituzte kolore aniztasunagatik eta haurtzaroko oroitzapena ekartzen dizkietelako.\nIzena.\nEuskaraz puxtarri izena badu ere \"kanika\" erabiltzen da toki askotan, gaztelaniazko mailegua hain zuzen ere. Txirri, Mirri eta Txiribiton pailazoek eragin zuten puxtarri izenaren zabalkundea, telebistan egiten zituzten haurrentzako lehiaketatxoetan puxtarriak banatzen baitzituzten puntuen ordez. Herri hizkeran txertaturik daude \"Bost puxtarri!\" edo \"Hamar puxtarri!\" gisako esaerak lan bat ongi egin dela adierazteko.\nHistoria.\nAntzinako Egiptoko haur baten hilobian puxtarriak aurkitu dira, K.a. 3000 urte ingurukoak. Pakistan erdialdean dagoen Mohenjo-daro aztarnategian XX. mendearen hasieran egindako indusketatan arkeologoek puxtarriak aurkitu zituzten, K.a. 2500 urtearen inguruan datatu zituztenak.\nErromatarren garaiko idatzietan ere ugariak dira puxtarriei egindako erreferentziak. Ovidioren \"Nux\" olerkian haurrak intxaurrekin joalean ari direla agertzen da. Mesopotamiako kaldearrak eta egiptoarrak ere aritzen ziren puxtarriekin jolasean, normalean buztinezkoak harrizkoak edo beirazkoak direla aipatzen da.\nPuxtarriekin jolasteko ohitura Erdi Aroan Europa guztian zehar zabaldu zen. 1503. urtean Nurenbergeko agintariek hiritik kanpora zegoen zelai batera mugatu zuten puxtarriekin jolasteko eremua. Amerikara ere eraman zuten europarrek puxtarriekin jolasteko ohitura, hala iparraldera nola hegoaldera. Dena dela Kolonaurreko Amerika garaiko indusketa lekuetan ere aurkitu izan dira puxtarriak.\nGaur egun ezagutzen ditugun puxtarriak agertu zireneko data zehatza ez da ezagutzen. Jakina da 1846an beiragile alemaniar batek puxtarriak egiteko erabiltzen diren guraizeak asmatu zitula. 1870. hamarkadan keramikazko puxtarri merkeen ekoizpen industriala hasi zen.\nJolas motak.\nHainbat jolas egiten dira puxtarriekin.\nMunduko Puxtarri Txapelketa.\n1588an izan zuen aurreneko ekitaldia eta urtero jokatzen da Ostiral Santuan Tinsley Green herrian, Mendebaldeko Sussex konderrian (Erresuma Batua). Ringer jolasa jokatzen da.\nNazioarteko jokalari taldeek jokatzen dute; europarrek, iparramerikarrek, australiarrek, japoniarrek... XXI. mendean alemaniarrak izan dira nagusi."}
{"id": "102032", "revid": "336", "url": "https://eu.wikipedia.org/wiki?curid=102032", "title": "D'Nash", "text": "D'Nash (NASH izenez 2007ko martxoraino ezagututa) 2005ean sortutako musika talde espainiarra da.\nLaukote hau \"Capaz de todo\" diskoarekin hasi zen, baina 2007ko Eurovision Abesti Txapelketarekin eman zen ezagutara Europa osoan zehar, \"I love you mi vida\" abestia kantatuz hogeitalau partaideetatik hogeigarrenak geratu ziren. Beraien bigarren lana, \"Todo va a cambiar\", 2007ko abenduan kaleratu zen. 2011ean \"Garabatos\" diska egin zuten.\nTaldekideak.\nLehenago taldean parte hartu zuen:"}
{"id": "102033", "revid": "512", "url": "https://eu.wikipedia.org/wiki?curid=102033", "title": "69 Hesperia", "text": "69 Hesperia, asteroide gerrikoan aurkitutako 69. asteroidearen izena da. Giovanni Virginio Schiaparelli astronomo italiarrak aurkitu zuen Milandik 1861eko apirilak 26an.\nBere izena, greziar mitologiako Hesperia izeneko pertsonaiatik datorkio, Hesperideetako bat zena.\n1932 CM1 edo 1945 NB dira."}
{"id": "102034", "revid": "512", "url": "https://eu.wikipedia.org/wiki?curid=102034", "title": "68 Leto", "text": "68 Leto, asteroide gerrikoan aurkitutako 68. asteroidearen izena da. Karl Theodor Robert Lutherrek aurkitu zuen D\u00fcsseldorfetik 1861eko apirilak 29an. S motako asteroidea da.\nBere izena, greziar mitologiako Leto izeneko pertsonaiatik datorkio, Zeus jainkoarekin, Apolo eta Artemisa jainkoen ama izan zena."}
{"id": "102035", "revid": "105290", "url": "https://eu.wikipedia.org/wiki?curid=102035", "title": "Sk\u00e1lholt", "text": "Sk\u00e1lholt (antzinako islandieraz \"Sk\u00e1laholt\") Islandia hegoaldeko toki historikoa da, Hv\u00edt\u00e1 ibaiaren gainean kokatuta. Bl\u00e1sk\u00f3gabygg\u00f0 udalerriaren barnean dago.\nSk\u00e1lholt izeneko herria, nahiko handia den eliza batez eta etxe gutxi batzuz baino ez dago osatua. Baina, herrialdearen historiarentzat oso garrantzitsua izan da. Erdi Arotik 1785 arte, H\u00f3larrekin batera, Islandiako bi gotzaindegietako bat izan zen, aldi berean, gune kultural eta politiko ere bihurtuz. Herrialdeko lehen eskola Sk\u00e1lholten sortu zen. Eta, 1550ean, azken gotzain katolikoa, J\u00f3n Arason, H\u00f3larrekoa, bertan exekutatua izan zen, bere bi semeekin batera.\nBere elizaren tamainak, ez ohikoa dirudi Islandiako elizen tamaina estandarrarekin alderatuz gero. Izan ere, 1956 eta 1963 bitartean eraikitako elizaren luzera 30 metrokoa da. Baina bere aurreko eliza asko, askoz luzeagoak izan ziren, batzuk, 50 metroko luzera ere izan zutelarik. Beste herrialde eskandinaviar batzuk ere lagundu dute eliza honetako egungo barnera iritsi arte.\nAdam Bremengoak, 1075 inguruan, Sk\u00e1lholt (Scaldholz), Islandiako hiririk handiena bezala deskribatu zuen idatziz."}
{"id": "102036", "revid": "1340", "url": "https://eu.wikipedia.org/wiki?curid=102036", "title": "Skalholt", "text": ""}
{"id": "102037", "revid": "512", "url": "https://eu.wikipedia.org/wiki?curid=102037", "title": "Asterix Hispanian", "text": "Asterix Hispanian (), Asterixen komiki saileko 14. abentura da, Frantzian, 1969an argitaratu zena. Salvat argitaletxeak 2018an argitaratu zuen Maddalen Arzallusen itzulpena.\nIstorioa.\nJulio Zesarren tropek, Hispaniaren lurralde ia osoa hartu eta konkistatu dute, Munda eta Hispalis artean dagoen herrixka iberiar bat izan ezik, bere sustraiak alde batera uzteari uko egiten diona. Horretarako, erromatarrek, Pepe bahitzen dute (benetan Perikles deitzen dena), herrixkako buruzagia den Batxurizopito eta Arrilarioren semea, konkistatzen uzten badira, itzuliko diotenaren baldintza jarriz. Erromatarrak Erromara doazen bitartean, Asterix eta Obelixekin topo egiten dute, nortzuk Pepe kendu eta Hispaniara itzultzea erabakitzen duten. Bidean zehar, galiarrak, piratekin topo egiten dute Itsaso Zeltikoan, Europa iparraldetik datozen turistekin, druida prozesioekin eta zezenketa jaiekin hispaniar lurraldean, baita suaren inguruan dantzatu eta kantatzen duten ijitoekin ere, erromatarretako bat, Klaudius Nonpossumus, mozorrotuta, galiarrei edabe magikoa lapurtzen saiatzen den bitartean, honela, umea erromatarrei itzultzeko. Binetetako batean, Zaragoza aldean, Kixote eta Santxo Pantzaren bertsio zeltiberiar bat ere agertzen da.\nKomikiaren iruzkina.\nLiburu hau, frankismo garaiaren amaierako irrimarrazko irudi bat da, non turista ugaritasuna (liburuan, barra-barra agertzen dira galiarrak, godoak eta bretoiak, euren ondorengo izango diren frantziar, alemaniar eta britainiarrek bezala eginez), ohiturarik espainiarrenak eta herrialdea modernizatzeko etengabeko borroka (horrek, etengabe, errepideetan lanak egin behar izatea ekarri arren) nahasten ditu. Hasiera batean, herrialdea 1969an gobernatzen zuen diktadura frankistari buruzko erreferentziarik ez dagoela dirudien arren, egia esan, gauzaren batzuk, oso modu sotilean, berau gogorarazten dute. Honela, erromatar legionarioak, Hispanian, beste komiki batzuetan ez bezala janzten dira, Falangea gogorarazten duten jantzi urdinarekin eta zapi gorriarekin, eta Hispania, \"jeneral\" (Asterixen abentura guztien artean, halako titulua duen erromatar bakarra) zahar eta despota batek gobernatzen du, bere izena aipatzen ez delarik.\nGaliarren herrixkako biztanleen arteko borroka ospetsua ikusten den Asterixen lehen komikia da.\nPertsonaia ospetsuen irrimarrak.\nG\u00e9rard Calvi, konposatzaile frantziarra, erromatar bandaren zuzendari bezala marraztua dago Hispalisko zirkuan."}
{"id": "102038", "revid": "7162", "url": "https://eu.wikipedia.org/wiki?curid=102038", "title": "An gaeltacht", "text": ""}
{"id": "102039", "revid": "105290", "url": "https://eu.wikipedia.org/wiki?curid=102039", "title": "Suburate", "text": "Suburate edo sibulate, Julio Zesarrek edo eta Plinio Zaharrak ere deituak, egungo Zuberoan bizi ziren akitaniar herria izan zen. Zuberoaren latinezko izena \"Subola\" herri honetatik hartua izan zen.\nPirinioetako beste akitaniarrek bezala abeltzaintza (ardiak, behiak eta zaldiak) zuten bizimodua, Iberiar penintsulatik transhumantzia eginez.\nIparraldean kokosati, hegoaldean baskoi, ekialdean bigerri eta mendebaldean tarbeliar herriak zituzten"}
{"id": "102040", "revid": "56334", "url": "https://eu.wikipedia.org/wiki?curid=102040", "title": "Tarbeliar", "text": "Tarbeliar () (grekoz (\u03a4\u03ac\u03c1\u03b2\u03b5\u03bb\u03bb\u03bf\u03b9/\"T\u00e1rbelloi\") egungo Lapurdi eta Nafarroa Beherean eta Gaskoniako Chalosse eskualdean bizi zen akitaniar herria izan zen eta aitzin-euskaldun gisa sailkatzen da. Iturri klasikoek diote Aturri ibaiaren (latinez: \"Aturrus\") erdialdean eta behealdean bizi zirela, alde bietan. Hiriburua Aquae Tarbellicae, zuten, egungo \"Akize\". Ausoniok esana \u00abTarbeliarrek orro egiten duten eskualdea\u00bb.\nPublio Lizinio Krasok menperatu zituen K.a. 56. urtean, eta ondoren, beste herri batzuekin batera, Civitas Aquensium hiria sortu zuten, Gallia Akitania barruan, aurretik, latindarrek \"Aquae Tarbellicae\" edo \"Aquae Terebellicae\" izendatzen zuten kokagunean.\nAusciarreekin batera, Akitaniako herri boteretsuenetako bat izan ziren. Tarbeliarrak lau triburen konfederazioa izan zen. Kokosateak eta tarusateak ziren, seguruenik, haien bezeroak.\nMugakideak.\nIparraldean kokosateak zeuden, hegoaldean barduliarrak, ekialdean tarusateak, atureak eta Venarniak, eta mendebaldean Bizkaiko golkoa zituzten. Egungo Orthezetik gertu zegoen Castetarbe herrixkak ekialdeko muga osatzen zuen. Julio Caro Barojak idatzi zuen, Ptolomeok aipatu zuela Pirinioak zirela tarbeliarren muga hegoaldean.\nBizimodua.\nPirinioetako beste akitaniarrek bezala abeltzaintza (ardiak, behiak eta zaldiak) zuten bizimodua, transhumantzia eginez. Hala ere, nahiz eta garrantzi gutxiago izan, beste lehengai batzuk ere profitatu zituzten. Estrabonek zioen urrea ustiatzeari esker neurri batean aberastu zirela bai eta euren lurraldean zeuden iturri bero eta hotzei esker.\nIzena.\nJulio Zesarrek \"tarbelli\" izena erabiltzen du aipatzen dituenean (K.a I. m.) eta Estrabonek, grekoz idazten zuenez, \"T\u00e1rbelloi\" (\u03a4\u03ac\u03c1\u03b2\u03b5\u03bb\u03bb\u03bf\u03b9) (K.o. I. m.), Pliniok \"Tarbelli Quattuorsignani\" esamoldea erabiltzen du Plinio (K.o. I. m.), eta Saguntoko inskripzioan \"tarbellus\" edo \"Tarbellus IIII Signanus\" (\"Tarbellus Quattuorsignani?).\"\n\"Tarbellus IIII Signanus\" esamoldearen inguruan irakurketa ezberdinak egin dira. Sagunton aurkitu zen esaldi hori \"Lucius Valerius Muntanus\"-en epitafioan irakur diteke, bere jatorria aipatzen den zatian, hor aipatzen den hildakoa \"etxekoa\" zela zehazten da. Antzeko hitzak erabili zituen Pliniok esamoldea erabili zuenean (euskaraz: \"lau zutoihalen tarbeliarrak\") eta ikerlari batzuetzat, tarbeliarrek lau herrien federazioa osatzen zutela adierazten du esamolde horrek.\nJoak\u00edn Gorrotxategik proposatu zuen Akitaniako onomastikan arrunta den adjektiboa ('beltza') \"tar\" atzizkiari lotuz sortutako izena izan daitekeela."}
{"id": "102042", "revid": "56334", "url": "https://eu.wikipedia.org/wiki?curid=102042", "title": "Eskorga", "text": "Eskorga edo esku-orga (\"esku\" eta \"orga\" hitzetatik) eskuz bultzatzen den ibilgailu txikia da. Pertsona bakarrak bultzatu eta gidatzeko prestatuta dago, atzealdean dituen bi heldulekuren bidez.\nZama gurpilaren eta gidariaren artean orekatuta garraiatzeko eginda dago, eta, horri esker, pertsona batek berez gainean eraman dezakeen zama baino handiagoa eraman dezake. Maiz erabiltzen da eraikuntzan eta lorezaintzan. Bere edukiera tipikoa 170 litrokoa da.\nBadaude bi gurpil dituzten eskorgak, egonkorragoak direnak, baina gurpil bakarrekoarekin maniobrak errazagoak dira."}
{"id": "102044", "revid": "1712", "url": "https://eu.wikipedia.org/wiki?curid=102044", "title": "Lupus eritematoso sistemikoa", "text": ""}
{"id": "102045", "revid": "201", "url": "https://eu.wikipedia.org/wiki?curid=102045", "title": "Luis Mari Iriarte", "text": ""}
{"id": "102046", "revid": "21098", "url": "https://eu.wikipedia.org/wiki?curid=102046", "title": "Vyzhnytsia", "text": "Vyzhnytsia (; edo \"Wiznitz\"; ; ) Ukraina mendebaldeko Txernivtsi oblasteko hiria da. Hirirari buruzko aurreneko datuak, lanbroak nolabait, 1158koak dira. 1514 eta 1574 bitartean turkiarren mende izan zen. XVIII. mendean Moldaviak bere egin zuen, eta handik gutxira Austria-Hungariako inperioak."}
{"id": "102047", "revid": "6327", "url": "https://eu.wikipedia.org/wiki?curid=102047", "title": "Jezreeleko Harana", "text": ""}
{"id": "102048", "revid": "201", "url": "https://eu.wikipedia.org/wiki?curid=102048", "title": "Kanikak", "text": ""}
{"id": "102049", "revid": "201", "url": "https://eu.wikipedia.org/wiki?curid=102049", "title": "Luis Ibero El\u00eda", "text": ""}
{"id": "102050", "revid": "201", "url": "https://eu.wikipedia.org/wiki?curid=102050", "title": "Orgatila", "text": ""}
{"id": "102053", "revid": "512", "url": "https://eu.wikipedia.org/wiki?curid=102053", "title": "Ringer", "text": "Ringer puxtarri joko bat da, XX. mendearen hasieran Espainian eta egun Estatu Batuetan jokatzen dena. Hiru bat metroko zirkulu batean jokatzen da, 2 jokalari edo gehiagoren artean. Zirkuluaren erdian 13 puxtarri jartzen dira gurutze bat osatuz, puxtarri batetik bestera pare bat zentimetro egon behar direla. Jokalariek txandaka handiagoa den \"puxtarri bala\" delako batez, zirkulu barruko puxtarriak kanporatzen saiatu behar dira zirkulu kanpotik. Puxtarri bala jaurtitzeko, puxtarria hatz erakusleaz inguratu eta erpuruaz jaurti behar da. Zirkulutik kanporatzen diren puxtarriak jokalariaren esku geratzen dira. Puxtarriak kanporatu eta puxtarri bala zirkulu barruan geratzen bada, jokalariak puxtarri bala dagoen puntutik beste jaurtiketa bat egin ahal izango du. Jokalariak puxtarririk kanporatu ez duenean edo puxtarriak kanporatzearekin batera bere puxtarri bala ere zirkulutik kanpo geratu denean galtzen da txanda. Jokoa puxtarri guztiak kanporatu edo aurrez ezarritako puxtarri kopuru bat kanporatu denean bukatzen delarik, puxtarri gehien lortu dituen jokalariak irabazten du. Arau gehigarriak dituzten joko aldaerak ere badaude."}
{"id": "102054", "revid": "59723", "url": "https://eu.wikipedia.org/wiki?curid=102054", "title": "Hatz erakusle", "text": "! colspan=2 style=\"font-size: 125%; text-align:center; background-color: dimgray; color: white\" | \"Erakuslea\"\n!\nHatz erakuslea (\"digitus secundus\" edo \"digitus II\") giza eskuko bigarren hatza da, erpuruaren eta hatz luzearen artean dagoena.\nHatz erakuslea luzatuz zerbait erakutsi edota ezetza ematen dela (alde batera eta bestera mugituz) adierazten da. Ordenagailuko saguaren botoia sakatzeko ere erabili ohi den hatza da. Pertsona bat leku batetik alde egiteko esateko ere erabil daiteke, kanporako norabidea erakutsiz. Eskoletan eskua eta hatz erakuslea altxatzen direnean, ikasleak irakasleari zerbait galdetu edo esan nahi diola adierazten du.\nUnicode.\nUnicodeko sei ikurrek irudikatzen dute hatz erakuslea:"}
{"id": "102055", "revid": "119347", "url": "https://eu.wikipedia.org/wiki?curid=102055", "title": "Anne Franken egunkaria", "text": "Anne Franken egunkaria (nederlanderazko jatorrizkoan \"Het Achterhuis\", \u00abetxostea\u00bb) Anne Frank (Annelies Marie) neskatxak 1942ko ekainaren 12tik 1944ko abuztuaren 1 arte idatzitako egunkaria da.\nBere familiarekin eta beste judu batzuekin batera, Amsterdameko biltegi batzuen ganbaran ezkutatuta bizi izan zen, naziek Herbehereak okupatuta izan zen aldian. Anne Frankek, hamahiru urterekin, \"Kitty\" deitu zuen bere egunkarian, taldearen bizitza kontatzen du. Anneren aita Otto Franken enpresako zenbait langilek lagunduta, bi urte baino gehiagoz egon ziren \"achterhuis\"ean (\u00abetxearen atzeko aldea\u00bb, nederlanderaz), azkenik salatuak izan ziren arte. Annek egunkari bat idatzi zuen 1942ko ekainaren 12tik 1944ko abuztuaren 1 arte, hau da, etxe atzealde hartan ezkutaturikoak tradituak izan baino hiru egun lehenago arte. Margot Frankek ere idatzi zuen egunkari bat, baina sekula ez da beste egunkari horren arrastorik aurkitu.\nAnne Franken egunkaria euskaratua dago (itzultzailea: Josu Zabaleta), eta Erein argitaletxeak 2005ean argitaratua.\nIstorioa.\n1944ko abuztuak 4an, Gestapoko agenteek, okupatzaile guztiak atxilotu eta hainbat kontzentrazio esparrutara eraman zituzten.\nDenbora batez, Westerbork eta Auschwitzeko kontzentrazio zelaietan egon ondoren, Anne eta bere ahizpa nagusia Margot, Bergen-Belsenera erbesteratuak izan ziren, non biak hil ziren 1945eko otsailaren amaiera martxoaren erdialde artean gertatu zen tifus izurrite batean.\nBere aita, Otto Frank, ezkutatuta egon zirenen artetik, kontzentrazio zelaietatik bizirik irten zen bakarra izan zen. Amsterdamera itzuli zenean, Miep Giesek, eranskinean eman zuten denboran lagundu zienetako batek, Annek, ezkutatuta egon ziren bitartean idatzi zuen egunkaria eman zion. 1947an eta Anneren nahia jarraituz, bere aitak egunkaria argitaratzea erabakitzen du, eta, ordutik, munduko libururik irakurrienetako bat bihurtu da.\nEgunkaria, lehen aldiz, \"Het Achterhuis\" (\u00abetxostea\u00bb) izenburuarekin argitaratu zen Herbeheeretan, 1947an, Contact editorearen aldetik.\nOtto Frank hil zenean, 1980an, idatziak Gerraren Dokumentaziorako Herbehereetako Institutuaren eskuetara igaro ziren, halaxe baitzegoen ezarria Ottoren testamentuan. Suitzan dagoen Anne Frank Funtsa da testuen egile eskubideen oinordekoa. 1998an, aipaturiko egunkariaren beste bost orrialde ezezagunago argitaratu ziren.\nLiburuak berebiziko arrakasta izan zuen mundu osoan, bereziki Israelen, AEBetan eta Erresuma Batuan. Azken herrialde horretan, libururik salduenen zerrendan lehenengo izan zen hogei astez jarraian. 350 milioi ale baino gehiago saldu ziren.\nPertsonen batzuek \u2014bereziki naziek eta Holokaustoaren ukatzaileek\u2014 diote liburu hau gerraondoko propaganda politikoa dela, eta egunkaria ez dela benetakoa. Alabaina, testuari eta eskuidatzi originalari eginiko azterketa kritikoek eta auzitegietakoek frogatu dute benetakoa dela.\nMuseoa.\nAnne Franken etxea, Amsterdamgo Prinsengrachteko kanalean kokatua, Anne Franki buruzko museo bihurtu dute. Bere ateak 1960ko maiatzaren 3an zabaldu zituen harpidetza publikoaren laguntzarekin, bere sorkuntzatik 3 urte igaro zirenean garatzaileei jabetza babesteko sortu zen, nortzuk blokea eraitsi nahi izan zuten.\nEzkutuan zeudenak harrapatu ondoren, ezkutalekua hustu zuten eta baina bertan geratu ziren Frank familiaren eta beraien lagunen gauza guztiak (arropa, altzariak eta objektu pertsonalak). Gobernuaren ondasun bihurtu ziren eta beste Alemaniako familia bonbardatu batzuei banatu zizkieten. Eraikina garbitua izan baino lehen, Miep Giesek eta Beb Voskuijl-ek, zeintzuk familia ezkutuan mantentzen lagundu zuten, bertara itzuli ziren polizia holandesen aginduen aurka eta objektu pertsonal batzuk berreskuratu zituzten. Haien artean, Anne Franken egunkaria zegoen.\nLiburua argitaratu eta denbora gutxira, bisitariak agertu eta gela sekretua ikusi nahi izan zituzten, hasiera oso modu informalean bazen ere. Baina 1955an, bertako enpresa lokal berrietara eraman zen eta bloke osoa saldu zen. Eraikina higiezinen agente batengana iritsi zen, non eraisteko asmoa izan zuen fabrika bat eraikitzeko. Eraikina babesteko kanpaina bat hasi zen, bere egoeran gorde ahal izateko, Het Vrije Volk egunkari holandesaren bitartez. Babesa 1955eko azaroaren 23an lortu zen. Anne Frank fundazioa, bere aita, Otto Frankek eta Johannes Kleimanek sortu zuten 1957ko maiatzaren 3an, diru bilketa egiteko eta horrela eraikina erosi eta leheneratzeko. Urte horretako urrian, eraikin hori zeukan enpresak fundazioari eman zion, borondate ona agertzeko asmoz. Bildutako diru hori alboan zegoen etxea erosteko erabili zuten, 265 zenbakiarekin blokean zeuden eraikinak eraitsi baino lehen.\nAzkenik eraikina jendaurrean 1960an ireki zen."}
{"id": "102056", "revid": "56334", "url": "https://eu.wikipedia.org/wiki?curid=102056", "title": "Aliketa", "text": "Aliketa edo aliketak (arabieratik: \"al-laqqat\", \"kurrika\") objektuei irmo eusteko edo alanbrea bezalako material gogorrak tolesteko eta mozteko erabiltzen den esku-tresna bat da. Oro har, aliketa pibote batean lotutako bi palankaz osaturik dago. Lotunea palankak amaitzen diren puntuan egon ohi da, eta palanken aldea heldulekuen aldea baino askoz laburragoa izan ohi da. Diseinu honi esker, eskuekin heldulekuetan egiten den indarra anplifikatu egiten da eta objektura zehaztasun handiagoz zuzentzen da."}
{"id": "102057", "revid": "1712", "url": "https://eu.wikipedia.org/wiki?curid=102057", "title": "Aliketak", "text": ""}
{"id": "102060", "revid": "119247", "url": "https://eu.wikipedia.org/wiki?curid=102060", "title": "Nahasmen (konbinatoria)", "text": "Konbinatorian, nahasmena multzo bateko elementuen permutazio bat da, non inongo elementurik ez dagoen bere jatorrizko kokapenean, hau da, nahasmena puntu finkorik gabeko permutazio bat da. Adibidez, bedi ABCD multzo ordenatua, multzoko nahasmen guztiak zerrenda honetan agertzen direnak dira:\nNahasmenen ebazkizuna elementu kopuru bati dagozkion nahasmenen kopurua zenbatzean datza. \"n\" elementuko multzo batean dauden nahasmenen kopurua n zenbakiaren azpifaktoriala da.\nNahasmen partzialak ere badaude, non zenbait puntu finko edo kointzidentzia onartzen den. Nahasmen partzialen kopuruak zenbatzen dituzten formulak kointzidentzia zenbakiak dira.\nNahasmenen ebazkizuna Pierre Raymond de Montmort matematikariak asmatu zuen, bere \"Essai d'analyse sur les jeux de hasard\" (euskaraz, \"Ausazko jokoen gaineko azterketarako entsegua\") izeneko liburuan, 1708. urtean. Montmort berak ebatzi zuen ebazkizuna 5 urte geroago, 1713. urtean.\nNahasmenen kopurua.\n\"n\" elementuko multzo baterako, nahasmen edo puntu finkorik gabeko permutazioen kopurua honela kalkulatzen da, azpifaktorialaren ikurrez ere irudika daitekeela:\nHorrela, \"n=0\"-rekin hasita, nahasmenen kopuru hauek ditugu ondoz ondoko elementu kopuruetarako:"}
{"id": "102064", "revid": "59723", "url": "https://eu.wikipedia.org/wiki?curid=102064", "title": "Noblezia", "text": "Noblezia gehienetan jaraunspen bidez lortzen den maila pribilegioduna da. Antzinako Erregimenean eta feudalismoan, nobleek feudo bat (lurra edo errenta bat) zeukaten, erregeari, edo beste noble bati laguntza (militarra batik bat) ematearen truke. Nobleziako kideei aitoren alaba (emakumezkoa izanez gero), aitoren seme (gizonezkoa izanez gero) edo noble deritze.\nEstamentuen gizartean, estamentu nagusia zen, eta pribilegioduna, gainerako gizarte multzoentzat eredua ezartzen zuena. Jatorrian, gerlarien eta lur jabe pribilegiodunen taldea izan zen, besteen defendatzailea. Aro Modernoan, halere, nobleziaren alderdi militarra apaldu egin zen.\nEuren lurra laboratzen zutenak menpeko zeuzkaten. Morroi haientzat, hurbileneko administrazioa, justizia eta ogasun arloetan batik bat, ez zen erregearena, nobleena baizik. Eginkizun publiko horien truke, nobleek zergak kobratzen zizkieten. Horretaz gain, lurgabeek haien soroak lantzeagatik jasotzen zuten errenta. Europako ekialdean, nobleak baino ezin ziren lurraren jabea izan.\nDena den, desberdintasun handiak zeuden nobleen artean, paperaren gainean guztiak kalitate berekoak baziren ere. Goi nobleziakoek duke, markes, konde edo baroi titulua zeramaten eta behe nobleziaren barruan, kategoria franko zeuden: zalduna, ezkutaria, infantzoia...\nAntza, leinuaren barruko jaraunspenaren bidez baizik ez zen lortzerik noblezia. Errealitatean, etengabe sartzen ziren odol berriko kideak eta familiak, laborari edo hiritar aberatsengandik ateratakoak. Erregeak, jakina, noblezia titulua eman zezakeen, baina ohikoagoa zen ohitura zela-eta noble bilakatzea, nobleen bizimodua edukiz maila hori edukitzen zela onartzen baitzuen jendarteak.\nMota frankotako pribilegioak zeuzkaten. Batzuk ohoreak baino ez ziren: zeremonietako hurrenkeran lehenengo postuetan agertzean (oso preziatua zen lehentasun bat), esaterako. Kargu publikoetan aritzeko ere, nobleek lehentasuna zeukaten. Ez zuten petxa (laborariek ordaindu beharreko zerga) ordaintzen. Hala ere, denborak aurrera egin ahala, beste zerga batzuk ordaintzen zituzten. Justizian beste modu batean epaitzen eta zigortzen zituzten, erdeinurik ekartzen ez zien moduan, hain zuzen ere (exekutatzekotan, lepoa moztuz, ez urkatuz, adibidez)."}
{"id": "102067", "revid": "1340", "url": "https://eu.wikipedia.org/wiki?curid=102067", "title": "Tshwane", "text": ""}
{"id": "102068", "revid": "512", "url": "https://eu.wikipedia.org/wiki?curid=102068", "title": "W. Somerset Maugham", "text": "William Somerset Maugham (Paris, 1874ko urtarrilaren 25a \u2013 Niza, 1965eko abenduaren 16a) ingelesezko idazlea izan zen, antzerkia, eleberria eta ipuin laburra jorratu zituena. Bere garaian idazlerik ospetsuenetakoa izan zen, eta 1930eko hamarkadan gehien kobratzen zutenetakoa.\nFrantzian jaioa, frantsesez hezi zen, baina gurasoen heriotzaren ondoren, Whitstablera (Ingalaterra) joan zen. Heidelbergen literatura eta filosofia eta Londresen medikuntza ikasi zituen."}
{"id": "102069", "revid": "1340", "url": "https://eu.wikipedia.org/wiki?curid=102069", "title": "Cape Town", "text": ""}
{"id": "102070", "revid": "1340", "url": "https://eu.wikipedia.org/wiki?curid=102070", "title": "Kaapstad", "text": ""}
{"id": "102071", "revid": "1340", "url": "https://eu.wikipedia.org/wiki?curid=102071", "title": "Ikapa", "text": ""}
{"id": "102073", "revid": "1340", "url": "https://eu.wikipedia.org/wiki?curid=102073", "title": "EThekwiki", "text": ""}
{"id": "102074", "revid": "512", "url": "https://eu.wikipedia.org/wiki?curid=102074", "title": "Marrubi", "text": "Marrubiak \"Fragaria\" generoa osatzen duten landare herrestariak dira, sukaldaritzan estimatuak beraien fruitu gorri mamitsuengatik. Latinezko izena lurrin hitzarekin erlazionatuta dago (\"fraga\" latinez). Deskribatutako 400 taxon inguru biltzen ditu, eta horietatik 20 baino ez daude onartuta. Bi dira espezie ezagunenak:\nHitza.\nEuskara batuan \"marrubi\" hitza \"Fragaria vesca\" espezieari dagokio, baina Elhuyar Hiztegian \"Fragaria\" generoa izendatzeko erabiltzen dute.\nEzaugarriak.\nLandare belarkarak dira, hostoiraunkorrak, estoloi eta errizoma epigeoak dituztenak, eta korapiloetan sustraitzen direnak. Zurtoinak, oro har, sinpleak dira, tenteak eta urtekoak. Hostoak erroseta aizunetan multzokatzen dira, segmentu obalo-erronbikoekin, eta horzdunak dira.\nInfloreszentziak brakteadun zimatan antolatzen dira. Loreak, hermafroditak edo funtzionalki unisexualak dura, eta gune axiala zertxobait konikoa duen errezeptakulu bat dute fruktifikazioan. 5 sepaloak lantzeolatuak dira, eta, oro har, osoak, akreszenteak eta tenteak. Petaloak, oro har 5, sepaloak baino handiagoak izan ohi dira; zuriak, zuri-berdexkak edo krema kolorekoak. 10-20 lorezil dituzte eta karpelo libre ugari.\nFruitua.\nOhiko hizkeran fruitu deritzona eterio mamitsu bat da, non akenioak ezartzen diren. Gorria, gozoa eta lurrintsua da. Eterio bakoitzean, 150 eta 200 hazi daude hartuta.\nTaxonomia.\n20 espezie baino gehiago ezagutzen dira:\nEzpezie ohikoenak:\nEzpezie diploideak:\nEzpezie tetraploideak:\nEzpezie hexpoloideak:\nEzpezie oktopoloideak:\nEzpezie dekoploideak:"}
{"id": "102075", "revid": "512", "url": "https://eu.wikipedia.org/wiki?curid=102075", "title": "Jos\u00e9 Torres Hurtado", "text": "Jos\u00e9 Torres Hurtado (P\u00ed\u00f1ar, Granada, 1946 urriaren 15a) espainiar politikaria eta Granadako alkatea da."}
{"id": "102076", "revid": "201", "url": "https://eu.wikipedia.org/wiki?curid=102076", "title": "Jose Torres Hurtado", "text": ""}
{"id": "102077", "revid": "59723", "url": "https://eu.wikipedia.org/wiki?curid=102077", "title": "Porra", "text": "Porra apustu mota bat da, gehienetan kirol emaitzekin lotua. Parte hartzaileek diru kopuru bera \"porran\" jarri eta gero, diru hori kirol emaitzak asmatu edo jokoa irabazi dutenen artean banatzen da. Apustuak futbolean partiduko azken emaitza izaten da. Txirrindularitzan konplexuagoak antolatzen dira: aukeratutako txirrindularien sailkapena zein den, porrako parte hartzaileek hainbat puntu kopuru jasotzen baitituzte.\nTxirrindularitzak porrak Internet bitartez euskaraz antolatzen hasi zen Tropela Elkartea 2005ean: hasieran, \"Tropela.net\" izena zuen eta ondoren, \"Tropela.eus\". Halaber, hastapenetan hizkuntza bakarra euskara bazen ere, gero beste batzuk gehitu ziren. \"Tropela.eus\" zerbitzuan lagunarteko porra-talde bakoitzari \"tropeltxo\" esaten zaio."}
{"id": "102078", "revid": "3463", "url": "https://eu.wikipedia.org/wiki?curid=102078", "title": "Juanan Morales", "text": ""}
{"id": "102079", "revid": "6327", "url": "https://eu.wikipedia.org/wiki?curid=102079", "title": "Marrubia", "text": ""}
{"id": "102081", "revid": "6327", "url": "https://eu.wikipedia.org/wiki?curid=102081", "title": "Fragaria", "text": ""}
{"id": "102082", "revid": "90204", "url": "https://eu.wikipedia.org/wiki?curid=102082", "title": "Mikel Cuadra", "text": "Mikel Cuadra Agirre (Bilbo, Bizkaia, 1961ko urriaren 18a - ) Euskal herritar saskibaloi jokalari profesional ohia da. Nahiz eta Bilbon jaio, Arrigorriagan pasa zituen bere bizitzako lehen urtean.\nSaskibaloi jokalari gisa, Askatuak, Patronato Bilbao eta Saski Baskonia taldeetan jokatu zuen 70 eta 80ko hamarkadan.\nSaskibaloi profesionaletik erretiratu ostean, Alava 7 TV eta El Correo bezalako hedabideetan lan egin izan du. Honez gain, \"www.basketconfidencial.com\" webgunean ere idazten du. 2008an gainera, Solo Cortados liburua kaleratu zuen."}
{"id": "102084", "revid": "119347", "url": "https://eu.wikipedia.org/wiki?curid=102084", "title": "Waldegraveren ebazkizun", "text": "Probabilitate teorian, Waldegraveren ebazkizuna Pierre Raymond de Montmort matematikariak 1713. urteko bere \"Essai d'analyse sur les jeux de hasard\" (euskaraz, \"Ausazko jokoen gaineko azterketarako entsegua\") izeneko liburuko bigarren argitalpenean azaltzen duen ebazkizun bat da, Waldegrave izeneko batek gutunez planteatzen diona. Ebazkizunaren inguruan Nicolas Bernoulliren eta Montmort beraren arteko gutun trukaketa eta eztabaida eragin zuen, Montmorten liburuan bertan azaltzen dena.\nJatorrizko bertsioan, hiru pertsona galdu ala irabazi motako joko batean hasten dira. Galtzen duen jokalariak txanpon bat jarri behar du mahai gainean. Jarraian, hirugarren jokalariak jokatzen du irabazlearekin, galtzen duenak txanpon bat jarri beharko duela. Jokoa jokalari batek beste jokalari guztiei jarraian irabazi dienean bukatzen da. Ebazkizunean jokalari bakoitzak irabazteko duen probabilitatea, jokoa aldi kopuru jakin batean zehar bukatzeko probabilitatea eta jokalari bakoitzaren irabazien itxaropena galdetzen dira. Ebazkizuna \"n\" jokalarien kasura zabal daiteke."}
{"id": "102085", "revid": "336", "url": "https://eu.wikipedia.org/wiki?curid=102085", "title": "Pierre Raymond de Montmort", "text": "Pierre Raymond de Montmort edo Pierre R\u00e9mond de Montmort (Paris, 1678ko urriaren 27- Paris, 1719ko urriaren 7) probabilitateen kalkulua eta matematika analisia jorratu zituen matematikaria izan zen."}
{"id": "102086", "revid": "201", "url": "https://eu.wikipedia.org/wiki?curid=102086", "title": "Mar\u00eda Puy P\u00e9rez Ezpeleta", "text": ""}
{"id": "102088", "revid": "6327", "url": "https://eu.wikipedia.org/wiki?curid=102088", "title": "Mailuki", "text": ""}
{"id": "102089", "revid": "6327", "url": "https://eu.wikipedia.org/wiki?curid=102089", "title": "Malluki", "text": ""}
{"id": "102090", "revid": "336", "url": "https://eu.wikipedia.org/wiki?curid=102090", "title": "Alanbre", "text": "Alanbrea edo burdin haria metalez osatutako hari mehea da, metalen harikortasunari esker haiek luzatuz fabrika daitekeena. Alanbreak sortzeko erabiltzen diren metal nagusiak burdina, kobrea, letoia, zilarra eta aluminioa dira, besteak beste.\nEzaugarriak.\nAlanbreak mota askotakoak dira, emango zaien aplikazioaren araberakoak. Alanbrearen diametroa ere aldakorra da, eta ezin da zehatz esan non amaitzen den alanbrea eta non hasten den hagatxoa edo barra. Alanbrearen ezaugarri nagusia da biribilkiak edo bobinak sortuz bil daitekeela.\nKobrezko alanbrea hari elektrikoak fabrikatzeko erabiltzen da gehien bat. Altzairuzko alanbre arruntak galbanizatu egiten dira oxidaziotik eta korrosiotik babesteko. Tenplaketa bidez gogortutako alanbrea ere existitzen da.\nMotak eta aplikazioak.\nAlanbrearen aplikazio nagusienen artean hurrengoak aipa daitezke:"}
{"id": "102091", "revid": "1712", "url": "https://eu.wikipedia.org/wiki?curid=102091", "title": "Burdin hari", "text": ""}
{"id": "102093", "revid": "512", "url": "https://eu.wikipedia.org/wiki?curid=102093", "title": "P\u00ed\u00f1ar", "text": "P\u00ed\u00f1ar Espainiako udalerria da, Granadako probintziakoa. 2008an 1.271 biztanle zituen."}
{"id": "102094", "revid": "1781", "url": "https://eu.wikipedia.org/wiki?curid=102094", "title": "Pi\u00f1ar", "text": ""}
{"id": "102095", "revid": "1781", "url": "https://eu.wikipedia.org/wiki?curid=102095", "title": "Efren Vazquez", "text": ""}
{"id": "102096", "revid": "1545", "url": "https://eu.wikipedia.org/wiki?curid=102096", "title": "Gas ganbera", "text": "Gas ganbera exekuzio metodo bat da, hermetikoki itxitako leku batean gas toxiko edo itogarria sartzean datzana. Agente toxiko arruntena hidrogeno zianuroa da.\nBatez ere, naziek eragindako genozidioetan erabilera arruntenetako bat zen. \"Azken konponbidea\" delakoaren barnean, kontzentrazio-esparruetan garatu zen Bigarren Mundu Gerran zehar. Herrialderen batzuetan, AEBetako estatu batzuetan kasu, hiltzaileak exekutatzeko metodo bat ere izan da.\nGenozidioan.\nGas ganberak, oro har, dutxa kolektibo bezala mozorrotutako lurrazpiko gune edo barrakoiak ziren. Erabat isolatuak zeuden, eta karbono monoxidoa sartzen zuen sistema bat zuen, baina, gero, Zyklon Ba erabili zen. Edukia, instalazio hauetan aldakorra zen, baina 1000 eta 2500 preso sar zitezkeen.\nKanpotik, zehazki sabaitik, Zyklon B izeneko substantzia sartzen zen, elkarren gainean pilatutako presoek jariatzen zuten hezetasun biziarekin zuen kontaktuaren ondorioz, azido zianhidriko edo HCN ugari askatzen zuen zianurido bat.\nProzedura honekin, egun bakar batean, 5.000 eta 10.000 preso artean hil zitezkeen. Erabilera maiztasuna, ondoan zeuden fundizio erako labe sailek edo erraustegiaren ahalmenaren araberakoa zen.\nParatutako jendetzaren erabateko heriotza, 25 minutu igaro ondoren gertatzen zen. Gasak, arnasketa zikloa geratuz lan egiten duenez, biktimak itota hiltzen ziren, espasmoak eta gorputz ikarak jasaten zituzten bitartean.\nBehin zigortuak hilda geratu ondoren, ganbera aireztatze zen, eta \"Sonderkommandoak\" (lan behartuetan esku lan bezala erabilitako presoak), sartu eta gorpuak ureztodiez garbitzen zituzten, odola, gernua eta gorotzak kentzeko, eta, honela, gorputzeko zulo ezberdinetan objektu baliotsuak bilatzeko, erraustu aurretik.\nHormak, akustikoki isolatuak zeuden, eta, gasa botatzen zuenak, prozeduraren garapena ikusten zuen beira oso sendoko ate-leiho batetik.\nAEBetan.\nGas ganberak, \"heriotza zigor\" gisa erabiltzen dira zigortuak exekutatzeko, batez ere hilketagatik zigortuak daudenak.\nBost estatuk (Kalifornia, Wyoming, Maryland, Missouri eta Arizona), teknikoki, metodo hau mantentzen dute, baina guztiek bultzatzen dute ziztada hilgarria alternatiba bezala.\n1976tik, hamaika espetxeratu exekutatu dituzten gasa erabiliz Estatu Batuetan. Azkenekoa Walter LaGrand izan zen, 1999ko martxoaren 1ean."}
{"id": "102098", "revid": "201", "url": "https://eu.wikipedia.org/wiki?curid=102098", "title": "Gas kamara", "text": ""}
{"id": "102099", "revid": "7624", "url": "https://eu.wikipedia.org/wiki?curid=102099", "title": "Kontzentrazio zelai", "text": ""}
{"id": "102101", "revid": "201", "url": "https://eu.wikipedia.org/wiki?curid=102101", "title": "Holokausto", "text": ""}
{"id": "102102", "revid": "119347", "url": "https://eu.wikipedia.org/wiki?curid=102102", "title": "Farrah Fawcett", "text": "Farrah Fawcett (Corpus Christi, Texas, 1947ko otsailaren 2a - Santa Monica, Kalifornia, 2009ko ekainaren 25), aktorea estatubatuarra izan zen. Charlie's Angels telesailagatik egin zen famatu. Luzaroan Ryan O'Neal aktorearen bikotekidea izan zen.\nBiografia.\nFarrah Fawcett Corpus Christin jaio zen, Texasen (AEB), 1947ko otsailaren 2an. Aita James William Fawcett (1917ko urriaren 14-2010eko abuztuaren 23) izan zen, kontratista petrolio-hobietan, eta ama, berriz, Pauline Alice Fawcett (ezkon aurretik Evans; 30 enero 1914ko urtarrilaren 30-4 marzo 2005eko martxoaren 4) etxekoandrea. Ahizpa zaharrena Paredes Diane Fawcett (1938ko urriaren 27- 2001eko urriaren 16) artista grafikoa da.\nFamilia katolikoaren senan hezi zen Farrah eta Corpus Christiko WB Ray High Schoolen graduatu zen, askotan hautatu zutelarik \"ederrena\" bere ikaskideek.\n1965-68 artean, Austineko Texasko unibertsitatera joan zen, arte ikasketak egitera. Hemen ere segituan hautatu zuten Campuseko 10 ikasle ederrenen artean eta haren argazkiak Hollywoodeko agentzietara bidali zituzten. Agente horietako batek, David Mirischek deitu zion eta Los Angelesera etortzeko deitu zion. Berak uko egin zion, baina hurrengo 2 urteetan ere deitu zion. Azkenean, 1968an, gurasoek Hollywooden zortea probatzeko baimena eman zioten eta hara abiatu zen Fawcett\nLanbidea.\n60ko hamarkadaren bukaera eta 70ekoaren hasieran, publizitatearen munduan sartu zen eta, itxura eder harekin, txanpu iragarki bat baino gehiago egin zuen.\nPaper txiki bat lortu zuen \"Myra Breckinridge\" (1970) komedian eta Raquel Welch, John Huston, Mae West edo Tom Sellecken ondoan lan egiteko aukera izan zuen, baina benetako arrakasta ez zitzaion 1976ko irailera arte iritsiko, Aaron Spellingek Charlie's Angels telesaileko Jill Monroe pertsonaiaren papera egiteko deitu zionean.\nFawcetten irudia ezagunenetako bat bilakatu zen mundu osoan eta seriea benetako fenomeno soziologikoa izan zen, baina aktoreak ez zuen lehen denboraldia baino gehiago iraun eta, alde egiteko erabakia hartuta zuenez, Cheryl Laddek hartu zuen haren ordea. Spellingen ekoizlearekin kontratoa sinatuta zuenez, demanda jarri zioten alde egiteagatik eta galdu egin zuen, ondorengo denboraldietako beste 6 kapituluetan parte hartu beharrean izan zelarik. Garai horretan, Lee Majors aktorearekin ezkonduta zegoen eta Farrah Fawcett-Majors izena atera zen kreditoetan.\nHartutako ospeaz baliatuta, zineman arrakasta izaten saiatu zen, baina, Stanley Donenen \"Saturn 3\" zientzia-fikzioko filman lan egin bazuen ere eta Kirk Douglasen ondoan gainera, ez zuen espero zuena lortu.\nRobert M. Youngen \"Extremities\" (1986) filma ere etorri zen gero eta, 2000n, Robert Altmanen \"Dr. T. and the Women\", Richard Gerekin.\nAldiz, telebistan, karrera homogeneagoa egitea lortu zuen, telefilm eta serie ugaritan parte hartu zuelarik. Horregatik jaso zituen Emmy Sarietarako 3 izendapen.\nBikotekideak eta seme-alabak.\n1973tik 1982ra arte Lee Majorsekin ezkonduta egon zen, tarte horretan, abizena aldatuta erabili zuelarik: Fawcett-Majors.\n1979an, bananduta zegoen, jada, eta Ryan O\u2019Nealekin hasi zen harremanetan. Bikoteak seme bat izan zuen 1985ean: Redmond\nMinbizia.\n2006an, Fawcettek koloneko minbizia zuela jakin zen eta kirurgia eta kimioterapia jasan zituen.\nErrekuperatuta zegoela iragarri zuten, baina, 2007ko maiatzaren 16an, berriro aurkitu zioten polipo txar bat tratatua izan zen leku berean. Erradioterapiarekin jarraitu zuten eta artista Alemaniara joan zen tratamentu berezi bat probatzeko, AEB-etan egiten ez zena.\nHala ere, 2009ko apirilean, berriro ingresatu beharrean izan zen Los Angeleseko ospital batean eta gibeleko metastasiak ez zuen atzerapausorik, jada.\nHeriotza.\nFawcett 2009ko ekainaren 25ean hil zen, 62 urte zituenean. Kaliforniako Santa Monicako Saint John's Osasun Zentroan, Ryan O'Neal izan zuen ondoan.\n2009ko ekainaren 30ean egin zizkioten hiletak Los Angelesen eta Westwood Village Memorial Park-eko hilerrian eman zioten lur. Heriotzaren berriak ez zuen hainbesteko oihartzunik izan, Michael Jackson ere egun berean hil zelako.\n2010ean, Arte eta Zientzia Zinematografikoen Akademiak Fawcett ahaztu egin zuen 2009ko heriotzen zerrenda Oscar Sarien egunean eman zuenean. Michael Jackson ez zegoen bereziki zinemara lotuta eta omenaldi handia egin zioten hari, Farrahen lagunak haserretu zirelarik. Ryan eta Tatum O'Neal artistak ezezik, Jane Fonda, Roger Ebert kritikoak eta beste askok protesta egin zuten eta hurrengo urtean egin zioten omenaldia."}
{"id": "102104", "revid": "1545", "url": "https://eu.wikipedia.org/wiki?curid=102104", "title": "Bergen-Belsen", "text": "Bergen-Belsen, Alemaniako Saxonia Beherea estatuan kokatutako kontzentrazio-esparru bat da.\nHistoria.\nBergen-Belsen, 1936an eraiki zen, motordun indar armatuak prestatzeko erabiliko ziren Bergeneko kuartelak bertan hartzeko. Han 3.000 langile sartuko ziren. Wehrmachtak, 1939an, gerra-presoentzako esparru bihurtu zuenean, Stalag XI C (311) izena jaso zuen. Bertako lehen okupatzaileak soldadu frantziar eta belgikarrak izan ziren. 1941ean, nabarmen handitu zen Sobietar Batasuneko gerra- presoak hartzeko. SS erakundeak, 1943an, kontzentrazio esparruaren zati handi baten ardura bere kargu hartu zuen, kontzentrazio esparru nazi bihurtuta, bertan juduak sartu, eta aliatuek atxilotutako alemaniar hiritarrekin eta gerra-presoekin trukeak egiteko asmotan.\n1944tik, Alemaniak mendebaldean okupatutako herrialdeetako (Belgika, Danimarka, Herbehereak) juduak sartzeko erabili zen, Polonian zeuden \"azken konponbide\"ko deituriko kontzentrazio esparruetarako bidean, baina, urte horren erdialde inguruan, Sobietar Batasunaren aurrera egitearen ondorioz, esparru horietatik bidalitako juduak iritsi ziren.\nKontzentrazio esparrua ireki zenetik 1942ko udaberria arte, bertan 18.000 preso hil ziren.\nKontzentrazio esparrua, 1944-1945.\n1944tik eta 1945eko apirilak 14 arte, azken egun horretan britainiarren 11. dibisio blindatuak askatu zuen arte, kontzentrazio esparruko baldintzak oso okerrera joan ziren: pilaketak, bertara beste kontzentrazio esparru batzuetatik ebakuatutako presoak eramatearekin batera okertuak; (heriotzaren martxak); presoei emandako tratua; pertsona ugari hil zituen gosea; hotza; eta gaixotasunak, nagusiki tifus izurritea.\nBritainiarrek kontzentrazio esparrua askatu baino aste batzuk lehenago, bertan hil zen Anne Frank judu herbeheretar gaztea, bere egunkarian idatzitako memoriengatik ospetsu egin zena, baita bere ahizpa nagusi Margot Frank ere, Anne baino egun bat lehenago."}
{"id": "102105", "revid": "119347", "url": "https://eu.wikipedia.org/wiki?curid=102105", "title": "Arklow", "text": "Arklow (irlanderaz \"Inbhear D\u00e9\") Wicklow konderriko hiri historikoa da, Irlandako Errepublikaren ekialdeko kostaldean kokatzen delarik. IX. mendean bikingoek sortu zuten eta 1789ko Irlandar Altxamenduan zehar gertatutako Arkloweko Guda odoltsuaren kokalekua izan zen.\nPortua.\nArklown Irlandako porturik nagusienetakoa dago, eta bertan Irlandako ontzi-jaberik handiena dago, \"Arklow Shipping\" delako enpresa. Arklow 28 ontziren jabe da, eta beste horrenbeste ontzi maneiatzen ditu."}
{"id": "102107", "revid": "512", "url": "https://eu.wikipedia.org/wiki?curid=102107", "title": "67 Asia", "text": "67 Asia, asteroide gerrikoan aurkitutako 67. asteroidearen izena da. 1861eko apirilak 17an aurkitu zuen Normant Robert Pogsonek Indiako Madras hiritik.\nAsteroide honen izena, greziar mitologiako Asia izeneko ozeanidetik dator, Ozeano eta Tetisen alaba zena eta Klimene izenez ere ezagutzen zena."}
{"id": "102108", "revid": "12788", "url": "https://eu.wikipedia.org/wiki?curid=102108", "title": "Bergen (argipena)", "text": "Bergen izan daiteke:"}
{"id": "102109", "revid": "105290", "url": "https://eu.wikipedia.org/wiki?curid=102109", "title": "66 Maia", "text": "66 Maia edo Maja, asteroide gerrikoan aurkitutako 66. asteroidearen izena da. Horace P. Tuttlek aurkitu zuen 1861eko apirilak 9an AEBetako Cambridge hiritik.\nBere izena, greziar mitologiako Maia izeneko pertsonaiagandik jasotzen du, Pleiadeetako bat zena, Atlas eta Pleioneren zazpi alabetako bat, hauetako nagusiena."}
{"id": "102110", "revid": "336", "url": "https://eu.wikipedia.org/wiki?curid=102110", "title": "Lanak eta egunak", "text": "Lanak eta egunak (antzinako grezieraz \u1f1c\u03c1\u03b3\u03b1 \u03ba\u03b1\u1f76 \u1f29\u03bc\u03ad\u03c1\u03b1\u03b9, batzuetan, bere latinezko izena den \"Opera et Dies\" izenburuagatik ezaguna), Hesiodok K.a. 700 inguruan idatzitako 800 bertsoko olerki greziar bat da.\nEdukia.\nLan honen abiapuntua Hesiodo eta bere anaia Persesen arteko haserrea dugu, azken honek aitaren ondasun guztiak bereganatu dituelako. Ekintza hau aitzakiatzat hartuz, giza bizitza bideratzen duten indarren arazoa plazaratzen du. Zeus dugu hemen ere antolatzailea, gizakien arteko dike-a, justizia, ezarri duena. Justizia eta lanaren goraipamena egiten du. Azken aldera lan ezberdinei buruzko aipamenak egiten ditu eta noiz den sasoirik hoberena haiek aurrera ateratzeko.\nLanak eta Egunak tradizio epikoarekin erabat hausten du. Ez ditu urruneko kontuak aipatzen, hurbilekoak baizik. Ez dute Musek hitz egiten, gaiak era objektibo baten kontatzen saiatzen den gizon anonimo baten ahotik baizik, eta gizon konkretu batek beste pertsona zehatz batzuei hitz egiten die bere bizitza pribatuko adibideak azalduz. Hesiodok kontatzen dituen egi orokor guztiak\u00a0 bere egoera pertsonaletik abiatzen dira: bere anaiarekin duen liskarretik. Lehendabizi, berak hitz egiten dio Persesi, ondoren auzia erabaki behar duten erregeek hitz egiten dute. Baina gai partikularra berehala bihurtzen da printzipio kontua, eta handik ateratzen diren ondorioak orokorrak izango dira.\nLan honen eskema honako hau litzateke:\na) \u00a0 Hitzaurrea.\nb) \u00a0Justizia: bi Erideak, Prometeoren mitoa, aroen mitoa, Belatzaren eta Urretxindorraren fabula, Justiziari gonbidapena, Zeusenganako konfiantza, Persesek\u00a0 justizian konfia dezan gonbidatzen du.\nc) \u00a0 Lana: aholkuak, nekazariaren egutegia, nabigatzeko egutegia, ondorioak.\nd) \u00a0Egunak.\nOlerkia, bi egi orokorri buruzkoa da: lana da gizakiaren patu unibertsala, baina soilik lan egiteko prest dagoenak ahal izango du horrekin. Adituek, lan hau, greziar kontinenteko nekazal krisialdi baten testuinguruan interpretatu dute, lur berrien bila joateko kolonizazio bat inspiratu zuena.\nLan honek, Gizakiaren bost Aroak erakusten ditu, aholkuak eta jakinduria ere izateaz gain, lan ondratuzko bizi bat aholkatuz eta nagikeria eta epaile bidegabeak erasoz (Persesen alde egin zutenak bezala), baita lukurantzaren praktika ere. Lurretik, noraezean, bidegabekeria eta justizia zaintzen doazen hilezkorrak deskribatzen ditu. Olerkiak, lana, on guztiaren jatorri bezala hartzen du, gizakiek zein jainkoek, nagiak gorroto baitituzte, erlategi batetako erlamandoak diruditenak."}
{"id": "102111", "revid": "105290", "url": "https://eu.wikipedia.org/wiki?curid=102111", "title": "Gorgofone", "text": "Gorgofone (grezieraz \u0393\u03bf\u03c1\u03b3\u03bf\u03c6\u03cc\u03bd\u03b7, \"Gorgonaren heriotza\"), greziar mitologiako pertsonaia bat da.\nPerseoren alaba zen. Perieresekin ezkondu zen, Meseniako errege zen Eoloren semea, norekin Afareo eta Leuzipo izan zituen seme bezala. Alargun geratu zen, eta ezkondu zen lehen alarguna izan zen. Bere bigarren senarra, Ebalo izan zen, Espartako erregea. Honekin, Tindaro eta Ikario izan zituen. Bere hilobia Argosen zegoen, bere aita Perseok Medusaren gorpua lurperatu zuen tokitik gertu.\nApolodorok igorritako beste tradizio batek, Ebalo Perieresekin identifikatzen du, azken hau, lehen aipaturiko Gorgofoneren lau semeen aita delarik.\nInterpretazio historikoa.\nPertsonaia honen garrantzia, bere bigarren ezkontzatik dator. Grezia inbaditu zuten lehen heleniarrek, akaiarrek, eurekin, emakume alargunak ezkontzeko debekua ekarri zuten, euren senarrak hil ondoren, sutan erretzera heltzeraino, Evadne eta Polixenaren mitoetan ikus daitekeen bezala. Ohitura hau, pixkanaka, baztertu egin zen, Gorgofone, ohitura aldaketa honen irudikapena delarik."}
{"id": "102112", "revid": "56334", "url": "https://eu.wikipedia.org/wiki?curid=102112", "title": "Intef IV.a", "text": "Sehetepkara Intef edo Intef IV.a, Egiptoko XIII. dinastiako faraoi bat izan zen, K.a. 1710 inguruan gobernatu zuena, Krauss eta Frankeren arabera.\nGobernari hau, Turineko Errege Kanonean ...\"ka\"...\"Intef\" bezala agertzen da VI.22 erregistroan.\nBere garaiko testigutzak.\nErrege honen izena El Fayumetik datorren estatua baten oinarrian dago, Kairoko Egiptoar Museoan dagoen estatua, eta zenbait eskarabeotan."}
{"id": "102114", "revid": "336", "url": "https://eu.wikipedia.org/wiki?curid=102114", "title": "20th Century Studios", "text": "20th Century Studios Ameriketako Estatu Batuetako zinema-produkzioko etxea da, The Walt Disney Company konpainiaren mendeko enpresa.\nHistoria.\n1935ean sortu zen, \"Fox Film Corporation\" eta \"Twentieth Century Pictures\" produkzio-etxeek bat egitean. Darryl Francis Zanuck zen lehendakariorde eta produkzio-zuzendaria, eta eragin handia izan zuen produkzio-etxearen estiloan. Haren gidaritzapean, garrantzi handia eman zitzaion gidoiari eta muntaketari; Estatu Batuetako historia aipatzen zuten filmak, gizarte-gaiak zituzten filmak, komediak, musikalak, \"western\"ak eta, batez ere, film beltzak egin ziren.\nZanuckek lankide ospetsu asko izan zituen: besteak beste, Nunally Johnson, Lamar Trotti, Kenneth McGowan, Philip Dunee gidoigileak; Tyrone Power, Gene Tierney, Maureen O'Hara, Dana Andrews, Gregory Peck, Richard Widmark, Marilyn Monroe aktoreak; eta John Ford, Henry Hathaway, William Augustus Wellman, Otto Preminger, Joseph Mankiewicz, Elia Kazan zuzendariak.\n1960 inguruan, gainbehera izan zuen. 1976tik aurrera, ekoizle independenteekin lan egin zuen; arrakasta handiko telesail eta filmak ekoiztu zituen, besteak beste, \"Star Wars\" (1976, \"Izarretako gerra\"), ordu arteko zinemaren historian irabazi handienak eman zituen filma.\n2019an The Walt Disney Company konpainiak erosi zuen."}
{"id": "102115", "revid": "119347", "url": "https://eu.wikipedia.org/wiki?curid=102115", "title": "Letterkenny", "text": "Letterkenny (irlanderaz Leitir Ceanainn), Donegalgo konderrian dagoen udalerririk handiena da, Irlandako Errepublikaren iparraldean, Donegal hiritik 56 kilometro iparralderuntz eta Ipar Irlandako Derry hiritik 32 kilometro mendebalderuntz dago.\nEtimologia.\nBere izena irlandar jatorrizko izendapenaren ingelerako itzulpenaren eratorria da, bere itzulpen literala \"Haitzarteko Familiaren Aldapa\" (\"The Slope of the Cannon Family\", ingeleraz) izango litzatekelarik.\nHistoria.\nGaur egungo Letterkenny hiria merkatalgune gisa hasi zen XVII mendeko Ulsterraren kolonizazioaren barnean, baina posible da urreko herrixka gaeliar baten gainean eraikia izatea. Swilly ibaia gurutza daitekeen lehenengo tokian sortu zuten, Swilly aintziraren hegoaldeko muturrean.\nKolonizazioan Patrick Crawford eskoziarrari eman zitzaizkion lurrak baina azkar hil eta honen alargunarekin ezkondu zen Sir George Marbury izan zen herria abiarazi zuena. 1625ean gaztelu bat eraiki zen baina gaur egun ez da aztarnarik gelditzen.\nLetterkennyk ez zituen \"herri eskubideak\" lortu Irlandaren Banaketa 1920an gertatu arte. Ordurako Donegalgo herririk handiena izanik, banaketa honen ondorioz Derryn zeuden hainbat banketxek Letterkennyn ireki zituzten sukurtsalak, honek garapen ekonomikoa handitu zuelarik."}
{"id": "102117", "revid": "58701", "url": "https://eu.wikipedia.org/wiki?curid=102117", "title": "Adam Bremengoa", "text": "Adam Bremengoa (1050-1081 edo 1085eko urriaren 12a), Goi Saxoniako kronista eta geografo bat izan zen, baita Erdi Aroko historialari alemaniar garrantzitsuenetako bat ere. XI. mendearen bigarren erdialdean bizi izan zen.\nBremenera, 1067 inguruan iritsi zen, kanonigo izendatua izan ondoren, eta, ondoren, udal eskola zuzendari. Hau baino lehenago, litekeena da Magdeburgeko katedraleko eskolan irakatsi izana.\nBere funtzioak betetzen ditu, eta, aldi berean, 1075ean, elizaren istorio bat idazten du lau liburutan, \"Gesta Hammaburgensis ecclesiae pontificum\" izenekoa, bere lanik ezagunena dena, non Europa iparraldeko herrialdeetan eta bereziki Bremen eta Hamburgeko elizbarrutietan Karlomagnoren erregealditik Henrike IV.a Germaniako Erromatar Inperio Santukoaganaino, kristau erlijioaren jatorria eta hedapena kontatzen dituen."}
{"id": "102118", "revid": "336", "url": "https://eu.wikipedia.org/wiki?curid=102118", "title": "Henrike IV.a Germaniako Erromatar Inperio Santukoa", "text": "Henrike IV.a (Goslar, 1050eko azaroak 11-Liege, 1106ko abuztuak 7), germaniar errege izan zen 1056tik, Germaniako Erromatar Inperio Santuko enperadorea 1084tik 1105ean kargua utzi zuen arte. Saliar dinastiako hirugarren enperadorea izan zen. Henrike III.a Germaniako Erromatar Inperio Santukoa enperadorearen eta Agnes Poitoukoaren semea izan zen.\nBiografia.\n1056an, bere aita Henrike III.a hil ondoren, errege germaniar bihurtu zen bere amaren erregeordetzapean, eta, ondoren, Anon Koloniakoa eta Adalberto Bremengoa gotzainen erregeordetzapean. Bere erregealdian (adin nagusitasunera 1065ean iritsi zen), errege germaniar eta enperadore bezala zuen boterea sendotzeaz arduratu zen, hirien boterea babestuz eta saxoien aurka borrokatuz. Bere boterea, onura eta titulu eklesiastikoak emanez ere sendotzen saiatu zen, arrazoi honegatik, 1077ko urtarrilean, Gregorio VII.a aita santuarekin bere ika-mika hasiz, Henrike IV.ak Wormsen kontzilio bat deitu zuenean. Honekin, aita santua kargutik kendu zuen, nork, hilabete bat beranduago, boterea berreskuratu eta enperadorea eskumikatu zuen, Gregorio VII.aren autoritatea publikoki onartu behar izan zuena Canossako gazteluan urte horretan bertan. Erdi Aroan aita santuek eta errege kristau batzuk izan zuten gatazkaren hasiera izan zen, inbestiduren auzia bezala ezagutzen den gatazka.\nPrintze alemaniarrek, Rodolfo Suabiakoa eta Hermann Salmekoa buruzagi zituztela, ez zuten onartu Henrike IV.ak enperadore titulua berreskuratu izana, eta bere aurkako borroka bat hasi zuten. Berriz Gregorio VII.aren aurka eginez, bigarren aldiz eskumikatua izan zen. Henrike IV.ak, orduan, aita santu bezala (antipapatzat hartzen dena), Ravenako antzinako artzapezpikua izendatu zuen Klemente III.a izenarekin, eta honen bidez koroatu zen enperadore 1084an.\nBere erregealdiko azken urteetan, bere seme nagusia zen Henrike V.a Germaniako Erromatar Inperio Santukoak eta bere bigarren emazteak ere parte hartu zuten matxinadei aurre egin behar izan zien. 1105ean, Mainzeko Dietak tronua uztera behartu zuen.\nLiege hirian hil zen 1106an.\nSeme-alabak.\n1066ko uztailak 13an, Trebur alemaniar hirian ezkondu zen lehen aldiz, Berta Savoiakoarekin, Oton I.a Savoiakoa markesa eta Adelaida Susakoaren alaba zena. Bertarekin, honako seme-alaba hauek izan zituen:"}
{"id": "102119", "revid": "58701", "url": "https://eu.wikipedia.org/wiki?curid=102119", "title": "Canossako gaztelua", "text": "Canossako gaztelua, Italia iparraldeko Emilia-Romagna eskualdeko Reggio Emilia probintziako Canossa hirian dagoen gaztelu bat da.\nBereziki, 1077an Henrike IV.a Germaniako Erromatar Inperio Santukoa Enperadorearen eta Gregorio VII.a aita santuaren artean Inbestiduren auzia izeneko gatazkaren barneko Canossako umiliazioa izeneko gertaeragatik da ezaguna.\nHistoria.\nEraikuntza.\nGaztelua, 940 inguruan eraiki zuen Adalberto Attok, Sigifredo Luccakoa printze lombardiarraren semea, 530 metro garai den muino harritsu baten tontorrean. Adalbertoren egoitzaz gain, bertan, hamabi fraide beneditar zituen komentu bat eta San Apoloniori eskainitako eliza bat zeuden. Harresi zirkulu hirukoitz baten bidez babestua zegoen; beheren zeuden bi zirkuluen artean, zalditegiak eta zerbitzarien egoitzak aurkitzen ziren.\nGoi Erdi Aroa.\nErdi Aroan zehar, Italiako gaztelurik gotorrenetako bat izan zen. Bertan babestu zen Adelaida Italiakoa 950ean, Lotario II.a Italiakoaren alarguna: bere usurpatzaileak, Berengario II.a Italiakoak, Ivreako etxekoa, hiru urtez setiatu zuen, alferrik, bere semearekin ezkontzera behartzen saiatuz.\nCanossako gazteluaren historian hurrengo gertakari historiko garrantzitsua, 1077an gertatu zen, Henrike IV.a Germaniako Erromatar Inperio Santuko enperadorea eta Gregorio VII.a aita santuaren arteko bake egitea, azken hau, Matilde Canossakoaren laguna zena, garai horretan, gazteluaren jabea. Matildek, bere testamentuan, bera hil ondoren (1115ean gertatu zena) bere lurrak elizari ematea ezarri zuen, baina bere oinordekoek ez zuten nahi hau bete eta ez zituzten erabaki horiek onartu.\nEste Etxea.\n1255ean, Reggio Emilia hiriko soldaduek gaztelua eta eliza suntsitu zituzten. Beranduago, Canossa familiari itzuli zioten, eta, hurrengo bi mendeetan, gazteluak jabe ezberdin ugari izan zituen. Giberto da Correggio 1321ean hil ondoren, gaztelua, berriz ere Reggio Emiliakoarena izatera pasa zen, 1402 arte, Simon, Guido eta Alberto Canossakoak berriz berreskuratu zuten arte, baina, 1409an, gaztelua, Este Etxeari eman zioten, Ferrara, Modena eta Reggioko subirauak, nortzuk euren jabetzan mantendu zuten Napoleondar garairarte (1796), gaztelua, Oktavio Farnese Parmako dukearen eskuetan egon zen denbora labur batez izan ezik, 1557an.\n1502an, Herkules I.a Estekoak, Canossako gazteluzain izendatu zuen Ludovico Ariosto idazle eta olerkaria, gazteluan sei hilabetez bizi izan zena. 1593an, Canossako gaztelua Rondinelli kondeei eman zitzaien. 1642an, Frantzisko I.a Estekoa dukeak, Valentinitarrei eman zien. Azken hauek, 1796an bota zituen Reggioko biztanleria matxinatuak, Napoleonek ezarritako Errepublika Zispadanarekin elkartu zena. Napoleondar garaia igaro ondoren eta Italiaren Bateraketan, gaztelua Valentinitarren jabetzara itzuli zen, eta, 1878an, Estatuak hartu eta Monumentu Nazional izendatu zuen."}
{"id": "102120", "revid": "56334", "url": "https://eu.wikipedia.org/wiki?curid=102120", "title": "Neferhotep I.a", "text": "Khasekhemra Neferhotep edo Neferhotep I.a, Egiptoko XIII. dinastiako faraoi bat izan zen, K.a. 1705etik K.a. 1694 arte gobernatu zuena, Kraussen arabera.\nErrege hau, Turineko Errege Kanonean Khasekhemra Neferhotep bezala agertzen da, VI.25 erregistroan, hamaika urte eta hilabete bateko erregealdiarekin.\nNeferkara edo Sebekhotep IV.aren anaia nagusia zen, eta erregealdi nahiko luze bat izan zuen, dinastia bereko beste faraoi batzuk izan zutenarekin alderatuta, hamaika urte ingurukoa.\nBere tronu izenak, \"Khasekhemra\"k \"Boteretsua da Raren itxura\" esan nahi du.\nBere garaiko testigutzak.\nBere erregealdiko zantzuak aurkitu dira Sehel uhartean (bere izena, harkaitzetan grabatua dago zazpi aldiz), Abidoseko bi hilarritan (bere erregealdiko bigarren eta laugarren urtekoak), eta Bibloseko beste batean. Faraoi honen hirurogei eskarabeo inguru eta, gutxienez, bi zigilu zilindriko daude. Elefantinan aurkitutako estatua bat eta Karnaken aurkitutako beste bi ere kontserbatzen dira."}
{"id": "102121", "revid": "512", "url": "https://eu.wikipedia.org/wiki?curid=102121", "title": "Txano Gorritxo", "text": "Txano Gorritxo (; ; ; ) ahozko tradizioan sortutako maitagarrien ipuin bat da, 1697.urtean Charles Perrault idazle frantsesak idatzi zuen, geroago eta behar bada egun, ospetsuena den bertsioa, XIX. mendean, Grimm anaiek bildu eta zabaldu zuten, 1812. urtean, hain zuzen ere. Baina, argitalpen hauen aurretik, Mendebaldeko Europako hainbat herritan ahots-tradizioko ipuina izan zen, Erdi Aroan. Txano Gorritxo izena, protagonistak beti txano gorri bat jantzita eramatetik dator. Ipuinean, bi toki ezberdin bereiz daitezke, segurtasuna eskaintzen duena eta basoak transmititzen duen arriskua.\nBertsio ezberdinak.\nUrte askotan zehar, kontakizunaren bertsio originala Perraultek sorturikoa dela uste izan bada ere, azken urteetan baieztapen hori okerra dela diote adituek. Originaletik gertuen dagoen bertsioa \"amonaren istorioa\" deituriko ipuina dela diote. Urte batzuk beranduago ordea, Perraultek eta Grimm anaiek, beste hainbaten artean, ipuina goxatu, haurrentzat egokitu eta mezu moralizatzaileekin osatu zuten.\nBertsio originala.\nBertsio honetan, gizotsoa amonaren etxera iristean, amona hil, zatitu, bere haragia jan, odola edan eta soberakinak gorde egiten ditu. Ohean sartzen da, amonaren itxura eginez eta Txano Gorritxo iristean, soberakinak jateko agintzen dio. Hau, amona jan eta edan ondoren, \"amonarengana\" hurbiltzen da eta gizotsoak arropak kendu eta berekin oheratzeko esaten dio. Biluzten ari den bitartean, arropak sutara jaurtitzen ditu, gizotsoak esan baitio ez dituela gehiago beharko. Txano Gorritxok iruzurraz jabetzen denean, kanpora irten behar duela esaten dio gizotsoari, bere beharrak egitera. Gizotsoak ohean egoteko esaten badio ere, Txano Gorritxok kanpora joan behar duela errepikatzen dio. Orduan, gizotsoak, Txano Gorritxo artilezko soka batez oheari lotuta uzten du, kanpora irtetean, alde egin ez dezan. Neskatoa irteten denean, orkatilako soka askatu eta aranondo bati lotzen dio, ihes egitea lortzen duelarik.\nPerraulten bertsioa.\nBazen behin, txano gorritxo bat zeraman neskato eder bat, hain ongi ematen zion txapelak, leku guztietan Txanogorritxo deitzen zioten. Egun batean, amona gaixorik zegoenez, amak opiltxoak eta gurin-ontzitxo bat eramateko eskatu zion. Txanogorritxo berehala abiatu zen amonaren etxe aldera, baina basoan barrena zihoala, otso batekin topo egin zuen. Otsoak neskatoa jateko gogoa bazuen ere, ez zen ausartu inguruan aizkolari batzuk zeudelako, eta ondorioz, nora zihoan galdetu zion. Txanogorritxok, ez zekienez arriskutsua zela otsoari entzuten gelditzea berarekin hitz egiten gelditu zen. Orduan, amonaren etxera zihoala eta etxea non zegoen esatean, otsoak bera beste bide batetik joango zela erantzun zion. Beraz, otsoa bide laburrenetik ziztu bizian joan zen bitartean, Txanogorritxo, hurrak biltzen eta tximeletei segika, lasai biderik luzeenetik joan zen.\nOtsoa berehala iritsi zen amonaren etxera eta atea jotzean, Txanogorritxo, bere biloba, zela eta amak emandako opiltxoak eta gurin-ontzitxoa zekarrela esan zionez, amonak, atea nola ireki esan zion. Otsoak, atea zabaldu zuenean, amona gaixoaren gainera salto egin eta irentsi egin zuen. Berehala atea itxi, amonaren arropak jantzi eta ohean sartu zen Txanogorritxoren zain.\nTxanogorritxo iritsi zenean, atea jo eta otsoaren ahots sendoa entzun zuenean, ikaratu egin zen, baina, gaixorik zegoela pentsatu zuenez, atea ireki eta barrura sartu zen. Opiltxoak eta gurin-ontzitxoa mahai gainean utzi eta berarekin ohean sartzeko esan zion. Txanogorritxo erantzi eta ohean sartzean, harriturik gelditu zen. Orduan honela mintzatu zitzaion:\n- Amona, nolako beso handiak dauzkazun!\n-\u00a0 Heu hobeto besarkatzeko, laztana.\n-\u00a0 Amona, nolako hanka handiak dauzkazun!\n-\u00a0 Arinago ibiltzeko, laztana.\n-\u00a0 Amona, nolako belarri handiak dauzkazun!\n-\u00a0 Hobeto entzuteko, laztana.\n-\u00a0 Amona nolako hagin handiak dauzkazun!\n-\u00a0 Heu jateko.\nEta hitz hauekin batera, otso gaiztoak Txanogorritxo jan zuen. \nGrimm anaien bertsioa.\nBazen behin neskatila bat ikuste hutsarekin jende guztiak maite zuena. Gehiena maite zuena bere amona zen, denetik ematen zion. Behin txano bat oparitu zion, tertziopelo gorriz egina. Hain ongi geratzen zitzaionez, beti hura jantzita ibiltzen zen eta horrela hasi zitzaien Txanogorritxo deitzen. Egun batean amak opil zati bat eta botila bere ardo eman zizkion amonari eramateko, gaixo baitzegoen. Zuzen joateko eta bidetik ez aldentzeko esan zion amak. Basoan zihoala otsoarekin topo egin zuen eta gaiztoa zela ez zekienez, ez zion beldurrik. Nora eta zertara zihoan galdetu zion otsoak eta Txanogorritxok dena erantzun zion. Orduan otsoak ideia bat izan zuen. Txanogorritxori loreak biltzeko eta txorien kantuez gozatzeko esan zion eta bitartean bera amonaren etxera joan zen zuzenean.\nAmonaren etxera iritsi eta atea jo zuen. Amonak ahul dagoela eta krisketari sakatuz barrura sartzeko esan zion. Otsoak ezer esan gabe bere ohera sartu eta jan egin zuen. Ondoren, bere arropa jantzi eta ohean sartu zen. Berehala heldu zen txanogorritxo eta segituan zerbait arraroa sumatu zuen amonaren etxean. Bere ohera hurbildu eta galderak egiten hasi zitzaion, azkenik otsoak bera jan zuen arte.\nOtsoak tripa betea zuela, ohean etzan zen berriro ere, lokartu eta zurrungaka hasi zen. Etxe ondotik igarotzen zen ehiztariak zurrungak entzun eta amonari zerbait gertatzen zitzaiolakoan barrura sartu zen laguntzeko asmoz. Ohean otsoa ikusi eta berehala eskopetarekin tiro egitea pentsatu zuen, baina agian amona irentsiko zuela pentsatu eta artaziekin tripa irekitzea hobe izango zela pentsatu zuen. Tripa ireki eta segituan atera ziren Txanogorritxo eta amona, biak bizirik. Ondoren otsoaren tripa\u00a0harriz bete zuten eta esnatu zenean, ihes egin nahi izan zuen, baina harriak oso astunak ziren eta berehala lurrera erori eta hil egin zen. Hirurak pozik geratu ziren; ehiztariak otsoaren larrua hartu zuen, amonak Txanogorritxok ekarritako opila jan eta ardoa edan zuen, eta Txanogorritxok bere artean pentsatu zuen: ez naun bizi artean behin ere gehiago bidetik kanpo ibiliko, amak galaraziz gero.\u00a0\nBeste egun batean, berriro ere basoan zihoala, otsoarekin topo egin zuen Txanogorritxok. Baina oraingoan bere bidetik zuzen jarraitu zuen amonaren etxeraino. Biak etxea zeudela, otsoa joan zen ate joka, baina ez zioten ireki. Azkenik, otsoa teilatura igo zen gero Txanogorritxo jateko asmoarekin. Baina amonak argi ikusi zituen bere asmoak, eta Txanogorritxori lan bat jarri zion.\n-Har ezazu pertz bat, atzo lukainkak egosi nituen; eraman ezazu etxe aurreko askara lukainkak egosteko erabilitako ura.\nAska urez bete ostean, otsoak lukainka usaina usaindu eta teilatutik lepoa luzatuta behera begira egon zen une batez, azkenik irristatu eta askara erori eta ito zen arte. Txanogorritxo pozik itzuli zen etxera, inork kalterik egin ez ziolako.\u00a0 \nBeste bertsio batzuk.\nTxano Gorritxoren ipuinaren bertsio garaikide asko egin dira. Hauek dira euskaraz idatzi edo euskarara itzuli diren ipuinaren bertsio berrietako batzuk:\nPertsonaien deskribapena.\nTxano Gorritxo.\nIpuin hau oinarritzat harturik, bertsio ugari sortu badira ere, guztietan Txano Gorritxo haur eder gisa irudikatzen da. Maitagarrien ipuin bat denez, protagonistaren izenik ez da agertzen eta guztiek Txano Gorritxo deitzen diote, soinean daraman txano gorria ondo gelditzen zaiolako. Haur ederra izateaz gain, ipuin guztietan ikus daiteke pertsonaiak bihotz ona duela eta bere amaren esana betetzen duela.\u00a0Bertsio batzuetan, ilehori irudikatzen bada ere, beste hainbatetan gaztain koloreko ilez agertzen da. Gainera, ipuin gehienetan, otarretxo batekin doa, bertan, amona gaixoari eramango dizkion opiltxoak daudelarik.\u00a0Deskribapen fisikoaz gain, nortasunari dagokionez ezaugarri nabarmenenak inozentzia eta sinesberatasuna dira. Nortasun horrek, arazoetan sarraraziko du; izan ere, otso gaiztoak ezaugarri horiek baliatuko ditu amona eta pertsonaia jaten saiatzeko. \nBruno Bettelheimek egindako interpretazio psikoanalisitikoen arabera, bertsioaren arabera, neskatoaren jarrera eta nortasuna aldatu egin da. Bertsio zaharrenetan, neskatoaren jarrera aktiboa, eraikitzailea eta langilea da. Bere kabuz etxetik ihes egitea lortzen du, kanpoko munduak ez du beldurtzen, aitzitik, erakarri egiten du eta horrek arriskuan jartzera eramaten du. \nTxano Gorritxoren ama.\nPertsonaia honen inguruan, ez da askorik hitz egiten. Bere izen eta adinik ez da zehazten istorioetan. Gainera, bertsio gehienetan ez da aipatzen ezkondua edo alarguna ote den. Bertsio guztietan amaren rola, sukaldatzea eta Txano Gorritxo amona gaixoaren etxera bidaltzea baino ez da. Beste ezaugarri aipagarririk ez da agertzen ipuin hauetan. Ilustrazioei dagokienez, gehienetan, soineko luze eta amantal batekin irudikatzen da eta etxeko andrearen itxura eman nahi izaten zaio. Bere jarrerari dagokionez, etxeko lanetan arduratsua da eta ama gisa maitekorra, baina, aldi berean, ausartegia dela leporatu izan zaio, Txano Gorritxo amonaren etxera bakarrik bidaltzen duelako. Hau da, basoak dituen arriskuen jabe izanik, guraso arduratsu batek ez luke inoiz bere alaba bakarrik bertara bidaliko. Hala ere, aurki ditzakeen arriskuei buruz ohartarazten dio eta bidean inorekin ez hitz egiteko agintzen dio.\u00a0\nTxano Gorritxoren amona.\nBertsio guztietan, pertsonai hau gaixorik agertzen da eta ezaugarri honen inguruan hausnartuz gero, bitxia da, basoan bakarrik bizi dela jakitea. Ipuineko pertsonai nagusitzat hartzen da eta bertsio guztietan, Txano Gorritxorekiko harreman estua duela ikusten da. Honekin batera esan, Txano Gorritxok daraman txano gorria, amonak maitasun handiz eginikoa dela diote bertsio gehienek. Hala ere, esan, neskatoak ez duela bere amona ondo ezagutzen; izan ere, otsoa amonaz mozorrotzen denean, Txano Gorritxo ez da konturatzen, ez dela bere amona.\u00a0Gainera, otsoari aurre egiteko gai ez denez, bere inozentziaren ondorioz, berak ere otsoaren tripan bukatzen du. Bertsio \"originalean\" hiltzen den pertsonai bakarra amona da. Bere heriotza bortitza da eta gainera, ondoren otsoa eta bere ilobak jan egiten dute.\u00a0 Kanibalismoa praktika erritual bat zen eta beste pertsona baten haragia jateak, bere botereak bereganatzea esna nahi zuen. \nOtsoa.\nPertsonaia hau, basoan bizi da eta beste animaliez gain, gizakiez ere elikatzen da. Otsoa maltzurra da eta nahi duena lortzeko iruzur egiteko prest dago. Zelatan egoten da bere harrapakina egoki hautatzeko. Txano Gorritxo basoan bakarrik dabilela ohartzen denean, bere inozentzia eta sinesberatasuna baliatzen du, behar duen informazio guztia jasotzeko. Irakurlearen aldetik, zalantzan jartzen da zergatik basoan neskarekin topo egiten duen unean ez duen jaten eta zergatik joan behar duen amonaren etxeraino. Agian, hasieratik, helburu bat zuen, bere argitasuna eta Txano Gorritxoren inozentziaz baliatuz, biak jatea. \nBruno Bettelheim psikoanalistaren iritziz sexualki erakargarria den gizonezkoaren irudikapena izateaz gain, Erdi Aroan, hiritarren beldurrik nagusienetako bat zen otsoa. Abeltzain eta nekazarientzat, zailtasunak ekartzen zituen otsoak. Batez ere XVI eta XVII mendeetan, Frantzian, eraso ugari jasaten zituztenez, eraso baten aurrean, herriko elizako kanpaia jo eta guztiek bertaratu behar izaten zuten laguntzera. Beraz, XVI. mendean Txano Gorritxo bezalako ipuinak, ez ziren ipuin ergel edo arintzat hartzen, ezpada abisu edo ohartarazpen gisa. \nTxano Gorritxok otsoarekin duen elkarrizketan, otsoak\u00a0\"zu hobeto jateko!\" esaten dio, baina ez du jaten, eta orduan lortzen du ihes egitea. Jatearen kontzeptua metaforatzat hartu izan da psikoanalisian, alegia, otsoak ez duela jateko goserik, sexu gosea baizik.\nEhiztaria.\nPertsonai honi dagokionez, esan bertsio guztietan agertzen ez den bat bada ere, Txano Gorritxo aipatzean, burura datorkigun pertsonai bat dela. Grimm anaien bertsioan agertu zen lehen aldiz pertsonai hau. Ipuinak ez digu zehazten, zer ehizatzen duen eta nola sortzen den, baina, kasualitatez basotik zihoala otsoaren zurrunkak entzutean, bertara hurbiltzen dela. Ehiztaria iristen denerako, otsoaren sabelaren barnean daude amona eta Txano Gorritxo. Jarraian gertatzen dena ordea, sinesgaitza da; ehiztariak otsoaren sabela irekitzen du eta Txano Gorritxo eta bere amona sabeletik onik ateratzen ditu. Ondoren, sabela harriz betetzen dio eta otsoa ura edatera doan unean, pisuaren ondorioz, uretara erori eta ito egiten da. Beraz esan genezake, ipuin honetako benetako heroia ehiztari ezezagun hau dela. Ipuinari bukaerari dagokionez, esan, pertsonai gaiztotzat hartzen den otsoak bukaera doilor bat jasango duela, eta ondorioz, Txano Gorritxo eta amonak, bukaera zoriontsu bat dutela. \nIpuinaren ezaugarriak.\nHasteko esan, ipuin hau, ez zegoela haurrei bideratuta, baizik eta helduei. Txano Gorritxo ipuinak urtez urte bertsio ezberdinak izan baditu ere, argumentu orokorra guztietan berdina da eta ezaugarriak errepikatu egiten dira; hau da, ahozko tradizioz sortutakoa da, kanibalismoa eta sexua agertzen direnak, identitate nahasketa bat dago eta bertsio guztietan, etsai arriskutsu batekin ohean bukatzen du protagonistak. Bertsio originala zein den frogatu ezin bada ere, azken urteetan, bertsio originala \"amonaren istoria\" dela diote. Ipuin hau, Perraulten bertsioarekin alderatuz, haragijaleagoa eta makabroagoa da. Ezaugarriei dagokienez, istorio honek, maitagarri-ipuinen irakaspena falta du, nahiz eta, funtsezko elementu amankomun ohikoa, heroiak ihes egitea lortzen den. Hala ere, ondoren sortu diren bertsio gehienek irakaspen bat dute. \nInterpretazioak.\nPsikoanalitikoa.\nE. Fromm eta Bruno Bettelheimen arabera, istorioak haur baten sexualitatearen piztuera eta honek ekar ditzazkeen arriskuen berri ematen digu. Bere txanoaren koloreak, hilerokoa irudikatzen du eta otsoak, berriz, sexualitatearen sena. Bruno Bettelheimek idatzitako \"psicoan\u00e1lisis de los cuentos de hadas\" liburuan, Perraulten bertsioa kritikatu zuen; izan ere, entzuleari libreki amaiera irudikatzea eragozten baitio. Txano Gorritxorengatik dio, nerabezaroko arazoei aurre egin nahian dabilela eta pertsonai maskulino bat bilatzen duela. Pertsonai maskulino hau bi era ezberdinetan agertzen da; alde batetik, erakargarria eta arriskutsua den otsoa eta beste alde batetik, arduratsua eta indartsua den ehiztaria. \nHaur guztiek, harreman estu bat mantendu behar dute bere sexuko familiako-kideekin, heldua izateko bidea arrakastaz burutu ahal izateko. Ipuinari dagokionez, bertako emakumeen artean, amona eta ama aurki ditzazkegu, baina, amonaren kasuan, Txano Gorritxoren amaiera berdina edukitzearen arrazoia, otsoari aurre egiteko gai ez izana da. \nIpuineko objetuen sinbolizazioa.\nBruno Bettelheimek analisi sakona egin zuen Txano Gorritxoren ipuinaren inguruan, hain zuzen ere, Perraulten bertsioan oinarrituz. Bertako elementu nagusiek zer sinbolizatzen zuen esanaz. Hauetako elementu asko, \"bertsio originalean\" soilik agertzen dira, hau da, Perrault eta Grimm anaien bertsioa sortu aurretik, ahoz aho kontatzen zen istorioan. Adibidez, neskatoak otarrean, opiltxoak eta esne botila bat eramaten diola kontatzen dute bertsio batzuk. Jainkotasunerako prozesioan, opilak egin eta hauek eskaintzen dituzte, gehienetan, Atena, Artemis eta Demeter agertzen dira hastapen femeninoko erritual hauetan, jainkotasun femeninoen omenez. Jatorri paganoko erritua denez, bertsio batzuetan, Txano Gorritxok ez du saskirik eramaten, adibidez, Egbertoren kontakizunean. Adituek diote, istorioa kristautzeagatik aldatu zuela ezaugarri hau.\nBestalde, hastapen erritualei dagokienez, ardo botila (amonaren odola) eta haragia (amonaren haragia) ere erlazionaturik daudela dio Bettelheimek. Amona jan eta edateak, Txano Gorritxok heldutasuna beregana eta bere boterea irudikatzen baitu.\nBasoan orratzen bidegurutzera iristen denean, honek, tresna eta erritual bereko sinboloa irudikatzen du, batez ere, Frantziakoa.\u00a0 Sexualitatearen heldutasunarekin erlazionatuta dago.\u00a0 Bide bat edo bestea aukeratzeak, bide erraza aukeratzea adierazten du, horregatik, bertsio batean ikusten den bezala, orratzen bidea aukeratzen du. Errazagoa baita gauzak orratz burudunen bidez\u00a0lotzea, jostorratzen bidez jostea baino.\u00a0Hau da, gozamenaren hasiera sinbolizatzen du. \nOtsoak erabiltzen duen sokari dagokionez, txano gorritxori eta oheari lotzeko erabiltzen du. Neskak ordea askatzea lortzen du, eta hau askatasuna lortzearen metafora bat da. \nDenbora eta lekuaren esanahia.\nHerriko etxeak eta amonaren etxeak leku segurua sinbolizatzen dute, familiaren segurtasuna. Aldiz, basoak, protagonista arriskura bideratzen duen lekua da, hastapenaren bidea. Ezaugarriei dagokionez, iluna, misteriotsua eta itxia da. Lehen aipatu dugun hastapenaren beste lotura bat da, \"beste munduarekin\" inguratzen duena, kanpoko munduarekin. \nInterpretazio sexuala.\nBestalde, interpretazio sexualari dagokionez, otsoak neskatoa bereganatu nahi du eta berarekin erlazio sexualak izan. Txano Gorritxok oheratu baino lehen, arropa guztia kendu eta sutara botatzen du. Arropa bakoitza banaka kenduarazten dio hemen otsoaren esfortzua ikus daiteke neskatoa erakartzeko. Ekintza hau \"striptise\" bat bezala ikus daiteke. Ondorengo bertsioetan, neskatoaren sexualitatea ezkutatzen saiatu dira, ipuina haurrei bideratu ahal izateko. \nIkuspegi feminista.\nBadira ikertzaileak, ipuin orokorrean ipuin guztietan sexualitatea eta emakumezkoenganako gizonezkoek dituzten fantasia maskulinoaren arrastoak ikusten dituztenak. Txano Gorritxo da, zentzu horretan, misoginias eta matxismoas zipriztinduta dagoen historia bat: protagonista da otsoaren sena zirikatzen duenaren erruduna eta jarrera otzanak naiz egokiak hartzera gomendatzen du; izan ere, gizonezkoen bultzada sexualak saihetsezinak baitira. Txano Gorritxok bere izaera zirikatzaile eta ergelagatik, bortxatua izatea merezi zuela leporatu izan diote hainbat kritikariek, basoan ez geratzeko arauak soberan ezagutzen baitzituen. Kritika hau, ikuspegi feminista batzuek gogor kritikatu dute. Emakume politek ez lukete otso erakargarrietaz fidatu beharko eta aldiz, uneoro, gizonezkoaren mende, esaneko eta otzan egon beharko lukete. "}
{"id": "102122", "revid": "114252", "url": "https://eu.wikipedia.org/wiki?curid=102122", "title": "Erpurutxo", "text": "Erpurutxo ahozko tradizioan sortu eta Grimm anaiek bildu eta zabaldutako ipuin bat da. Zehatzago, Erpurutxo eta Erpurutxoren bidaiak Grimm anaiek egindako ipuin bildumako 37. eta 45. ipuinak dira, hurrenez hurren.\nHaria.\nJarraian, Grimm anaien ipuin bildumako Erpurutxo 37. ipuinaren haria jasotzen da.\nNekazari behartsuak diren senar-emazteak triste bizi ziren haurrik gabe. Eta bakarra eta txikia izan arren, pozik hartuko lukete haur bat. Andrea ondoezik jarri eta zazpi hilabetera, erpurua bezain txikia izan arren, erabat osatua zegoen mutiko bat izan zuen. \"Erpurutxo\" izena jarri zioten eta behar bezala elikatu arren, ez zen hazten.\nErpurutxo mutil bizkorra zen. Aita egurretarako basora joan zen egun batean, zaldiaren belarrien gainera igo eta bertatik aginduak ematen hasi zitzaion zaldiari, arre eta so, harako eta honako bidea har zezan, aita zegoen tokira heltzeko.\nHalako batean ordea, bi arrotz ikusi zituen baso bazterrean. Zaldia itxuraz bakarrik zihoala eta, Erpurutxoren ahotsa soilik adituz, guztiz harritu ziren eta zaldiaren atzetik abiatu ziren, harik ta Erpurutxo bere aitarengana joan zen arte. Erpurutxo aitaren laguntzaz zalditik jaitsi zenean, bi arrotzak txunditurik geratu ziren Erpurutxoren tamaina ikusita. Beraiei saltzeko proposatu zioten aitari baina honek ezezko borobila eman zuen. Erpurutxok ordea, berarengana itzultzeko aukera aurkituko zuela esanez, aita konbentzitu zuen azkenean.\nErpurutxo bietako baten kapelaren gainean eseri eta iluntzean pixa egiteko jaitsi behar zuela esan zion gizonari. Honek ezetz, gainetik egiteko, ohituta zegoela txorien pixak ere jasaten. Erpurutxok azkenean konbentzitu, jaitsi eta jauzi batzuk eginez, untxitegi batean ezkutatu zen. Gizonak Erpurutxo makilaz harrapatzen saiatu baziren ere, ezin izan zuten eta azkenean, etsita, alde egin behar izan zuten. Erpurutxo atera zenean, gaua pasatzeko barraskilo bateko kusku huts batera sartu zen.\nOrduan apaizaren etxean lapurtu nahi zuten bi lapurren ahotsak entzun zituen. Erpurutxo ezkutalekutik atera eta lagunduko ziela esan zien, bera hain txikia izanda aise sar baitzitekeen etxera. Erpurutxo etxera sartu eta garrasika hasi zen: \"Dena lapurtu nahi duzue?\" eta antzekoak. Lapurrek isiltzeko esan arren, horrela jarraitu zuen Erpurutxok garrasika, harik eta etxeko neskameak jaiki eta lapurrak uxatu zituen. Neskameak ez zuen ordea Erpurutxo bertan zegoela erreparatu eta ohera itzuli zen.\nErpurutxok etxeko lastategian lo egin zuen gau hartan, belar onduaren gainean. Biharamun goizean, neskamea haziendarentzako belarra hartzera hurbildu zen eta Erpurutxo lo zegoen belar sorta hartu zuen. Hain lo seko zegoen, non behiaren hortzen tartean izan arte ez baitzen esnatu. Urdailera irristatu eta bertan, ilunaren beldurrez eta zilipurdika, behiari belar gehiago ez emateko egin zuen garrasi. Neskameak, ahotsa entzutean, bildutako esne guztia isurtzen du. Apaiza inguratu eta Erpurutxoren ahotsagatik ikaratuta behia akabatzeko agindua eman zuen. Urdaila, Erpurutxorekin batera, zakarretara bota zuten ordea.\nUrdaileko ahora hurbildu zenean, otsoarekin egin zuen topo eta honek urdaila, Erpurutxo barruan zegoela, irentsi egin zuen. Otsoaren erraietatik ihes egin behar zuela eta, otsoari jaten asko zegoen etxe bat ezagutzen zuela esan zion Erpurutxok, eta horretarako etxeko estolderiatik sartu beharko zuela. Bere gurasoen etxerako bidea erakutsi eta gero, otsoa etxera sartu eta zanpa-zanpa etxean zegoen guztia jan zuen, baina orduan, tripa beteta lehertzear zegoenez, ezin izan zuen estolderiatik berriz ere atera. Erpurutxo garrasika hasi eta aita esnatu zuen. Aizkora hartu zuen aitak eta igitaia amak, baina orduan Erpurutxoren ahotsa ezagutu zuten. Aizkoraz buruan jo zioten otsoari, bertan seko akabatuta utzi eta tripa zabalduz Erpurutxo atera zuten. Pozik hirurak, Erpurutxok bere balentrien berri ematen die gurasoei, berriz ere alde egingo ez duela hitz emanez. Gurasoek ere aurrerantzean saldu behar ez zutela esanez, musuka hasi zitzaizkion. Bukatzeko, jatena eta edana eman ondoren, jantzi berriak agindu zizkioten, Erpurutxoren ibileretan erabat zatartu baitzitzaizkion."}
{"id": "102123", "revid": "1310", "url": "https://eu.wikipedia.org/wiki?curid=102123", "title": "Txanogorritxu", "text": ""}
{"id": "102124", "revid": "59723", "url": "https://eu.wikipedia.org/wiki?curid=102124", "title": "Danny Trejo", "text": "Danny Trejo (Los Angeles, 1944ko maiatzaren 16a - ) jatorri mexikarreko aktore estatubatuarra da. Hollywoodeko hainbat filmetan hartu du parte, beti ere bigarren mailako aktore lanetan, bere aurpegi eta gogor planta dela eta nagusiki izaera zakar eta bortitzeko pertsonaiak.\nEzaguna da \"Con Air\", \"xXx\" edota \"From Dusk till Dawn\" filmengatik, bai eta \"Machete\" filmeko protagonista izateagatik ere.\nDebbie Trejorekin ezkonduta dago eta hiru seme-alaba dituzte. Horrez gain, Robert Rodriguez produktore eta zuzendariaren lehengusua da.\nBiografia.\nHaren zine ibilbidea 1985ean hasi zen, \"Runaway Train\" filmaen parte hartu zuenean. Hasiera batean, platora gerturatu zen bertako langile baten aholkularia zelako. Une hartan, filmerako papel bat eskaini zioten eta horrela hasi zen bere ibilbidea Hollywooden\nOrdutik aurrera, hainbat filemtan jardun da. Desperado (1995), From Dusk till Dawn trilogian, Heat (1995) edota Six Days and Seven Nights trilogietako filmetan.\n2000. urtean, Starburst bere zine konpainia sortu zuen. Urte hartan bertan, Animal Factory, Steve Buscemiren filmean agertu zen, baita Reindeer Games fileman ere.\n2001ean The Salton Sea filmean jardun zuen; 2001ean, Vin Diesel eta Samuel L. Jacksonekin batera, xXx filmean. 2003an, Once Upon a Time In Mexico filmean aktore lanetan ere ibili zen.\nZinemaz gain, telebistako telesailetan ere agertu da: esate baterako, \"The District\" edota \"The X-Files\" telesailetan.\n2007ko Grindhous filmean, Machete izeneko trailer faltsu batean irten zen, Machete pertsonaiaren paperean. \"Trailer\" faltsu horrek izan zuen arrakasta ikusita, Robert Rodriguezek filma egitea erabaki zuen.\nTrejok hainbat aktorerekin aritzeko aukera izan du bere ibilbide guztian, hala nola, Nicolas Cage, Steve Buscemi, George Clooney, Quentin Tarantino, Robert De Niro, John Malkovich edota Johnny Depp bezalakoekin."}
{"id": "102125", "revid": "6327", "url": "https://eu.wikipedia.org/wiki?curid=102125", "title": "Oktabio Farnesio", "text": ""}
{"id": "102126", "revid": "201", "url": "https://eu.wikipedia.org/wiki?curid=102126", "title": "Oktavio Farnesio", "text": ""}
{"id": "102127", "revid": "201", "url": "https://eu.wikipedia.org/wiki?curid=102127", "title": "Txanogorritxo", "text": ""}
{"id": "102129", "revid": "105290", "url": "https://eu.wikipedia.org/wiki?curid=102129", "title": "Wexford", "text": "Wexford (irlanderaz: \"Loch Garman\", antzinako eskandinavieraz: \"Veisafj\u01ebr\u00f0r\", yolaz \"Weisforthe\"), Irlandako Errepublikako hiri bat da eta Wexfordeko konderriaren hiriburua. 19.913 biztanle ditu (2011). Herrialdeko hiriburua den Dublin hiriarekin errepidez nahiz trenbidez loturik dago Wexford.\nEtimologia.\nIngelesezko izena vikingoen \"Veisafj\u01ebr\u00f0r\" izenaren aldaera da. Irlanderazko \"Loch Garman\" aldiz kondaira baten ondorio da; Garman Garbh izeneko mutil gazte bat sorginkeriaz sorturiko uholde batean hil zen lokatzetan itota. Uholde honen ondorioz sorturiko lakuari (estuarioari) \"Loch Garman\" deitu zioten, haren omenez.\nGeografia.\nIrlandako uhartearen hego-ekialdeko muturrean kokatzen da, Slaney ibaiaren estuarioan, Rosslare itsas Euro Portutik hurbil.\nHistoria.\nVikingoek sortu zuten 800 urtearen inguruan. Hiru mendetan hiri vikingo askea izan zen. 1169an Leinsterreko Diarmait Mac Murchada erregeak eta Robert Fitz-Stephen normandiarrak setiatu egin zuten. Norvegiarrek gogor borrokatu bazuten ere azkenean errenditu beharra izan zuen.\n1649an eta 1798an britainiarren aurkako matxinadak ezagutu zituen. Bietan galtzaile atera ziren eta zigor bezala lehenengoan hiria harpilatua izan zen eta bigarrenean lealistek masakre handia eragin zuten matxinoak zubian exekutatzean.\nMendeetan zehar itsasportu garrantzitsua izan bazen ere XX mendean gainbehera etorri zitzaion areazko barraren aldaketa ugariak zirela eta. Horregatik kai berria eraiki zuten hiritik 20 kilometro hegoaldera dagoen Rosslare herrian.\nKultura.\nBereziki aipagarria da Wexforden baino hitzegiten ez zen yola hizkuntza. XIX mendearen erdialdera arte iraun zuen, eta gaur egun oraindik hitz batzuk gordetzen dira. Ingelesarekin erlazionaturiko hizkuntza da.\nMusikari dagokionez, urrian Opera jaialdia izaten da Wexforden. 1951an izan zuen lehenengo ekitaldia."}
{"id": "102131", "revid": "6327", "url": "https://eu.wikipedia.org/wiki?curid=102131", "title": "Malla Natura Erreserba", "text": ""}
{"id": "102132", "revid": "119347", "url": "https://eu.wikipedia.org/wiki?curid=102132", "title": "Aliseda", "text": "Aliseda C\u00e1ceresko probintziako udalerria da. C\u00e1cerestik 30 kilometrora dago. 2007ko erroldaren arabera 2.011 biztanle zituen 81 km\u00b2-ko azaleran."}
{"id": "102133", "revid": "512", "url": "https://eu.wikipedia.org/wiki?curid=102133", "title": "Arroyo de la Luz", "text": "Arroyo de la Luz , C\u00e1ceresko probintziakoa udalerri bat da, Espainiako mendebaldean. Azken honen 19 kilometrora dago. Bere bi ibaiak, El Casillas eta El Pontones, Salor ibaiaren ibaiadarrak dira.\n2008ko erroldaren arabera 6.461 biztanle zituen 128 km\u00b2-ko azaleran. 128.06\u00a0km\u00b2 hartzen ditu, eta 325m-ko altuera du Mediterraneoko gainetik. 2014. urtean 6.101 biztanleekin, Arroyo de la luz bere eskualdeko udalerri jendetsuena zen, eta C\u00e1ceresko probintziaren hamargarrena da. Arroyo de la Luz ezaguna da, \"El D\u00eda de la Luz\" dela eta, \"La Virgen de la Luz\" omenez egiten den jaialdi oso famatua delako.\nGeografia.\nHidrografia.\nBere sare hidrografikoa Tajo ibaiaren arroari dagokio eta bere tamainagatik aipagarriak diren ibaiak ditu, El Casillas eta El Pontones bezala. Azken hauek, Salorren ibaiadarrak dira eta aldi berean Tajo ibaiaren ibaiarra dena. La Charca Grande, La Charca Chica, El Envalse Molano,\u2026 eta beste urtegi batzuk ditu. Molano deitutako hornikuntza urtegia, 1992. urtean eraiki zuten Molano ibaiaren gainean. Bere erabilera nagusia hornikuntza da, baina ere arrantza egitea baimenduta dago.\nOrografia.\nPaisaian ikusten da zenbat dedikazioa ematen da nekazaritzari eta lehorreko eremu laborei.\nKlima.\nBertako klima mediterranearra da.\nHistoria.\nArroyo de la Luzen auzoan aurkitutako hilobien arabera, esan ahal biztanleriaren jatorria Lusitaniarra dela. Lehenaldi honek azalduko luke bere antzinako izena \"Arroyo del Puerco\", harremanetan jartzen duena jainko terminaleekinzer da hau?: h\"arrizko txerriak\", ohikoak C\u00e1ceres eta \u00c1vilako probintzietan. Arroyo herri oso zaharra da, 2000 urte baino gehiagokoa. Lehen biztanleak Lusitaniarrak eta Zeltak izan zire . Ondoren, Erromatarrak heldu ziren, eta azkenik, Bisigodoak eta Arabiarrak izan ziren herria menperatu zutenak Kristauen errekonkista baino lehen (XIII d.C). Konkistatzearen bitartean, Alfontso IX.a Leongoaren tropa kristauak, herria konkistatu zuten arabiarren kontra, C\u00e1ceresko biztanleen batera 1229-ko apirilaren 23a. Antzineko armarriak basurde bat lizar baten ondoan erreka baten ertzean islatzen zuen, horregatik lehenengo \"Arroyo del Fresno\" deitzen zen. Geroago, \"Arroyo del Puerco\", eta 1937ko azarotik \"Arroyo de la Luz\". Azken izen hau, Arabiar eta Kristauen arteko gudarekin eta \"La Virgen de la Luz\" babesarekin erlazionatuta dago.\nEkonomia.\n\u00b7Lehen sektorea:Lehorreko laborantza\n\u00b7Bigarren sektorea:Eraikuntzarekin zerikusia duten jarduerak\n\u00b7Hirugarren sektorea:Zerbitzuen sektorearen garrantzia oso lagunduta dago C\u00e1cerestik oso hurbil dagoelako.\n\u00b7Industria:Industria sektorean nabarmentzen da haragi prozesatua(urdaiazpikoa eta hesteki). Zurgintza eta metalgintza ere paper oso garrantzitsua hartzen du Arroyoko industrian.\nFestak.\nFesta ugari daude urtean zehar, baina esanguratsuena El Dia de la Luz da, Aste Santuan. Egun honetan, ospatzen dira: Arabiar eta Kristauen arteko guda eta La Virgen de la Luz kristauei emandako laguntza. Festa hau, Pazko astelehenean ospatzen da eta Arroyo de la Luz-eko ospakizun politen eta errotuena da. Egun honetan, zaldien lasterketak antzerki bihurtzen dira. Kristauek zaldi gainean guda irabazi zutenaren berria ematen dute eta, horrekin batera, jendea mozorrotu eta musika egoten da."}
{"id": "102134", "revid": "512", "url": "https://eu.wikipedia.org/wiki?curid=102134", "title": "65 Zibeles", "text": "65 Zibeles, asteroide gerrikoan aurkitutako 65. asteroidearen izena da. Ernst Wilhelm Leberecht Tempel astronomo alemaniarrak aurkitu zuen 1861eko martxoak 8an Frantziako Marsella hiritik\nBere izena, gaur egun Turkia den mendebaldeko zati izan zen Frigiako jainkosa amaren izenetik dator, Zibelesetik, alegia."}
{"id": "102135", "revid": "512", "url": "https://eu.wikipedia.org/wiki?curid=102135", "title": "Ernst Wilhelm Leberecht Tempel", "text": "Ernst Wilhelm Leberecht Tempel (Niedercunnersdorf, Alemania, 1821eko abenduak 4 - Arcetri, Italia, 1889ko martxoak 16) astronomoa izan zen. 1870ean Frantzia-Prusia Gerra piztu zen arte, Marsellan lan egin zuen; orduz geroztik, Italian bizi izan zen.\nKometa ugariren aurkitzaile edo berraurkitzailea izan zen, orotara, 21 aurkitu edo berraurkitu zituelarik, horien artean, 55P/Tempel-Tuttle, gaur egun, Leonidak deituriko ozar-izarra sortzen duen kometa izateagatik ezaguna, eta 9P/Tempel 1, NASAren Deep impact espazio zundaren xedea izan zena 2005ean. Bere izena daramaten beste aldizkako kometa batzuk 10P/Tempel eta 11P/Tempel-Swift-LINEAR dira.\n3808 Tempel asteroideak, bere izena, astronomo honen omenez darama."}
{"id": "102136", "revid": "512", "url": "https://eu.wikipedia.org/wiki?curid=102136", "title": "64 Angelina", "text": "64 Angelina, asteroide gerrikoan aurkitutako 64. asteroidearen izena da. Ernst Wilhelm Leberecht Tempel astronomo alemaniarrak aurkitu zuen Marseillatik 1861eko martxoak 4an.\nAngelina, E asteroide motako asteroidea da, eta, esan bezala, asteroide gerrikoan dago. 4,39 urteko orbita periodoa eta 85 eta 190 kilometro bitarteko diametroa du. Bere izena, Marsellako estazio astronomikoagatik jasotzen du, Franz Xaver von Zachek hala deitu zuena."}
{"id": "102137", "revid": "119347", "url": "https://eu.wikipedia.org/wiki?curid=102137", "title": "Casar de C\u00e1ceres", "text": "Casar de C\u00e1ceres C\u00e1ceresko probintziako udalerria da. C\u00e1cerestik 9 kilometrora dago. 2008ko erroldaren arabera 4.894 biztanle zituen 130,47 km\u00b2-ko azaleran."}
{"id": "102138", "revid": "1105", "url": "https://eu.wikipedia.org/wiki?curid=102138", "title": "Casar de Caceres", "text": ""}
{"id": "102139", "revid": "119347", "url": "https://eu.wikipedia.org/wiki?curid=102139", "title": "Garrovillas de Alcon\u00e9tar", "text": "Garrovillas de Alcon\u00e9tar (extremadureraz \"Garrovillas d'Alconeta\") C\u00e1ceresko probintziako udalerria da. C\u00e1cerestik 38 kilometrora dago. 2008ko erroldaren arabera 2.306 biztanle zituen 207 km\u00b2-ko azaleran."}
{"id": "102140", "revid": "1105", "url": "https://eu.wikipedia.org/wiki?curid=102140", "title": "Garrovillas de Alconetar", "text": ""}
{"id": "102141", "revid": "1545", "url": "https://eu.wikipedia.org/wiki?curid=102141", "title": "Henrike III.a Germaniako Erromatar Inperio Santukoa", "text": "Henrike III.a (1017ko urriaren 29a - 1056ko urriaren 5a), Beltza ezizena zuena, Germaniako Erromatar Inperio Santuko enperadorea eta saliar dinastiako kidea izan zen.\n1028ko Pazko Egunan bere aita Germaniako Erromatar Inperio Santuko enperadore izendatu zuten eta Henrike Alemaniako Errege. Koroatzea Aacheneko katedralean izan zen eta Pilgrimus Koloniako artzapezpikua egin zuen.\nGermaniar errege bihurtu zen bere aita Konrado II.a Germaniako Erromatar Inperio Santukoa enperadorea 1039ko ekainaren 4an hil ondoren. Klemente II.a aita santuak enperadore bezala koroatu zuen 1046an.\n1036an, Gunindarekin ezkondu zen. Knut II.a Danimarkakoaren alaba bat zena eta bi urte beranduago hil zena.\nHenrike III.a, bigarren aldiz, 1043an ezkondu zen, oraingo honetan Ines Poitiersekoa edo Poitoukoarekin, Gilen V.a Akitaniakoa dukearen alaba zena. Zenbait seme-alaba izan zituzten, horien artean, Henrike IV.a, enperadorea izango zena eta Judith Suabiakoa.\nHungariaren aurka borrokatu zuen (bere jabetzakoa izatera pasa zena bere lurraldearen muga hedatzeko, Leitha izeneko ibairaino iritsiz). Dukerrien aurka borrokatu zuen Germaniako Erromatar Inperio Santuaren boterea mantentzeko. Elizaren barneko erreforma babestu zuen.\n1056an hil zen, eta, bere oinordekoa, Henrike IV.a izan zen, bere politika erlijioso bera mantendu zuena."}
{"id": "102142", "revid": "28807", "url": "https://eu.wikipedia.org/wiki?curid=102142", "title": "Swabia", "text": ""}
{"id": "102144", "revid": "105290", "url": "https://eu.wikipedia.org/wiki?curid=102144", "title": "Suabia (eskualde historikoa)", "text": "Suabia (alemanez: \"Schwaben\" edo \"Schwabenland\") Alemaniako hego-mendebaldeko Baden-Wurtemberg eta Bavaria estatuen artean banatuta dagoen eskualde historikoa da. Gaur egun, Suabia Bavariako estatu libreko eskualde administratiboetako bat da, hiriburu Augsburg duena.\nHistoria.\nAntzina zeltak, sueboak, alamanak eta frankoak bizi izan ziren Suabian. IX. mendean dukerri bihurtu zen eta Erdi Aroko Alemaniako bost dukerri handietakoa izan zen. 1079tik 1268ra Hohenstaufendarren mendean izan zen, harik eta familia hura desagertu zenean dukerria barruti independenteetan bereizi zen arte.\nErdi Aroan Suabiako ligak eratu ziren, garrantzi handia izan zutenak; hiri handienek aitoren semeen eta dukeen aginpidea murrizteko ligak eratu zituzten, baina Habsburgotarrek noble talde bat eratu zuten eta bi taldeen artean borrokak izan ziren. 1389an ligak antolatzea debekatu zen, baina 1488an Suabiako liga garrantzizkoena, Suabiako Liga Handia sortu zen, salerosketa eta Suabiako barrutien arteko bakea sustatzeko; gudaroste, epaitegi eta konstituzio berezia zuen.\n1533an desegin zen katolikoen eta protestanteen arteko tirabiren ondorioz, eta lurraldea bi alderditan banatua gelditu zen; alderdi protestantea, W\u00fcrttembergeko dukea buru zuena, eta katolikoa, Austriaren aliatua. Dukerria 1648ko Westfaliako bakearen ondoren desagertu zen.\nNapoleondar gerren ondoren, eskualdearen zati bat, Bavariari emana izan zen 1803an.\nAlemania naziak Suabia Berria deitzen zuen Antartikako lurralde baten gaineko subiranotasuna aldarrikatu zuen."}
{"id": "102145", "revid": "119347", "url": "https://eu.wikipedia.org/wiki?curid=102145", "title": "Hinojal", "text": "Hinojal C\u00e1ceresko probintziako udalerria da. C\u00e1cerestik 34 kilometrora dago. 2008ko erroldaren arabera 439 biztanle zituen 63 km\u00b2-ko azaleran."}
{"id": "102146", "revid": "512", "url": "https://eu.wikipedia.org/wiki?curid=102146", "title": "Malpartida de C\u00e1ceres", "text": "Malpartida de C\u00e1ceres C\u00e1ceresko probintziako udalerria da. C\u00e1cerestik 11 kilometrora dago. 2016ko erroldaren arabera 4.268 biztanle zituen 33,73 km\u00b2-ko azaleran."}
{"id": "102147", "revid": "1105", "url": "https://eu.wikipedia.org/wiki?curid=102147", "title": "Malpartida de Caceres", "text": ""}
{"id": "102148", "revid": "144641", "url": "https://eu.wikipedia.org/wiki?curid=102148", "title": "Monroy", "text": "Monroy C\u00e1ceres probintziako herri espainiarra da, Extremadurako Autonomia Erkidegoan. C\u00e1ceresko barruti judizialeko eta Tajo-Salor mankomunitateko kide da. Trujillo-C\u00e1ceres-ko penelautadan kokatzen da geografikoki. izeneko eremuko herri populatuena da, eta Tajo eta Almonte ibaien arteko lautadak biltzen ditu, justu bigarrena lehenengora isuri baino lehen. 2022an 903 biztanle zituen.\nHerriaren izenaren jatorria.\nEztabaida dago Monroy izenaren jatorriari buruz. Batzuek de Monroy abizenatik zuzenki datorrela diote, 1309. urtean lurren jaun bihurtu zen Hern\u00e1n P\u00e9rez de Monroy noblearen abizena zena eta antzinatik zetorrena, Vigil de Monroy noble frankotik hain zuzen ere, ustez Covadongan Don Pelayorekin errefuxiatua eta frantsesez astur erregea \"\"mon roy\" deitzearengatik horrela abizendatua. Beste batzuek lekuaren beste forma zaharrago batzuk ezagutzen direla diote, sortutako hiribildu eta lurraldea izendatzeko.\nDauden probei erreparatuz gero, baliteke hiribilduaren izena ez etortzea jauntxoaren abizenetik, baizik eta kontzesioa baino lehenagotik zegoen toponimotik. Hala berresten du \"Caceresko Foruak\", Leongo Alfonso IX.ak emana, 1229. urtean (Monroyren dohaintza baino 56 urte lehenago). Bertan, C\u00e1ceresko domeinuen mugen barruan \"Montroy\" toponimoa aipatzen da.\n\"\u201c\u2026et dende como passa el sendero de don Uermudo en Almont, et por medio de las cabezas de Montroy, como entra el sendero de don Uermudo en la Xara, y dessende a la fonte de la Greda, y dessende como cae el arroyo de la Couacha en Tajo...\"\nEzizenarekin duen erlazioari dagokionez, egiaztatuta dago Gaztelako nobleek, XII. mendearen amaieratik eta XIII. mendearen hasieratik, ugazaben izenari toponimo baten izena gehitu ohi ziotela, noblea leku horretako jaun edo edukitzailea zela adierazten zuen \u201c\"de\"\u201d preposizioa erabiliz. \nEdonola, jatorria ez dago argi eta eztabaida irekia mantentzen da. \nToponimoaren esanahi edo etimologiari buruz hainbat hipotesi daude ere:\nGeografia fisikoa.\nKokalekua.\nMonroyko udal mugapeak 204,45 km2 ditu eta mugakide ez diren bi sektoretan banatuta dago. Eremu handienak (bertan dago herria bera, probintzia-hiriburutik 35 km ipar-ekialdera) muga hauek ditu: mendebaldean Talavan, iparraldean Serradilla, ekialdean Torrej\u00f3n el Rubio eta hegoaldean Trujillo. Beste eremuak, historikoki Las Quebradas eremu jendegabean egon dena, muga hauek ditu: mendebaldean eta hegoaldean Talav\u00e1n, ekialdean Serradilla eta iparraldean Casas de Mill\u00e1n. Monfrag\u00fceko parke nazionaletik 30 kilometrora dago eta paisaian artadi-larreak eta larreak dira nagusi. 380 metroko altueran dago kokatuta \nErliebeari dagokionez, udal mugapeak ondo bereizitako bi egitura ditu: penilautada (lauak, uhindura leunak, muinoak...) eta ibaiertzak (Tajo eta Almonte ibaiak ahokatuta zeharkatzen dituzten sakonuneak). Lurzorua, oro har, silizeoa eta sakonera txikikoa da. Arbelak, kuartzitak eta hareharriak ere azaleratzen dira.\nHidrografia.\nLos Cuatro Lugares lautada bat osatzen dute Trujillo-Caceresko penelautadaren erdian, Tajo ibaia iparraldean eta Almonte hegoaldean daudela, bi ibaiak Monroy hiribildutik 20 km ipar-mendebaldera elkartuz. Almonte ibaiak Monroyren eta Trujilloren arteko muga markatzen du eta Tajok Las Quebradas eta Casas de Mill\u00e1n arteko muga.\nLurpeko akuifero ugari daude, iturri gisa azaleratzen direnak. Baliabide hidrikoek, beraz, funtsezko eginkizuna dute, eta ez soilik Almonte ibaiko uren presentziagatik. XIX. mendean, jadanik, 40 iturri zeuden herrian. Horietako batzuk XVII. mendean funtzionatzen zuten, hala nola Juntana, Baratzea edo Manantioa. Beste batzuk herria hazi ahala sortu ziren, hala nola Guapas, Amapola, Risquillo, Errepublika eta abar. Moro errekako urtegia, Santa Ana ermitaren ondoan, arduratzen da udalerria urez hornitzeaz. Monroyk, gainera, hainbat urmael ditu, ezinbestekoak abeltzaintzarako. Bestalde, Almonte ibaia eta Cabril errekako urek bi irin-errota mugitzeko balio izan zuten lehenengoan eta beste bat bigarrenean (del Almonte, Del T\u00edo Aquilino eta Del Cabril errotak). \nKlima.\nTaula honetako datuen arabera eta K\u00f6ppen klima-sailkapeneko irizpideen arabera, Monroyk \"Csa\" motako klima du. Ondorioz neguak epelak dira eta termometroa oso gutxitan jaisten da 0 gradu zentigraduraino. Udak lehorrak eta beroak dira, eta batzuetan 40\u00ba C-raino iristen dira. Udaberria eta udazkena prezipitazio eta tenperaturetan aldakorrak dira.\nHistoria.\nLehen biztanleak.\nBadirudi Brontze Aroan bizi izan zirela eremuko lehen biztanleak. Garai hartako herrian aurkitutako aztarnen artean deigarriena urrezko besokoa da, Caceresko Museoan erakusten dena.\nVettonen herri prerromatar zeltiarrarren lurraldean kokatzen ziren Monroyko udal-barrutiko lurrak, inguruneko herrietan aurkitu diren aztarnen arabera.\nErromatar garaia.\nErromatarren okupazioa oso garrantzitsua izan zen Monroyko terminoan, udal mugapean aurkitutako aztarna ugarien arabera. Aipatzekoa da \"Monroyko altxorra\", Kristo aurreko II. eta I. mendeetako zilarrezko denarioez osatua. Garaikoa da ere herriaren kanpoaldean aurkitzen den erromatar herribildu edo villa. Hau nekazaritza eta abeltzaintzako ustiategi bat zen, eta egoitza bat baino gehiago zituen erdiko patio baten inguruan. Nabarmentzekoak dira Kristo ondorengo IV. mendeko mosaikoak (nahiz eta bandalismo eta lapurketak jasan dituzten, oraindik ikusi daitezke mosaikoen hainbat zati). Herribildua udalerriaren ipar-mendebaldean dago, \"Los Mochuelos del Tesoro\" izeneko eremuan. Herriko bi bizilagunek aurkitu zuten 1971. urtean. Aztarnategiak Kristo ondorengo IV-V. mendeetakoak dira eta bi eraikuntza konplexuk osatzen dute (iparraldea eta hegoaldea). Garrantzi arkeologiko eta etnografiko handia dute probintzia-mailan.\nErdi-Aroa.\nGoi Erdi-Aroa.\nSanta Ana ermitaren ondoan, herrigunearen kanpoaldean kokatuta, arrokan zulatutako hilobien nekropolia dago, V-VI mendeen inguruan datatzen dena, penintsula garai erromatarretik bisigodora trantsizioan zegoela. Hispanoerromatar poblazio txiki baten hilerria zen, oraindik tardoerromatar lurperatze erritoak mantentzen zituena: adreilu edo arbelazko hilobiak eta hildakoari egindako eskaintzen presentzia.\nAldiz, islamiar garaiko aztarnarik ez da aurkitu udal-barrutiaren eremuan. \nBehe Erdi-Aroa.\nMonroy, gaur egun ezagutzen degun herrigune bezala, 1309. urtean sortu zen, Gaztelako Fernando IV.ak pribilegioak ematen dizkionean Hern\u00e1n P\u00e9rez de Monroy noble plazentziarrari, lekua populatu eta gaztelu bat eraiki dezan. Horrela, jaunak \"inperio hutsaren eta mistoa\"ren ahala jasotzen du, hau da, hertsapena eta hertsadura erabiltzeko boterea legeak eta bere erabikiak betearazteko, jurisdikzio zibil eta kriminal altua eta baxuarekin batera.Monroytarren leinuak, Plasencian orubea izanik, (han ere etxe sendo bat dute) Extremadura Garaiko beste leku batzuetan banatu zituen bere domeinuak, hala nola Belv\u00eds-en. Jaurerriaren esparruan garrantzi handia izateaz gain, orden militarretan protagonismo nabarmena izan zuten Monroy familiako kideek, eta, neurri handi batean, XV. mende bukaerako desdoitze politiko eta gatazka militarren arduradun izan ziren. Leinu horren irudi bereziak hauek izan ziren: Hern\u00e1n de Monroy \"el Gigante\", Belv\u00edseko jauna; Alonso de Monroy, aurrekoaren anaia, Alc\u00e1ntarako Ordenako iltzari eta maisu izan zena; Hernando de Monroy \"el Bezudo\", Monroyren jauna eta aurrekoen lehengusua. Guzti hauen familia-lerro berekoa izan zen Hern\u00e1n Cort\u00e9s y de Monroy, Mexikoko konkistadore famatua, Rodrigo de Monroy, El Bezudoren anaia, bere aitona baizen.\nAro honetakoa da ere Santa Catalinako eliza errenazentista. \nAro Modernoa.\nMonroyko bizilagunek Erdi Aroan eta ondorengo mendeetan jasan behar zituzten prestazio feudal larriak aipatu behar dira, baita jaunaren erabateko mendekotasuna ere. 1647an, adibidez, bi aldeen arteko borroka irekia gertatu zen. Bizilagunek, alkatearen, erregidoreen eta prokuradorearen laguntzarekin, herritarrek ez zuten 30 ur-pegar eraman nahi izan gazteluko zisterna betetzeko. Jaunak desobedientzia delituagatik inplikatuak atxilotzeko eta auzipetzeko agindu zuen.\n1634an Monroyko jaurerria markesatu bihurtu zen, Felipe IV.a errege zela. D. Sancho de Monroy y Z\u00fa\u00f1iga zen urte hartako jauna. \nXVIII. mendean, Monroyk biztanleen bi heren galdu zituen, laborantzarako lur faltaren ondorioz. Horiek Mestako abeltzainei alokatzen zizkieten beren ganatu transhumanteentzat, haien ekonomiek aukera ematen baitzieten herriko bizilagunek baino prezio handiagoak ordaintzeko. 1795eko ekainaren 15ean, Monroyko Etxearen eta bizilagunen arteko etengabeko kontratua sinatu zen. Bertan, markesak Los Terminos-en eta Dehesa Boyal-aren dominioei erabilgarritasun publikoa eman zizkion, lortutako ekoizpenaren hamaikagarren zatiaren eta urteko 4.500 errealen truke, hurrenez hurren.\nAro Garaikidea.\nAntzinako Erregimena erori zenean eta estatu liberalaren eraikitzearekin batera XIX. mendean, ohiko markesatua udalerri konstituzional bihurtu zen, Extremadura eskualdean eta, honen barnean, Garrovillasko Barruti Judizialean. 1842ko erroldan 155 etxe eta 851 bizilagun zeuden.\nGaztelua, bizi luzea izan duten gotorlekuetan ohikoa den bezala, hainbat eranskin izan ditu mendeetan zehar. Baina kasu honetan XX. mendearen amaieran gauzatu zen aldaketarik handiena, gaztelua egoitza pribatu gisa egokitu baizen. Jabeak (Pablo Palazuelo margolari abstraktua) guztiz zaharberritu zuen, eta dorre berri bat ere eraiki, jatorrian bazela edo proiektatu zela dirudien tokian. Gaur egun Palazuelo Fundazioaren eskuetan dago, nahiz eta interes kulturaleko ondasun bezala katalogatua egon 1988tik (A.R.I.) - 51 - 0005412 - 00000 kodearekin.\nDemografia.\nMonroyk eboluzio demografiko hau izan du 1900. urteaz geroztik:Herriak kilometro karratu bakoitzeko 5 biztanleko populazio-dentsitatea du, oso baxua. Husturiko Espainia kontzeptuaren barruan sartu dezakegu. Argi ikusi daiteke grafikoan nola 1950etik aurrera biztanleariaren beherakada nabarmen bat ematen den. Landa-exodo garaia 1950-1975 urteen artean eman zen, Monroy bezalako landa eremuetatik Espainia eta beste herrialdeetako polo industrializatuetara (Katalunia, Madril, Bizkaia, Gipuzkoa). 1950 eta 1980 artean, Extremaduratik 727.783 extremadurar atera ziren, eta 1961 eta 1975 bitartean izan zen emigratzaile gehien gertatu zen denbora tartea; izan ere, garai hartan, 397.145 pertsonak eman zuten emigrazio-saldoa. Horietatik 317.114 Espainiako beste eskualde batzuetara inmigratu zuten, batez ere: \nGuzti horien artean Monroy-ko biztanleria gehiena zegoen, 1950-1981 denbora-tartean bere biztanleriaren erdia baino gehiago galdu zuelarik. Gaur egun, alde egin zuten emigrante horien ondorengoak herrira bueltatzen dira udako oporrak bertan igarotzeko, askok etxe familiarraren propietatea mantentzen baidute. \nGarraioak.\nUdalerriko errepide nagusia EX-390 errepide autonomikoa da, probintziako hiriburuko H\u00e9roes de Baler etorbidea Torrej\u00f3n el Rubio hiribilduarekin lotzen duena, Monroyko udalerriaren erdigunea zeharkatuz. Monroyko nukleo urbanoa errepide autonomiko horretatik 3 km hegoaldera dago, eta hirigunera CC-47 errepide probintzialetik sartzen da. Errepide hori herriko sarrera eta irteerako bide arrunta da eta Santa Katalina elizaren ondoan sartzen da.\nHerriko gaztelutik hegoaldera CC-128 errepidea irteten da. Bide hori Trujillora daramatza, berrogei kilometro baino gehiagoko ibilbidean, inolako herririk zeharkatu gabe. Hala ere, bigarren mailako irteerak ditu, Santa Marta de Magasca eta La Aldea del Obispo eramaten dutenak. Hiribilduaren ekialdean, Konstituzio etorbidea Jaraicejora doan landa-bide batean luzatzen da, hogeita hamar kilometro baino gehiagora kokatuta dagoena, tarteko herririk gabe.\nZerbitzu publikoak.\nHezkuntza.\nHerriko haur eta lehen hezkuntzako ikastetxe publikoa Hinojal, Santiago del Campo eta Talavanekin batera antolatzen den Los Cuatro Lugares CRA (Colegio Rural Agrupado)-ren parte da. Bigarren hezkuntza, aldiz, C\u00e1ceresen ikasi daiteke bakarrik, eskola hori Caceresko Lan Unibertsitatea BHIri atxikituta dagoela.\nOsasuna.\nTalavango osasun zonaldean dago Monroy, C\u00e1ceresko osasun barrutiaren barruan. Lehen mailako arretako kontsultategi bat dago herrian, udaletxearen ondoan, 2006an inauguratua, birgaitze-lan garrantzitsu batzuen ondoren. Monroyen, gainera, farmazia bat dago, guardiako txandak bere osasun-eremuko farmaziekin koordinatzen dituena, nahiz eta guardiako txanda asko probintzia-hiriburuaren mende egon.\nKultura.\nOndarea.\nUdalerriko monumentu nagusiak hauek dira:\nJaiegunak.\nHauek dira udalerriko jai nagusiak:"}
{"id": "102149", "revid": "119347", "url": "https://eu.wikipedia.org/wiki?curid=102149", "title": "Santiago del Campo", "text": "Santiago del Campo C\u00e1ceresko probintziako udalerria da. C\u00e1cerestik 25 kilometrora dago. 2008ko erroldaren arabera 311 biztanle zituen 73,33 km\u00b2-ko azaleran."}
{"id": "102150", "revid": "119347", "url": "https://eu.wikipedia.org/wiki?curid=102150", "title": "Talav\u00e1n", "text": "Talav\u00e1n C\u00e1ceresko probintziako udalerria da. C\u00e1cerestik 33 kilometrora dago. 2008ko erroldaren arabera 917 biztanle zituen 98 km\u00b2-ko azaleran."}
{"id": "102151", "revid": "1105", "url": "https://eu.wikipedia.org/wiki?curid=102151", "title": "Talavan", "text": ""}
{"id": "102152", "revid": "105290", "url": "https://eu.wikipedia.org/wiki?curid=102152", "title": "9P/Tempel 1", "text": "Tempel 1, aldizkako kometa bat da (modu formalean 9P/Tempel1 deitua). 1867ko apirilak 3an aurkitu zuen Ernst Wilhelm Leberecht Tempel astronomo alemaniarrak Marsellatik. Aurkitu zenean, kometa, bere periheliora, 5,68 urtetik behin iristen zen. Berriz, 1873an eta 1879an ikusi ahal izan zen. Baina, Tempel 1 kometaren orbita, batzuetan, Jupiterrengana hurbiltzen da, eta honek bere orbita periodoan aldaketak eragiten ditu. Gertakari hau, 1881ean gertatu zen, orbita periodoa 6,5 urterarte luzatuz. Perihelioa ere aldatu zen, 50 milioi kilometro gehiagoan handituz, kometa, Lurretik ez hain ikusgai utziz. Ondorioz, astronomoek, kometaren arrastoa galdu zuten, eta desegin egin zela uste izan zuten. 1960 arte ez zen berriz ikusi, Brian G. Marsdenek berriz aurkitu zuenean, kometaren orbitaren kalkulu zehatzak egitean, Jupiterrek eragindako perturbazioak ere kontutan hartuta. Bere egungo orbita periodoa, 5,5 urtekoa da.\nTempel 1 ez da kometa dizdiratsua: bere gehienezko itxurazko magnitudea, oraingoz, 11koa izan da, begi hutsez ikusi ahal izatekoa baino baxuagoa. Uste denez, bere tamaina 14x4 kilometrokoa da, Hubble espazio teleskopioak argi ikusgarriarekin eta Spitzer espazio teleskopioak argi infragorriz hartutako neurrietan oinarrituta. Behaketa hauek bateratuz, albedo baxu bat ere lortu zen, %4koa baino ez. Gainera, bi eguneko errotazio tasa bat ere adierazi zen.\n2005eko uztailak 4an, goizeko 05:52etan, NASAren Deep Impact espazio zundak, Tempel 1 kometaren aurka talka egin zuen jaurtigailu bat bota zuen. Espazio teleskopioek, unetxo batez kometaren dizdira hogeitamarkoiztu zuen gertaera ikusi zuten, Deep Impact zundak, kometagandik 500 kilometrora baino ez zegoena, 1800 kilometroan hedatu zen gas eta hautsezko laino bat sortu zuen talka ikusi zuen bitartean.\nTalkaren ondorioz sortu zen kraterraren xehetasun zehatzak oraindik ez dira ezagutzen. Uste denez, 200 metroko diametroa eta 30 eta 50 metro bitarteko sakonera izan dezake, txikiagoa ere izan daitekeen arren, kometaren konposaketa eta egituraren arabera. Misio honen xedea, kometa baten nukleoaren barne konposaketa aztertzea da."}
{"id": "102153", "revid": "1545", "url": "https://eu.wikipedia.org/wiki?curid=102153", "title": "Jack Kerouac", "text": "Jean-Louis Lebris de K\u00e9rouac, ezizenez Jack Kerouac (Lowell, Massachusetts, Estatu Batuak, 1922ko martxoaren 12a - St. Petersburg, Florida, Estatu Batuak, 1969ko urriaren 21a) estatubatuar idazle eta poeta izan zen, beat belaunaldiko partaidea.\nXX. mendean Estatu Batuetan izan zen egilerik garrantzitsuenetakotzat hartzen da. Beat komunitateak \"King of the Beats\" izendatu zuen. Haren estiloa, erritmikoa eta bapatekoa, berak \"prosa espontaneoa\" deitu zuena, artista eta idazle askoren inspirazioa izan zen, hala nola, Tom Waits eta Bob Dylan egile abeslariena. Haren lanik garrantzitsuenak, \"Errepidean\" (\"On the road\", beat belaunaldiaren manifestua) \"Big Sur\" edo \"Bidaiari bakartia\", Estatu Batuetan barrena egindako bidaiak kontatzen dituzte. Road movie genero zinematografikoak Kerouacen eleberrien eragin zuzena jaso zuen, narratiban batik bat.\nBizitza.\nJean-Louis Kerouac 1922ko martxoaren 12 jaio zen, Lowellen (Massachusetts). Gura-soak jatorri frantziar-kanadarrekoak zirenez, Jackek ez zuen ingelesa ikasi sei urte bete zituen arte. Gaztetatik futbolerako dohain berezia erakutsi zuen, eta horrek Columbiako Unibertsitateko ateak ireki zizkion. Baina taldeko entrenatzailearekin izan zituen liskarrek kiroletik behin betiko urrundu zuten. Bigarren Mundu Gerran, Estatu Batuetako merkataritza ontzidian artitu zen. Orduan idatzi zuen bere lehenbiziko nobela, \"The Sea Is My Brother\", 2011 arte argitaratu ez zena.\nHandik aurrera, hainbeste miresten zituen Ernest Hemingway eta Jack London bezala, idaztera eta bidaiatzera emana biz zen. Bakarrik lehenik, eta Neal Cassidy, William Burroughs eta Allen Ginsbergekin gerora, Estatu Batuak alderik alde zeharkatu zituen. Abenturarako zaletasunak ez ezik, idazle bihurtzeko nahiak ere batzen zituen. Artifizialtasunik gabeko idazkeran sinesten zuten, baina literatura \"natural\" hori lortzearren mota guztietako drogekin esperimentatu zuten. Era berean, gizarte arauen kontra askatasun pertsonalaren aldeko apustua egin zuten. Inguruan zeukatenarekin ez zeuden batere gustura, eta aldaketa posible zen.\nCassidy eta biak Mexikoraino eraman zituen bidaia batean oinarriturik idatzi zuen \"Errepidean\" (\"On the road\"). Hiru aste, ehunka kafe kikara eta 40 metroko paper-biribilki bat behar izan zituen nobela osatzeko, eta sei urte behar izan ziren argitaletxe batek hura kaleratzea erabaki zuen arte. Baina handik aurrera dena aldatu egin zen: beat mugimenduaren bataioa izan zen.\n\"On the road\" argitaratu zenez geroztik, berari egokitu zitzaion haustura lelotzat zuen belaunaldiaren ordezkari izatea. Beat mugimenduari buruz hitz egiteko eskatzen ziotenean, bera arrotz bakarti zoro katoliko mistiko bat zela erantzuten zuen. Eta mugimendu haren zurrunbiloak irentsita hil zen 1969an, bere amaren etxean, alkoholak jota.\nJack Kerouac eta beat belaunaldia.\nEstatu Batuetako lurralde zabaletan eta bere amaren apartamentuan eman zituen Jack Kerouacek bizitza gehiena. Paradoxa hori haren bizimoduaren irudia da: garaiko aldaketa azkarren aurrean, zaila egin zitzaion bere tokia aurkitzea munduan, eta deserrotze horrek eraman zuen 1950eko hamarkadako balore tradizionalak baztertzera eta beat mugimendua sortzera.\n1950eko hamarkadako fenomenoa izan ziren beatnikak, haien txapela, eguzkitako betaurreko borobil, lepo luzeko elastiko eta arropa beltzekin garai bateko kontrakulturaren estereotipo bihurtzeraino. Jarrera berri bat ekarri zuten literaturara, baita literaturatik harago ere: AEBetako gizarte konformistaz asperturik, bizitzeko modu berrien bila hasi ziren zenbait gazte estatubatuar, bestelako balioak, askatasun sexuala, drogak, ekialdeko Asiako kultura eta filosofia... Dena jazz musikaren erritmoan.\n\"Jazz poet\", bere burua definitu zuen moduan, Kerouacek maitasunaren onurak laudetzen ditu (haragizko pasioa \"paradisuko atea\" zen harentzat) eta edozein gatazka armaturen alferrikakotasuna aldarrikatzen; haren ustez, \"gizaki mingotsek bakarrik mespretxatzen dute bizitza\". Jack Kerouac eta haren idazlanak 1960ko hamarkadako gazteen bizimoldearen aitzindaritzat hartzen dira. Elisabeth Guigouren arabera, \"beat belaunaldiak kolokan jarri zituen estatubatuar gizartearen ziurtasunak. 1968ko maiatzeko mugimenduen eragilea izan zen, eta baita Vietnameko gerraren aurkako mobilizazioena, eta Berkeleyko eta Woodstockeko hippiena ere. Horrekin batera, amerikar mitoa aberastu zuen\". Horiek horrela, \"Errepidean\" eleberriak sekulako eragina izan zuen AEBetako literaturan, lehenbizi, eta mundu osokoan, handik gutxira, gerora indar handia hartu zuen kontrakulturaren obra zentraletako bat bihurtzeraino."}
{"id": "102154", "revid": "1340", "url": "https://eu.wikipedia.org/wiki?curid=102154", "title": "Jose Antonio Ardantza Garro", "text": ""}
{"id": "102155", "revid": "336", "url": "https://eu.wikipedia.org/wiki?curid=102155", "title": "Errauskine", "text": "Marierrauskin, Errauskine izenez ere ezaguna, Europan ezaguna den ipuina da, eta ahozko tradizioan ez ezik, idatzizko bertsioetan ere hainbat aldaera izan ditu. Historian zehar bertsio ezberdinak idatzi dira, baina ezagunenak Charles Perrault-en eta Grimm anaien obrak dira. Dena dela, Marierrauskineren lehen bertsioa Giambattista Basile napolitanoak argitaratu zuen 1636. urtean.\nIpuinaren laburpena.\nBazen behin gizon adeitsu bat alaba bat zuena, goxoa eta onbera; haren emaztea zena gogorarazten zioten ezaugarriak zituen. Emakume harro eta zeken batekin ezkondu zen bigarrenez, oso antzekoak ziren bi alaba harroren ama.\nEzkontza ospatuta, amaordeak, neskaren ezaugarri onak ikusita, etxeko lan gogor eta umilenak agindu zizkion. Bere alabek gela dotoreak zituzten bitartean, neskame gazteak lastategian egiten zuen lo.\nZorigaiztokoak dena jasaten zuen pazientzia handiz; ez zen ezta bere aitari kexu egiteko gai ere, eta hura ez zen ezertaz ohartzen, emazte larderiatsu eta mespretxatzaileak menderatuta baitzuen.\nEgunak joan eta egunak etorri, lan asko egin ondoren, nekatuta eta umiliatuta, tximiniaren txokoan babesten zen, sugarren berotan eta errautsetatik hurbil eserita; horregatik jarri zioten izen hau: Errauskine.\nGoiz batean, erregearen semeak dantzaldi bat iragarri zuen eta bere erresumako neska gazte guztiak gonbidatu zituen.\nHona hemen bi ahizpak soinekoak, ileordeak eta pitxiak aukeratzen jaiko ederrena izateko eta horrela printze lerdenarekin ezkontzeko aukera edukitzeko. Kezkatiena Errauskine zen; ohiko etxeko lanak egiteaz gain, ahizpak probatzen zituzten arropak garbitu, josi eta lisatu behar izaten zituen.\nAzkenean heldu zen desiratutako jauregiko dantzaldia. Zoritxarreko Errauskinek bi ahizpa dotoreak agurtu zituen. Bakarrik geratu bezain laster, negar batean jarri zen etxeko errautsen ondoan.\nAita aldeko maitagarriak, hain goibel ikusita eta dantzaldira joateko haren nahia ezagututa, baratzetik kalabazarik handiena ekartzeko agindu zion. Neskatilaren harridurarako, maitagarriaren makilatxo magikoak karroza zoragarri bihurtu zuen barazkia. Magia berarekin, lastategiko arratoiak eta saguak karroza bitxi haren zaldi eta lekaio bihurtu zituen.\nUkitu magiko zehatzekin, maitagarriak urrezko zetazko soineko zoragarri bihurtu zituen neskatilaren arropa zaharrak. Kristalezko zapata distiratsuak jarri zizkion, gaueko hamabiak baino lehen dantzaldia uzteko gomendatuta. Ez bazuen betetzen, sorginkeria desagertu egingo zen eta karroza kalabaza eta zaldiak arratoi bihurtuko ziren.\nJauregira heldu bezain laster, gazte ezezagun bat dantzaldira heldu berri zela esan zioten printzeari. Egongela handia zeharkatzean, bertako guztiak mututu egin ziren iritsi berriaren aparteko edertasuna mirestean.\nHura ikustean, printzea neskatilarekin maitemindu zen; gau guztia egon zen harekin dantzan. Inork ez zuen neska ederra ezagutu, ez amaordeak, ezta bi ahizpa jeloskorrek ere, harengana hurbiltzen saiatzen baziren ere.\nOhartu gabe, orduak joan eta hamabietako kanpaiek jo zuten. Errauskinek korrika egin zuen alde, presarekin eskaileretan kristalezko zapata bat galdu zuen eta printzeak, ihes azkarrak txundituta, jaso zuen. Errauskine nekatuta eta ohiko arropekin jantzita heldu zen etxera, baina kristalezko zapata bat zeukan berarekin.\nPrintzeak jauregiko guardiari galdetu zion ea ikusi zuen printzesa bat irteten. Handik arropa pobreekin jantzitako neskatila bat baino ez zela irten erantzun zion.\nErregearen semeak, tronpeta soinuz, dantzaldiaren gauean aurkitutako kristalezko zapatari egokitzen zitzaion oina zeukan neskarekin ezkonduko zela iragartzen zuen ediktu bat argitaratu zuen.\nErresumako neska gazte guztiek zapata probatu zuten, printzeak aukeratua izateko itxaropenarekin. Bi ahizpen etxera heldu zenean, biak saiatu ziren ahalegin handiz oina zapata distiratsuan sartzen; dena alferrikakoa izan zen. Errauskinek ea berak ere proba zezakeen galdetu zuen. Ahizpek iseka egiten zioten bitartean, kristalezko zapata bikain sartu zen bere oinean. Errauskinek zapataren bikotekidea erakutsi zien bertan zeuden guztiei. Une horretan maitagarria agertu zen eta makilatxo magikoarekin berriro bihurtu zituen Errauskineren arropa zaharrak soineko eder. Bertan zeudenak azkar konturatu ziren bera zela jauregiko dantzaldira joandako neskatila. Ahizpaordeek barkamena eskatu zioten emandako tratu txarrengatik. Errauskinek bihotzez barkatu zien.\nErregina bezala jantzita jauregira eraman zuten printzearekin topa zedin, eta printzeak ikusi zuenean, lehen aldiz baino are ederragoa iruditu zitzaion. Egun batzuk geroago ezkondu egin ziren. Oso zoriontsuak izan ziren eta hala bazan...\nWalt Disney-ren eragina.\nWalt Disneyk 1950. urtean sortu zuen istorioaren filma. 40ko hamarkadaren amaierarako, estudioak gerra garaian galduriko dirua berreskuratzea lortu zuen eta film berri gehiago ekoiztu zituen,\u00a0besteak beste, Errauskine\u00a0Walt Disneyren film gustokoena zena.\nMarierrauskin Disney konpainiaren lehen printzesetako bat izan zen, Edurnezuri eta Aurorarekin batera. Zalantzarik gabe, oso ederra da, baina era berean, nahiko inozoa eta izaera eta ekimen gabekoa baita.\nMarierrauskineren izena hainbat hizkuntzatan.\nGaztelaniaz: Cenicienta: Errautsetatik hurbil lan egiten duena.\nEuskaraz: Errauskine: Errauts hitzetik dator.\nKatalanez: Ventafocs: Etxeko suari haizea ematen diona hura bizitzeko.\nFrantsesez: Cendrillon: Izen hau lanak bukatuta errautsetatik hurbil atseden hartzen duen gazteari ematen zaio. (Frantsesez, errautsa: cendre).\nItalieraz: Zezolla: gaztetasunean tratu txarrak jasan dituen pertsona.\nIngleses: Cinderella: Errautsetik hurbil dagoena.\nBitxikeriak.\n- Jules Massenetek opera bat konposatu zuen protagonista berarekin: Cendrillon. Baleterako bi bertsio daude, egile hauek eginak: S. Prokofiev eta Johann Strauss.\n- Irudi ezagunenak Walt Disneyrenak dira, 1950ean marrazki bizidunekin egindako Errauskineren istorioaren produkziokoak.\n- \u201cErrauskine\u201d hitza kirol-munduan ere erabiltzen da a priori hobeak diren talde edo jokalarien kontra lehiaketa batean parte hartzen duen talde edo jokalari bat izendatzeko.\n- \u201cErrauskine\u201d kirol-txapelketa batean hasieran berarengandik espero zena baino askoz ere eta hobea dela erakusten duen talde edo jokalari bati ere esaten zaio. Egun, ustekabe ederra emandako jokalari edo talde deituko genioke."}
{"id": "102156", "revid": "17", "url": "https://eu.wikipedia.org/wiki?curid=102156", "title": "Mari Errauskin", "text": ""}
{"id": "102157", "revid": "56334", "url": "https://eu.wikipedia.org/wiki?curid=102157", "title": "Thomas Flamank", "text": "Thomas Flamank edo Tommas Flamank (Tyburn, 1497ko ekainaren 27an exekutatua) Kornuallesko abokatua zen. Michael An Gof eta biek zergen aurkako Kornuallesko matxinada zuzendu zuten 1497an.\nIngalaterrako Henrike VII. erregeak gerraren zergak igotzeko erabakia hartu zuen Eskoziaren kontrako gerran gastatzeko. Kornuallestarrei ez zien gerrak ardura, Eskozia urrun zegoelako eta zergak ordaintzeari uko egin zioten. St. Keverneko biztanleak altxatu ondoren, Michael An Gof eta biek zenbait laborari haserre Londresen protesta egitera eta Henrike VII. erregeari zerga kentzeko eskatzera gidatu zituzten.\nLondreserako bidean, Blackheathera iristean, Londresetik gertu, Flamank eta beste matxinatuak erregearen armadaren aurka borrokatzera behartuak izan ziren Deptford zubiko guduan. Armadak matxinatuak aise hartu zituen mendean. Flamank bataila-eremuan preso hartu eta Londresko dorrean sartu zuten. 1497ko ekainaren 27an Michael An Gofekin batera exekutatu zuten Tyburnen matxinadan parte hartzeagatik.\n1997an Keskerdh Kernow 500 oroitzapenezko ibilaldia antolatu zuten matxinadaren 500 urteurrena ospatzeko."}
{"id": "102158", "revid": "58701", "url": "https://eu.wikipedia.org/wiki?curid=102158", "title": "Eskriba eseria", "text": "Eskriba eseria \u2014\"Louvreko eskriba eseria\" izenez ere ezaguna\u2014 Egiptoko V. dinastiako eskulturak eman zuen estatuarik nabarmenenetako bat da, eta Egiptoar zibilizazio osoko ospetsuenetako eta hobekien kontserbatuenetako bat. K.a. 2480 eta K.a. 2350. urteen bitartean zizelkatu zuten.\nEgipto bere garairik loriatsuenean zegoen, eta piramideen eraikuntza alde batera utzi zen garai batean egin zen: artisauek zelai gehiago hartzen dituzte, hilobi eta tenpluek arkitektura konplexuago bat dute, eta artea objektu txikiagoez arduratzen da, eguneroko bizitza irudikatuz. Eskribak, estatu biziki zentralizatuan ezinbestekoak direnak, sarri irudikatuak dira.\nLanaren azterketa.\nEstatua hau, Saqqarako nekropolian aurkitu zen, Niloren mendebaldeko ibarrean dagoena, antzinako Menfis hiriaren parean, Egiptoko Antzinako Inperioaren hiriburua izan zena, eta, uste denez, administrazioko maila altuko funtzionario bat irudikatzen du. Hilobi batetako gurtza kaperan jarria, estatuak, zeremonietan parte hartzen zuen eta hildakoarentzako ofrendak jasotzen zituen, eta, ondorioz, hil funtzio bat zuen.\nArtistak, eskriba eserita eta hankak gurutzatuta zegoela eta hauen gainean luzatutako papiro bat duela idazten ari zen bitartean irudikatu zuen, eskriba bezala bere lana egiteko zorian dagoen bitartean, ondorioz, eskuan kalamu bat duelarik. Janzki gisa, shenti bat darama, non papiroa jartzen duen.\nKareharriz, harkaitz beiraz, kobrez eta magnesioz egina, bere aurpegia adi dago, eta bere begirada, bizia da; gorputzaren zati hau oso errealista da, masailgainak nabarmentzen dira eta masailak hutsik daude, begiek xehetasun ugari dituzten bitartean. Eskuak, xehetasunari nolabaiteko arreta jarriz zizelkatuak daude. Bere postura pixkat hieratikoa da, eta bere jarrera, zurruna. Forma ugari ditu, sabelaldean, bere loditasuna nabarmentzen dutenak. Bere kontserbazio egoera onak, antzinako polikromia ikustea ahalbidetzen du, kolore ezberdinen erabilpenarekin.\nAntzinako Inperioko eskultura, jarrera nahiko hieratiko bategatik bereizten zen; eta, beraz, nahiko bitxia da lan honen errealismoa eta eskribaren loditasunaren irudikapena. Ez ohikoa da, baita ere, bere lana egiten ari dela irudikatzea. Errealismoaren beste xehetasun bat, begiak dira, oso xehetuak.\nGaur egun, estatua, Louvre museoan dago, Parisen."}
{"id": "102159", "revid": "512", "url": "https://eu.wikipedia.org/wiki?curid=102159", "title": "Kalamu (idazketa)", "text": "Kalamua (latinez \"calamum\", grezieraz kalamos \u03ba\u03b1\u03bb\u03b1\u03bc\u03bf\u03c2), kanabera huts bat da, bere muturrean oker moztua, antzinatean idazteko erabiltzen zena.\nLandare baten zurtoinetik edo hegazti luma batetatik lortzen zen, izan ere, kalamu izena hartzen du, baita ere, hegazti baten azalean sartuta dagoen luma baten beheko alde hutsa.\nBere aurrekaria egiptoarra da, pintzel eran, baina bere jatorria greziarra da; Mendebaldean XII. menderarte erabili zen, aurretik, tintontzi batean sartuz erabiltzen zen, tinta, barnealdeko hutsunera kapilaritate bidez itsasten zelarik, eta, presio arin baten bidez, papiro, pergamino, eta, ondoren, paperean idazteko balio zuen.\nHonetarako hegaztirik gogokoenak ziren ahate, indioilar, beltxarga eta beleen kanpo lumekin eginiko kalamuak, San Isidoro Sevillakoak jada aipatu zituen VI. mendean. Muturra mozten zen, modu biselatuan, aldizka, lumamoztaile batekin, zorrotz mantentzeko.\nUste denez, erromatarrek jada erabiltzen zituzten brontzezko lumak, lehen erreferentziak, XV. mendekoak diren arren, XIX. mendean asko hedatu zirelarik.\nKalamua, zaharkitua geratu zen altzairuzko luma asmatu zenean. Bryan Donkin ingeniari ingelesak patentatu zuen 1803an. Altzairuzko lumaxkak 1829an agertu ziren, urte batzuk beranduago oso ezagun egin zirenak. Gaur egun erabiltzen diren luma estilografikoen aurrekariak dira.\nArabiar kaligrafiaren idazketan, oraindik kalamua edo \"galam\"a erabiltzen da, egungo arabieraz ere arkatza esan nahi duena.\nEstiloa.\nBeste idazketa tresna bat, modu okerrean kalamu deitua, estiloa edo puntzoia zen, zurtoin edo adar batetatik lortzen zena, betea zena eta puntan edo biselatuan amaitzen zena.\nMesopotamian erabili zen buztinezko taulatxoetan idazkera kuneiformea grabatzeko, hala deitua, bere ziri forma bereizgarriagatik.\nAntzinako Erroman, estiloa edo puntzoia, ezkoztatutako materialetan idazteko erabili zen.\nLapsus calami.\nAkats bat idazketan, batzuetan, lapsus calami deitzen da, testu batean, hitz eginezko lapsus linguae baten baliokidea dena."}
{"id": "102160", "revid": "119247", "url": "https://eu.wikipedia.org/wiki?curid=102160", "title": "Kana (japoniera)", "text": "Kana, bi silabario japoniarrei erreferentzia egiten dien hitz orokor bat da: hiragana (\u3072\u3089\u304c\u306a) eta katakana (\u30ab\u30bf\u30ab\u30ca), piktograma txinatarretan oinarritutako karaktereak edo kanjiak (\u6f22\u5b57) direnak, eta, gaur egun, ordezkatu edo lagundu egiten dituztenak.\nKatakana, ohiko japonierara gehitu diren (edo ez) hitz eta izen atzerritarrak idazteko erabiltzen da. Adibidez, On Kixote, \u30c9\u30f3\u30fb\u30ad\u30db\u30fc\u30c6 (Don Kih\u014dte) idaz daiteke.\nHiragana, batez ere, hizkuntzaren arlo gramatikalentzako erabiltzen da. Hitz bat (ohi japoniar jatorrikoa, eta ez txinatarra) irudikatzeko ere erabil daiteke, kanjiaren ordez.\nHiragana, txiki idaz daiteke oso ezagunak ez diren kanji karaktereen gainean edo eskuinean, euren ahoskatzea erakusteko: hau, furigana bezala ezagutzen da. Furigana, batez ere, haurrentzako liburuetan erabiltzen da, kanji ezagutza gutxi duten haur txikientzako literaturak baztertu egin dezakeen arren, eta hiragana, hitzak banatzeko espazioekin konbinatuz erabili."}
{"id": "102161", "revid": "56334", "url": "https://eu.wikipedia.org/wiki?curid=102161", "title": "Michael An Gof", "text": "Michael Joseph edo Mighal Josep (Michael An Gof bezala ere ezagutua, non hitzak \"errementaria\" esan nahi duen kornubieraz; n hila), Thomas Flamankekin batera, 1497ko Kornuallesko matxinadaren buruetako bat izan zen.\nHenrike VII. erregeak Eskoziako inbasioan gastatzeko zergak igo ondoren, matxinatuek Londreserako bidea hartu zuten protesta egiteko. Kornuallestarrek uste zuten inbasioa Ingalaterrako iparraldekoen kontua izan beharko zuela. Gainera uste zuten zerga erregearen kontseilari ustelen ideia izan zela eta horrexegatik Londresera abiatu ziren protesta egitera.\nBlackheathera iristean, Londresetik gertu, An Gof eta beste matxinatuak erregearen armadaren aurka borrokatzera behartuak izan ziren Deptford Zubiko guduan. Bataila 1497ko ekainaren 17an izan zen Ravensbourne ibaiaren ondoan. Armadak matxinatuak aise hartu zituen mendean. An Gofek bataila ondoren Greenwichera ihes egitea lortu zuen baina preso hartu eta Londresko dorrera bidali zuten.\n1497ko ekainaren 24an Thomas Flamankekin batera urkatu zuten Tyburnen matxinadan parte hartzeagatik. Ingelesek euren buruak pika baten gainean erakutsi zituzten Londresko zubian.\n1997an Keskerdh Kernow 500 oroitzapenezko ibilaldia antolatu zuten matxinadaren 500 urteurrena ospatzeko. Horrez gain, St. Kevernen Flamank eta bien omenezko estatua inauguratu zuten eta Blackheathen oroitzapenezko plaka bat jarri zuten."}
{"id": "102162", "revid": "1130339", "url": "https://eu.wikipedia.org/wiki?curid=102162", "title": "Mighal an Gov", "text": ""}
{"id": "102163", "revid": "1130341", "url": "https://eu.wikipedia.org/wiki?curid=102163", "title": "Tommas Flamank", "text": ""}
{"id": "102165", "revid": "1130367", "url": "https://eu.wikipedia.org/wiki?curid=102165", "title": "Vasco de Gama", "text": ""}
{"id": "102166", "revid": "59723", "url": "https://eu.wikipedia.org/wiki?curid=102166", "title": "Disko-formako hilarri", "text": "Disko-formako hilarriak, disko-formako estelak edo hilarri biribilak hildakoen oroitzapenezko monumentua dira, Magreben, Sirian, Suedian, Frantzian, Italian, Espainian, Portugalen, Turkian, Errusian, Norvegian baina, batez ere, Euskal Herriko hilerrietan ikus daitezkeenak.\nEzagutzen diren lehendabizikoak XVI. mendea baino zaharragoak dira, batzuen ustez Goi Erdi Arokoak.\nDisko-formako hilarrietatik gertu, sarritan taula itxurako hilarriak eta gurutze klasikoak egoten dira.\nEzaugarriak.\nEuskal Herrian, gainean iduki trapezoidal duen zirkulu-formako harriak osatuta dago. Zirkulua apaintzeko lauburuak, irudi geometrikoak (eguzki-ikurrak, adibidez) edo ikur kristauak (IHS edo Andra Mariarekin lotuak) edo irudi begetalak (arbolak) darabiltzate. Hildakoaren izena ez da ageri, baina batzuetan, familiarena bai. Harginek usaian ez zuten haien izenpea ezartzen hilarrietan.\nXIX. mendea arte bertako harriak baliatzen ziren, ororen buru hareharriak, harlauzak ateratzeko eta zizelkatzeko errazagoak baitira.\nTipologia.\nHilarriak apaingarri hauek izaten ditu:\nEuskarrian floroi txikiagoa, kristau-gurutzea edo testu bat gehitu daiteke.\nIkur-geometrikoak.\nIkur geometrikoek hilarria lau edo zortzi aldetan banatzen dituzte. Laurdenak egiteko gurutze bat erabiltzen da:\nNekeza edo sinpleak izanda, batzuetan, beste bigarren gurutze diagonalak irudia osatzen du.\nAlde bakoitza izarrek, ilargiek, gurutzeek, floroiek edo beste motako ikurrek apainduta dago, aldez-alde ezberdinak izan daitezkeenak. Batzuetan, hildakoaren lanbidea adierazteko lanabesak egiten dituzte, nahiz eta izena gutxitan grabatu. Gora begira dauden estilizatutako eskuak ere aurkitu daitezke.\nFloroiak.\nHilarri asko floroi bakar batez apainduta daude. Orduan simetriaren ordena sei da. Hona hemen sarrien izaten direnak:\nBiraketa adierazten duten ikurrak.\nIkur batzuk biraketa adierazteko diseinatuak dira, jeneralean erlojuaren orratzek egiten duten bezala. Hona hemen ospetsuenak:\nNafarroan badago hilarri bat lau hanka ibiltzean dirudien lauburua duena, Euskal Herriko beste herrialdeetan inoiz ez ikusita.\nBeste ikurrak.\nBeste ikur zehatzagoak ere aurkitu izan dira:\nIkur horiek guztiek kristautasunarekin lotura estua dute, euskal elizetan eta Jesusen Konpainiaren imajinagintzan ere aurkituak.\nIngurukoa.\nDiskoaren ingurukoa ere askotan apaintzen dute, eguzkiaren distira emateko.\nEgungo hilarriak.\nEgungo hilarrietan apaingarri berritzaile asko aurki daitezke: adibidez, Zuberoan, \"Orhiko txoria\" herri kanta omentzeko askotan mendira doan txori bat irudikatzen dute.\nEsanahia.\nIkerlari batzuen ustez, hilarrietako ikurrak historiaurreko eguzki-gurtzari lotuak dira. Gurtza hori jentilen istorioetan ageri da, eta Horus egiptoar jainkoari edo Ishtarri eginiko gurtzaren modukoa izan liteke."}
{"id": "102168", "revid": "1340", "url": "https://eu.wikipedia.org/wiki?curid=102168", "title": "Torinoko probintzia", "text": ""}
{"id": "102170", "revid": "119347", "url": "https://eu.wikipedia.org/wiki?curid=102170", "title": "Taula itxurako hilarri", "text": "Taula itxurako hilarria hilerrietan hildakoen oroitzapenezko taula itxurako monumentua da.\nEuropan leku eta garai askotan eginak izan dira, adibidez k. a. II. eta I. mendeetako ibero-erromatar hilarrietan edo Hungariako hilerri kalbinistetan. Euskal Herrian, zaharrenak XVII. mendekoak dira eta Kanbo, Haltsu, Jatsu, Larresoro, eta Ustaritzeko hilerrietan daude."}
{"id": "102172", "revid": "58701", "url": "https://eu.wikipedia.org/wiki?curid=102172", "title": "G\u00fcnzburg barrutia", "text": "G\u00fcnzburgeko barrutia, Alemaniako Bavaria estatuko barruti bat da. Barruti mugakideak, iparraldetik hasita eta erloju orratzen zentzuan, honako hauek ditu: Dillingeneko barrutia, Augsburgeko barrutia, Unterallg\u00e4uko barrutia eta Neu-Ulmeko barrutia Bavariako estatuan eta Baden-W\u00fcrttemberg estatuko Alb-Donauko barrutia eta Heidenheimeko barrutia.\nHistoria.\nGoi Erdi Aroan, Burgauko konderriak gobernatu zuen eskualdea. 1213an, Bergeko jaunek erosi zuten konderria, ordutik, Berg-Burgau bezala ezagutu zena, baina alboko leinu honetako azken gobernaria 1301ean hil zen, eta Burgau (orain margraverri mailara igoa), Austriaren exklabe bihurtu zen. XVII. mendearen hasieran, hiriburua, Burgautik G\u00fcnzburgera pasa zen, baina margraverriak izena mantendu zuen. Germaniako Erromatar Inperio Santua 1806an desagertu zenean, margraverria desagertu egin zen, eta honek hartzen zuen eskualdea, Bavariak bere lurraldera erantsi zuen.\nBarruti hau, 1972an sortu zen, antzinako G\u00fcnzburg eta Krumbach barrutiak elkartu ondoren. G\u00fcnzburgek, bere hiri barruti estatusa galdu zuen eta barruti berriko hiriburua bihurtu zen.\nGeografia.\nDanubio ibaiak eta honen ibaiadarrek bereizten dute barruti hau. Danubio, barrutiaren iparraldereneko zatitik igarotzen da, G\u00fcnzburg eta Leipheim hiriak igaroz. Hegoaldetik datozen zenbait ibaiadar hartzen ditu, horien artean Biber ibaia, G\u00fcnz ibaia eta Mindel ibaia. Barrutiak hartzen duen eremuaren zati handi bat, basoz josia dago; barrutiaren lurraldearen ekialdeko herena, Augsburgeko Mendebaldeko Basoen Natura Parkearen zati da.\nHerriak eta udalerriak.\nBarruti hau, 6 herriz, 7 azokaz, 21 udalerriz eta 2 alde udalerri gabez osatua dago. Honako hauek:\nHerriak\nAzokak\nUdalerriak\nAlde udalerri gabeak"}
{"id": "102175", "revid": "512", "url": "https://eu.wikipedia.org/wiki?curid=102175", "title": "Plymouth", "text": "Plymouth (euskarazko itsas tradizioan, Plemua) Devon konderriko hiria da, Ingalaterrako hego-mendebaldean kokatua, Ingalaterra Hego-Mendebaldea eskualdean hain zuzen. Bi ibaien ahoen artean dago eraikita, Plym ekialdean eta Tamar mendebaldean. Biak Plymouth Sound badia naturalean itsasoratzen dira."}
{"id": "102177", "revid": "105290", "url": "https://eu.wikipedia.org/wiki?curid=102177", "title": "G\u00fcnz ibaia", "text": "G\u00fcnz ibaia, Danubio ibaiaren eskuinaldeko ibaiadar bat da, Alemaniako Bavaria estatuko Suabia eskualdetik igarotzen dena. 55 kilometroko luzera du eta Unterallg\u00e4uko barrutiko Lauben herrian jaiotzen da, Ekialdeko G\u00fcnz eta Mendebaldeko G\u00fcnz elkartzen diren tokian. Bi hauetatik lehenak 35 kilometro ditu, eta bigarrenak 30, eta Oberg\u00fcnzburgetik mendebaldera (Mendebaldeko G\u00fcnz) eta hegoekialdera (Ekialdeko G\u00fcnz) jaiotzen dira. G\u00fcnzburg hiritik gertu, Danubio ibaian isurtzen ditu bere urak.\nIbai honek, G\u00fcnz izotzaldiari izena ematen dio, Amerikan, nebraskarra bezala ere ezagutzen dena eta Pleistozeno garaiko lehena izan zena."}
{"id": "102179", "revid": "75584", "url": "https://eu.wikipedia.org/wiki?curid=102179", "title": "Acebo", "text": "Acebo (extremadureraz \"L'Acebu\") C\u00e1ceresko probintziako udalerria da. C\u00e1cerestik 110 kilometrora dago. 2008ko erroldaren arabera 706 biztanle zituen 105,25 km\u00b2-ko azaleran."}
{"id": "102181", "revid": "2241", "url": "https://eu.wikipedia.org/wiki?curid=102181", "title": "Cadalso", "text": "Cadalso hurrengo gauzak izan daiteke:"}
{"id": "102182", "revid": "119347", "url": "https://eu.wikipedia.org/wiki?curid=102182", "title": "Cadalso (C\u00e1ceres)", "text": "Cadalso (extremadureraz \"Cadarsu\") C\u00e1ceresko probintziako udalerria da. C\u00e1cerestik 108 kilometrora dago. 2008ko erroldaren arabera 547 biztanle zituen 7 km\u00b2-ko azaleran."}
{"id": "102183", "revid": "1105", "url": "https://eu.wikipedia.org/wiki?curid=102183", "title": "Cadalso de Gata", "text": ""}
{"id": "102184", "revid": "512", "url": "https://eu.wikipedia.org/wiki?curid=102184", "title": "Cilleros", "text": "Cilleros (extremadureraz \"Cillerus\") C\u00e1ceresko probintziako udalerria da. 2008ko erroldaren arabera 1.897 biztanle zituen 208,2 km\u00b2-ko azaleran.\nCaceresko provintziaren iparraldean dago kokatuta, Santa Olallako mendilerroaren hegalean, \u00a0hainbat landaketen artean, adibidez: olibondo, mahasti, haritz, artelatz. Caceresko probintziaren, herri\u00a0zabalenetarikoa da, 208,2\u00a0km2 edadura eta 481 m-ko altitudekin uraren nivela kontuan hartuta. Poblazioaren jatorria 1237-an sortu zen. Cilleros aletegi, bihitegi,garautegi, mandio esan nahi du.\nHistoria.\nHistoriaurretik, populatze handia erakusten du gunea, hainbat\u00a0 oinatz geratzen dira, esaterako, fuerteak leku estrategikoetan: El Castillejo, Valdecaballo, Santa Olalla.\nErromatar garaian herri txikiak aurkitu daitezke bi hiritar nukleoen artean: Coria eta Idanha-a-Velha (Portugal).\nErdi aroan Alcantarako Ordena alearen bilketaren lekua zen, horregatik bere izena.\n1600 urteen artean Portugal eta Espainen artean hainbat gatazka gehien sufritu zuenetarikoa izan zen mugatik oso hurbil zegoelako.\nKanpo estekak.\n[[Kategoria:C\u00e1ceresko udalerriak]]"}
{"id": "102185", "revid": "119347", "url": "https://eu.wikipedia.org/wiki?curid=102185", "title": "Descargamar\u00eda", "text": "Descargamar\u00eda C\u00e1ceresko probintziako udalerria da. C\u00e1cerestik 130 kilometrora dago. 2008ko erroldaren arabera 209 biztanle zituen 49,92 km\u00b2-ko azaleran."}
{"id": "102186", "revid": "1105", "url": "https://eu.wikipedia.org/wiki?curid=102186", "title": "Descargamaria", "text": ""}
{"id": "102187", "revid": "119347", "url": "https://eu.wikipedia.org/wiki?curid=102187", "title": "Eljas", "text": "Eljas (falaz \"As Ellas\") C\u00e1ceresko probintziako udalerria da. C\u00e1cerestik 129 kilometrora dago. 2008ko erroldaren arabera 1.046 biztanle zituen 33 km\u00b2-ko azaleran."}
{"id": "102188", "revid": "512", "url": "https://eu.wikipedia.org/wiki?curid=102188", "title": "Gata", "text": "Gata C\u00e1ceresko probintziako udalerria da. 2007ko erroldaren arabera 1.702 biztanle zituen 94,18 km\u00b2-ko azaleran."}
{"id": "102189", "revid": "119347", "url": "https://eu.wikipedia.org/wiki?curid=102189", "title": "Hern\u00e1n-P\u00e9rez", "text": "Hern\u00e1n-P\u00e9rez (extremadureraz \"Jerranperis\") C\u00e1ceresko probintziako udalerria da. 2008ko erroldaren arabera 514 biztanle zituen 35,76 km\u00b2-ko azaleran."}
{"id": "102190", "revid": "119347", "url": "https://eu.wikipedia.org/wiki?curid=102190", "title": "Hoyos", "text": "Hoyos (extremadureraz \"Hoyus\") C\u00e1ceresko probintziako udalerria da. C\u00e1cerestik 100 kilometrora dago. 2007ko erroldaren arabera 979 biztanle zituen 15 km\u00b2-ko azaleran."}
{"id": "102191", "revid": "1105", "url": "https://eu.wikipedia.org/wiki?curid=102191", "title": "Hernan-Perez", "text": ""}
{"id": "102192", "revid": "4380", "url": "https://eu.wikipedia.org/wiki?curid=102192", "title": "Castello de Farfanya", "text": ""}
{"id": "102193", "revid": "56334", "url": "https://eu.wikipedia.org/wiki?curid=102193", "title": "Drakkar", "text": "Drakkarra edo langskipa, 700 eta 1000. urte arteko garaian erabilitako itsasontzi mota bat da. Bikingoek eta saxoiek erabili zuten kostaldeko zein lurralde barneko euren erasoetan. Eskandinaviarren botere militarraren ikurrik adierazgarrienak izan ziren, euren jabetzarik baliotsuena bezala jotzen zutena. Norvegiako Lofoten uharteetan, arrantzontziren batzuk, oraindik, teknika berberak jarraituz eraikitzen dira.\nIzenaren jatorria.\nDrakkar hitza, herensugeak aipatzeko erabiltzen zen antzinako hitz islandiar baten aldaketa da. Drakkar bezala ezagutzen den itsasontzia, bikingoen itsasontzietako brankako irudian, sarri, munstro mitologiko hauen buru bat irudikatua zegoelako deitu izan da. Ondorioz, eta itsasontzi hauek osatzen zituzten zatietako baten metonimiagatik, itsasontzi hauek drakkar deituak izan ziren. Drakkarrentzako benetako izena, benetan, kn\u00f6rr edo snekkar izango litzateke.\nDeskribapena.\nDrakkarrak, itsasontzi luze, estu, arin eta sakonera gutxikoak ziren, kroskoaren ia luzera osoan zehar arraunak zituena. Beranduagoko bertsioetan, masta bakar bat oihal batekin zuten, arraunlarien lana errazten zuena, bereziki bidaia luzeetan. Borrokan, haizearen aldakortasunak eta hasi-masiko oihalak, arraunlariak, itsasontziaren bultzada modu nagusi bihurtzen zituen.\nIa drakkar guztiak, zuakerrik erabili barik eraikitzen ziren, zurezko xaflak gainjarriz; xaflen arteko elkarguneak estaltzeko, galipotez bustitako goroldioa erabiltzen zen. Drakkarraren pisu txikiak eta bere sakonera urriak, metro beteko sakonera baino ez zuten uretatik nabigatzea ahalbidetzen zuten, lehorreratze azkar bat eta are itsasontzia bera lurrez garraiatzea ere ahalbidetzen zuena.\nEraikuntza.\nDrakkarren eraikuntza teknikei buruzko arrastorik hoberenak, hil itsasontzietatik datoz. Vikingoen gizartean, arrunta zen erregeak euren drakkarrarekin eta euren jabetza baliotsuenekin erraustuak izatea. Osebergeko hil itsasontzia Norvegian eta Sutton Hooko drakkar anglosaxoia Ingalaterran, horren adibide onak dira.\nDrakkarrak, biziki estuak ziren euren luzerarekin alderatuz, batez ere egungo neurri estandarrekin alderatuz gero. Aurkitutako drakkarrik handienak (Roskildeko portuan), 35 metroko luzera du, eta Hedebyko portuan aurkitutakoak du luzera-zabalera erlaziorik handiena: 11,4 1en aurka. Baina, itsasontzi berriagoek, nabigaziorako egokituak, proportzio baxuagoak zituzten, sarri 1 7ren aurka edo 1 5en aurka.\nKontraste bezala, merkataritzarako erabiltzen ziren itsasontzi eskandinaviarrak, knarr deituak, sakonera handiagokoak eta zabalagoak ziren, karga behar bezala jartzeko; nabigatzeko, oihalen oso mende zeuden. Posiblea da antzeko harreman bat ezartzea galera mediterranearren eta merkatalontzien artean, biribilduagoak zirenak.\nBeranduago, artilez eginiko eta larruz sendotutako laukiluze formako oihalak erabiltzen hasi ziren. Drakkarrak oso azkarrak ziren, 14 korapiloko abiadurara ere hel zitezkeelarik. Nabigakortasun bikaineko itsasontziak ziren, baina, funtsean, itsasontzi irekiak zirenez, ez ziren bertan bizi izateko modukoak. Honek, hala ere, lehen esploratzaile eskandinabiarrei ez zien Islandia, Groenlandia, eta, beharbada, Ternua aurkitu eta bertan finkatzea eragotzi.\nItsasontzi motak.\nDrakkarrak, zenbait motatan sailka daitezke tamaina, eraikuntza xehetasunen eta euren ospea edo kategoriaren arabera.\nSnekke edo snekkja.\nSnekkea, drakkartzat har zitekeen itsasontzirik txikiena zen. Ohiko snekke batek, 17 metroko luzera, 2,5 metroko zabalera eta soilik metro erdiko sakonera izan zitzakeen. Bere tripulazioa, 25 gizonez osatua egongo zen.\nSnekkeak, itsasontzirik arruntenetako bat izan ziren. Antzinako kroniken arabera, Knut II.a Danimarkakoa Handiak, 1400 snekke erabili zituen Norvegian, eta Gilen I.a Ingalaterrakoak 600 inguru erabili zituen Bretainia inbaditzeko 1066an.\nSnekke norvegiarrak, fiordo sakonetan eta Atlantiko Iparraldeko ohiko baldintza atmosferikoetan erabiltzeko diseinatuak, snekke daniarrek baino sakonera handiagoa zuten, kostalde ez oso sakon eta hondartzetarako diseinatuak zeudenak. Snekkeak hain ziren arinak, porturik ere ez zutela behar, lurrera sar zitezkeen, eta baita lurrean barna garraiatu ere.\nSnekkeak eboluzionatzen jarraitu zuen bikingoen garaiaren ondoren. Azken snekke norvegiarrak, bikingoen garaiko itsasontziak baino handiagoak eta astunagoak ziren.\nHerensuge itsasontziak.\nOspezko itsasontziak ziren, euren gilak ahalbidetzen zuena bezain handiak. Bere neurriak aldakorrak ziren, eta ez zen oso itsasontzi arrunta izan. Roskildeko itsasontzi bikingoen museoak, 30 metroko luzera, 3,9 metroko zabalera eta 0,9 metroko eustaga dituen herensuge itsasontzi bat du. 61 eta 121 gizon artean eramango zituen, arraun bakoitzeko gizon bakarra ala bi eraman izatearen arabera.\nDrakkar ospetsuak.\nOrmen Lange\nOrmen Lange (Suge Handia), Olaf I.a Norvegiakoa errege bikingoaren drakkarrik ospetsuena zen.\nMora\nMora, Gilen I.a Ingalaterrakoak, bere emazte Matilde Flandesekoak eginiko opari bezala jaso zuen itsasontzia izan zen. Itsasontzi ikurra izan zen Ingalaterrako konkistan zehar."}
{"id": "102194", "revid": "119347", "url": "https://eu.wikipedia.org/wiki?curid=102194", "title": "Athlone", "text": "Athlone (irlanderaz An Baile \u00c1tha Luain), Irlandako Errepublikaren erdialdean dagoen hiria da, Westmeatheko konderrien artean eta beraz Connacht eta Leinster eskualdeen artean dago, hala ere 1898an alde historikoa Westmeathi zegokiola erabaki zuen udalbatzak. Shannon ibaiaren ertzean kokatzen da, Lough Reeren hegoaldean. 15.558 biztanle ditu (2011).\nShannon ibaiaren mendebaldeko ibarrean dauden hiriaren auzoak berez Roscommoneko konderrian egon arren, hirira gehitu zirenez, Westmeath konderrira pasa ziren.\nEtimologia.\nIrlanderazko \"'An Baile \u00c1tha Luain\" izenak \"Luainen pasabideko herria\" esan nahi du.\nHistoria.\nKilometro askotan dagoen Shannon ibaiaren pasabide natural bakarra izanik, Athlonen berehala gaztelua eraiki zen, eta honetan dago herriaren jatorria. XII mendean zubia egin zen eta hau kontrolatzeko eraiki zen gaztelua Turloch M\u00f3r \u00d3 Conor buruzagiak. Anglo-normandiarren erasoak jasan zituen eta inbaditzaileek gotorleku berria jaso zuten aurrekoaren gainean.\nXVII mendeko gerratan irlandarrak jabetu ziren gazteluaz baina Charles Coote ingelesak berreskuratu zuen 1650an. 1690ean Bederatzi Urteko Gerraren barnean jakobitak zeuden Athlonen eta Gillen III.aren gudaloste ingelesen setioa jasan zuen herriak. 1691ean errenditu eta ihes egin behar izan zuten. Gaztelua ia erabat suntsiturik gelditu zen."}
{"id": "102197", "revid": "44278", "url": "https://eu.wikipedia.org/wiki?curid=102197", "title": "Burgue-Erango-Erreiti", "text": "Burgue-Erango-Erreiti Nafarroa Behereko antzinako udalerria izan zen, 1973 eta 1977 urteen artean iraun zuena.\nHistoria.\n1973ko urtarrilaren 1ean Bidaxuneko kantonamenduko Burgue, Erango eta Erreiti antzinako udalerriak batu eta Burgue-Erango-Erreiti udalerria sortu zuten.\n1977ko azaroaren 15ean udalerria desegin zen:\nKanpo estekak.\n Departamenduko desagertutako udalerriak frantsesezko wikipedian."}
{"id": "102199", "revid": "105290", "url": "https://eu.wikipedia.org/wiki?curid=102199", "title": "Serres", "text": "Serres Lapurdiko antzinako udalerria izan zen, Lapurdi Itsasegia eskualdean zegoena hain zuzen ere.\nToponimia.\nHistorian zehar \"Serres\" toponimoa honela idatzi zuten:\nHistoria.\n1792ko uztailaren 12an, Serreseko eliza, Senpereko parrokiko adarra bilakatzen da, legez.\nUdalerria 1845ean desagertu zen. Bere lur-eremua bitan zatitu zuten: Azkaine eta Donibane Lohizune udalerrien artean.\nDemografia.\nIturria : Cassini proiektua."}
{"id": "102202", "revid": "105290", "url": "https://eu.wikipedia.org/wiki?curid=102202", "title": "Urkodoi", "text": "Urkodoi nortasun handiko Hazparneko auzoa da. Horrela ahoskatzen delako askotan Urkoi forman ere idazten da.\nEntitate honetako biztanleei ematen zaien ezizena \"Kopeta gora\" da. Frantsesez \"Urcuray\" diote eta 1662ko Baionako elizbarrutiaren bilduman \"Saint-Joseph d'Urcuraye\" izena zuen.\nHistoria.\nAntzinean udalerria izan zen, Hazparneko Kantonamenduan eta Lapurdi Ekialdea eskualdean zegoena hain zuzen ere."}
{"id": "102203", "revid": "7162", "url": "https://eu.wikipedia.org/wiki?curid=102203", "title": "Normandar", "text": ""}
{"id": "102204", "revid": "7162", "url": "https://eu.wikipedia.org/wiki?curid=102204", "title": "Normandarrak", "text": ""}
{"id": "102205", "revid": "2048", "url": "https://eu.wikipedia.org/wiki?curid=102205", "title": "Pornografia", "text": "Pornografia hitzak ekintza sexualak edo ekintza erotikoak adierazten dituen material orori egiten dio erreferentzia, hartzailearen kitzikapena eragiteko.\nPornografia hainbat plataformaren bidez azaltzen da, hala nola animazioetan, zineman, eskulturetan, argazkietan, ipuinetan, literaturan, pinturan, eta arrakasta handia lortu du hedabideetan, hala nola aldizkari pornografikoetan eta telefono bidezko sexuan, eta azkenaldian Interneten.\nEtimologia.\n\u00abPornografia\u00bb terminoa honako hitz grekoetatik dator: \u03c0\u03cc\u03c1\u03bd\u03b7 (\"p\u00f3rn\u0113\", 'prostituta') eta \u03b3\u03c1\u03ac\u03b8\u03b9\u03bd (\"graphein\", 'grabatu, idatzi, ilustratu') eta -\u03af\u03b1 atzizkitik (-\u00eda, 'egoera'); beraz, \u00abprostituten edo prostituzioaren deskribapena edo ilustrazioa\u00bb esan nahi du. Hala ere, terminoa berriki agertu dela, Antzinako Grezian ez baitzen inoiz pornografia hitza erabili, eta erabilera zaharrena 1800eko hamarkadakoa da frantsesez (\"pornographie\").\n1864an, Webster hiztegiak honela definitu zuen argi eta garbi: \"pintura lizuna\".\nPornografiari, askotan, \u201cporno\u201d deitzen zaio, hizkera informalean.\nHistoria.\nPornografia eta irudikapen erotikoak zibilizazioaren antzinatetik datoz, gizakiaren historiaren garai zahar eta primitiboetara, Paleolitoaren garairaino. Pornografiaren kontzeptu modernoa, gaur egun nagusi dena, XIX. mendean Viktoriar Aroan material erotikoaren merkaturatze masibotik abiatuta definitzen da, izaera erotiko-artistikoa alde batera utzita eta Bigarren Industria Iraultzak definitu zuen masa-produkziotik abiatuta haren banaketa handituta. Pornografia modernoak 1970eko Iraultza sexualetik hasita (Pornoaren Urrezko Aroa), gaur egun arte izan du presentzia handiena.\nAurrekariak.\nPaleolito garaiko homo sapiens nomaden gizarte primitiboan, pentsamendu magikoa eta oinarri enpirikoak garatu ziren erlijio primitiboen oinarri gisa, giza kreazionismoa animalien ugalketa-ahalmenetan oinarrituta. Tribu primitiboetan, ugaltzera bideratutako egitura anatomikoekiko kultu totemikoa ezarri zen; umetokirako gurtza (umetokia eta haren erditzea atxikitzeko zuen gaitasunagatik gurtzen da) eta kultu falikoa (\"bizitza-metatzaile\" gisa hartzen da). Antzinako gurtzetan oinarrituta, Artizarraren figurin paleoitikoek, hala nola Willendorf-en Artizarrak, giza mirespena gogorarazten zuten genitalen, amatasunaren, emankortasunaren eta erotismoaren aurrean, neurriz kanpoko ugatzen eta ipurmasailen bidez, pornografia irudikatzeko asmoz.\nIndiako kultura klasikoetan, sexualitatearen bertuteak hainbat modutan ulertzen ziren: ezkontza, masturbazioa, taldeko sexua, poligamia eta homosexualitatea. Sexua, batez ere Tantra filosofietan, giza jainkotasun naturalaren parte zela eta, batzuetan, argiztapen espiritualerako bide bat zela ulertzen zen. Hinduismoaren, budismoaren eta jainismoaren ikuspegi erlijiosoen arabera, erlijio-praktika eta filosofia espiritual askok sexu-jardueraren garrantzia goraipatzen zuten, kutsu erotiko handiko praktika eta kontakizunen bidez; esate baterako, Ashvamedha Yajna Rigvedakoa. Vatsyayanako Kama Sutra (K.a. 400-K.a.200) India zaharreko sexualitatearen epitomea da. Ezkonduta dagoen bikote heterosexual batentzat idealtzat jotzen ziren praktika sexualak deskribatzen dituen liburua da.\nAntzinako Indiako gizartea ohituta zegoen sexualitatearekin eta nudismoarekin. Sexualitatea irudikatuz, zeremonia-zentroak apaintzen zituzten. Ramayana eta Mahabharata poema epikoek (K.a. 1500) zenbait aipamen erotiko zituzten, eta biak erabakigarriak izan ziren Ekialde Zaharreko gizarte sexualizatuak eraikitzeko, eragin zuzena izan baitzuten kultura japoniarraren, kultura txinatarraren eta kultura tibetarraren politika eta moral sexualetan. Txinan, lehenengo sexu-eskuliburuak eta poema erotikoak K.a. 200. urtekoak dira. Generoen osaketari buruzko ikuspegi teologikoetan oinarritzen dira, eta Indiako kulturaren testuek eragin handia dute. Halaber, sexuaren irudikapen grafikoak agertzen dira herri-arte tradizionalean, hala nola pinturan eta zeramikan.\nAntzinako Greziako eta Antzinako Erromatar Inperioko gizarte klasikoek giza sexualitatea hartu zuten adierazpen artistikoaren oinarri gisa. Arte klasikoan, finkapen artistiko-estetiko sendoa agertzen da berriro, izaki mitologikoen irudikapenaren eta giza gorputzaren irudikapenaren bidez, non emakumeen gorputzak edertasunaren eta emankortasunaren ezaugarriak irudikatzen baitzituen, eta gizonezkoen gorputzak, berriz, indarraren eta gizontasunaren ezaugarriak. Mitologia grekoaren barruan, jainkozko sexualitatean sartzen ziren jainkozko heriotzak eta kontakizunak zeuden, eta poligamia, homosexualitatea, pederastia, sexu-abusua, jaun-esklabo harremanak, taldeko sexua, transgeneroa, intersexualitatea eta piztitasuna bezalako gaiak ere agertzen ziren. Arte klasikoa, sarritan, falozentrikoa zen, organo genitalak obren erdian jartzen baitzituen.\nEszena sexualen irudikapena ohikoa zen Erromatar Inperioko herri-artean, non sexualitateari buruzko irudipenak Grezia Klasikoaren irudipenetara hurbiltzen ziren moralki.\nErdi Aroan, kristautasuna nagusi zela, pornografia lizunkeriaren formatzat hartzen zen, eta, beraz, bekatu hilgarritzat; masturbazioa, fornizazioa, sodomia, adulterioa eta prostituzioa lauso \"kriminaltzat\" edo \"ez-naturaltzat\" jotzen ziren, eta zigor erlijiosoekin eta torturarekin zigortzen zen.\nXVI. mendea.\nPornografia, gaur egungo formaren antzekoa (masan ekoitzitako pornografia), XVI. mendean agertu zen Italiako Errenazimentuko lehen urteetako inprentaren kulturan. Garai hartan, nabarmen handitu ziren literaturaren eta grabatuen erreprodukzioa, Johannes Gutenbergek XV. mendean Erdi Aroko inprenta hobetu zuelako.\nInprentaren kulturaren garaian pornografiaren sorrera Giulio Romanoren I Modi (1524) grabatu pornografikoen agerpenarekin definituta dago.\nXVII. mendea.\nPietro Aretinoren lanek arrakasta handia izan zuten XVII. mendean, eta lan hauek hainbat hizkuntzatara itzuli eta Europako aristokraten artean sekretuz banatu ziren. XVI. mendean zehar, literatura erotikoa lizunkeriari buruzko ikuspegi moral desberdinek geldiarazten zuten, eta ondorioz, autoreek izen anonimoen pean eta banaketan nolabaiteko muga zuten lanak argitaratu behar izaten zituzten.\nXVIII. mendea.\nXVIII. mendean, arte erotikoa ospetsu egin zen Rococo artea eta arte barrokoaren azken urteak agertu zirenean. Arte barrokoaren erotismoa, batez ere, sotila eta moderatua zen, eta biluzik eta eszena gainestilizatuak erabiltzen zituen, maitasuna, grina, zoriona eta haserrea bezalako sentimenduak markatzen zituztenak. Arte plastikoak erotismo leun eta estilizatuarekin birdefinitzen ziren bitartean, literatura esplizituagoa eta sexualagoa bihurtzen hasi zen erlijio-moral tradizionalari aurre egiten zioten korronte soziopolitiko gero eta handiagoak zirela-eta. Korronte hauen adibide ziren antiklerikalismoa, ateismoa eta Ilustrazioko ideiak.\nFrantziako Iraultzan, Maria Antonieta, Le Godmich\u00e9 Royal eta L 'Autrichienne bezalako panfleto erotikoetan prostituta bezala irudikatzen zuten. Era berean, atentatu sozial bezala, aristokrata eta klerigo ezberdinak ordezkatuak ziren erregimen politikoari desafio egiteko eta iraultzaren mugimenduari mesede egiteko.\nXIX. mendea.\nGaur egun arte dugun pornografiaren kontzeptua XIX. mendeko Aro Viktoriarrean definitu zen. Kontzeptu horrek definizio berri bat hartu zuen, argazkiaren asmakizunarekin eta ospearekin, aurreko mendeetan nagusi izan ziren literatura-fikziozko eta arte plastikoetako lanak ordezkatzeko. Pornografia, Aro Viktoriarretik abiatuta, eskala handiagoko produkzioagatik definitu zen, eta, horren ondorioz, gobernuak produkzioa eta banaketa debekatuko eta arautuko zuten legeak ezarri zituen, tradizio erlijiosoetan oinarrituta, zuhurtzia sustatzeko eta gizartearen bizioa eta lizunkeria geldiarazteko. Gizarte viktoriarraren moralak pornografiaren egileak beren lanak kontrabando moduan bezero hautatuen artean banatzera bultzatu zituen; beste batzuetan, biluziak (bereziki, emakumeen biluzia) zituzten lan pornografiko bisualak \"arte\" parametroen arabera merkaturatzen ziren, eta eredu hori nagusitu zen 1960aren amaieran Gerra Punikoetara arte.\nXX. mendea.\nXX. mendean, pornografiak hainbat gatazka legal eta sozial izan zituen, gaur egungo kontzeptua definitu zutenak. XX. mendearen lehen erdian, pornografia erabat debekatuta egon zen Estatu Batuetan eta Ingalaterran egin ziren hainbat legeengatik. Lege hauek pornografia lanen banaketa arautu zuten.1960an, Iraultza sexualetik aurrera, zabalkunde handiagoa hartzen hasi zen, 1960aren amaieran hura arautzen zuten legeak ahuldu eta bertan behera geratu zirelako. Lege horiek eragina izan zuten Iraultza sexualaren mugimendua eragin zuen eskubide sexualen bilaketan.\nPre-code garaia (1900-1929).\nZinema komertziala XX. mendearen lehen urteetan hasi zen loratzen, 1900 eta 1920 bitartean, Estatu Batuetan eta Ingalaterran ezagun egin ziren zinemetan (kostu eta ahalmen txikiko bidaiari-zinemak). Hays Kodearen aurreko aldian (1934-1966), ikus-entzunezko baliabideen eta zinemaren erregulazioa ez zegoen araututa Estatu Batuetako gobernu-legeetan, eta, beraz, filmak gai lizunak ustiatzen hasi ziren, hala nola sexu esplizitua, biluzia, krimena, indarkeria eta drogak. Legezko erregulaziorik gabeko aldi horrek zinema pornografikoaren garapen zabal eta primitiboa ahalbidetu zuen 1920ko hamarkadaren erdialdean.\nBombshell garaia (1930-1959).\nHays Kodea 1934an jarri zen indarrean, zinemaren bizitzako lehen hamarkadetan nagusi izan ziren ikus-entzunezko hedabideetan moralgabetzat hartutako irudikapenak murrizteko neurri gisa. Talde oso mugatu baten denbora-pasa izan ondoren, pornografia gai eztabaidagarri eta negatibo bihurtu zen XX. mendearen lehen erdiko Estatu Batuetako gizartean filosofia erlijiosoen ondorioz. Horrez gain, Gobernuak eta gerraosteko kulturak, masturbazioa gizakien osasun fisikoa kaltetzen zuen metodo suntsitzailetzat hartzen zuten, metodo eta sendabide alternatiboak garatuz, hala nola, elektrotxoke terapia (garai hartan buruko gaixotasuntzat hartutako gaixotasunak tratatzeko erabiltzen zena, transgeneroa eta homosexualitatea, adibidez).\nPornografia zinematografikoa ia ez zen existitzen 1950eko hamarkadaren azken urteetara arte, Hays Kodea ahultzen hasi zen arte. Erotismoa, aldiz, bertsio artistiko leunagoetan agertu zen, hala nola, pulparen istorio sentsazionalistetan, komikiaren urrezko aroan superheroien diseinu endomorfoan eta pin-up artean.\nEduki erotikoa duten \"gizonentzako aldizkariak\" Estatu Batuetan jaio ziren Bigarren Mundu Gerran, gobernu-erakundeek gerra-fronteetan soldadu maskulinoentzat banatutako pizgarri moral gisa (moral booster) eta gizonezkoen arreta erakartzeko publizitate-modu gisa. Ameriketako Estatu Batuetako itsas armadako kideen artean pin-up artea zuten aldizkarien banaketa Yank, the Army Weekly armadako aldizkariarekin sortu zen, soldaduentzat pizgarri bat izan zedin prostitutekin sexu-zerbitzurik ez kontratatzeko eta sifilia bezalako sexu-transmisiozko gaixotasunen bat ez hartzeko, gaixotasun honek Bigarren Mundu Gerran munduko tropei gogor eragin baitzien.\nBigarren Mundu Gerraren ondoren, gobernuaren filosofien eta politika militarren aurka zeuden gazte-taldeak agertu ziren, eta 1940. urteko greaserrak eta hipsterrak azpikultura bihurtu ziren. Horien artean, musikaren estimazioa, kontsumoa eta sexualitate lasaia zeuden, eta Beat Belaunaldiari bide eman zioten.\nBeat Belaunaldiaren ezaugarri nagusia AEBetako gobernuaren eta gizarte kontserbadorearen politikei egindako kritika zabala izan zen. Besteak beste, agnostizismoa, espiritualtasun alternatiboa, drogen kontsumoa eta arraza bereiziekiko eta LGBTrekiko tolerantziaren ideia orokorra sartu zituen.\nSexploitation garaia (1960-1969).\n60ko hamarkadaren hasieran, Hays Kodea ahultzen hasi zen, Lehen Zuzenketaren aurkako babes artistikoengatik eta Estatu Batuetako legeetan egindako legezko aldaketen ondoren agertzen diren lizunkeria-parametro berriengatik (sexua ez da lizuna). Horrela, Sexploitationen Urrezko Garaia sortu zen. Ustiapen-zinemako korronte horrek sexu-xehetasunak eta biluziak nabarmentzen zituen, B zinema-ekoizpena zuen, eta grindhouse izeneko antzoki berezietan erakusten ziren (1970ean sortu ziren zinema pornoen zuzeneko aurrekariak, pelikula esploitationak aurkezten zituztenak eta adin nagusikoak sartzea mugatzen zuten onarpen-arauak bete behar zituztenak).\nPorno chic (1970-1989).\nDanimarkan pornografia legeztatu berria zen eta honen ondorioz pornografiaren historian funtsezkoak ziren bi dokumental ekoiztu ziren: (1970) eta Sexual Freedom in Denmark (1970). Hauek biak Estatu Batuetan jendaurrean erakutsi ziren.\nDokumentalek zentsura-politikak saihestu zituzten Estatu Batuetan \"hezkuntza-edukiagatik\" eta \"garrantzi sozialeko\" gai bat lantzen baitzuten, eta Estatu Batuetako pornografia-erakustaldi irekiari buruzko moralak birdefinitu zituzten. 70eko hamarkadaren hasieran, film erotiko edo pornografiko ugari egiten hasi ziren Danimarkan.\n1969an, Stonewall Inneko istiluen ondoren, LGBT komunitateak ikuspen handiagoa izan zuen gizartean. Ondorioz, gizon gayen kultura berri bat sortu zen Kalifornian, Castro clone izenekoa, langile-klaseko gizon homosexualaren ezaugarriak bereganatzen zituen kultura. Era berean, Bigarren Mundu Gerratik hainbat hamarkadatan ezkutuan gorde zen leather azpikultura ere herri kulturara ateratzen hasi zen. Pornografiaren eta sexuaren industriaren ikuspegi homosexualean funtsezko azpikultura zen. Tom of Finland leather-aren ikonorik handiena zen. Leatherra eta beste fetix batzuk (marinelak, langileak, bikerrak eta cowboyak) gay pornografiaren irudimenean kokatzen zituen, bere komikiekin eta arte hipermaskulinistarekin. Bere pertsonaien genitalen eta ipurmasailen tamaina goraipatzen zuen, eta rough sexuen eszena hipersexualizatuak enfatizatzen zituen.\n70eko hamarkadan, Snuff (1976) pornografiari buruzko jarrera feministak definitu zituen film bat estreinatu zen esplotazio eta gore zinemaren garaian. Filma, sexu errealeko eszenak izan arren, ez zen film pornografiko gisa katalogatu eta Snuff film gisa sustatu zen. Filmak kritika feminista piztu zuen, sexu-abusua jasaten zuen emakume errugabe baten hilketa zentzurik gabe irudikatzeagatik. Pornografian sexismoari egindako kritikak piztu zituen. Filosofia horrek areagotu egin zituen sexuaren aldeko guda feministak (1970etik 1980ra bitarteko eztabaida feministak, pornografia, sexuaren industria, prostituzioa, homosexualitatea, bisexualitatea, transgeneroa eta BDSM bezalako gaiei buruzko jarrerak landu zituztenak), eta bi ideologiatan banatu zuen feminismoa: feminismo antipornografiaren arabera, pornografia errepresioaren eta emakumearen menderatzearen sinbolo sexista da, eta feminismo prosexualaren arabera, pornografia emakumearen ahalduntze eta sexu-askatasun autonomoaren irudikapentzat hartzen da.\nEszena feminista berrien eta pornografiari buruzko iritzi-aniztasunaren aurrean, Playgirl aldizkaria argitaratu zen 1973an, eta ikuspegi feminista zuen lehen pornografia-aldizkaria izan zen. Playgirl emakume heterosexualei zuzenduta agertzen zen, Playboy aldizkariaren aurkako erantzun gisa; izan ere, fisikoki erakargarriak ziren gizonen beefcake estiloko argazkiak eta, batzuetan, emakumeen gustuarekiko sentikorragoak ziren hardcore eszenen argazkiak izan zituen ezaugarri. Honek erotismoa eta beste elementu sentsual batzuk nabarmentzen zituen, Playboy, Husty eta antzeko argitalpenen pornografia burduarekin kontrastatu egiten zutenak.\nPornografia (1990-2008).\n1990eko hamarkadaren erdialdean, pornografia DVD formatuan agertu zen, eta ondorioz, material erotikoa gehiago banatzeko aukera eman zuen. 2000 bitartean, pornografia ekoizten zuten zenbait enpresa Interneten sartu ziren eta beren marketako gune ofizialak ireki zituzten, hala nola Playboy aldizkaria 1994an eta Hustler aldizkaria 1995ean. Urte horretan bertan, live cams eta cyber sex zerbitzuak kapitalizatzea ahalbidetu zuen bideokonferentzia zerbitzua Interneten sartu zen. Anonimotasunak, irisgarritasunak eta eskuragarritasunak pornografiaren gordailu erosezina bihurtu zuten Internet. Horrela, 2000. urtetik aurrera, erabiltzaileei edukia, bideoak, argazkiak, jokoak eta sex cams eta hookups zerbitzuak eskuratzeko aukera eman zen.\nPornografia Interneten.\nHost Pornhub, RedTube eta YouPorn bideo gune publikoak 2000ko hamarkadaren bigarren erdian agertu ziren, gaur egun Manwin Media (MindGeek) adimen informatikoko konpainiak administratutako markak. Manwin Media munduko lineako pornografia konpainiarik handiena da. Vimeo eta Tumblr bezalako guneek, hain zorrotzak ez ziren eduki-terminoak zituztenez, pornografiaren zirkulazioa ahalbidetzen zuten beren webguneetan, nahiz eta leku pornografikoak ez izan, eta horrek pornografiara ohituta zegoen kultura berri bat sortu zuen (XXX Belaunaldia).\nFilm pornografikoak, gutxi gorabehera, 2008tik aurrera zabaldu ziren Interneten. Lehenik, memoria bidez; ondoren, kopia digitalak (fitxategiak) saldu edo alokatuz. Laster sortu ziren plataforma hauek: Pornhub, RedTube, YouPorn, Tube8, XTube, Spankwire, Keezmovies, Extremetube, Sextube eta GayTube, besteak beste.\n2020ko abenduaren 15ean ezagutu zen Pornhubek milioika bideo kendu zituela bere webgunetik bertan sexu abusu eta erasoen irudiak agertzen zirelako, tartean zirela haur pornografiakoak. Neurri horiek Mastercardek eta Visak konpainia horri ordainketak egiteko modua bertan behera utzi ondoren heldu ziren. Konpainiak adierazi zuenez, aurrerantzean egiaztatutako edukia izango zuten bakarrik, \"beste plataforma batzuek ez bezala\", adibidez, Facebook, Instagram, etab.\nPornografia motak.\nSoftcore.\nGenero pornografiko horretan, sexu-eszenak ez dira esplizituki agertzen. Zineman eta telebistan, bereziki, ez dira sartzen genitalen lehen planoak, eta ez ditu xehetasunez erakusten sarpenak eta felazioak. Aktoreek edo modeloek beren gorputzen zati bat estaltzen dute.\nHardcore.\nGenero pornografiko muturrekoena da, esplizituki erakusten baitu sexu-ekintza, dela baginakoa, uzkikoa, ahozkoa edo edozein tresnarekin egindakoa. Pornografia mota hori sexu orientazioaren arabera banatzen da: heterosexuala, homosexuala eta bisexuala.\nMediumcore.\nModeloek gorputz osoa erakusten dute. \"Playboy\" edo \"Penthouse\" aldizkari ospetsuak pornografia-mota horren adibiderik ezagunenak dira.\nPostpornoa.\nPostpornoak, nahita, porno tradizionalaren arauak irauli nahi ditu helburu politikoekin.\nPostpornografiaren lana beste sexualitate batzuk eta beste sexu-praktika batzuk panorama publikora eta, beraz, politikora jauzi egitea da; haren diskurtso kritikoak postfeminismotik eta borroka homosexualetatik pornografiaren historia berrikusten du, sexualitatea irudikatzeko eta kontsumitzeko gune bat irabazteko eta bestea ikusarazteko, lehen pornografian ez zegoena.\nHaur-pornografia.\nHaur-pornografia esaten zaio sexu-jokabide esplizituetan dauden edozein sexutako adingabeen irudikapen orori. Irudikapen bisualak, deskriptiboak edota soinuzkoak izan daitezke.\nLegezkotasuna.\nPornografiaren legezko egoera herrialde bakoitzaren eta material motaren araberakoa da. Herrialde batzuetan pornografiaren forma guztiak legez kanpokoak dira, eta beste batzuetan, berriz, oso lege liberalak dituzte helduen pornografiari buruz. Film pornografikoetan parte hartzen duten aktoreek adinez nagusiak izan behar dute.\nKomertzializazioa.\nEkonomikoa.\nEstatu Batuetako helduen industriaren diru-sarrerak zehaztea zaila da. 1970ean, azterlan federal batek zenbatetsi zuen Estatu Batuetan hardcore pornografiaren txikizkako salmentaren guztizko balioa ez zela 10 milioi baino handiagoa. 1998an, Forrester Researchek txosten bat argitaratu zuen linean dauden \"helduen edukiaren\" industriari buruz; urteko diru-sarreretan 750 milioi dolar eta 1 mila milioi dolar kalkulatu zituen. 2001eko azterlanek 2,6 mila milioi eta 3,9 mila milioi artean kalkulatu zuten (bideoa, ikusmen bidezko ordainketa, Internet eta aldizkariak barne).\n2014tik aurrera, pornoaren industriak urtean 13 mila milioi dolar baino gehiago zekartzala uste zen Estatu Batuetan. CNBCk kalkulatu zuen pornografia AEBetan 13 mila milioi dolarreko industria zela, pornoan 3,075 dolar segundoko gastatuta.\nTeknologia.\nPornografoek irudi bisualen produkzioan eta banaketan izandako aurrerapen teknologiko bakoitza aprobetxatu dute. Pornografia teknologien garapenerako indar bultzatzailetzat hartzen da, argazkigintzaren, satelite-telebistaren, etxeko bideoaren, beste bideo-modu batzuen eta Interneten bidez.\nKamera txikien eta haririk gabeko ekipoen eskuragarritasun komertzialarekin, \"Voyeur\" pornografiak publiko lortu zuen. Kamera mugikorrak argazki edo bideo pornografikoak jasotzeko erabiltzen dira, eta MMS bezala birbidaltzen da, sexting bezala ezagutzen den praktika.\nOrdenagailuz sortutako irudiak eta manipulazioak.\nOrdenagailu bidez sortutako pornografiaren ideia oso goiz hartu zen grafiko informatikoetarako aplikazio eremu nabarmenenetakotzat, eta 3Dn renderizatu zen. Teknologian egindako beste aurrerapen batzuei esker, 3D figurak gero eta fotorrealista gehiago erabili dira pornografia interaktiboan.\nIkerketak eta analisiak.\nPornografiaren efektuei buruzko ikerketa hainbat gaiei buruzkoa da. Ikerketa horrek bortxaketan, etxeko indarkerian, sexu-disfuntzioan, sexu-harremanekiko zailtasunetan eta haurren sexu-abusuan izan ditzakeen eraginak barne hartzen ditu. Literaturako aipamen batzuek irudi eta film pornografikoak menpekotasuna sor dezaketela iradokitzen duten arren, ebidentzia ez da nahikoa ondorioak ateratzeko. Hainbat ikerketaren arabera, pornoaren liberalizazioa bortxaketaren eta sexu-indarkeriaren tasen murrizketarekin lotuta egon daiteke, eta beste batzuek, berriz, ez dute inolako ondoriorik iradokitzen, edo amaitu gabeak dira.\nMiguel \u00c1ngel Arconada Espainiako sexu heziketako aditua da. 2022an, kezka azaldu zuen gazteen artean sexualitatearen eredu pornografiko bat zabaltzen ari zelakoan, koitoan, matxismoan eta desberdinkerian oinarritua. Gainera, OMEren arabera, bakarrik familien %12k jasotzen bide du benetako sexu-heziketa (Espainian). \nBada, pornografiaren kontsumoari loturik, Save the Children erakundearen Espainiako azterketa baten arabera (\"(Des)informaci\u00f3n sexual: pornograf\u00eda y adolescencia\", 2020ko ekaina), mutilek masturbatzeko kontsumitzen dute pornoa Interneten, eta kilikatzen dira pornografiak erakusten dituen praktika jakin batzuekin. Aldi berean, azterketa horren arabera betiere, neska nerabeek sexuan haietaz zer espero den jakiteko ikusten dute pornoa. Azterketa horrek osoki aro digitalean jaiotako gazteak ikertu zituen, digitalak baita sexualitateari dagokionez ere. Espainian, haurrak mugikorra eskuratu bezain laster hasten omen dira pornografia ikusten, 12 urterekin, batzuetan 10ekin ere bai.\nPornografiari buruzko iritziak.\nGaur egun bada pentsamendu-korronte bat pornografia arte-forma berritzat hartzen duena, giza sexualitatearen edertasuna erakustea helburu duena. Mundua etengabe aldatzen dela eta beti aldatu dela adierazten dute, interesak aldatzen direla edo interes berriak agertzen direla, eta artea aldatu eta arte-forma berriak agertzen direla.\nZenbait pertsonak, hala nola Larry Flynt pornografia-ekoizleak eta Salman Rushdie idazleak, argudiatu dute pornografia funtsezkoa dela askatasunerako, eta gizarte aske eta zibilizatu bat pornografia onartzeko duen jarreraren arabera epaitu behar dela. Teoria hori indartu egiten da diktadura-erregimen oso gutxik uzten edo baimentzen dutelako pornografia; izan konfesionalak, hala nola Francisco Francoren Espainia, edo komunistak, hala nola Kampuchea Demokratoa.\nBestalde, haien existentziak arbuio handia eragiten du gizartearen kultura edo sektore kontserbadore jakin batzuetan. Pornografiaren aurka, hau argudiatzen da:\nKontserbadore erlijiosoek pornografia moralik gabekoa dela adierazten dute, eta uste dute sexua ezkondutako bikoteentzat erreserbatuta dagoela eta pornografia ugaritzeak gizartean moralik gabeko portaerak deritzenak gehitzea eragiten duela. Mundu osoan jarraitzaile asko dituzten erlijioek, katolizismoa adibidez, pornografiaren existentzia gaitzesten dute. Adibidez, erlijio honetan, sexu-ekintzak elkarrekiko zorion-iturri izan behar du, bikote heterosexual bat elkartzen lagunduko duena eta ekintza horren bidez ugalketa gertatzen dena. Islamak ere gogor gaitzesten du pornografia.\nKritikari feminista batzuek, batez ere estatubatuarrek, uste dute pornografiak degradatu egiten dituela emakumeak, gizonek gozatzeko sexu-objektu gisa erabiltzen baitituzte; izan ere, film eta argazki gehienetan, gizakiak rol nagusia du. Gizonezkoei, oro har heterosexualei, zuzenduta egoteagatik ere kritikatzen dute, eta, beraz, sexualitatearen alde bakarreko ikuspegia eskaintzeagatik.\nPornografiaren ondorio negatiboak nabarmendu dituzten beste azterlan batzuk hauek dira:\nBeste azterlan batzuek, ordea, frogatu dute ez dagoela loturarik pornografiaren eta sexu-indarkeriaren artean. Hori da Simon Louis Lajeunesse ikertzaile kanadarraren azterketa soziologikoaren kasua. Montrealgo Unibertsitateko irakaslea da Lajeunesse, eta, gaia bi urtez ikertu ondoren, ondorioztatu zuen erabiltzaile gehienentzat fantasia marjinal bat asetzea dela, monosexuala delako, eta gehiegizkoa litzatekeela kasu patologikoak estrapolatzea. Hauek izan ziren, laburtuz, azterketaren aurkikuntzak:\nIritzi feministak.\nProstituzioan gertatzen den bezala, feminismoak pornografiari buruz iritzi desberdinak ditu.\nKatharine Mackinnonek eta Andrea Dworkinek ordezkatutako korronte abolizionista batek pornografia erabili zuen emakumeen zapalkuntza politiko eta sexuala azaltzeko eredu gisa. Robin Morganen esloganaren arabera, \u00abpornografia teoria da, bortxaketa praktika\u00bb. Gaitzetsi egiten zuten komunikabideek emakumeen sexualitatea irudikatzea, genero-indarkeria, sexu-menpekotasuna eta politika sustatzeko modu gisa.\nBeste korronteak, prosexo deritzonak eta Ellen Willis aitzindari duenak, feminismo abolizionistak gizarte heterosexualeko emakumeen gorputza erreprimitzen eta kontrolatzen duten egitura patriarkalekin duen konplizitatea kritikatzen du. Willis-en aburuz, feminista abolizionistek Estatuari itzultzen diote sexualitatearen irudikapena arautzeko ahalmena, eta botere bikoitza ematen diote jatorri patriarkaleko antzinako erakunde bati.\nKanadako pornografiaren aurkako mugimenduaren emaitzak, Beatriz Preciadok dioenez, sexualitate minoritarioetatik zetozen filmen eta argitalpenen aurkako zentsuran agertu ziren, batez ere lesbianen eta lesbiana sadomasokisten kasuan, eta emakumeak porno heterosexualean zituen irudikapen estereotipatuak ez ziren zentsuratu.\nPornografia Euskal Herrian.\n2007an Euskalsex Euskadiko Nazioarteko Areto Erotikoaren I. edizioa Bilbao Exhibition Centren (Barakaldon) antolatu zen eta 2008ko apirilean, II. edizioa. Bertan, euskarara bikoiztutako lehen film pornoa aurkeztu zuten, Carlos Resa zuzendari nafarrak 2003an zuzendutako \"Marranas con ganas\" filma. Torbe eta Rebeca Linares euskal aktore pornorik ezagunenak dira."}
{"id": "102209", "revid": "1545", "url": "https://eu.wikipedia.org/wiki?curid=102209", "title": "Baginako lubrifikazio", "text": "Emakumeengan, baginako lubrifikazioa Bartholinen guruinetatik baginara kolore nabarmenik gabeko likido zertxobait itsaskorra eta usainduna, baginako jario izenekoa, isurtzen denean gertatzen da, sexu kitzikapen aldian bereziki, koitoan zakilaren sarpena erraza eta minik gabea izan dadin. Emakumearen hilerokoan zehar ere gertatzen da lubrifikazio baginala baina neurri txikiagoan, obulazioaren inguruan edo menstruazioaren aurretik batez ere.\nLubrifikazio eskasak koitoa oztopatzen du eta beraren ondorioz, sexu harremanean ari diren gizonek zein emakumeek sentikortasuna eta harremanean bilatzen den plazera gal ditzakete. Lubrifikazio eskasak osasun arazo baten sintoma izan daiteke, baina besterik gabe arazo puntuala denean, koitoa burutu nahi bada, baginarako lubrifikatzaile bat edo ahoko listua, cunnilingus delako praktikaren bitartez esaterako, erabil daiteke."}
{"id": "102210", "revid": "105290", "url": "https://eu.wikipedia.org/wiki?curid=102210", "title": "Arabako bandera", "text": "Arabako bandera Arabako Foru Aldundiak Arabarako ofizialki onartutako bandera da. 14/1993 Foru legeak honela definitzen du:\nKarmin-kolorea askotan Gaztelako Koroaren inguruan zebiltzan Erdi Aroko erakundeek erabiltzen zuten."}
{"id": "102214", "revid": "1130842", "url": "https://eu.wikipedia.org/wiki?curid=102214", "title": "Robert L. Stevenson", "text": ""}
{"id": "102215", "revid": "58701", "url": "https://eu.wikipedia.org/wiki?curid=102215", "title": "Gipuzkoako bandera", "text": "Gipuzkoako bandera Gipuzkoako Foru Aldundiak Gipuzkoarako ofizialki onartutako bandera da. 6/1990 Foru legeak honela definitzen du:"}
{"id": "102216", "revid": "1545", "url": "https://eu.wikipedia.org/wiki?curid=102216", "title": "Giltzatako", "text": "Giltzatakoa giltzak banaka edo multzoka gorde eta alde batetik bestera eramateko erabiltzen den tresna da. Bere elementu nagusia giltzek eduki ohi duten zulotik sartzen den uztai edo kate bat da, eta beste elementu batzuk ere eduki ditzake, bai apaingarri gisa, bai funtzio zehatzagoetarako.\nGiltzatako arruntak metalez edo plastikoz egindako eraztun sinpleak dira. Apaingarri modura iruditxo txikiak, logoak, klubetako bereizgarriak edo beste edozein elementu estetiko eduki ditzake. Beste kasu batzuetan, tresnatxoak ditu zintzilik: argitxoak, iparrorratzak, txartelak, irekigailuak, labanak... Teknologia elektronikoa garatzen ari den heinean, lehen handiagoak ziren tresna elektronikoen miniaturazko bertsioak ugaritu dira giltzatakoetan, hala nola kalkulagailuak, USB memoriak, argazki-marko digitalak, etab."}
{"id": "102217", "revid": "512", "url": "https://eu.wikipedia.org/wiki?curid=102217", "title": "Moraleja", "text": "Moraleja C\u00e1ceresko probintziako udalerria da. C\u00e1cerestik 85 kilometrora dago. 2007ko erroldaren arabera 7.919 biztanle zituen 147,6 km\u00b2-ko azaleran."}
{"id": "102218", "revid": "105290", "url": "https://eu.wikipedia.org/wiki?curid=102218", "title": "Saint-Pierre eta Mikeluneko bandera", "text": "Saint-Pierre eta Mikeluneko bandera ofiziala Frantziako hiru koloreko bandera da.\nSaint-Pierre eta Mikeluneko bandera, Ipar Amerikan dagoen lurralde frantsesa, urre-koloreko ontzia azaltzen da, \"Grande Hermine\" ontzia irudikatzen duena. Ontzi horretan Jacques Cartier frantziarra iritsi baitzen 1535eko ekainaren 15ean uhartera. Ontzia fondo urdinean dago, eta zerua eta itsasoko urak irudikatzen ditu. Banderaren ezkerraldean goitik behera bertako herritarren jatorria adierazten duten banderak azaltzen dira: Ikurrina, Bretainia eta Normandiako banderak hurrenez hurren."}
{"id": "102219", "revid": "119347", "url": "https://eu.wikipedia.org/wiki?curid=102219", "title": "Perales del Puerto", "text": "Perales del Puerto (extremadureraz \"Peralis\") C\u00e1ceresko probintziako udalerria da. C\u00e1cerestik 98 kilometrora dago. 2008ko erroldaren arabera 982 biztanle zituen 36,28 km\u00b2-ko azaleran."}
{"id": "102220", "revid": "512", "url": "https://eu.wikipedia.org/wiki?curid=102220", "title": "Robledillo de Gata", "text": "Robledillo de Gata (extremadureraz \"Roble\u00edllu\") C\u00e1ceresko probintziako udalerria da. 2008ko erroldaren arabera 131 biztanle zituen 31,07 km\u00b2-ko azaleran."}
{"id": "102221", "revid": "90523", "url": "https://eu.wikipedia.org/wiki?curid=102221", "title": "Giltza", "text": "Giltza edo gakoa sarrailak irekitzeko eta ixteko erabiltzen den metalezko tresna da. Ohiko giltzak bi atal ditu: sarrailan sartzen den hagatxoa, giltza bakoitzean forma berezia duena, eta burua edo heldulekua, erabiltzaileak giltzari heldu eta biratzea ahalbidetzen duena. Giltza bakoitza sarraila bat irekitzeko desinatuta egoten da gehienetan, nahiz eta ate bat baino gehiagorako balio duten giltza nagusiak ere existitzen diren.\nGiltzek segurtasun-sistema merke eta sinplea eskaintzen dute, nahiz eta segurtasun-maila oso handia ez izan. Etxeetara, ibilgailuetara, kutxetara eta beste hamaika elementutara sartzeko kautotze-metodoa osatzen dute, eta oso arruntak dira jabego pribatua nagusi den munduko eskualde guztietan. Sarri jendeak bere eguneroko jardueretarako behar dituen giltza guztiak aldean eramaten ditu, giltzatako batean.\nTekla.\nHedaduraz, giltza, tekla () edo atzol deritze hatzekin sakatuta ekintzaren bat egiten duten peza txikiei. Giltzak errenkadan edo multzoka bilduta daudenean, giltzadi, klabier () edo teklatu () deritze. Horren adibide dira, adibidez, pianoaren teklatua edo ordenagailuetan hizkiak, zenbakiak eta beste ikur batzuk idazteko erabiltzen dena."}
{"id": "102223", "revid": "1519", "url": "https://eu.wikipedia.org/wiki?curid=102223", "title": "Meidumeko piramidea", "text": "Meidumeko piramidea, arabiarrek \"piramide faltsua\" deitua (el-haram el-kaddab), El Fayumeko sarreran dago, Kairotik 100 kilometro ingurura. Erdiko egituraren hondarrak kontserbatzen dira, estalduraren hondakinek eratutako muino batez inguratua dagoena. Egiptoko IV. dinastiaren sortzailea izan zen Snefruren erregealdian eraiki ziren hiru piramideetako bat da. Besteak, Piramide Makurra eta Piramide Gorria dira.\nK. a. XXVI. mendean datatua, kareharriz eraiki zen (egiptologoek uste dutenez, Egiptoko III. dinastiako azken faraoia izan zen Hunyren erregealdian, idazkun bakar batek ere hipotesi hau berresten ez duen arren). Jatorrian, zazpi harmaila zituen, beranduago zortzira hedatuak, eta, azkenik, Snefruk, piramide lau bat bihurtua. Gaur egun, soilik zortzi maila horietatik hiru baino ezin daitezke ikusi.\nPiramideak, erortze bat jasan zuen antzinatean, eta, gaur egun, soilik bere barne nukleoko erdialdeko guneak dirau zutik, dorre itxura emanez, bakarra dena egiptoar piramideen artean. Itxura batean pausatua dagoen muinoa, benetan, erortze horren ondorioz sortutako hondakinez eratua dago: piramidearen estaldura, beheko geruzen gaineko itsaste ezaren ondorioz irristatu egingo zen, erdiko nukleoa agerian utziz. Badago bigarren hipotesi bat ere, irristaketa hau sekula gertatu ez zela dioena, baizik eta piramidea amaitu gabe dagoela. Teoria honen arabera, gaur egun oraindik piramidea inguratzen duten hondakinak, piramidea bera eraikitzeko behar izan ziren arrapalak desmuntatzearen ondorio izango lirateke.\nHil multzoa.\nMeidumeko hil multzoa, piramide lau batez, berari galtzada baten bidez elkartutako hil tenplu bat, ondoko piramide bat eta alboko nekropoli bat funtzionarioentzako mastabekin. \"Harrera tenplua\" desagertu egin zen, baina hil tenplua, tamaina xumekoa, oraindik zutik dago. Multzoaren inguruan eginiko indusketek, Jean-Philippe Lauer egiptologoaren arabera, piramidea eraikitzeko beharrezko blokeak garraiatzeko balio izango zuen adreiluzko arrapala baten hondakinak aurkitzea ahalbidetu zuten. Arrapala honen zabalerak, lau metro baino gutxiagokoa zena, monumentuaren sarreraraino harriak garraiatzeko erabiltzen zela esan nahi du. Ondoko piramidea, hegoaldean du, piramide nagusia eta barrutiaren harresiaren artean, eta oroitzapenezko tenplua ekialdeko zatian dago.\nPiramide nagusia.\nUste denez, Meidumeko piramidea, Egiptoko III. dinastiako azken faraoia izan zen Hunyrentzat eraikia izan zen, baina bere seme eta oinordekoa izan zen Snefruk amaitu eta usurpatu zuen, piramide mailakatutik horma lauko piramide bihurtuz ere erreformatu zuena, harmailak, kareharriz osatuz. Aurretik, etapa ezberdinetan eraikia izan zen, lehenik, zazpi mailako piramide mailakatu bezala, beranduago, zortzigarren bat gehitu zitzaiolarik. Egiptoko Inperio Berriaren garaian erori zela dioten zantzuak daude.\n\"Piramide Eraitsia\" izenaz ezaguna, estalduraren kanpoaldeko geruzak erortzen hasi ziren, oinarria agerian utziz, honek, \"Piramide faltsua\" izena eman ziolarik. Egiptologoren batzuk, erorketa hau, Snefruren erregealdian gertatu zen, Piramide Makurraren malda 43\u00batan aldatzera bultzatuz. XV. mendean, Al-Maqrizik, bost mailako mendi bat bezala deskribatu zuen, etengabe hondatzen zihoana, 1799an Napoleonen espedizioak ikertu zuenean hiru maila baino mantentzen ez zituelarik.\nPerringek industu zuen 1837an, Karl Richard Lepsiusek 1843an eta beranduago Flinders Petriek, hil tenplua ekialdeko zatian aurkitu zuena. 1920an, Ludwig Borchardtek urruneneko gunea aztertu zuen, bere ondoren, lan honetan, Alan Rowek jarraitu zuelarik 1928an eta Ali el-Jolik 1970eko hamarkadan.\nDeskribapena.\nPiramideak, oinarrian, 147 metroko luzera zuen alboetan, eta 93,50 metroko altuera, bere egungo hondatze egoeran, 65 metroko altuera duen arren. Sarrera iparraldera begira dagoen aurpegian du, egungo lurraren mailatik 20 metroko altuerara.\nFlinders Petrie, piramidean, lehen aldiz, 1881ean sartu zen, eta 1888 eta 1891 bitartean eginiko indusketak zuzendu zituen. Sarreraren ondoren, pasabideak 57 metro behera egiten duela aurkitu zuen, korridore horizontzal batetara iritsi arte, lurraren jatorrizko mailaren pixkat azpitik, aurreganbera funtzioa egiten duten bi gela dauden tokian, pasabide honek, hamar metroko tunel batetara daroa, nondik hil ganberara igotzen den. Ez da ezagutzen bertan nor lurperatua izan zen: eraikuntza, Hunyren erregealdian hasi bazen ere, ez zen Snefruren erregealdirarte amaitu, baina ez dirudi azken faraoi honen hilobia izango zenik.\nAzken aurkikuntzak.\nPiramideak 1986tik ikertu zituzten Gilles Dormion eta Jean-Yves Verd'hurt arkitektoen lanek, piramidean bi hil ganbera berri aurkitzea ahalbidetu zuten. Amaitu gabeko hil ganberarako sarrerarako tunelaren gainean dagoen pasabide ireki bat da. Pasabide labur bat dago, jarraian, bi deskarga ganbera dituena, ganga mailakatuan eraikiak, hil ganbera bezala, baina askoz hobeto amaituak. Ez dago inongo komunikabiderik pasabide honen eta ganberen artean. Bigarren aurkikuntza, piramidean sarreran hasten den korridorearen paraleloan piramidetik igotzen den pasabide bat da. Pasaia, zati luze baten ondoren, oztopatua dago. Aurkikuntza honek, piramidearen plan orokorrari buruz berriz galdetzea ahalbidetu zuen: berriki aurkitutako espazioak, jatorrian ezagutzen ziren piramidearen espazioen ia tamaina berekoak dira.\nOndoko piramidea.\nOndoko piramide txiki bat dago errege hilobiaren hegoaldean, baina superegitura guztia eta azpiegituraren zati bat desagertu egin ziren. Vito Maragioglio eta Celeste Rinaldi arkitektoek, oraindik tokian ikus daitezkeen elementuetan oinarritutako berreraikuntza bat proposatu dute, piramide mailakatu bat zela eta bere hil ganberen plana, bere ondokoaren berdin-berdina zela frogatuz.\nNekropoli erantsia.\nGutxi gora-behera piramidetik 500 metro ingurura, Egiptoko IV. dinastiako nekropoli bat dago, printzeen eta Gorteko beste pertsonaia garrantzitsu batzuen hilobiak batzen dituena, horien artean, Snefruren seme zen Nefermaaten mastaba, Meidumeko antzarren margo ospetsua zuena, gaur egun Kairoko Egiptoar Museoan erakutsia dagoena, non Rahotep eta honen emazte Nefreten bi estatua ospetsu ere ikus daitezkeen, kareharri polikromatuan, Auguste Mariettek 1871n aurkitu zuen bere mastaban aurkituak."}
{"id": "102224", "revid": "1340", "url": "https://eu.wikipedia.org/wiki?curid=102224", "title": "Police Nationale", "text": ""}
{"id": "102225", "revid": "1340", "url": "https://eu.wikipedia.org/wiki?curid=102225", "title": "Polic\u00eda Foral", "text": ""}
{"id": "102226", "revid": "512", "url": "https://eu.wikipedia.org/wiki?curid=102226", "title": "Saint-Pierre (Saint-Pierre eta Mikelune)", "text": "Saint-Pierre Saint-Pierre eta Mikeluneko Frantziako itsasoz haraindiko kolektibitateko bi udalerrietako bat da.\nHalaber, udalerriaren burua kokaturik dagoen uhartearen izena eta uharte honetako herri bakarra ere bada. Kolektibitate autonomo honetako hiriburua da.\nDemografia.\n2006ko Saint-Pierreko erroldak 5.509 biztanleko kopurua ematen zuen, hauetako askoren jatorria euskalduna, bretoia, normandiarra eta akadiarra da Saint-Pierre eta Mikeluneko banderan agertzen diren Ikurrina, Gwenn-ha-du (Bretainiako bandera) eta Normandiako banderek agertarazten duten bezala.\nGeografia.\nUharteko eta udalerriko tontorrik altuena le Tr\u00e9pied (207 m) da, ipar-ekialdean."}
{"id": "102228", "revid": "105290", "url": "https://eu.wikipedia.org/wiki?curid=102228", "title": "Carlow", "text": "Carlow (irlanderaz \"Ceatharlach\") Irlandako Errepublikaren hego-ekialdean dagoen lurbarneko hiria da eta Carlowko konderriaren iparraldean kokatzen da, Dublinetik 84 kilometrotara. Hiriak 13.698 biztanle inguru ditu, baina metropoli eremua 23.030ra iristen da, horietatik 3.000 bat ikasleak dira. Barrow ibaiak hiria gurutzatzen du, Carlowko konderria eta Laoiseko konderriaren arteko muga historikoa delarik: 1898ko Bertako Gobernuaren Agiriak hiri osoa Carlow konderriaren barnean sartu zuen. Honela Carlow hiria Carlow konderriko hiririk handiena da eta bere erdigunea administratiboa da.\nEtimologia.\nIrlanderazko \"Ceatharlach\" izenak bi jatorri izan ditzake. Lehenengoa irlandera zaharreko \"cethrae\" (abere) hitzean oinarrizten da. Bigarrena aldiz \"ceathar\" (lau) eta \"loch\" (laku) hitzetatik dator eta \"lau laku\" esan nahiko luke.\nHistoria.\nBrownshill Dolmenak erakusten duen bezala milaka urte dira ingurua populatua izan zela. VI eta VII mendeen artean hainbat monasterio eraiki ziren Carlow eta inguruan, hala nola St Mullin's eta Old Leighlin herrixketakoak. Saint Comgallek ere orduan altxatu zuen berea Carlowen. Leinsterreko Lorda zen William Marshalek Carlowko gaztelua altxatu zuen 1207-13 artean, ibaiaren pasabidea zaintzeko. gaur egun oraindik bi dorre zirkularrek eta horma batek zutik dirau.\nIbaia zeharkatzeko lehenengo zubia Graiguecullen Bridge izan zen eta 1.569an eraiki zen. 1815ean zubia bota eta berria jaso zuten, eta Wellington Bridge izena eman zioten, urte hartan bertan Napoleon garaitu zuen Wellingtongo dukearen omenez.\nXX mendean industrializazioa iritsi zen, Greencore konpainiak azukre lantegia ezartzean."}
{"id": "102230", "revid": "105290", "url": "https://eu.wikipedia.org/wiki?curid=102230", "title": "Cavan", "text": "Cavan (irlanderaz \"An Cabh\u00e1n\") Irlandako Errepublikako Cavaneko konderrian kokatzen da. Hiria Irlandako uhartearen ipar-ekialdean dago, Ipar Irlandako mugatik oso hurbil. Hiri hau N3 errepidean zehar kokatzen da, honen bitartez hegoaldera Dublin hiriburuarekin lotzen du eta iparraldera berriz Enniskillen, Ballyshannon eta Donegal hiriekin. Cavaneko konderria sarritan \"Breifni konderria\" bezala ere deitua da.\nEtimologia.\nIrlanderaz \"An Cabh\u00e1n\" izenak \"zuloa\" esan nahi du.\nHistoria.\nXIII mendetik aurrera O'Reilly klanaren esku egon zen eremua. 1300 inguruan monasterio frantziskotar bat ezarri zen eta O'Reillytarrek gaztelu bat ere altxatu zuten Tullymongan muinoan garai hartan. Gazteluaren inguruan herria eratuz joan zen eta XV mendean Owen O'Reilly \"Bizardunak\" merkatu eskubideak lortu eta Dublin zein Droghedako merkatariak erakarri zituen.\n1610an Jakue I.a Ingalaterrakoak herri eskubideak ematearekin batera O'Reillytarren indarrak gora egin zuen eta beren txanpona egiten ere hasi ziren.\nXIX mendean hiriaren zabalkundea iritsi zen. \"Farnham Street\" kale zabala eraiki zuten bertan etxe aberatsak, eraikin publikoak eta elizak ezarri zirelarik.\u00e7"}
{"id": "102232", "revid": "5834", "url": "https://eu.wikipedia.org/wiki?curid=102232", "title": "Egiptoko III. dinastia", "text": "Egiptoko III. dinastia, K.a. 2700. urtean hasten da, Sanakhtekin, eta K.a. 2630ean amaitzen da, Hunyrekin.\nEgiptoko Antzinako Inperioa osatzen duten lau dinastietatik (III.etik VI.erarte) lehena da. Dinastia honetako faraoirik garrantzitsuena, bere erregealdian gertatu ziren gertaerengatik eta garrantzi handiko eraikinengatik, Djoser izan zen. Dinastiako gainontzeko erregeei buruz, ez da askorik ezagutzen, are oinordekotza ordena ere ez dago ondo zehaztua. Dinastia honen kanpo politikari buruz, modu sistematikoan Sinairen eta Nubia Beherearen kolonizazioa hasi zela nabarmendu behar da, bertako meatoki eta baliabide naturalak esplotatzeko.\nIII. dinastiako kronologia.\nHonako egiptologo hauek estimatutako kronologia:\nLehen faraoia:\nAzken faraoia:"}
{"id": "102233", "revid": "5834", "url": "https://eu.wikipedia.org/wiki?curid=102233", "title": "Egiptoko XXVIII. dinastia", "text": "Egiptoko XXVIII. dinastiak K.a. 404tik K.a. 399 arte iraun zuen.\nDinastia honek, gobernari bakarra izan zun, Amirteo edo Amenirdis izenekoa, Egiptoko XXVI. dinastiako errege saitarren ondorengoa zena. Amirteok, Artaxerxes II.aren aurkako matxinada bat zuzendu zuen, persiar erregea, Egiptoko zati batean garaile izan zena, lurralde askorik kontrolatzera iritsi ez zen arren. Amirteoren erregealdiari buruz ez da askorik ezagutzen, sei urte iraun zuena, eta ez da bere garaiko monumenturik aurkitu. Bere heriotza, Brooklyngo Papiro Aramearrean erregistratua dago.\nXXVI., XXVII., XXIX., XXX. eta XXXI. dinastiekin batera, Egiptoko aro berantiarra osatzen du.\nXXVIII. dinastiako kronologia.\nEgiptologoek estimatutako kronologia:"}
{"id": "102234", "revid": "336", "url": "https://eu.wikipedia.org/wiki?curid=102234", "title": "Amirteo", "text": "Amirteo edo Amenirdis, Egiptoko XXVIII. dinastiako faraoi bakarra izan zen, eta K.a. 404 eta K.a. 398 bitartean gobernatu zuen.\nSexto Julio Afrikano eta Eusebio Zesareakoaren arabera, Amirteos Saisekoak, 6 urteko erregealdia izan zuen. Amyrtes deitua da Eusebioren bertsio armeniarrean.\nEgiptoko okupatzaile persiarrak garaitu zituen matxinada baten buru bezala Artaxerxes II.aren erregealdiaren hasieran.\nKronika Demotikoa bezalako dokumentu greziarretan eta Elefantinako judutar elkartearen Papiro Aramearretan ematen den informazioari esker ezagutzen da.\nKronika Demotikoan, honako hau irakur daiteke: \"Atzerritar mediarren (persiarrak) ondoren iritsi zen lehen erregea, Amenirdis faraoia izan zen\".\nAmirteok, Egiptoren zati bat baino ez zuen kontrolatzerik lortu. Bere heriotza, Brooklyngo Papiro Aramearrean erregistratua dago. Bere ondorengoa eta Egiptoko XXIX. dinastiako lehen faraoi eta sortzailea, Neferites I.a izan zen."}
{"id": "102236", "revid": "98220", "url": "https://eu.wikipedia.org/wiki?curid=102236", "title": "Croagh Patrick", "text": "Croagh Patrick (irlanderaz \"Cruach Ph\u00e1draig\") 764 metroko garaiera duen mendia da. Irlandako mendebaldean kokatzen da eta urtero 15.000 erromes inguruko gailurrerako erromesaldien lekuko da. Irlandako Errepublikako Mayoko konderriaren kostaldea eta Westport hiritik hurbil kokatzen da. Mayoko hirugarren gailurrik garaiena da Murrisk eta Lecanvey mendien ondoren.\nKondaira askoren arabera San Patrizio gailur honetara igo omen zen. Irlandako mendi ospetsuenetakoen artean dago bere inguruko kondaira eta kontakizun mitologikoak ere ugari, betiere lehen aipatutako santuaren ingurukoak direlarik."}
{"id": "102238", "revid": "7162", "url": "https://eu.wikipedia.org/wiki?curid=102238", "title": "Cruach Ph\u00e1draig", "text": ""}
{"id": "102239", "revid": "336", "url": "https://eu.wikipedia.org/wiki?curid=102239", "title": "Isis", "text": "Isis Antzinako Egiptoko erlijioan jainkosa nagusia izan zen. Bere kultua hain zen zabala, ezen Antzinako Grezia eta Erroman ere zabaldu zen. Isisen lehen aipamenak Inperio Zaharran agertu ziren, K.a. 2686 eta 2181 artean, Osirisen mitoaren pertsonaia nagusietako baten gisa. Mito horretan Isisek bere senar eraila berpizten du, Osiris errege jainkotiarra, eta bere ondorengoa den Horus sortu eta babesten du. Osiris lagundu zuen gisa, hildakoak heriotzaren ondorengo bizitzan sartzen laguntzen zuela usten zen, eta faraoiaren ama jainkotiartzat hartzen zen, Horusen ama zen gisa. Bere amatasun babesa jende xehea laguntzeko deitzen zen. Jatorriz, tenplu eta erregetza erritualetan paper mugatua izan zuen, nahiz eta garrantzia berezia zuen heriotzari lotutako praktika eta testu magikoetan.\nK.a. 1. milurtekoan Osiris eta Isis Egiptoko jainkorik gurtuenak ziren. Egiptoko agintariek eta bere hegoaldeko mugakide ziren Nubiakoek Isis goresteko tenpluak eraikitzen hasi ziren, eta Filaeko tenplua erlijio zentro bilakatu zen egiptoar eta nubiarrentzat. Beste jainko batzuen zantzuak ere bereganatu zituen, bereziki Hathorrenak, lehenago gurtzen zen jainkosa nagusia. Isisen botere magikoaren ospea beste jainko guztiena baino handiagoa zen, eta erresuma etsaiengandik babesten zuela esan ohi zen; zeruan eta mundu naturalean agintzen zuela uste zuten eta etorkizuna bera agintzeko boterea zutela esaten zen.\nGarai helenistikoan (K.a. 323 - K.a. 30) Egipto greziarren agintepean egon zen, eta Isis greziar zein egiptoarrek gurtzen zuten, beste jainko berri batekin batera, Serapis. Bien gurtza Mediterraneo osoan zehar hedatu zen, askotan elkarrekin. Greziar Isisen jarraitzaileek Greziar mitologiako hainbat ezaugarri gehitu zizkioten, adibidez bere ezkontza asmatu zuten eta itsasoan zeuden itsasontzien babesa. Hala ere, Egipton garai helenistikoan garrantzitsu izan ziren beste jainko batzuekin, tartean Osiris eta Harpokrates batera ezaugarri egiptoarrak mantendu zituen. Kultura helenistikoari Erroma gailendu zitzaionean K.a. I. mendean, Isisen gurtza Antzinako Erromako erlijioan txertatu zen. Bere jarraitzaileak proportzio txikia ziren Erromako Inperioan, baina lurralde osoan zehar hedatu zen gurtza hori. \"Navigium Isidis\" bezalako jaialdiak garatu zituzten bere jarraitzaileek, eta iniziazio erritualak ere ezarri zituzten, greziar-erromatar beste misterio batzuen pareko. Jarraitzaileek uste zuten antzinako munduko botere jainkotiar guztiak biltzen zituela.\nIsisen gurtza kristautasunaren areagotzearekin amaitu zen, IV. eta V. mendeen artean. Isisen erritualek, hala ere, kristau sinismen batzuk bultzatu edo eragin izan zituztela uste da, bereziki Mariaren gurtza. Hala ere, honen aldeko ebidentzia ez da ziurra eta, askotan, eztabaidagarria da. Isis gaur egun agertzen da Mendebaldeko kulturan, bereziki esoterismo eta paganismoan, askotan emakumearen edo naturaren pertsonifikazio jainkotiar gisa.\nIzena eta jatorria.\nEgiptoko jainko batzuk K.a. 3100. urtea baino lehen, Egiptoko Aro aurredinastikoan, sortu baziren ere, Isis zein Osiris senarra ez ziren agertu argiki V. dinastiara arte, K.a. 2494-2345 inguru. Isisen aipamena izan daitekeen lehen idazkuna Nyuserra-Iny faraoiaren agintaldian zehar agertu zen, eta batez ere Piramideetako Testuetan agertu zen. Testu hauek dinastiaren amaiera aldera hasi ziren idazten, baina bere jatorria zaharragoa izan liteke. Piramideetako Testuetako hainbat pasartek Behbeit el-Hagar eta Sebennitos Niloren Deltako eskualdearekin lotzen dute, eta bere gurtza hor sortu izana posible da.\nIkerlari asko saiatu dira Isisen izena ikertzen bere jatorria ezagutzeko. Bere egiptoar izena \"\ua723st\" edo \"Aset\" zen, eta hortik sortu zen koptoerazko \u2c8e\u2ca4\u2c88 (\"\u0112se\") eta azken honetatik antzinako grezierazko \u1f38\u03c3\u03b9\u03c2. Gaur egungo izena antzinako grezieratik datorkio, beraz. Hieroglifoetan bere izena tronu batekin adierazita agertzen da, eta Isisek buruan darama tronu hori, bere identitatea ezaugarritzeko. Bere sinboloa bera fonograma bat da, bere izenean dagoen \"st\" soinua ahoskatuz, baina hau ere benetako tronu batekin lotuta egon liteke. Antzinako Egiptoko hizkuntzan tronu kontzeptuak eta Isisen izenak etimologia bera izan lezake, eta Kurt Setheren ustez Isis, hasiera batean, tronuen pertsonifikazio bat izango litzateke. Henri Frankfortek ere iritzi bera du, eta uste du tronuarekin erregearen ama adierazi nahi dela, hau da, jainkosa bat, bere botereak gizakia errege bilakatzen duelako. Beste ikerlari batzuek, adibidez J\u00fcrgen Osing edo Klaus P. Kuhlmannek interpretazio hau ukatzen dute, Isisen izena eta tronu hitzaren artean ez dagoelako lotura sendorik, eta ez dagoelako tronuaren gurtza edo jainkoztatzearen inguruko ebidentziarik. Hasiera dena delakoa izanda ere, Isis guztiz lotuta dago erregetzarekin \"Piramideetako Testuetan\", bere natura adierazten duten lehen testuak.\nIkonografia.\nIsis emakume bezala irudikatzen zen, Ast \"tronu\"aren hieroglifoa buru gainean zuela. Beste batzuetan, eserita ageri da, eguzki diskadun buruko bat erakutsiz, Raren alaba baita. Miru hegoekin ere ikus daiteke, bere fededunak eta semeak bedeinkatzeko besoak irekiz, bere amatasunaren ikur gisan, baita zuhaitz jainkosa eran ere, faraoiari titia emanez.\nBere bertsiorik errealistenean, Isis jantzi estu bat zeraman emakume bat bezala irudikatzen zen, \"tronu\" batekin koroatua. Egiptoko XVIII. dinastiaren hasieran eta aro berantiarrean, adarrekin eta, haien artean, eguzki diska batekin ageri zen, Hathor jainkosa bezala, azken jainkosa horrengandik hartutako ezaugarriak dtuela. Sistroa eta menata ere badaramatza, Hathor jainkosaren ikurrak eta, eskuetan, ankha eta papiro formako zetro bat.\nMitologia.\nMitologikoki garrantzitsuagoa zen Osirisen emazte eta arreba eta Horusen ama bezala, eta ereduzko ama eta emazte bezala gurtua izan zen. Plutarkok jainkosaren istoria kontatzen zuen honako istorio hau idatzi zuen:\nOsirisek, Isisen senar eta nebak, Antzinako Egipton bakez, harmoniaz eta jakinduriaz gobernatzen zuen. Nilo ibaiak lurra emankortzen zuen, eta uztak ugariak ziren. Bere mendekoak zoriontsuak ziren. Behin batean, Osiris bidaian irten zen beste zibilizazio batzuk ezagutzeko, eta erresuma, bere arreba eta emazte Isisen agindupean utzi zuen. Seth, bere anaia bekaiztia, iraindua sentitu zen, erresuma berak gobernatu behar zuela uste baitzuen, eta ez Isisek.\nOsiris jainkoa itzuli zenean, Sethek, ongietorri jaialdi handi bat egin nahi izan zuen, eta gonbidatuei erronka bat bota zien: Sethek ekarri zuen kutxan sartzen zenak, Sethen errespetu eta leialtasun froga gisa, kutxa bera jasoko zuen. Asko saiatu ziren, baina kutxa, handiegia edo txikiegia zen. Osirisek, jakinminak jota, froga egin nahi izan zuen, eta egoki sartu zen bertan. Sethek ondo ezagutzen zuen bere anaiaren tamaina, eta horregatik sartu zen hain egoki kutxa barnean. Berehala, Sethek, beste 72 gaizkiderekin batera, metalezko kutxa hermetikoki itxi eta Nilora jaurti zuten.\nIsisek, maitasunarekin eta konfidantzarekin, bere senar eta nebaren gorpua berreskuratzeko bidaia hasi zuen. Egipton zehar eginiko ibilaldi luze eta neketsuen ondoren, jainkosak, Osirisen hondarrak dituen kutxa aurkitu zuen. Baina dramak, bere mugagabeko gaiztotasuna erakutsiz, bere anaiaren gorpua lapurtu eta 14 zatitan banatzen duenean jarraitzen du, hamalau zati hauek, berriz, erresuma osotik sakabanatuz. Isisek ez du amorerik ematen, eta, bere ahizpa Neftisekin batera, Sethen emaztea ere badena, erresumako toki bakoitza zeharkatzen du. Azkenik, bien artean, zati guztiak aurkitzea lortzen dute, zakila izan ezik. Hala ere, Isisek Osiris berregin zuen Anubis eta Neftisen laguntzarekin, eta, berataz \"bustia\", Horus umea edo Harpokrates izan zuen, nork, beranduago, bere aita mendekatuko zuen Sethen aurka borrokatuz.\nIsisen epitetoak.\nJainkosa honek jaso zituen epitetoetako batzuk \"Azti handia\", \"Jainkosa ama handia\", \"Jainkoen erregina\", \"Naturaren indar ernaltzailea\", \"Amatasunaren eta jaiotzaren jainkosa\", \"Andere handia\", \"Jainkosa ama\", \"Zeruko, Lurreko eta Behe munduko Anderea\" (Filen), \"Isis bere agerpen guztietan\", \"Raaneferreko Anderea\", \"Mesengo erregina\", \"Hebeteko anderea\", \"Abatoneko Anderea\", \"Hegoaldeko herrialdeetako Anderea\", \"Piramideetako Anderea\" Gizan, \"jainkotiarra, bakarra, jainko eta jainkosen artean handiena, jainko guztien erregina\", \"Raren begia, Ra-Heruren koroa, Sept\", \"Urte Berriaren Anderea\" etab... izan ziren.\nGurtza.\nBere jatorria ez da ezagutzen, baina, uste denez, Niloren deltatik etorri zen. Isisi buruzko lehen aipamenak, Egiptoko V. dinastiaren garaikoak dira, non lehen idazkun literarioak aurkitzen diren, baina bere gurtza, garrantzitsu, Antzinako Egiptoren historian beranduago egin zen, beste jainkosa baten gurtzak xurgatzen eta sinkretatzen hasi zirenean. Denboraren igaroan, Egiptotik kanpo hedatu zen, Ekialde Hurbila eta Erromatar Inperiotik, berari eskainitako urruneko tenpluen eraikuntzarekin, Britainiar Uharteetan kasu. VI. menderarte, bere gurtzaren arrastoak aurkitu ahal izan ziren Europa kristauan.\nBere gurtzari eskainitako tenplurik garrantzitsuena, File uhartean zegoen. Denderan, urtero erakusten zen Hathor jainkosaren tenpluko kiosko batean eguzkiaren izpien aurrean, birsortzeko. Gizan, \"Piramideetako Anderea\" bezala gurtua izan zen.\nBere gurtza, Mediterraneo itsasoko herri guztietatik hedatu zen, kristautasunaren zabaltzeari aurre eginez, eta Fileko tenpluan mantendu zen Erromatar Inperioaren garaian Justiniano I.a Bizantziar Enperadorearen garaian, 535. urtean debekatua izan zen arte.\nIsisen gurtza Hispanian.\nIsisen gurtzaren zantzuak daude Hispanian, merkatariek, militarrek edo hiritar greziar edo erromatar soilek igorria. Hasieran, bere gurtza, jende herrikoiaren artean hedatzen da, ondoren, klase altuenetaraino iristeko. Gurtza antolatua Emerita Augustan (Merida, Igabrumen (Cabra, Valentia (Valentzia) eta Baelo Claudian (Bolonia, Cadiz), non Isis jainkosari eskainitako II. mendeko tenplu baten hondakinak geratzen diren, fededunak Legion (Leon), Asturica Augustan (Astorga), Accin (Guadix), Saguntum (Sagunt) eta Tarracon (Tarragona) egon ziren. Isisen Hispaniako gurtzari buruzko aurkitutako azken dokumentuak, III. mendearen lehen erdialdekoak dira.\nKristautasunak Isis \"amatasunaren jainkosa\"ren gurtza beretzat hartu zuen, Andre Maria Birjinarekin identifikatuz, zeinen amatasunezko eta babeseko irudiak, bere ikonografian inspiratuak dauden. Birjina Beltzak, Isisen antzinako iruditzat hartzen dira, beranduago, erritu katolikora egokituak."}
{"id": "102240", "revid": "512", "url": "https://eu.wikipedia.org/wiki?curid=102240", "title": "Mehmet Murat \u0130ldan", "text": "Mehmet Murat \u0130ldan (Elazig, Turkia, 1965ko maiatzaren 16a-) turkierazko idazlea da."}
{"id": "102241", "revid": "1310", "url": "https://eu.wikipedia.org/wiki?curid=102241", "title": "Mehmet Murat ildan", "text": ""}
{"id": "102244", "revid": "646", "url": "https://eu.wikipedia.org/wiki?curid=102244", "title": "Karbonoaren zikloa", "text": "Karbonoaren zikloa elementu honek naturan jasaten duen eraldaketen multzoa da. Karbonoak naturan aske edo konbinaturik parte hartzen duen prozesuez osatutako zirkulazio-bide itxia da. Lehen urratsean, klorofiladun organismoek, fotosintesiaren bidez, atmosferako CO2-a karbohidrato bihurtzen dute. Ondoren, biziarekin lotutako prozesuak daude: anabolismoan karbohidrato luzeagoak eratzen dituzte organismoek, katabolismoan (arnasketan, adibidez) CO2-a berriz itzultzen da atmosferara, sare trofikoan zehar karbono-konposatuak bizidun batetik bestera igarotzen dira, eta, azkenean, biziduna hiltzean materia organikoa lurzoruan deskonposatzen da, eta azken emaitza CO2 edo (hartziduraren bidez) CH4-a dira. Biomasa erretzean ere, bi konposatu horiek aireratzen dira.\nEzaugarriak.\nKarbonoa egoera ezberdinetan egon daiteke naturan:\nAtmosferan karbonoaren kontzentrazioa txikia da (atmosferaren %0,03 besterik ez da CO2), azken urteotan berotegi-efektua dela eta zertxobait igo bada ere. Hidrosferan, aldiz, karbonoaren kopurua nabarmen handiagoa da, CO2 oso disolbagarria baita uretan.\nKarbonoaren zikloaren bitartez atmosferako karbonoa 20 urteetatik behin berritzen da (urtero atmosferako CO2-ren %5a kontsumitzen baita fotosintesiaren bidez).\nZikloaren fase nagusiak.\nFotosintesia.\nLandareek eta zianobakterioek burutzen duten fotosintesiak karbono inorganikoa (CO2) karbono organiko (gluzidoak) bihurtzen du:\nSortutako glukosatik karbono organikoa lipido eta aminoazidoetara pasatzen da.\nLandareek ekoiztutako karbono organikoa animalia belarjaleek hartzen dute, eta hauetatik haragijaleengana pasatzen da gero.\nFotosintesia ezinbesteko prozesua da Lur gaineko biziak iraun dezan. Bizidunek duten karbonoa, azken finean, atmosferatik eta hidrosferatik dator, eta fotosintesiaren bidez pasatzen da bizidunengana. \"Landarerik gabe, bizitzarik ez\" esaldiak, beraz, prozesu horren garrantzia isladatzen du.\nArnasketa.\nAnimaliek, bakterioek eta landareek egiten duten arnasketak CO2 sortzen du, atmosferara itzultzen dena:\nProzesu honetan glukosa oxidatzen da. Esan liteke prozesu hau fotosintesiaren kontrako norabidean gertatzen dela (konparatu bi ekuazio kimikoak)\nMateria organikoaren hartzidurak, bestalde, CO2 ere sortzen du, prozesu honen bitartez:\nHartzidura gehienak bakterioek burutzen dituzte.\nZenbait mikrobiok (archaea metanogenoak) oxigenorik gabeko arnasketa osa dezakete (arnasketa anaerobioa), metano gasa ekoiztuz (CH4). Metano hori atmosferara pasa daiteke, eta honek eragina handia du berotegi-efektuaren garapenean.\nErrekuntza.\nLurreko zein itsasoko animalien eta landareen hondakinak, mendeetan zehar, ikatz, petrolio eta gas naturala bihurtzen dira. Giza-jardueraren ondorioz erragai fosil horiek erretzen dira kopuru handitan, eta errekuntza horrek CO2 sortzen du, atmosferara joaten dena.\nIndustrializazioaren ondorioz azken 100 urteotan erregai fosilen errekuntza asko areagotu da, eta horrek eragin nabarmena izan du Lurraren beroketa prozesuan. Fotosintesi eta arnasketaren arteko oreka ekologikoa apurtu du errekuntza industrialak, eta atmosferako CO2-ren kontzentrazioa handitu da. Berotegi-efektuaren ondorio ezagunak ekarri ditu prozesu honek."}
{"id": "102245", "revid": "1105", "url": "https://eu.wikipedia.org/wiki?curid=102245", "title": "Juanra Madariaga", "text": ""}
{"id": "102247", "revid": "44278", "url": "https://eu.wikipedia.org/wiki?curid=102247", "title": "NA-5161", "text": "NA-5161 edo Amatriaingo errepidea, Nafarroako herri errepidea da, N-121 errepidearen 26,92 kilometroan hasi eta Leozko Amatriain kontzejura arte doa. Errepidea 7,51 kilometro luze da."}
{"id": "102248", "revid": "44278", "url": "https://eu.wikipedia.org/wiki?curid=102248", "title": "NA-6342", "text": "NA-6342 edo Arellanoko errepidea, Nafarroako herri errepidea da, N-122 errepidearen 7,90 kilometroan hasi eta Arellanoko udalerriaren erdigunera arte doa. Errepidea 3,80 kilometro luze da."}
{"id": "102249", "revid": "105290", "url": "https://eu.wikipedia.org/wiki?curid=102249", "title": "Alb-Donau barrutia", "text": "Alb-Donau barrutia, Alemaniako Baden-W\u00fcrttemberg estatuko barruti bat da. Mugakide, hegoaldetik hasi eta erlojuaren orratzen zentzuan, honako hauek ditu: Biberach barrutia, Reutlingen barrutia, G\u00f6ppingen barrutia eta Heidenheim barrutia Baden-W\u00fcrttemberg estatuan, Bavariako G\u00fcnzburg barrutia eta Neu-Ulm barrutia eta, azkenik, Ulm hiria.\nHistoria.\nBarruti honen historia, Ulm hiriaren eta Suabiako Juraren historiarekin lotua dago.\nAlb-Donau barrutia, 1973an sortu zen antzinako Ulm eta Ehingen barrutiak elkartu ondoren.\nGeografia.\nUlm hiria, barrutiak berak inguratzen du. Alb-Donau barrutiaren hiriburu administratiboa da, baina, aldi berean, ez da barrutiaren zati.\nBarrutiak, bere izena, Danubio ibaiagatik eta Suabiako Juragatik jasotzen du, alemanez Alb bezala ezagutzen dena. Danubio ibaia, barruti honetan, hegomendebaldetik sartzen da, barrutiaren hegoalde ingurutik igarotzen da eta Ulm ekialdetik irteten da. Danubio ibaiaren ertzetik iparraldera, barrutia, Suabiako Jurak zeharkatzen du. Mendilerroa, hegomendebaldetik iparrekialderako norantzan hedatzen da, Danubio ibaiaren ibilbidearekiko paraleloan, eta barrutitik beste aldera jarraitzen du. Danubioren ibaiadar batek, Iller ibaiak, Alb-Donau barrutiaren hegoekialdeko muga eratzen du, Ulmen Danubiorekin elkartu aurretik.\nHerriak eta udalerriak.\nHerriak\nUdalerriak"}
{"id": "102250", "revid": "2135", "url": "https://eu.wikipedia.org/wiki?curid=102250", "title": "Alb-Donauko barrutia", "text": ""}
{"id": "102251", "revid": "44278", "url": "https://eu.wikipedia.org/wiki?curid=102251", "title": "NA-7015", "text": "NA-7015 edo Zizur Nagusia-Beraskoain errepidea, Nafarroako herri errepidea da, Donejakue Bideko autobidearen 5,47 kilometroan hasi eta NA-7110 errepideko 6,85 kilometrora arte doa (Arga ibaiaren ondoan). Errepidea 15,49 kilometro luze da."}
{"id": "102252", "revid": "44278", "url": "https://eu.wikipedia.org/wiki?curid=102252", "title": "NA-7402", "text": "NA-7420 edo Villamayorko errepidea, Nafarroako herri errepidea da, NA-1110 errepidearen 44,43 kilometroan hasi eta Villamayor de Monjardingo udalerriaren erdigunera arte doa. Errepidea 0,94 kilometro luze da."}
{"id": "102253", "revid": "336", "url": "https://eu.wikipedia.org/wiki?curid=102253", "title": "Gatzapen", "text": "Gatzapena edo koagulazioa odola likido egoeratik solido bihurtzea da. Hemostasiaren atal garrantzitsua da, odoljarioak gelditu eta kaltetutako odol-hodiak konpontzeaz arduratzen dena, plaketa eta fibrinaz osatutako odolbilduak eratuz. Gatzapenaren gehiegizko asaldurak tronbosiak eta gutxiegizkoak odoljarioak eragin ditzake.\nGatzapena ugaztun guztietan ematen den prozesua da, nahiz eta gizakian aztertu den gehien. Bere beharrezko osagaiak plaketak eta gatzapen faktoreak (fibrinogenoa, esaterako) dira.\nGatzapena endotelioaren lesioa gertatu eta berehala jartzen da martxan. Plaketek tapoi bat sortzen dute lesioa izan den tokian. Hau lehen mailako hemostasia da. Aldi berean, bigarren mailako hemostasia gertatzen da: gatzapen fatoreen eraginez, fibrinogenoa (odol-plasman dagoen proteina urgarria) fibrina (proteina disolbaezina) bilakatzen da, plaketen tapoia sendotuz."}
{"id": "102254", "revid": "6327", "url": "https://eu.wikipedia.org/wiki?curid=102254", "title": "Koagulazio", "text": ""}
{"id": "102255", "revid": "105290", "url": "https://eu.wikipedia.org/wiki?curid=102255", "title": "Suabiako Jura", "text": "Suabiako Jura () Alemania hego-mendebaldean dagoen altuera ertaineko mendilerro bat da. Suitzako Schaffhausen kantoitik diagonalki hedatzen da Alemaniako Baden-W\u00fcrttemberg estatuan zehar Bavariako mugaraino, Ulmetik ipar-ekialdera. Geologikoki, Jura mendilerroaren zati da, hego-mendebalderantz Suitzako Jurarekin eta ipar-ekialdera Frankoniako Jurarekin jarraitzen duena.\nGeografia.\nAntzinako mendiak, higaduraren ondorioz txikituak izan dira, eta, gaur egun, 800 eta 1000 metro arteko altueran aurkitzen diren goi ordokiak dira.\nZenbait ibaik zeharkatzen dute Suabiako Jura haran sakonak sortuz. Horietatik garrantzitsuena, eta Europako bigarren ibairik luzeena, Danubio da, bere goiko zatian (Oberedonau), konifero basoez estalitako ia bertikalak diren hormak alboetan dituen haran estu bat irekitzen duena. Neckar ibaiak, Rhin ibaiaren ibaiadarra dena, Jura zeharkatzen du bere iturburutik hasi eta T\u00fcbingen hiriraino, non muinoek lautadari tokia uzten dioten.\nSuabiako Jurako klima, atlantikoa da, negu hotz eta uda epelekin. Euria, urte osoan zehar banatzen da, tokiren batzuetan, metro karratuko 2000 milimetrora iristen da eta ohikoak dira elurteak azarotik apirileraino. Uda, laburra eta epela da, oso gutxitan egoten da 25\u00a0\u00b0C baino gehiagoko tenperaturarik. Landaretzarik ohikoena koniferoak dira, eta, haran hondoetan, hosto erorkorreko zuhaitzen basoak (pagoak eta haritzak) eta abereentzako larreak.\nGiza presentzia Suabiako Juran oso bizia da. Herri garrantzitsuak, honako hauek dira:"}
{"id": "102256", "revid": "98220", "url": "https://eu.wikipedia.org/wiki?curid=102256", "title": "Lichtenstein gaztelua", "text": "Lichtenstein gaztelua, maitagarri ipuin estiloko gaztelu bat da, Honautik gertu dagoena, Suabiako Juran, Alemaniako Baden-W\u00fcrttemberg estatuan. Bere izen deskribagarriak, euskaraz, \"harri argitsua\" esan nahi du.\nHistorikoki, gaztelu bat izan zen 1200 ingurutik aurrera. Bi aldiz suntsitua izan zen, lehen aldiz, Reichskriegs izeneko gerran, 1311n, eta, bigarren aldiz, Reutlingen hiri estatuak, 1381ean. Gaztelua ez zen berreraiki, eta, ondorioz, hondakinetan geratu zen.\n1802an, lurraldea, Frederiko I.a W\u00fcrttembergekoaren jabetzara pasa zen, bertan ehiza babesleku bat eraiki zuena. 1837an, lurraldea, aipaturiko erregearen iloba zen Wilhelm, Uracheko 1. dukearen jabetzara pasa zen, W\u00fcrttembergeko kontea ere bazena, nork, Wilhelm Hauffen Lichtenstein izeneko eleberrian inspiraturik, egungo gaztelua erantsi zion 1840 eta 1842 bitartean. Gazteluaren arkitektura neogotiko erromantikozko diseinua, Carl Alexander Heideloffena da.\nGaur egun, gaztelua, Uracheko dukeena da, baina bisitarientzako irekitzen da. Gazteluak, armajantzi eta arma historikoen bilduma handi bat du."}
{"id": "102258", "revid": "119347", "url": "https://eu.wikipedia.org/wiki?curid=102258", "title": "Neuschwanstein", "text": "Neuschwansteingo gaztelua (alemanez \"beltxargaren harri berria\", n\u0254\u028f\u02c8\u0283va\u02d0n\u0283ta\u026a\u032fn ahoskatua), Alemaniako Bavaria estatuan dago, Suabia eskualdean, F\u00fcssen hiritik gertu, eta gaztelu neogotikorik ezagunenetako bat da. Luis II.a Bavariakoak eraikitzea agindua 1866an, jatorrian, \"Hohenschwangau\" berria bezala ezagutzen zen, erregeak bere haurtzaroaren zati handi bat pasa zuen tokiaren omenez. Bere izena, erregea hil ondoren, aldatu egin zen. Argazki gehien egiten zaizkion Alemaniako eraikina da, eta herrialde honetako toki turistikorik ezagunenetako bat da.\nKokapena.\nGaztelua Alemaniako Bavaria estatuko Schwangau udalerrian dago, Alemaniako hego-mendebaldean. 800 metroko garaieran dago gaztelua. Austriar alpeetatik gertu dago, horregatik zonalde bat oso menditsua da. Bestalde, iparraldean lautada handiak ikus daitezke. Gaztelua Alpsee eta Schwansee aintzirek eta Schwangau herriak inguratzen dute.\nHistoria.\nNeuschwansteingo gaztelua, gazteluak eta gotorlekuak, ikuspuntu estrategikotik, jada beharrezko ez ziren garai batean eraiki zen. Horren ordez, fantasia hutsetik sortu zen: dorre eta harresi konposaketa eder eta erromantiko bat, mendiekin eta aintzirekin harmonia bikainean. Zenbait arkitektura estiloren konbinaketak eta barneko artisautzak, heldu eta ume belaunaldiak inspiratu ditu. Gaztelu hau, fantasia eta irudimenari omenaldi bat da, neurri handi batean, antzerkiko eszenografo baten irudimenaren ondorio, bere oinetan duen lakutik sortutako beltxarga loriatsu baten irudia oroitarazten duena.\nHonela, bi exijentziak bete egin ziren: gazteluak hainbeste gogorarazten zituen alemaniar istorio tradizionalak, Disney konpainiak, Loti ederra (1959) izeneko bere filmeko gazteluarentzako eredu bezala erabili zuela, bere ikur nagusia dena. Izan ere, gaztelu honen kopia bat dago Disneyland Resort Paris edo Eurodisneyn. Barnean, ipuin hauei edo Erdi Aroko zenbait elezahar edo pertsonaiari (Fernando II.a Aragoikoa edo Tristan eta Isolda kasu) eginiko erreferentziez gain, argi elektriko sare oso bat, historiako lehen telefono mugikorra (sei metroko estaldurarekin), beroa, Leonardo da Vincik sortutako arauak jarraituz probesten zuen sukalde bat eta Alpeen ikuspegi ederrak ditu, azken hauen artean, erregearen gelatik ikus zitekeen urjauzi eder bat.\nLuis II.ak hiriburua, Munich uzten du, betirako gazteluan bizitzen jartzeko, 1884an, gazteluaren eraikuntza gainbegiratuz, zehazki, lortutako aurrerapenak jarraitzeko bere tokirik gogokoena zen eskailera batetik. Atzerriko banketxeek, bere ondasunak bahitzeko mehatxuen aurrean beharrezko neurriak ez hartzeagatik, 1886an, erregea desabildua izan zen, eta gertuko laku batean hil zen, baldintza ezezagunetan itoa.\nLuis II.aren oinordekoek, gaztelua, bavariar gobernuari saldu zioten, beranduago, Alemaniako gobernuaren eskutara pasatuz. Gaztelua saldu zuten prezioa, gaur egun, gaztelua bisitatzen duten turistengatik lortzen diren irabazien kopuru bera da.\nJauregia, Bavariako estatuaren jabetzakoa da, Hohenschwangau gaztelua ez bezala, Franz, Bavariako dukearen jabetzakoa dena. Bavariako estatu askeak, 14,5 milioi \u20ac baino gehiago gastatu ditu Neuschwanstein gazteluan mantenurako, berritzerako eta bisitarien zerbitzurako 1990etik.\nNeuschwansteingo gaztelua, Munduko Zazpi Mirari Berrien aukeraketan parte hartu zuen, baina ez zen aukeratuetako bat izan."}
{"id": "102259", "revid": "512", "url": "https://eu.wikipedia.org/wiki?curid=102259", "title": "63 Ausonia", "text": "63 Ausonia, asteroide gerrikoan aurkitutako 63. asteroidearen izena da. Annibale de Gasparis astronomo italiarrak aurkitu zuen Napolesetik 1861eko otsailak 10ean.\nBere izena, erromatar mitologiaren arabera, Italiaren antzinako izenaren omenezkoa da, Ausoniaren omenezkoa, alegia."}
{"id": "102260", "revid": "1105", "url": "https://eu.wikipedia.org/wiki?curid=102260", "title": "Holandako Sari Nagusia", "text": ""}
{"id": "102261", "revid": "336", "url": "https://eu.wikipedia.org/wiki?curid=102261", "title": "Annibale de Gasparis", "text": "Annibale de Gasparis (Bugnara, 1819ko azaroazen 9a - Napoli, 1892ko martxoaren 21a), astronomo eta matematikari italiar bat izan zen.\nNapoliko Capodimonteko Behatokiko zuzendaria izan zen 1864 eta 1889 bitartean, tokiko unibertsitatean astronomia irakaslea 1853tik eta Italiako Erresumako Senatari izendatua 1861ean.\nAsteroide behatzaile handi bat izan zen, eta honako asteroide hauek aurkitu zituen begi hutsez:"}
{"id": "102262", "revid": "512", "url": "https://eu.wikipedia.org/wiki?curid=102262", "title": "62 Erato", "text": "62 Erato, asteroide gerrikoan aurkitutako 62. asteroidearen izena da. 1860ko irailak 14an aurkitu zuten Berlinetik O. Lesserrek eta W. Forsterrek. Asteroide hau, \"Themisen familia\"koa da, Hirayamako asteroide familia taldekoa.\nBere izena, greziar mitologiako Erato izeneko bi pertsonaiaren omenez du. Bata musa bat zen eta, bestea, nereida bat, Nereo eta Dorisen 50 alabetako bat."}
{"id": "102263", "revid": "1545", "url": "https://eu.wikipedia.org/wiki?curid=102263", "title": "Linares (Ja\u00e9n)", "text": "Linares (gaztelania estandarrez eta tokiko gaztelaniaz ahoskatua) Espainiako udalerria da, Ja\u00e9ngo probintziakoa. 2008an 61.340 biztanle zituen. Linares\u2013Baeza geltokiak udalerria zerbitzatzen du.\nUdalerria Jaen probintziaren erdialdean dago, Sierra Morenaren ekialdeko sektorearen eta Guadalquivir ibaiaren sakonunearen goiko aldearen artean; beraz, ondo bereizitako bi sektore ditu: menditsua eta landazabala. Linaresek kokapen geografiko pribilegiatua du, bidegurutzea delako eta nekazaritza-, abeltzaintza- eta meatze-aberastasuna duelako. Linares udalerria Sierra Morena eskualdean dago, eta bertako hiriburua da. Antzinarotik ditu biztanleak eta C\u00e1stulo aztarnategi arkeologiko ospetsua udalerrian dago."}
{"id": "102264", "revid": "2135", "url": "https://eu.wikipedia.org/wiki?curid=102264", "title": "G\u00fcnzburgeko barrutia", "text": ""}
{"id": "102265", "revid": "105290", "url": "https://eu.wikipedia.org/wiki?curid=102265", "title": "Mindel ibaia", "text": "Mindel, Alemania hegoaldeko ibai bat da, Bavaria estatutik igarotzen dena. Kaufbeurenetik mendebaldera sortzen da, Allg\u00e4u izeneko eskualdean, eta, gehienbat, iparralderanzko norantzan doa. Danubio ibaian isurtzen ditu bere urak Gundremmingen herrian, G\u00fcnzburgetik ekialdera. Mindelheim eta Tannhausen herriak dira ibaiak zeharkatzen dituen bi herri.\nMindel ibaiak, Alpeetako Mindel izotzaldiari izena ematen dio. Izotzaldi hau, duela 350.000 eta 250.000 urte bitartean gertatu zena, Europa iparraldean Elseriar izotzaldia bezala ezagutzen da, Angliar izotzaldia Erresuma Batua eta Irlandan eta Kansastarra Ipar Amerikan."}
{"id": "102266", "revid": "105290", "url": "https://eu.wikipedia.org/wiki?curid=102266", "title": "Allg\u00e4u", "text": "Allg\u00e4u, Alemaniako Bavaria estatuko hego-mendebaldean dagoen eskualde bat da, zenbait kilometroz, Baden-W\u00fcrttemberg estatuko hego-ekialdera ere hedatzen dena. Eskualdea, Alpeaurreko lurretatik Alpeetaraino hedatzen da. Allg\u00e4u eskualdetik igarotzen diren ibaiak, Lech ibaia eta Iller ibaia dira.\nHonako lau azpieskualde hauetan banatua dago, Bavaria estatuaren kasuan, hiru, barrutiak ere badirenak:\nEskualdea, bere paisaia ederrengatik eta Hirtenk\u00e4se izeneko gaztagatik ezaguna, oporretarako eta gaixondoak emateko toki ospetsua da. Allg\u00e4uko alpetar zatiak, 2000 metro baino gehiagoko altuerara iristen dena, eskiatzeko baldintza onak eskaintzen ditu. Neuschwansteingo gaztelua, Allg\u00e4u eskualdearen ekialdeko zatian dago. Bere abantailak ugariak diren arren, eskualde hau ez da turistaz josita egoten."}
{"id": "102268", "revid": "12788", "url": "https://eu.wikipedia.org/wiki?curid=102268", "title": "Iller", "text": "Iller, antzinako izena Ilargus, Alemaniako ibai bat da, Bavaria estatukoa. Danubio ibaiaren eskuineko adarra da, eta 147 kilometroko luzera du.\nIturria, Oberstdorfetik gertu du, Allg\u00e4u eskualdeko alpeetan, Austriako mugatik gertu. Iparralderanzko bere ibilbidean, Sonthofen, Immenstadt eta Kempten herriak zeharkatzen ditu. Memmingenetik gertu dauden Lautrach eta Ulm herrien artean, Baden-W\u00fcrttemberg eta Bavaria estatuen arteko muga marrazten du 50 kilometroz. Ibaiak, bere urak Danubion isurtzen ditu Ulmen.\nIller ibaiak, 2152 kilometro karratuko arroa du. Bavariako ibaien artean zazpigarrena da emariagatik, Sendenen 75 metro kubiko segundoko emaria duelarik, Danubion duen bere itsasoratzetik gertu dagoen herria. Ibaiaren indarra, hidroelektraindarra sortzeko erabiltzen da, elkarren artean 51 megavatio sortzen dituzten zortzi elektraindar estazioren bidez.\nBizikleta bideak, Iller ibaia jarraitzen du, raftinga eta trekkinga egiteko toki ezaguna ere badena."}
{"id": "102270", "revid": "512", "url": "https://eu.wikipedia.org/wiki?curid=102270", "title": "Tiocfaidh \u00e1r l\u00e1", "text": "Tiocfaidh \u00e1r l\u00e1 (gaeleraz ahoskatuta) euskaraz \"iritsiko da gure eguna\" esan nahi duen esaldia da. Esaldi honek Irlandaren eta Ipar Irlandaren bateratzeari aipu egiten dio. Irlandako militante errepublikarren eslogan ospetsua bihurtu zen 80ko hamarkadan.\nErabilpenak.\nTiocfaidh \u00c1r L\u00e1 (T\u00c1L) Celtic F.C. futbol taldearen irlandar errepublikar hintxen aldizkariaren izena da. 1991. urtean sortu zen, Celtic F.C. taldearen aurkari porrokatua den Rangers F.C. baino makalago zebilenean.\nSu ta Gar euskal heavy metal taldeak abesti baten izenburuan erabili zuen."}
{"id": "102277", "revid": "59723", "url": "https://eu.wikipedia.org/wiki?curid=102277", "title": "Moai", "text": "Moaiak rapa nuiek ekialdeko Polinesiako Pazko uhartean 1250 \u2013 1500. urteen bitartean zizelkatutako harrizko estatua monolitikoak dira. Gaur egun, Pazko uharte txiletarreko erakargarritasun turistiko nagusia dira, eta bertako biztanleak turismo horri esker bizi dira hein handi batean.\nDeskribapena eta historia.\nXVIII. mende hasieran Pazko uhartera iritsi ziren lehen nabigatzaile europarrek ikusten ari zirena ezin izan zuten sinetsi: lur eremu txiki hartan, uhartearen eremu osoan zehar, ehunka estatua erraldoi aurkitu zituzten.\nAntzinako rapa nuiek zizelkatu zituzten. Ezagunak dira 900dik gora moaiak, uharte osoan banatuak. Horietako gehienak, Rano Raraku sumendiaren tobaz egin ziren, sumendi horretan, eta badira amaitze hainbat fasetan dauden beste 397 moai. Horrek guztiak harrobia bat-batean utzi zela iradokitzen du, hainbat estatua harkaitzean erdi landuta geratu baitira. Amaitutako ia moai guztiak, geroago, tokiko uhartetarrek eraitsi zituzten, eraikuntza amaitzearen ondorengo garaian.\nHasiera batean, estatua erraldoi horiek pukao izeneko harri gorrizko 10 tonatik gorako kaperuak ere bazituzten, Puna Pauko kraterrean aterata, batzuetan estatuetatik oso urrun. Gainera, horren ondoren, beharrezko altuerara altxa behar ziren, estatuen buru gainean jartzeko.\n1978an, begi zuloetan, begitzat koralezko txatalak jartzen zirela aurkitu zen. Horiek kendu, suntsitu, lurperatu edo itsasora bota zituzten: hori bertako biztanleek behera bota zituztelako teoriarekin bat dator, beharbada tribuen arteko gerretan.\nEsanahia.\nMoaien esanahia oraindik ez da ezagutzen, eta zenbait teoria daude haien inguruan. Onartuenak dioenez, uharteko biztanle polinesiarrek zizelkatu zituzten, XII. eta XVII. mendeen artean, hildako arbasoen irudikapen gisan, euren \"mana\" edo naturaz gaindiko boterea oinordekoei igortzeko moduan.\n\"Ahu\" izeneko plataforma zeremonialen gainean jarri behar ziren, aurpegia uhartearen barnealdera begira zutela eta, koralezko edo harkaitz bolkanikozko begi batzuk jarri ostean, arbaso baten \"aringa ora\" edo aurpegi bizia bihurtzen ziren.\nEraikuntzari buruzko teoriak.\nUste denez, mendi osoak erabili behar izan ziren estatuak egiteko. Harkaitz bolkanikoa aski erraz basalto edo obsidianazko tresnez ebaki zitekeenez, oinarrizko forma harrobian bertan ematen zieten. Geroago, gertu atera eta lurperatzen ziren, xehetasunak zizelkatzeko.\nAre eztabaidagarriagoa da uhartetik euren behin betiko kokapenera garraiatzeko modua. Ez da ezagutzen zehazki nola garraiatzen ziren, baina ia ziurra da prozesu horrek zurezko lera edo biribilkiak behar izan zituela. Bigarren teoria batek sokekin zanbulutuz mugituak izan zirela dio: 1986an, Pavel Pavelek, Thor Heyerdahlek eta Kon-Tiki Museoak, 9 tonako estatua bat garraiatzeko, hogei bat pertsona eta zenbait soka nahikoa zirela frogatu zuten.\n2000ko udan zehar, talde arkeologiko iparramerikar batek duela mende asko, uhartean makina konplexuen erabilera iradokitzen duten datuak aurkitu zituen. Charles M. Love geologoak eta 17 ikasleko talde batek, estatua erraldoi horiek garraiatzeko erabili ziren hiru galtzada nagusien sekzioak indusi zituzten. Galtzada horietako zati bat, jatorrian, uhartearen harkaitzezko ohantzean zulatu zen, \"pahoehoe\" izenaz ezagutzen den mota bateko harkaitz bolkanikoz eratua nagusiki.\nBitxia bada ere, galtzada horiek ez dira lauak, V edo U formakoak baizik, haien sekzioak adierazten duenez. Batez besteko zabalera 3,5 metrokoa dute, eta ez dira ingeniaritza lan makala. Zati batzuetan, galtzadek alboetan harkaitz lerroak dituzte.\nBaina, agian harrigarriena, arroka horiek ez daude han jarriak soilik, baizik eta uharteko lurzorua eratzen duen harkaitzezko ohantzean zizelkaturiko zuloetan sartuak. Zulo mota horiek galtzada maldan gora doan zatietan daude. Love doktoreak hipotesi hau azaltzen du, zuloek han harrizko buru erraldoiak mugitzen laguntzeko eta, beste edozein modutan, berebiziko ahalegina behar bide zuten goitierak gainditzeko pentsatutako gailuren bat pausatzeko jarriak izan zirela.\nZulo horiek galtzaden V erako formaz gain, oraindik, Pazko uharteko biztanleek euren moaiak eraiki eta altxatzeko erabili zituzten sistemei buruzko inkognita handiak daudela adierazten digute."}
{"id": "102278", "revid": "105290", "url": "https://eu.wikipedia.org/wiki?curid=102278", "title": "Pukao", "text": "Pukaoa, Txileko Pazko uharteko moaietako asko, kapelu antzera koroatzen dituen harrizko zilindro moduko bat da.\nEzaugarriak.\nZenbait tamainatako pukaoak daude, horietatik astunenak, 11 tona pisatzen dituelarik. Uharteko herri nagusia eta hiriburua den Hanga Roan dagoen Puna Pao sumenditk ateratako harri gorriz eginak daude, eta forma zilindrikoa dute, moaiaren buruan sartzeko irekigune bat, eta borla moduko bat gainaldean.\nSinbologia eta kontserbazioa.\nTeoriarik hedatuenak, pukaoak, rapa nuiek erabiltzen zuten orrazkera edo buruko bat irudikatzen duela dio, ohikoa baitzen euren artean, ilea, harkaitz bolkanikoaren gorriaz bustitzea, edo baita erritualetan erabilitako kapelu zeremonial bat irudikatzen zuela ere. Pukaodun 50 moai eta 31 buruko uharteko harrobietan zenbatu dira, azken hauek hau hiti rau (kimuak hazarazten dituen burukoa) ere deitzen direlarik."}
{"id": "102283", "revid": "105290", "url": "https://eu.wikipedia.org/wiki?curid=102283", "title": "Moai Paro", "text": "Moai Paro izenekoa, Txileko Pazko uhartean aurkitzen diren 1000 moai (harrizko estatua monolitikoak) amaituetatik garaiena da.\nEzaugarri arkitektonikoak.\nMonolitoa egiteko erabili zen materiala, Rano Raraku sumendi-harrobitik ekarritako toba bolkanikoa izan zen. 10 tona baino gehiagoko pisua duen Pukao (harri gorrizko motots edo kapelua) koroatua dago, Puna Pao sumendiaren kraterretik ateratako materialez egina dagoena. Hamaika metroko altuera eta 85 tonako pisuarekin, Moai Paroa, uhartearen iparraldeko kostaldean dagoen Ahu Te pito kura plataformako moaien zati da.\nKontserbazioa.\nGaur egun, botata eta hiru zatitan zatitua dago.\nSinbologia.\nMoaien esanahi sinbolikoa zein den ezagutzen ez den arren, zenbait teoria daude estatua hauei buruz. Horietatik hedatuenak, estatuak, uharteko biztanle polinesiarrek XII. mendea eta XVII. mendearen artean eraiki zituztela dio, hildako arbasoen irudikapen bezala, euren \"mana\" edo naturaz gaindiko boterea euren oinordekoei igortzeko moduan."}
{"id": "102284", "revid": "6327", "url": "https://eu.wikipedia.org/wiki?curid=102284", "title": "Borgo\u00f1a", "text": ""}
{"id": "102285", "revid": "336", "url": "https://eu.wikipedia.org/wiki?curid=102285", "title": "Rano Raraku", "text": "Rano Raraku, sendotutako errautsez eratutako sumendi krater bat da. Txileko Pazko uhartean dago, zehazkiago, uharte honen ekialde inguruan, hegoaldeko kostaldetik gertu, Poike, Hotu Iti eta Pu'i muinoaren artean. Sumendi honek (antzina Maunga Eo bezala ezaguna), bere barnean aintzira bat du. Sumendiak, garrantzi historikoa du uhartearentzat, bere magaletan, barruko zein kanpokoetan, moaiak zizelkatzen baitziren. Sumendiaren kanpo magalean, oraindik amaitu gabe dauden moai ugari daude, horietako batzuk oso handiak. Bertan dago uharteko estatuarik handiena, 21 metroko altuera duena eta oraindik oinarrizko harkaitzetik erauzi gabea. Tontorretik, uhartearen zati handi bat ikus daiteke, iparmendebalderantz, Ovaheko hondartza, ekialderantz, Poikeko penintsula, hegoekialderantz, Motu Marotiri eta Ahu Tongariki, hegomendebalderantz, Maunga Toatoa eta Hanga Maihikuren zati bat, eta, azkenik, mendebalderantz eta distantzia handira, Rano Kau sumendia.\nRano Raraku sumendiko aintzira, sumendiaren barnean dago, ur gezazkoa da, eta, gehienez ere, 3 metroko sakonera du. Aintzira honen ertzean, landaretza ugari hazten da, batez ere totora erako ihiak. Aintziraren hondoan metaturiko sedimentuen polen edukiaren azterketak, Pazko uhartearen basogabetze garaiei buruzko informazio baliotsua ematen du.\nMoai zizelkatzaileen lana, sumendi honen tontorrera iritsi zen, baita bere barnealdeko magalera ere, non, gaur egun, 40 moai dauden aintzirara begira. Uhartearen barnealdera abiatzen ziren estatuak euren plataformetaraino garraiatzeko erabiltzen ziren bideak, \"moaien bideak\" bezala ezagunak."}
{"id": "102286", "revid": "336", "url": "https://eu.wikipedia.org/wiki?curid=102286", "title": "Poike", "text": "Poike, Txileko Pazko uhartean dagoen sumendi ez aktibo bat da, uhartearen ekialdeko muturrean. Uhartea osatzen duten hiru sumendi handietako bat da. Kono forma sinple bat du, eta, bere garaiera, 412 metrokoa da. Uharteko sumendirik antzinakoena da, estimazio batzuen arabera, itsas ohantzetik sortuko baitzen bi eztandaren ondoren, horietatik lehena duela 3 milioi urte gertatutakoa, eta, bigarrena, duela 900 mila urte. Sumendi honen iparraldeko magalean, tamaina txikiagoko hiru muinotxo daude, Maunga Vai a Heva, Maunga Tea Tea eta Maunga Parehe deiturikoak.\nPoike sumendiaren kraterra, Pu A Katiki deitzen da, eta, uharteko beste bi sumendi nagusien kraterrak ez bezala, erabat lehor dago. 150 metroko diametroa eta 15 metro inguruko sakonera du. Hau ere iparraldeko magalean, baina amildegietan, Ana o Keke leizezuloa dago, Birjinen Leizezuloa bezala ere ezaguna."}
{"id": "102287", "revid": "1781", "url": "https://eu.wikipedia.org/wiki?curid=102287", "title": "Villagarcia de Arousa", "text": ""}
{"id": "102289", "revid": "512", "url": "https://eu.wikipedia.org/wiki?curid=102289", "title": "Kon-Tiki Museoa", "text": "Kon-Tiki museoa, Norvegiako hiriburua den Oslon dagoen museo bat da, Thor Heyerdahlen espedizioetan zehar bildutako itsasontzi eta beste objektu kultural batzuk dituena. Bygd\u00f8y penintsulan dago.\nMuseoa, jatorrian, Kon-Tiki ontzia hartzeko eraiki zen, baltsa zurez eginiko eta Kristobal Kolonen aurreko eredu peruar batean oinarritutako itsasontzi bat. Itsasontzi hau, Heyerdahlek, Peru eta Polinesia artean itsas korronteak jarraituz bidaiatzeko erabili zuen 1947an.\nBeste itsasontzi bat, Ra IIa da, uretako landareen ihiz eginikoa, Heyerdahlek, mota hauetako itsasontzien itxurari buruz Antzinako Egipton zuen ideiaren arabera. Esploratzaileak, itsasontzi hau erabili zuen Ipar Afrikatik Karibera bidaiatzeko, Ra Iean eginiko beste saiakera batek, bere helmugara iritsi aurretik porrot egin ondoren.\nMuseoan, esploratzaile norvegiarrak, Pazko uhartean eginiko bere ikerketa arkeologikoen ondoren berarekin eraman zituen objektu kulturalen bilduma bat ere badago, baita moai bezala ezagutzen diren estatua ospetsuen kopia bat ere.\nMuseoan jarritako objektu berrienen artean, Heyerdahlen taldeak T\u00facumen, Peru iparraldean aurkitu zituen giza-hegazti mitikoen erliebe baten kopia dago. Giza-hegazti peruar hauen eta Pazko uharteko Tangata Manuen arteko antzekotasuna, europarrak iritsi aurretik Hego Amerika eta Pazko uhartearen arteko harremanaren teoriari buruzko oinarririk sendoena da.\nBadago, baita ere, munduko toki ezberdinetan ihizko itsasontzien erabilera adierazten duen bilduma bat, baita Heyerdahlek, historiaurrean ozeanoetatik giza migrazio handiei buruzko teoriak indartzen zituzten beste material batzuk ere."}
{"id": "102290", "revid": "512", "url": "https://eu.wikipedia.org/wiki?curid=102290", "title": "Neferites I.a", "text": "Baenra Merynecheru Nayfaarudye edo Neferites I.a, Egiptoko XXIX. dinastiako lehen faraoia izan zen, Mendestarra deitua, Mendes baitzen bere sorgunea eta hiriburu berri bezala aukeratutako hiria. K.a. 398tik K.a. 392 arte gobernatu zuen.\nManetonek, Sexto Julio Afrikano eta Eusebio Zesareakoaren arabera, Neferites deitzen du, sei urteko erregealdia izan zuela aipatuz. Kronika Demotikoan aipatzen da.\nNeferites, herrialdea baketzea lortu zuelako faraoi baloratu bat izan zen, bere erregealdiaren hasieran setiatua egon zena. Bere aurreko faraoia izan zen Amirteogandik, Asia inbaditu zuen Esparta hiri greziarrarekin koalizio hitzarmen bat eta Persiaren aurkako gerra bat heredatu zituen.\nKoalizio hau, Egiptorentzat abantailaz betea zegoen, pertsiarrak lanpetuta mantendu baitzituen. Trukean, Egiptok, Espartari, alea eta ehun gerraontzirentzako ekipamendua bidaltzeko konpromezua hartu zuen. Zoritxarrez, hauek garraitzen zituen flota, Rodas uhartera gerturatu zen, Persiarekin aliatu zela jakin gabe, eta kargamendua etsaiak konfiskatu zituen.\nBere erregealdia laburra izan bazen ere, zenbait erakuntza egitasmo abiarazi zituen, Karnakeko Amon jainkoaren tenplua ixteko harresi bat, bere ondorengo faraoiek amaitu zutena.\nNeferites K.a. 392an hil zen, eta Mendesen lurperatua izan zen, berak hiriburu bezala aukeratu zuen hiria. 1992an faraoi honen sarkofagoa aurkitu zuten arkeologoek, eta hilobia, pertsiarrek Egipto K.a. 342an birkonkistatu zutenean suntsitua izan zela ikusi zuten.\nNeferitesen ondorengoa, Akoris izan zen, honen erregealdia Psamutisek eten zuelarik, oraindik ezagutzen ez den arrazoiren batengatik matxinatu zena. Biak ziren aurreko erregearen senideak. Akoris gailendu zen azkenik."}
{"id": "102291", "revid": "512", "url": "https://eu.wikipedia.org/wiki?curid=102291", "title": "61 Danae", "text": "61 Danae, asteroide gerrikoan aurkitutako 61. asteroidearen izena da. 1860ko irailak 9an aurkitu zuen Hermann Mayer Salomon Goldschmidtek Paristik. Bere izena, greziar mitologiako Danae izeneko pertsonaiagatik jasotzen du, Perseoren ama zena."}
{"id": "102296", "revid": "512", "url": "https://eu.wikipedia.org/wiki?curid=102296", "title": "Ac\u00ed Gasconha", "text": "Ac\u00ed Gasconha kultura erakunde okzitaniarzale bat da, Baiona-Angelu-Biarritz eskualdean gaskoia hizkuntza ofizial izatea aldarrikatzen duena. Gaur egun Angeluko Tivoli zentroan kokatzen den Uei en Gasconha kultur-gunean du egoitza nagusia.\nHelburua.\nErakundeak \"Baish Ador\" edo Behe-Aturri eskualdea (Baiona-Angelu-Biarritz gune metropolitarra) soil-soilik euskal eskualdetzat izatearen kontra dago, haien ustez gaskoia delako eskualdeko hizkuntza tradizionala (\"Atlas linguistique de la Gascogne\" liburuan oinarrituta).\nHistoria.\nErakundea 1975ean sortu zuten \"Amics Gascons e Bearn\u00e9s\" izena izanik. 1992an egungo izena hartu zuen. Eskualdean okzitanieraren dialektoa den gaskoiaren ezaguera bultzatu zuten, \"Que parlam!\" liburuaren bitartez.\nJarduerak.\nElkarteak hainbat jarduera proposatzen dizkie kideei.\nGaskoi kurtsoak.\nGaskoia ikasteko kurtsoak eskaintzen ditu astean behin, behe eta goi mailako ikasleentzat, bai Angelun eta bai Bidaxunen. Kurtso hauek CFP\u00d2C (Hizkuntza eta Kultura Okzitandarraren Lanbide Heziketa Zentroa) erakundeak bermatzen ditu. Azken hamar urteetako erakaslea Miqu\u00e8u Baris izan da.\n2019/2020ko ikasturtean hamasei ikasle zituzten Angeluko kurtsoetan.\nHedabideak.\nElkarteak \"Lo Pais Gascon\" deitu hiruhilabetekaria argitaratzen du, bai gaskoiez bai frantsesez. Bestalde, astero urritik ekainera \"Deu Baish Ador enl\u00e0!\" deitu 45 minutuko irratsaioa ekoizten dute, eta Gure Irratian zein Radio Pais irrati okzitandarrean hedatzen da.\nLiteratur lehiaketa.\nGaskoi idatzia bultzatzeko xedez \"Calam\" literatur lehiaketa antolatzen dute urtero Ostau Bearn\u00e9s eta Civada elkarteekin batera. 2020ko lehiaketa 25. edizioa izan da. Gazteen zein helduen sailak ditu, eta honako bost kategoriak: Angeluko herriaren saria, Baionako poesia saria, Baiona-Aturriko Gaskoi Akademiaren Pierre Rectoran saria, \"Lo congr\u00e9sen\" saria eta Tarnose herriko Itxaropenaren saria.\nAbesbatza.\n\"Votz d'Aci\" abesbatza astean behin elkartzen da Jean Pierre Brisseten zuzendaritzapean. Gaur egun hogei kide ditu eta elkarteak antolatu ekitaldietan kantatzen dute, besteak beste. Gaskoiez, frantsesez eta okzitanierako beste dialektoetan abesten dute, eta haien errepertorioa kanta elizkoiez zein herrikoiez osatua da.\n\"Los pingorlats\" gizonezkoen abesbatza ere astean behin batzen da, eta berriki CD bat ere atera dute.\nDantza taldea.\nTaldea astean behin batzen da Maite Maisonnaven zuzendaritzapean. Gaskoiniako dantza tradizionalak lantzen dituzte, besteak beste \"rond\u00e8u\" edo \"branle\" deitu dantzak. Elkarteak antolatu ekitaldietan edo Angeluko bestetan dantzatzen dute, besteak beste."}
{"id": "102301", "revid": "512", "url": "https://eu.wikipedia.org/wiki?curid=102301", "title": "60 Eko", "text": "60 Eko, asteroide gerrikoan aurkitutako 60. asteroidearen izena da. J. Fergusonek aurkitu zuen 1860ko irailak 14an AEBetako hiriburu den Washingtonetik.\nBere izena, greziar mitologiako Eko izeneko pertsonaiagatik jasotzen du, ninfa oreade bat, Herak ahotsa kendu ziona."}
{"id": "102303", "revid": "119347", "url": "https://eu.wikipedia.org/wiki?curid=102303", "title": "San Mart\u00edn de Trevejo", "text": "San Mart\u00edn de Trevejo (falaz \"Sa Mart\u00edn de Trevellu\") C\u00e1ceresko probintziako udalerria da. C\u00e1cerestik 137 kilometrora dago. 2008ko erroldaren arabera 926 biztanle zituen 23,82 km\u00b2-ko azaleran.\nExtremadurako fala da udalerri honetako biztanleen ama-hizkuntza."}
{"id": "102304", "revid": "6327", "url": "https://eu.wikipedia.org/wiki?curid=102304", "title": "Frantziako Luis XIV.a", "text": ""}
{"id": "102305", "revid": "1105", "url": "https://eu.wikipedia.org/wiki?curid=102305", "title": "San Martin de Trevejo", "text": ""}
{"id": "102306", "revid": "512", "url": "https://eu.wikipedia.org/wiki?curid=102306", "title": "Santib\u00e1\u00f1ez el Alto", "text": "Santib\u00e1\u00f1ez el Alto (extremadureraz \"Santiba\u00f1is l'Altu\") C\u00e1ceresko probintziako udalerria da. 2008ko erroldaren arabera 446 biztanle zituen 99,07 km\u00b2-ko azaleran."}
{"id": "102307", "revid": "1105", "url": "https://eu.wikipedia.org/wiki?curid=102307", "title": "Santiba\u00f1ez el Alto", "text": ""}
{"id": "102308", "revid": "512", "url": "https://eu.wikipedia.org/wiki?curid=102308", "title": "And\u00fajar", "text": "And\u00fajar Espainiako udalerria da, Ja\u00e9ngo probintziakoa. 2008an 38.979 biztanle zituen. Ciudad Real eta Kordobako probintziekin muga egiten du."}
{"id": "102309", "revid": "1781", "url": "https://eu.wikipedia.org/wiki?curid=102309", "title": "Andujar", "text": ""}
{"id": "102310", "revid": "119347", "url": "https://eu.wikipedia.org/wiki?curid=102310", "title": "Torre de Don Miguel", "text": "Torre de Don Miguel (extremadureraz \"La Torri\") C\u00e1ceresko probintziako udalerria da. C\u00e1cerestik 115 kilometrora dago. 2008ko erroldaren arabera 591 biztanle zituen 12 km\u00b2-ko azaleran."}
{"id": "102311", "revid": "119347", "url": "https://eu.wikipedia.org/wiki?curid=102311", "title": "Torrecilla de los \u00c1ngeles", "text": "Torrecilla de los \u00c1ngeles (extremadureraz \"Torrecilla de los \u00c1ngilis\") C\u00e1ceresko probintziako udalerria da. 2008ko erroldaren arabera 691 biztanle zituen 43,29 km\u00b2-ko azaleran."}
{"id": "102312", "revid": "119347", "url": "https://eu.wikipedia.org/wiki?curid=102312", "title": "Valverde del Fresno", "text": "Valverde del Fresno (falaz \"Valverdi du Fresnu\") C\u00e1ceresko probintziako udalerria da. C\u00e1cerestik 120 kilometrora dago. 2008ko erroldaren arabera 2.525 biztanle zituen 197 km\u00b2-ko azaleran."}
{"id": "102313", "revid": "81313", "url": "https://eu.wikipedia.org/wiki?curid=102313", "title": "Afrikar tripanosomiasi", "text": "Afrikar tripanosomiasia, lominaren gaixotasuna ere deitua, gaixotasun infekziosoa da, \"Trypanosoma brucei\" espezieko protozooek sortutakoa. Parasito hori gizakiarengana eta beste zenbait animaliarengana tse-tse euliaren ziztada bidez heltzen da. Infektatutako pertsona haurdun dagoen emakume bat bada, parasitoa amarengandik umekiarengana hel daiteke. Odol transfusioekin ere kontu handia izan behar da, infektatuta dagoenaren odolik ez jasotzeko.\nAfrikan, Sahara azpiko zenbait eskualdetan gaixotasun endemikoa da eta 50.000-70.000 milioi pertsona daude gaixotasun horrekin infektatuta. Hiru epidemia handi gogoratzen dira: lehenengoa 1896-1906 artean eta beste biak 1920 eta 1970 urteetan, hurrenez hurren. 2008an epidemia bat izan zen Ugandan.\nMikrobiologia.\nGiza afrikar tripanosomiasia bi motatakoa izan daiteke sortzen duen parasitoaren arabera:\nTripanosomiasiaren beste forma bat Erdialdeko Amerikan eta Hego Amerikan dago. Amerikar tripanosomiasia edo Chagas-en gaixotasuna izenaz ezagutzen da eta haren eragilea \"Trypanosoma cruzi\" espeziea da.\nBizi-zikloa.\nGaixotasuna transmititzeaz arduratzen den bektorea tse-tse eulia da, Glossina generokoa, Sahara azpiko Afrikan eta Afrika erdialdean bizi dena. Hala ere, euli horren espezie guztiek ezin dute transmititu. Habitatak espezieen arabera aldatzen dira: gaixotasuna transmititzen dutenak ibai eta laku inguruetan daude, oihan eta sabanetan.\nTripanosomarekin infektatuta dagoen tse-tse euliak ziztada bidez transmititzen du gaixotasuna, parasitoa bere listuan baitago. Hasieran, parasitoa larruazalpeko ehun, odol eta linfan ugaltzen da. Gerora, muga hematoentzefalikoa zeharkatu eta nerbio-sistema zentrala inbaditzen dute. \"T.b. gambiense\"aren kasuan, prozesuak urteak iraun ditzake.\nTse-tse euliak infektatutako pertsona bat odola hartzeko ziztatzean, tripanosoma euliarengana pasatuko da. Bertan, hestera joan eta aldaketak jasango ditu. Ugaldu ondoren, euliaren listu guruinetara joango da eta gizakia infektatzeko prest egongo da euliaren hurrengo ziztadan.\nHorrela ixten da \"Trypanosoma brucei\"aren bizi-zikloa: gutxi gorabehera, hiru aste irauten ditu.\nSintomak.\nGaixotasunaren lehen aldian, aldi hemolinfatikoa izenaz ezagutzen dena, agertzen diren sintomak sukarra, zefalea eta artikulazioetako mina dira. Parasitoak odolaren eta linfaren bidez sartzen direnez, gongoil linfatikoen hantura gertatzen da. Tratatu ezean, gaixotasuna pixkanaka pertsonaren defentsak gainditzen joango da eta anemia eta asaldura endokrino, kardiako eta giltzurrunekoak agertuko dira.\nGaixotasun neurologikoa parasitoak muga hematoentzefalikoa zeharkatu ondoren agertuko da. Gaixotasunaren bigarren aldi horretan, nahasmenaz gain, koordinazioaren murrizketa, nekea eta lo zikloaren asaldura izango dira, hau da, egunez logura eta gauez insomnioa. Tratamendurik jaso ezean, gaixotasunak kasu guztietan hil egiten du. Adimenaren urripenak koma eta azkenik heriotza ekarriko du. Bestalde, aldi horretan sortutako kalteak itzulezinak izan daitezke.\nDiagnostikoa.\nDiagnostikoa azterketa mikroskopikoaren bidez tripanosomen presentzia behatzean datza odol, linfa, bizkarrezur-muin edo infekzioaren garapena aurreratua den kasuetan likido zefalorrakideoan. Azterketa mikroskopikoaren aurretik, laginaren kontzentraziorako teknikak erabil daitezke.\nTratamendua.\nTratamendua gaixotasun dagoen aldiaren araberakoa da. Gaixotasunaren lehen aldian erabiltzen diren sendagaiak ez dira hain toxikoak, administratzeko errazagoak dira eta eraginkorragoak ere bai. Zenbat eta lehenago detektatu gaixotasuna, sendabidea aurkitzeko aukera gehiago izango dira.\nBigarren aldian dagoen gaixotasunaren tratamenduan, muga hematoentzefalikoa zeharkatu eta parasitoarengana heltzeko gai den sendagai bat erabili behar da. Farmako hauek askoz ere toxikoagoak dira eta beraien administrazioa konplexuagoa da."}
{"id": "102314", "revid": "6327", "url": "https://eu.wikipedia.org/wiki?curid=102314", "title": "Loaren gaixotasun", "text": ""}
{"id": "102315", "revid": "105290", "url": "https://eu.wikipedia.org/wiki?curid=102315", "title": "Fototrofo", "text": "Fototrofoak (grezierazko \u03c6\u03c9\u03c4\u03bf, \"foto\", \"argia\" + \u03c4\u03c1\u03bf\u03d5\u03ae, \"trofi\", \"elikatu\") argi-energia energia kimikoa bihurtzeko gai diren bizidunak dira, haien karbono-iturria CO2 izanik. Askotan organismo fotoautotrofoak energia lortzeko beste era batzuk dauzkate honetaz gain.\nFototrofo gehienak autotrofoak dira, hots, CO2 dute karbono-iturria. Fotoautotrofo deritzonak dira, eta fotosintesia burutzen dute. Landare ia guztiak fotoautotrofoak dira eta baita hainbat bakterio ere. Bakterio gutxi batzuk fotoorganotrofoak dira, hots, argi-energia dute energia iturria, baina materia organikoa erabiltzen dute karbono-iturri gisa (heterotrofoen antzera)."}
{"id": "102316", "revid": "512", "url": "https://eu.wikipedia.org/wiki?curid=102316", "title": "Roskildeko itsasontzi bikingoen museoa", "text": "Roskildeko itsasontzi bikingoen museoa edo, danieraz Vikingeskibmuseet, Danimarkako Roskilde hirian dagoen museo bat da, bikingoen garaiko itsasontziak dituena, Roskildeko fiordoan urperatuta aurkitu zirenak.\nHistoria.\nItsasontziak, nahita urperatuak izan ziren, 1000. urte inguruan, Skudelevekin batera, hiria, etsaien itsasozko erasoetatik babes zezaten. Xedea bete zen, toki nabigagarri nagusiena oztopatua geratu baitzen.\n1962an, itsasontzien existentzia adierazi zuten indusketak egin ziren. 5 mota ezberdineko itsasontziak identifikatu ziren, espedizio militar edo komertzialetarako erabiliak.\nMuseoa.\nMuseoa 1969an eraiki zen, fiordoaren ondoan, aurkitutako 5 itsasontziak izateko. Gaur egun, museoan, aurkitutako gerraontzietatik handiena nabarmentzen da, Skudelev IIa, aurkitu zen tokiagatik horrela deitua. Dublinen aurkitu zen 1042an.\nMuseoaren instalazioak 1997an handituak izan ziren, orain, uharte bat eta portu bat dituelarik, non itsasontzi eskandinaviar eta bikingoen errepliken bilduma bat bisita daitekeen. Errepliken eraikuntza ere ikus daiteke, antzinako eraikuntza teknikak erabiliz."}
{"id": "102317", "revid": "59723", "url": "https://eu.wikipedia.org/wiki?curid=102317", "title": "Blanca Urgell", "text": "Blanca Urgell L\u00e1zaro (Gasteiz, Araba, 1962ko abuztuaren 6a) irakaslea eta filologoa da. Euskal Filologian doktorea. Euskal Herriko Unibertsitateko irakasle titularra, 2002tik. Lexikografian aditua da. Bederatzi urte eman zituen \"Orotariko Euskal Hiztegia\"n lan egiten. \"Monumenta Linguae Vasconum\" ikerketa taldeko kide da.\n2000. urtean, 'Larramendiren \"Hiztegi Hirukoitza\"-ren osagaiez' izenburuko doktorego-tesia aurkeztu zuen EHUn Joseba Lakarraren zuzendaritzapean.\n2009tik 2012ra Eusko Jaurlaritzako Kulturako sailburu aritu zen Patxi L\u00f3pezen gobernuan, independente gisa. 2015eko uztailaren 17an euskaltzain urgazle izendatua izan zen.\n2017 eta 2019an Ikergazte kongresuko batzorde akademikoko kide izan da \"Giza zientziak eta artea\" arloan."}
{"id": "102318", "revid": "10891", "url": "https://eu.wikipedia.org/wiki?curid=102318", "title": "Roskildeko fiordoa", "text": "Roskildeko fiordoa () Danimarkako Roskilde hirian dagoen fiordo bat eta Isefjorden adar luze bat da.\nHiriak.\nFrederiksv\u00e6rk, Frederikssund, J\u00e6gerspris, Jyllinge eta Roskilde (non Roskildeko musika jaialdia ospatzen den), Roskildeko fiordoaren kostaldean daude.\nBikingoen garaia.\nBikingoen garaian, 1000. urte inguruan, Roskildeko jendeak, euren Skuldelev ontzi batzuk fiordoan hondoratzea erabaki zuten, bikingoak etortzea eta erasotzea eragozteko. Jatorrian, bost aurkitu baziren ere, beranduago, kopuru hori 14raino igo zen. Ideia ondo irten zen, eta bikingoak ezin izan ziren fiordoan sartu, hiria erasotzeko ideia alde batera utziz, eta, honela, bertako biztanleria salbatu zen. Itsasontzi hauek berreraikitzen ari dira Roskildeko itsasontzi bikingoen museoan."}
{"id": "102320", "revid": "71145", "url": "https://eu.wikipedia.org/wiki?curid=102320", "title": "Askartza", "text": "Askartza izenak hainbat adiera ditu:"}
{"id": "102321", "revid": "336", "url": "https://eu.wikipedia.org/wiki?curid=102321", "title": "Rhizobium", "text": "Rhizobium generoa bakterio Gram negatiboz osatuta dago, bazilo itxura dutenak. Aerobio eta mugikorrak dira, eta ez dute esporarik sortzen.\nBakterio hauen ezaugarririk nabarmenena nitrogenoaren finkapena burutzeko gaitasunean datza. Nitrogenoa finkatzen duten beste bakterioen aldean, baina, \"Rhizobium\"-ek landareekin sinbiosian dagoenean besterik ez du finkatzen. Landarerik gabe nekez finkatzen du nitrogenoa mikrobio honek.\n\"Rhizobium\"-ek landare lekadunekin bakarrik egiten du sinbiosia (soja, ilarra, alpapa, leka, babarruna...). Landarearen eta \"Rhizobium\"aren arteko sinbiosiarekin egiten den nitrogenoaren finkapenak garrantzia handia du nekazaritzan, lurraren emankortasunari eragiten baitio. Nitrogeno organikoz era naturalean hornitzen da lurzorua, eta landareak ez du ongarri nitrogenatuaren beharrik.\n\"Rhizobium\" landareen erroetan hazten da. Bertan nodulu batzuk eratzen ditu, eta nodulu horietan nitrogenoaren finkapena burutzen da. Noduluetan ingurugiro anaerobio dago, finkapena egiteko egokia dena (oxigenoaren aurrean ez baita finkapenik garatzen, oxigenoak finkapena prozesuan parte hartzen duen nitrogenasa izeneko entzima inhibitzen baitu).\n\"Rhizobium\"/lekadun elkartea benetako sinbiosia da, kideetako bakoitzak zenbaitetan laguntzen baitio besteari. Landareak nitrogeno organikoaren horniketa bermatuta dauka, lurzoruak nitrogeno gutxi eduki arren. Eta bakterioak ingurumen ezin hobea aurkitzen du sustrai-noduluetan, hauek babesa eta elikagaia ematen baitiote."}
{"id": "102322", "revid": "448", "url": "https://eu.wikipedia.org/wiki?curid=102322", "title": "Arrieta (argipena)", "text": "Arrieta, jatorriz, toponimo bat da, gerora abizen ere bihurtua. Hona hemen izen hori dutenen zerrenda bat:"}
{"id": "102324", "revid": "119347", "url": "https://eu.wikipedia.org/wiki?curid=102324", "title": "Txernivtsiko oblasta", "text": "Txernivtsiko oblasta (ukraineraz: \u0427\u0435\u0440\u043d\u0456\u0432\u0435\u0446\u044c\u043a\u0430 \u043e\u0431\u043b\u0430\u0441\u0442\u044c, translit. \"Chernivets\u2019ka oblast\u2019\", errumanieraz: \"Regiunea Cern\u0103u\u0163i\") Ukrainako hego-mendebaldeko oblasta da. Mendebalde eta iparraldean Ivano-Frankivskeko oblastarekin du muga, iparraldean Ternopil eta Khmelnytskyko oblastekin, ekialdean Vinnytsiako oblastarekin, hego-ekialdean Moldaviarekin eta hegoaldean Errumaniarekin. Bukovina herrialde historikoaren zati da. 8.097 km\u00b2ko azalera du eta 2008an 904.823 biztanle zituen.\nPaisaian Karpato mendiak eta Dniester eta Prut ibaien artean dauden basoak nabarmentzen dira. Hamaika raionek eta bi hiri subordinatuk antolatzen dute oblasta. 2001eko erroldaren arabera, biztanleen %7\u00a05 ukrainarrak dira jatorriz, %\u00a012,5 errumaniarrak, %\u00a07,3 moldaviarrak eta %\u00a04,1 errusiarrak. Banaketa hori bera dute oblast honetako hizkuntzek.\nHistoria.\nLurraldea 1940. urtean eratu zuten sobietarrek Errumaniako lur batzuk hartu zituztenean. Txernivtsi 1991. urtean sartu zen berriki independizatutako Ukrainako mugen barruan.\nHiri nagusiak.\nTxernivtsiko oblasteko hiri handienak hauek dira (2005eko biztanleria)"}
{"id": "102325", "revid": "119347", "url": "https://eu.wikipedia.org/wiki?curid=102325", "title": "Tullamore", "text": "Tullamore (irlanderaz \"Tulach Mh\u00f3r\") Irlandako Errepublikako Offalyko konderrian dagoen hiria da. Offalyko hiriburu da. Tullamore eskualdeko merkatalgune eta industrigune garrantzitsuena da. Bertan langile gehien dituzten industriak 'Tyco Healthcare' eta 'Boston Scientific' dira.\nEtimologia.\nIrlanderazko \"Tulach Mh\u00f3r\" izenak \"muino handia\" esan nahi du.\nHistoria.\nOffaly izan zen Irlandako lehenengo kolonia eta bertako parte zen Tullamore XVI mendean. 1785ean gertaera lazgarria gertatu zen, Globo aerostatiko baten istripuaren ondorioz 130 etxe erre baitziren. Hau kontsideratzen da munduko lehenengo aire istripua. Armarrian ere Fenix hegaztia ageri da gertakari honen oroigarri. 1835ean Offalyko hiriburu bihurtu zen.\n1829an \"Tullamore Dew\" (\"Tullamoreko ihintza\") whiskeya ekoizten hasi zen Tullemore Distillery lantegia.\nJaialdiak.\n2000 urtetik aurrera Phoenix Festival jaialdia ospatu da uda partean. Arte, kultura eta ondare jaialdia izaten da. Bertan besteak beste globo aerostatikoak, musika kontzertuak, kale animazioa eta su artifizialak izaten dira."}
{"id": "102331", "revid": "880", "url": "https://eu.wikipedia.org/wiki?curid=102331", "title": "II-HE", "text": ""}
{"id": "102332", "revid": "7162", "url": "https://eu.wikipedia.org/wiki?curid=102332", "title": "Mount Brandon", "text": ""}
{"id": "102333", "revid": "98220", "url": "https://eu.wikipedia.org/wiki?curid=102333", "title": "Brandon mendia", "text": "Brandon mendia (ingelesez \"Mount Brandon\" edo \"Brandon Mountain\"; irlanderaz \"Sliabh Bhreand\u00e1in\" edo \"Cnoc Br\u00e9anainn\") Kerryko konderrian dagoen Dingle penintsulako mendia da, Irlandaren hego-mendebaldean. Mendi honek bere izena San Brendan \"Nabigatzailea\" santuari zor dio, kondairaren arabera K.o. 530. urtean santu honek Amerika ikusteko asmoz mendi honetarako igoera burutu zuen, ondoren itsasoratu eta kontinente hartako bidean jarri aurretik. Brandon izeneko herrixka mendiaren iparraldeko magalean kokatzen da."}
{"id": "102334", "revid": "105290", "url": "https://eu.wikipedia.org/wiki?curid=102334", "title": "Sligo", "text": "Sligo (irlanderaz \"Sligeach\") Irlandako Errepublikako Sligoko konderriaren hiriburua da. Sligok ez du hiri edo \"city\" mailarik, bai ordea \"Borough\" maila. Galway hiriaren ondoren Connacht probintziako hirigune nagusia da.\nEtimologia.\nIrlanderazko \"Sligeach\" hitzak \"toki oskoltsua\" esan nahi du eta estuarioan azaltzen diren oskol ugariei egiten die erreferentzia. Erdi Aroko oskolez egindako meta ugari ere aurkitu dira, eta etxeen azpiko lurretan ere ugariak dira.\nGeografia eta klima.\nGaravogue ibaia Ozeano Atlantikoan itsasoratzen den tokian dago kokaturik, Irlandako ipar-mendebaldean. Ekialdean berriz Gill aintzira dauka. Klima hezea (1.006'3\u00a0mm urtean) eta epela du, tenperaturak udan 22\u00a0\u00b0C ingurura iristen direlarik eta neguan berriz 2'5\u00a0\u00b0C jeitsi.\nHistoria.\nNeolito goiztiarrean jadanik populatu zegoen ingurunea, herritik 3 kilometro eskasera dagoen Carrowmore penintsulako hilobiak erakusten dutenez.\nSligo herria hilobi megalitiko baten gainean eraiki zen eta 1245ean Lord Maurice Fitzgerald Irlandako Justizia Buruak gaztelua altxatu zuen. Erdi Aroan eraso ugari izan zituen eta herria sarritan erre zuten. XV mendean ordea herriak bere kaiari esker hazkunde ekonomikoa ezagutu zuen. Garai hartatik gelditzen den eraikin bakarra Sligo Abbey monasterioa da.\nXIX mendean 30.000 irlandarrek Sligoko kaia erabili zuten Ameriketara emigratzeko.\nHiritar ezagunak.\nWilliam Butler Yeats olerkariak Sligorekin lotura estua izan zuen. Bere idazlanetako sail handi bat Sligoko ingurumariak deskribatzen ditu. Yeatsek bere gaztaroa Sligon igaro zuen eta 1939ko bere heriotzaren ondoren Sligoko konderrian kokatzen den Drumcliffe hilerrian lurperatu zuten.\nKirolak.\nKirol taldeen artean aipagarriena Sligo Rovers futbol taldea da, izan ere hiru aldiz irabazi baitu Irlandako Liga eta lau aldiz Kopa. Azken urteak bikainak izan dira, 2010 eta 2011eko kopak eta 2012ko liga eskuratu ditu eta.\nHiri senidetuak.\nSligok munduko hainbat hiriekin senidetasun protokoloak sinatu dituen, honako hauek direlarik:"}
{"id": "102376", "revid": "58701", "url": "https://eu.wikipedia.org/wiki?curid=102376", "title": "Katu botaduna", "text": "Katu botaduna edo Katu oskiduna Europako herri ipuin bat da, Charles Perrault frantses idazleak bildua bere 1697. urteko \"\" () ipuin liburuan, \"Le Ma\u00eetre chat\" (\u00abKatu Maisua\u00bb) izenez. Lehenago, 1634. urtean, Giambattista Basile italiar idazleak ere bildu zuen, \"Cagliuso\" izenburuarekin.\nEuskaraz, Susaetak Haurrentzako liburuak bere bildumarako argitaratu zuen."}
{"id": "102377", "revid": "6327", "url": "https://eu.wikipedia.org/wiki?curid=102377", "title": "Oskidun katua", "text": ""}
{"id": "102378", "revid": "1491", "url": "https://eu.wikipedia.org/wiki?curid=102378", "title": "Rikardo Arregi saria", "text": "Rikardo Arregi Kazetaritza Sariak Andoaingo udalak urtero antolatzen dituen sariak dira, Rikardo Arregi kazetariaren omenez. Lehen edizioa 1989an izan zen. Sarien helburua euskarazko kazetaritzaren kalitatea, bikaintasuna eta berrikuntza bultzatzea da. Horretarako, hainbat ataletan banatu izan dira urtean zehar egindako lanak, nahiz eta 1998tik aurrera Sari Nagusia eta Kazetari berria saria finkatu diren, baita edizio batzuetan Ohorezko Aipamena, Aipamen berezia, eta Epaimahaiaren Sari berezia ere.\nSariari \"Euskal \"Pulitzerra\"\" deitu izan zaio.\nSaridunak.\nSariak banatzeko kategoriak birritan berrantolatu dire (2005ean eta 2018an) behean hiru taulatan aurkezten dira saridunak. (1989-2005, 2006-2017 eta 2018tik aurrera). \nHauek dira 2016tik aurrera emandako sariak:\nHauek dira 2006tik 2017ra bitarte emandako sariak:\nSaria 1989an sortu zenetik 2005ra arte izan ziren saridunen zerrenda bat argitaratu zuten antolatzaileek."}
{"id": "102379", "revid": "1132599", "url": "https://eu.wikipedia.org/wiki?curid=102379", "title": "Karteroak beti deitzen du bi aldiz", "text": ""}
{"id": "102383", "revid": "512", "url": "https://eu.wikipedia.org/wiki?curid=102383", "title": "Villanueva de la Sierra", "text": "Villanueva de la Sierra (extremadureraz \"Villanueva\") C\u00e1ceresko probintziako udalerria da. C\u00e1cerestik 100 kilometrora dago. 2007ko erroldaren arabera 546 biztanle zituen 44 km\u00b2-ko azaleran.\nZuhaitz Jaialdian, herri hau otsailaren 26an behin izendatuta \"Bien de Inter\u00e9s Cultural\" (Interes Kulturaleko) ospatzen. Lehen festa ospatu zuhaitz munduan, 1805."}
{"id": "102384", "revid": "119347", "url": "https://eu.wikipedia.org/wiki?curid=102384", "title": "Villasbuenas de Gata", "text": "Villasbuenas de Gata (extremadureraz \"Villasg\u00fcenas\") C\u00e1ceresko probintziako udalerria da. C\u00e1cerestik 102 kilometrora dago. 2008ko erroldaren arabera 468 biztanle zituen 47 km\u00b2-ko azaleran."}
{"id": "102385", "revid": "119347", "url": "https://eu.wikipedia.org/wiki?curid=102385", "title": "Ahigal", "text": "Ahigal (extremadureraz \"L'Ahigal\") C\u00e1ceresko probintziako udalerria da. 2008ko erroldaren arabera 1.484 biztanle zituen 52,07 km\u00b2-ko azaleran."}
{"id": "102386", "revid": "119347", "url": "https://eu.wikipedia.org/wiki?curid=102386", "title": "Casar de Palomero", "text": "Casar de Palomero (extremadureraz \"El Casal de Palomeru\") C\u00e1ceresko probintziako udalerria da. C\u00e1cerestik 130 kilometrora dago. 2008ko erroldaren arabera 1.353 biztanle zituen 37 km\u00b2-ko azaleran."}
{"id": "102387", "revid": "119347", "url": "https://eu.wikipedia.org/wiki?curid=102387", "title": "Cerezo", "text": "Cerezo (extremadureraz \"Cerezu\") C\u00e1ceresko probintziako udalerria da. 2007ko erroldaren arabera 197 biztanle zituen 18,14 km\u00b2-ko azaleran."}
{"id": "102388", "revid": "119347", "url": "https://eu.wikipedia.org/wiki?curid=102388", "title": "La Granja", "text": "La Granja C\u00e1ceresko probintziako udalerria da. 2007ko erroldaren arabera 372 biztanle zituen 14,94 km\u00b2-ko azaleran."}
{"id": "102389", "revid": "1781", "url": "https://eu.wikipedia.org/wiki?curid=102389", "title": "L'H\u00f4pital-Saint-Blaise", "text": ""}
{"id": "102390", "revid": "119347", "url": "https://eu.wikipedia.org/wiki?curid=102390", "title": "Guijo de Granadilla", "text": "Guijo de Granadilla (extremadureraz \"El Guiju\") C\u00e1ceresko probintziako udalerria da. C\u00e1cerestik 120 kilometrora dago. 2008ko erroldaren arabera 632 biztanle zituen 75,03 km\u00b2-ko azaleran."}
{"id": "102391", "revid": "119347", "url": "https://eu.wikipedia.org/wiki?curid=102391", "title": "Mohedas de Granadilla", "text": "Mohedas de Granadilla (extremadureraz \"Las Muedas\") C\u00e1ceresko probintziako udalerria da. C\u00e1cerestik 125 kilometrora dago. 2008ko erroldaren arabera 1.000 biztanle zituen 59 km\u00b2-ko azaleran."}
{"id": "102392", "revid": "119347", "url": "https://eu.wikipedia.org/wiki?curid=102392", "title": "Palomero", "text": "Palomero (extremadureraz \"Palomeru\") C\u00e1ceresko probintziako udalerria da. C\u00e1cerestik 115 kilometrora dago. 2008ko erroldaren arabera 473 biztanle zituen 20 km\u00b2-ko azaleran."}
{"id": "102393", "revid": "119347", "url": "https://eu.wikipedia.org/wiki?curid=102393", "title": "La Pesga", "text": "La Pesga (extremadureraz \"La Peja\") C\u00e1ceresko probintziako udalerria da. C\u00e1cerestik 135 kilometrora dago. 2008ko erroldaren arabera 1.128 biztanle zituen 20 km\u00b2-ko azaleran."}
{"id": "102394", "revid": "1781", "url": "https://eu.wikipedia.org/wiki?curid=102394", "title": "Hercules Club de Futbol", "text": ""}
{"id": "102395", "revid": "1781", "url": "https://eu.wikipedia.org/wiki?curid=102395", "title": "Albacete Balompie", "text": ""}
{"id": "102396", "revid": "141474", "url": "https://eu.wikipedia.org/wiki?curid=102396", "title": "Manuel Zelaya", "text": "Manuel Zelaya Rosales (Catacamas, Olancho, 1952ko irailaren 20a) hondurastar politikaria da. Hondurasko presidente bihurtu zen 2005eko hauteskundeak irabazi ondoren, baina 2009ko ekainaren 28an armadako hainbat soldaduk atxilotu eta Costa Ricara kanporatu zuten.\nZelaya presidente gisa jardun zuen erbestean, eta Brasilgo enbaxadan egon zen Tegucigalpan 2009ko irailaren 22tik aurrera, ezkutuan herrialdera itzuli ostean. 2010eko urtarrilaren 27an, herrialdea utzi zuen Dominikar Errepublikara Porfirio Lobo Sosa presidente berriak sinatutako ibiltzeko baimen baten bidez.\n2011ko maiatzaren 28an, Zelaya Hondurasera itzuli zen ia bi urteren ondoren, oraingoan bere bizitza politikoa bertan jarraitzeko. Partido Libertad y Refundaci\u00f3n sortu zuen, 2013ko eta 2017ko hauteskundeetan Alderdi Liberala tradizionala gainditu zuena. Alderdi politiko horren presidente gisa aritzen da.\nManuel Zelaya Xiomara Castro egungo presidente Konstituzionalaren ezkontidea da. Aurretik Hondurasko Gizarte Inbertsio Funtseko zuzendaria izan zen. Hondurasko Lehen Jaun kargua betetzen duen lehen gizona da."}
{"id": "102398", "revid": "119347", "url": "https://eu.wikipedia.org/wiki?curid=102398", "title": "Santa Cruz de Paniagua", "text": "Santa Cruz de Paniagua C\u00e1ceresko probintziako udalerria da. C\u00e1cerestik 101 kilometrora dago. 2008ko erroldaren arabera 331 biztanle zituen 83,81 km\u00b2-ko azaleran."}
{"id": "102399", "revid": "119347", "url": "https://eu.wikipedia.org/wiki?curid=102399", "title": "Santib\u00e1\u00f1ez el Bajo", "text": "Santib\u00e1\u00f1ez el Bajo (extremadureraz \"Santiba\u00f1is\") C\u00e1ceresko probintziako udalerria da. 2008ko erroldaren arabera 829 biztanle zituen 46,15 km\u00b2-ko azaleran."}
{"id": "102400", "revid": "1105", "url": "https://eu.wikipedia.org/wiki?curid=102400", "title": "Santiba\u00f1ez el Bajo", "text": ""}
{"id": "102402", "revid": "1340", "url": "https://eu.wikipedia.org/wiki?curid=102402", "title": "Ainharp", "text": ""}
{"id": "102403", "revid": "15795", "url": "https://eu.wikipedia.org/wiki?curid=102403", "title": "Atotxako Geltokia", "text": ""}
{"id": "102404", "revid": "6327", "url": "https://eu.wikipedia.org/wiki?curid=102404", "title": "Ategorrieta", "text": ""}
{"id": "102405", "revid": "1987", "url": "https://eu.wikipedia.org/wiki?curid=102405", "title": "Bidebieta", "text": "Bidebieta izenak hurrengoei egin ahal dio erreferentzi:"}
{"id": "102406", "revid": "56334", "url": "https://eu.wikipedia.org/wiki?curid=102406", "title": "Robert Pattinson", "text": "Robert Thomas-Pattinson (Londres, 1986ko maiatzaren 13a) Erresuma Batuko abeslari, aktorea eta modeloa da. \"Twilight Sagan\" Edward Cullen pertsonaia antzezteagatik bereziki ezaguna, baita Harry Potteren pelikula baten Cedric Diggoryrena egiteagatik ere.\nBiografia.\nPattinson Londresen (Ingalaterra) jaio zen, 1986ko maiatzaren 13an. Haren ama Clarek modelismo agentzia baten egiten zuen lan, eta aita Richardek Ameriketako Estatu Batuetatik antzinako autoak inportatzen zituen. 15 urte zituela Barnes konpainian eman zion hasiera bere karrerari antzerkiaren adarrean. Konpainia hartan urte batzuk eman ondoren hainbat antzezlanetan parte hartu zuen. Robert deigarri suertatu zitzaion aktore-agente bati \"Tess of the D'Urbervilles\" antzerkia antzezten ari zen bitartean eta ordutik aurrera berarentzako pertsonai eta lan profesionalagoak bilatzen hasi zitzaizkion.\nUne hartaz geroztik alemaniar film askotan parte hartu zuen, esate baterako \"Die Nibelungen \u2013 Der Fluch des Drachen\" izenburukoan 2004ean, eta Vanity Fairren ere Rawdy Crawlyarena egiten, baina bere eszenak ezabatuak izan ziren eta DVD bertsioan baino ezin dira ikusi.\n2005eko maiatzean Erresuma Batuko \"The Woman Before\" filmaren estreinaldian agertzeko kontratatu zuten, baina hasi baino lehen kaleratu egin zuten eta Tom Rileyk ordeztu zuen. Urte horren amaieran, Cedric Diggoryrena egin zuen \"Harry Potter\"ren pelikula batean. Ondorioz, Pattinson Times Online egunkariak \"British Star of Tomorrow\" (euskaraz: 'Etorkizuneko Britaniar Izarra') izendatua izan zen, Jude Law berria izango zela iragarri zuen egunkari birtualak.\nHacketten 2007ko udazkenerako bildumaren publizitatezko kanpainan agertu zen. Urte horretan bertan, Robertek \"Twilight\" izeneko filman Edward Cullenena egingo zuela jakitera eman zen, Stephenie Meyer best-seller homonimoan oinarritutako filmea. Era berean pelikularen soinu bandan parte hartzen du \"Never Think\" abestiarekin. Robertek behin baino gehiagotan adierazi du diska bat grabatzea gustatuko litzaiokeela, baina ez diskoetxe baten eskutik, baizik eta era independentean.\n\"The Summer House\", \"How to be\" (Zine festibal bakar batean aurkeztua), \"That Bad Mother\u00b4s Handbook\", eta \"Little Ashes\" (Salvador Dal\u00ed gaztearena egiten) filmetan agertzen da ere.\n2009ko urtarrilean \"Parts per Billion\" izeneko pelikula bat grabatzekotan zegoen, baina azkenean ezin izan zuen filmatzean parte hartu denbora falta zela eta. Urte bereko martxoan \"Twilight\" pelikularen bigarren partea (Ilargi berria) grabatzen hasi zen Edwar Cullen interpretatuz."}
{"id": "102407", "revid": "219", "url": "https://eu.wikipedia.org/wiki?curid=102407", "title": "Ehun metro", "text": "Ehun metro Ramon Saizarbitoriak idatzitako bigarren eleberria da, lehen aldiz 1976an argitaratu zena. ETAkide batek poliziengandik ihesi Donostiako Konstituzio plazan eraila izan aurretik korrika egiten dituen azken metroak kontatzen ditu, haren haurtzaroko bizipenak, klandestinitateko egunak, iraganeko amodiozko harreman bat, egunkarietako titularrekin, beste gazte bati egindako itaunketa polizialekin eta kaleko jendearen iruzkinekin tartekatuz. Heriotza gertatu den tokitik gertu poliziak atxilotu eta itaundutako beste gaztea ETAkidearekin halabeharrez loturik suertatu da. Hego Euskal Herrian frankismoaren garaian bizi zen giro zapaltzailea ere islatzen du eleberriak, bereziki euskararen aurkakoa. Narrazioa estilo berezi batez garatzen da, garai hartako euskal literatura berritu zuten moldeak baliatuz; hain zuzen \"flash-back\"a, collagea, elipsia eta bestelako baliabideak erruz erabiltzen dira kontakizunean, irakurleari elementu horiek guztiak lotzen uzteko.\n\"Ehun metro\" eleberriak 14 argitalpen izan ditu 2011 urtera arte eta lau hizkuntzatara itzuli da halaber. 1985an zinemara eraman zuen Alfonso Ungria zuzendariak \"Ehun metro\" izenburuarekin.\nRamon Saizarbitoria, \"Ehun metro\" eleberriaren egilea.\nRamon Saizarbitoria (Donostia, 1944 - ) ingeniaria prestakuntzaz eta soziologoa lanbidez, 1960ko hamarkadan euskal literaturan berrikuntza bideak zabaldu zituen idazleetako bat da. Literatura euskal kultura berritu eta zabaltzeko ekimen gisa hartu zuen hasiera batean. Lur argitaletxea sortu zuen 1969 urtean eta \"Oh! Euzkadi\" literaturaren aldizkariaren sortzaileetako bat izan zen. Euskadiko Ezkerra alderdiko zinegotzia izan zen 1980ko hamarkadan Donostiako Udalean. 1969 urtean plazaratu zuen bere lehen eleberria: \"Egunero hasten delako\". \"Ehun metro\" bere bigarren eleberria da, 1974 urtean idatzi baina frankismoaren zentsura dela eta 1976 urtean argitaratu zena. Geroztik beste zenbait eleberri jaso ditu. Hainbat artikulu ere idatzi ditu. Bere burua \"Nouveau roman\" literatura mugimenduaren jarraitzaile gisa definitzen du bere burua. Bestela, euskaltzain urgazlea da eta gizarte laguntza gaietarako SiiS dokumentazio eta ikerketa zentroaren zuzendaria da egun.\nEleberriaren argitarapenak.\nEhun metro eleberria 1973 urterako amaitua zuen Saizarbitoriak, baina zentsura frankista dela eta atzeratu behar izan zuen lehen argitarapena. Ipar Euskal Herrian argitaratzeko ahalegina egin zuen egileak, sariketa batera aurkeztuz, baina ez zuen lehen saria irabazi eta 1976 urtera arte itxaron behar izan zuen eleberria plazaratzeko. Orduan, ordea, lehen argitarapena bahitu egin zuen espaniar poliziak epailearen aginduz eta egilea epaitu ere egin zuten. Azkenean, ordea, eleberria kaleratzea lortu eta geroztik hainbat argitarapen izan ditu, bereziki euskal ikasle gazteek ikastola eta institutuetan irakurtzeko jarritako liburua izan delako.\nNarrazioaren haria eta egitura.\nEleberria sei kapituluz osaturik dago. Kapituluen hasieran eta labur-labur, protagonista haurra zelarik (haurra protagonista bera dela zuzenean esaten ez bada ere), eskolako pasadizo bat kontatzen da, non protagonista, abizen euskalduna izateagatik mespretxatua izan ondoren, diktaketa nazionalkatoliko bati inkontzientziaz men ez egiteagatik zigortua den.\nEleberriaren hari nagusia Jos\u00e9 izeneko ETAkide baten ihesaldi laburra da, ehun metrokoa hain zuzen (eleberriari izenburua emanez), Donostiako Konstituzio plazan, poliziaren tiroz hilik geratzen den arte. Sei kapituluetan zehar, xehetasun osoz kontatzen da ihesaldia plazan zehar, polizien jazarpena eta iheslariaren sentsazio fisikoak eta pentsamenduak. Instintiboki eta hortik ihesbiderik izango ez duela jakin arren, plazan dagoen Zamudio izeneko taberna baterantz abiatzen da, baina bertara iritsi aurretik erailtzen dute, tabernako atarian dagoen gazte ikaratu baten aurrean. Etakidea armaturik dago eta bere pistola erabili ere egiten du polizien aurka, poliziak bera bizirik harrapatzea nahiago dutela jakinda eta erabaki horrek bere heriotza ekarriko duela jakin arren. Ihesaldian zehar giltza bat erortzen zaio lurrera, polizia batek jaso eta tabernan dagoen gaztearekin lotuko duena halabeharrez. Ihesaldiaren erritmoa metro eta, bereziki amaieran, hil arte geratzen zaizkion segundoen zenbaketak indartzen du. Protagonista hilik, gorpua jaso eta ospitalera nola eramaten den kontatzen da amaieran, bere ama eta anaiak heriotza lekutik gertu eguneroko zereginetan dabiltzan bitartean, gertatu denaren ezjakin.\nNarrazioan zehar, Konstituzio plazari eta Donostiari buruzko informazio turistikoa azaltzen da han eta hemen, gaztelaniaz. Aldi berean, etakidearen jazarpen, tiroketa eta heriotza kontatuz, prentsak biharamunean plazaratzen dituen titularren zatiak tartekatzen dira, poliziaren bertsio ofizialari jarraiki eta gaztelaniaz. Bestelako berri solteei buruzko titularrak ere agertzen dira, garaiko giro politiko eta soziala islatzen du. Gaztelaniazko pasarte horiek Euskal Herrian bizi zen diglosia egoera nabarmentzen dute.\nKapituluetan zehar ikasle bati egindako itaunketa poliziala zehazten da, izenik gabeko ahotsen elkarrizketatzat eta gaztelaniaz beti. Eleberrian aipatzen ez bada ere, ikaslea plazako tabernan dagoen gaztea da, jazarpena eta erailketa ikusi dituena. Ikasleak ez du zerikusi zuzenik hildakoarekin baina poliziek hildakoa berarengana korrika egiten zuelako atxilotuko dute. Soinean, gainera, hildakoak zeraman giltzaren berdin-berdina den beste giltza bat darama, polizien susmoak indartzen dituena. Itaunketa gogorra da eta ikaslea nahastuta agertzen da, egoerari aurre egin ezinik. Bi giltzek M ikurra dute eta Michele izeneko neska gazteak emandakoa da, bi gazteekin harremanak izan zituena, biek elkarren berri ez badute ere.\nEleberrian zehar iheslari protagonistaren iraganeko bizitzaren xehetasunak azaltzen dituzten pasarteak daude endekaturik, collage moduan, protagonistak berak gogoratzen dituenak:\nHalaber, kontakizunean zehar, herritarrek (helduak nahiz haurrak) gaztearen heriotzaren berriari buruz egiten dituzten iruzkinak agertzen dira, collage moduan betiere, gertaerari buruzko xehetasunei buruz galdezka (zein zen, nola zihoan armaturik, nolako itxura zuen), baina modu axolagabean, mutilaz arduratu gabe, haren heriotza anekdota bat bailitzan.\nProtagonista antiheroi moduan.\nAnitz dira eleberrian protagonista antiheroi moduan irudikatzen duten baliabideak. Lehenengo kapituluan, ordea, hondartzan oinetakoak bustitzen dituela baliatuz, bere geroko konpromisoa goraipatzen da:\nHeroia berehala zapuzten da, ordea. Lerro batzuk geroago, protagonistak \"galtzaile bezala, burua makurtuz igotzen du ranpa\". Eskola nazionalkatolikoaren kontakizuna ere mutikoa zigortuta bukatzen da. Mutil gaztearen jardunaren nahiz heriotzaren kontakizunak ez dagozkio, bestalde, epopeia bati: heriotza hoztasunez eta beste berri zenbaitekin batera kontatzen duten egunkarietako titularrek eta jendearen iruzkinek ez dute heriotza inondik inora mitifikatzen (\"Nada que se han chingado a uno\", aurretik beste batek \"Ez, ez. Potroena ez dik inork diskutitzen.\" aipatu arren; \"gizajoa\" eta \"gajoa\" deitzen dioten emakume eta neska gazteen esanak); heriotzaren izaera fisikoa (\"Aho zabalik omen zegonan. Horrela, odol hari bat zeriola.\") eta isuritako odolaren alperrikakotasuna (\"Urrutitikan uso beraren ibilera urduria. Odol koagolatuez zikindurikako adokin gainean mokoka.\") ere nabarmendu egiten dira. Eleberriak heriotzarekin berarekin ez bukatzeak ere protagonismo heroikoa kentzen dio hildakoari, bizimoduak normal jarraitzen duela erakusten duten irudiek indartuta (\"Vamos circulen\" dio polizia batek; \"Radio reloj le saluda. Berrogeitamar minutu. Comienza a llover suavemente sobre la ciudad, una lluvia imperceptible pero que moja amigos.\" eta eleberriari amaiera ematen dioten ingelesezko bertsoak:\nProtagonistaren \"ni\" eza: narratzailea eta heteroglosia.\nTartekatzen diren egunkarietako titularrek, polizien adierazpenek eta herritarren iruzkinek eleberriko hizkuntza erregistroen aniztasuna agerian uzten dute, heteroglosia alegia, protagonistaren \"nia\" edo izaera pertsonala egitura soziopolitikoaren baitan eratuz. Horretan laguntzen du, gainera, narratzaileak protagonistari buruzkoa kontatzeko erabiltzen dituen lehenengo (\"Arnasa hartzea automatikoki egin nahi nuke\"), bigarren (\"\u00abParabellum\u00bb-aren kainoia iztaian sartzen sentitzen duk.\") eta hirugarren pertsonen txandakatzea. Horrela, protagonistaren perspektiba aldaketak bere identitatearen zalantza sorrarazten du. Nor da protagonista? Bera al da benetan edo besteek berataz duten perspektiba? Heteroglosiaren teorikoa izan zen Mikhail Mikhailovitx Bajtinen arabera, nia ez da indibiduala eta pribatua, soziala baizik."}
{"id": "102408", "revid": "58701", "url": "https://eu.wikipedia.org/wiki?curid=102408", "title": "Kronika Demotikoa", "text": "Kronika Demotikoa, egiptoar dokumentu bat da, papiroan idatzia eta Egiptoren Ptolomeotar garaiko intelektual eta apaizen artean egina, K.a. II. mendearen hasieran, pertsiarren aurkako argudioak dituelarik, nagusiki Kanbises II.a, Xerxes I.a eta Artaxerxes III.aren aurka.\nParisko liburutegi nazionalean dago.\nDokumentua, \"tauletan\" banatutako zenbait orakulu eta sententziatan datza, jarraian, kutsu politikoko parafrasi exegetiko eta profetikoak dituelarik. Hasiera, testuaren lehen zutabeak eta informazio narratibo sasi-epigrafikoa barne, galdu egin zen, baina, antzerako dokumentuetatik, honela berreraiki daiteke: Profeta batek, erregearentzat, beharbada Nektanebo I.a, Egiptoko XXX. dinastiaren sortzailea izan zena, \"tauletan\" deskribatutako orakulu ilunen epaiak interpretatzen ditu.\nAforismo hauetan, Nektanebo I.aren erregealdiaren aurreko gertakari historiko eta dinastikoei buruzko erreferentziak, Nektanebo I.aren erregealdikoei buruzkoak, eta Egiptoren etorkizunari buruz, horien artean \"mediarren\" iritsiera kaltegarria (pertsiarren bigarren dominazioa, K.a. 343-K.a. 332), ondoren greziarrena, eta, azkenik, greziarren aurka matxinatuko zen bertako errege baten iritsiera (ziuraski Horunnefer, Goi Egiptoko gobernaria K.a. 205 eta K.a. 186 bitartean.\nEgiptoren konkistatzaile pertsiarrei, \"mediar\" deitzen zaie (hieroglifoz Mdy, demotikoz Mty, ziuraski, aramaikozko \"Mdy\" hitzetik)."}
{"id": "102410", "revid": "336", "url": "https://eu.wikipedia.org/wiki?curid=102410", "title": "Loti Ederra", "text": "Loti Ederra Europako herri ipuina da. Bertsio ezagunenak Charles Perrault idazle frantsesak 1697 urtean bere \"Les Contes de ma m\u00e8re l'Oye\" (euskaraz, \"Amatxo antzararen ipuinak\") ipuin bilduman jasotakoa (\"La belle au bois dormant\" izenburupean, euskaraz, \"Basoko loti ederra\") eta Grimm anaiek idatzirikoa (\"Dornr\u00f6schen\" izenburupean, 1812) dira.\nLaburpena.\nIpuinaren mamia berdina den arren idazle bakoitzak bere ukitua ematen dio, istorioa egokituz. XX. mendean gehien ezagutzen direnak Perrault eta Grimm anaien bertsioak dira. Giambattista Basileren ipuinaren lehenengo bertsioa Italian argitaratu zen, 1634. urtean.\n\"* Eguzkia, Ilargia eta Talia\", Giambattista Basile.\nErregeak Talia izeneko alaba jaiotzean erreinuko jakitun eta azti guztiak deitzen ditu bere alabaren etorkizuna igartzeko. Aztiek Tali hazten denean, liho izpi batekin ziztatuko dela eta arrisku larrian egongo dela iragartzen dute. Ondorioz, erregeak liho eta kalamu guztiak desegitea agintzen du baina, Talia hazten denean,\u00a0agure bat ikusten du lihoarekin josten bere leihoaren ondoan eta bera ere josten hastean behatzean\u00a0kalamuzko ezpala bat sartzen zaio.\nErregea mindurik,\u00a0jauregia uzten du\u00a0betirako bere alaba Talia bertan utzirik. Egun batean, errege gazte bat agertzen da jauregian eta printzesa ikusten du\u00a0amets sakon batean lokarturik.\u00a0Lo dagoenaz baliatuta, talia bortxatzen du. Bederatzi hilabete geroago, Talia oraindik lokarturik, bikiak erditzen ditu, Eguzki eta Ilargi. Amaren bularretik elikatze bidean, amaren behatza\u00a0ahoan sartzen du haietako batek behatzean zuen kalamuzko ezpala ateratzen eta ama esnatuz.\nErrege bortxatzaileak ezin du Talia burutik kendu\u00a0eta jauregira itzultzea erabakitzen du. Bertan, bere harridurarako, Talia esna eta bikien ama bihurtuta aurkitzen du. Erregeak gertatutakoa onartzen dio Taliari eta honek barkatu eta gero, biek maitasun istorio bat bizi dute.\nErregea ezkondurik dago jada,\u00a0eta haren emazteak, erregeak maitale eta bi seme\u2013alaba eduki dituela jakitean, jauregira ekartzeko agintzen du,\u00a0ezagutu nahi dituenaren aitzakian. Erreginaren benetako nahia hauek akabatzea da eta gorpuak senarrari jaten ematean datza bere mendekua.\u00a0Erreginak sukaldariari agintzen dio Talia eta bikiak hil eta jateko prestatzeko, baina sukaldariak arkume batzuekin ordezkatzen ditu. Erregina ohartzean ordea,\u00a0sutzarra pizten du Talia eta bikiak erretzeko, baina erregea agertzen da, Talia eta seme\u2013alabak salbatzen ditu eta bere emaztea botatzen du sutara.\n\"* Basoko loti ederra\", Charles Perrault.\n(Ipuin hau \"\u201cAmatxo antzararen ipuinak\u201d\" liburuan gehitua izan zen 1697. urtean).\nErreginak neskato eder bat erditzen du eta bataioaren ospakizunaren gonbidatuen artean zazpi maitagarri datoz, non printzesari dohain bat eman behar diotelarik. Bat-batean gonbidatua izan ez den maitagarri zahar bat azaltzen da. Erregeak lekua egiten dio oturuntza mahaian eta, beste maitagarriei bezala, platera jartzen dio baina maitagarria gutxietsia sentitzen da, besteei eman dizkien urre trinkozko kutxatila edo mahai-tresnarik ez dizkiolako eman. Haserre, umea madarikatzen du, txaratila batekin ziztatu eta hil egingo dela iragarriz. Maitagarri bat falta denez dohaina emateko, madarikazioaren indarra gutxitzen du, heriotza ehun urteko loaldiarekin ordeztuz. Erregeak txaratilarekin jostea debekatzen du erreinu osoan.\nPrintzesak hamabost urte dituelarik agure bat txaratilarekin josten aurkitzen du eta probatzean, ukitzearekin bakarrik, ziztatu eta konorterik gabe lurrera erortzen da. Erregeak jauregiko gordelekurik ederrenean gordetzen du bere alaba eta maitagarrietako batek jauregian dagoen pertsona oro (errege-erreginak izan ezik, jauregia uzten baitute) lo arazten du. Jauregia zuhaitz handiz eta beraien artean korapilaturik dauden elorri arrosez inguratzen da.\nEhun urte geroago, jauregitik pasatzen den\u00a0printze gazte batek jauregian sartzea erabakitzen du. Printzeak printzesa behatu eta esnatu egiten dela ohartzen da, elkarrekin ezkontzen dira eta bi seme\u2013alaba edukitzen dituzte; Aurora eta Egun.\nBi urte geroago, erregearen aita hil egiten da eta printzeak ofizialki iragartzen du bere ezkontza, emaztea eta seme\u2013alabak jauregira eramanez. Printzearen ama erdi ogroa da eta ez die harrera ona egiten. Printzea gerrara joaten denean, amak printzearen seme\u2013alabak jateko hiltzea agintzen du, baina jauregiko etxezainak hiru arkumeekin trukatzen dizkio.\u00a0Erregina konturatzean oso haserre jartzen da eta mota guztietako kreaturazko upel bat prestatzea agintzen du, umeak eta ama bertara botatzeko intentzioz. Azken unean, printzea iristen da eta erreginak bere buruaz beste egiten du upelera botaz .\n\"* Loti Ederra\", Grimm anaien bertsioa (1812).\nErrege-erreginak alaba eder bat izan dute, Arrosa izenekoa eta festa antolatzen dute bere ohorez. Erreinuan hamairu maitagarri dauden arren, festara hamabi bakarrik gonbidatzen dituzte, urrezko hamabi plater eta mahai\u2013tresna bakarrik baitaude. Maitagarri bakoitzak opari bat ematen dio Arrosari eta maitagarri bakarra falta denean, gonbidatua izan ez den maitagarria azaltzen da eta, oihuen artean, printzesak hamabost urte betetzen dituenean txaratila batekin ziztatuko dela eta hil egingo dela dio. Oparia eman gabe duen maitagarriak madarikazioa aldatzen du: printzesa hil beharrean, ehun urtez lotan pasatuko du. Erregeak\u00a0txaratila guztiak deuseztatzeko agindua ematen du.\nPrintzesak hamabost urte betetzen dituenean jauregiko dorre zahar batera iritsi eta agure bat ikusten du txaratilarekin josten. Txaratila hartzerakoan ziztatu eta loaldi sakon batean erortzen da, jauregiko beste guztiak bezalaxe.\nEhun urte geroago, gazte batek \u201cArrosa Ederra\u201d printzesaren istorioa entzunda,\u00a0bere bila joatea erabakitzen du.\u00a0Gaztea jauregiaren inguruetara hurbiltzean arantzak lore eder bihurtzen dira. Behin jauregi barruan, printzesa lotan dagoen gela aurkitzen du eta hain eder ikusten du musu bat ematen diola printzesari, hau esnatuz. Jauregi osoa esnatzen da eta gazteak ezkondu egiten dira.\nIpuinaren aurrekariak.\nKontakizunaren iturriak ahozko eta herrikoiak nahiz landutako eta idatzizkoak dira. Aurrekari indiar, greko-latindar, islandiar, espainiar eta frantsesak agerikoak dira. Kontakizunaren hazia (naturazgaindiko amets batean murgildurik dagoen mirabe bat, bere maitalearen esku hartzearen ondorioz esnatzen dena) presente dago iada ipuinaren bertsio zaharrenetan.\n\"* Perceforest\".\n1340ean prosan idatziriko testu literario frantsesa da. 6 liburuz osatua; hirugarrena Loti Ederraren aurrekaria da.\n\"* Frayre de Joy e Sor de Plaser\".\nXIV. mendeko nobela kataluniarra da. Loti ederra Sor de Plaser izango litzateke, eta hau hil egiten da. Bere aitak dorre bat eraiki eta gorpua bertan uzten du. Frayre de Joyk (printzeak) nigromantzi teknikak ikasi eta erabiliz berpizten du. Ezkondu eta zoriontsu bizi izan ziren.\n\"* Surya Bai\".\nProtagonista, Surya Bai, arrano batzuekin bizi da eta haien etxeko sua piztua mantentzeaz arduratzen da arranoak ehizara doazen bitartean. Egun batean itzali zaionez, su bila dabil sorgin batek ematen dion arte. Etxera itzultzean sorginaren semea atzetik doakio amaren jaki bihurtzeko intentzioz. Suryaren etxeko atea ireki nahian, semeak azkazal pozoitsua hautsi eta atean trabatuta uzten du.\nHurrengo goizean, Suryak atea ireki, azkazalarekin zauritu eta hil egiten da. Zorionez, Raja bat igarotzen da bertatik eta azkazala kenduz sendatzen du. Rajak etxera eramaten du Surya, emaztearekin liskarra sortuz. Emaztea Surya hiltzen saiatzen da, baino Surya behin eta berriz salbatzen da. Azkenean, Raja haserreturik, bere emaztea espetxeratu eta Suryarekin ezkontzen da.\nBertsioen arteko aldaerak.\nProtagonistaren izena.\nBasileren bertsioan, protagonistak \"Tal\u00eda\" izena du (Thaleia grekeraz \"loraldi\" da), Grimm anaiek egindako bertsioan berriz, \"Dornr\u00f6schen\" (\"arantzadun larrosatxo\" alemanieraz). Perraulten bertsioan ez zaio izen propiorik jartzen baina \"Aurora\" izena hartzen du protagonistaren alabak eta Chaikovskyren balletarentzako bertsioan amaren izena transferitzen da. Disneyren pelikulak transferentzia hau mantentzen du.\nIpuinaren izena.\nKontakizunaren izen nagusia edo zabalduena \"Loti ederra\" da non batzuetan \"basoko\" hitza gehitzen zaio hasieran Perraultek ezarria. Hala eta guztiz ere, Perraultek bere ipuina \"hipalage\" errekurtsoaren bitartez, \"La Belle au bois dormant\" izendatzen duena, \"Basoko loti ederra\" izango litzateke, itzulpen textualan.\nGertakizuna.\nBasile eta Perraulten testuek bi sekuentzia narratibo eskaintzen ditu (protagonistari eragiten dion sorginkeria eta erregearen emaztea edo printzearen amaren keinua eragitea), Grimmen gertakizunean azkeneko ekintza hau baztertu egiten da. Lehenengo sekuentzia narratiboa oso antzekoa da kontakizun alemaniarra eta frantsesa alderatuz, baino hauek berriz desberdintasun nabariak dituzte italiarrarekin konparatuz.\nEstiloa.\nGrimm anaien bertsioa nahiko sinplea da, erakargarriago eta errazago egiteko helburua baitu. Perraultek berriz iruzkin zorrotzak eta humoristikoak ezartzen dizkio.\nDisneyren pelikularekin konparaketa.\nPerraulten eta Grimm anaien ipuinetan printzesa ehun urte geroago esnatzen da madarikazioaren ondorioz, pelikulan ordea egun bertan esnatzen da.\u00a0Ehun urte lotan igarotzeak\u00a0esan nahi digu bakoitzaren osatze sexuala lortzeko itxaron egin behar dela, paziente izan eta presarik ez eduki. Horregatik hiru testuetan madarikazioa nerabezaroan betetzen da.\nPerraulten bertsioan, printzeak bere\u00a0ezkontza eta bi seme\u2013alaba dituela ezkutatzen du, bere ama ogro gaizto bat denez jan egingo dituelakoaren beldur.\u00a0Grimm anaien bertsioan eta pelikulan berriz, ez da printzearen amaren bertsioa aipatzen. \u00a0\nBerdin gertatzen da seme\u2013alaben gaiarekin;\u00a0Perraulten ipuinean ezkontza ondoren bi seme\u2013alaba izaten ditu eta printzea behin errege izendatzean gerrara joaten da.\u00a0Pelikulan eta Grimm anaien bertsioan berriz, gai hauek ez dira azaltzen.\nPerraulten bertsioan printzesa printzearen behaketarekin esnatzen da, Grimm anaien eta pelikulan berriz printzearen benetako maitasunezko musu batekin esnatzen da.\nGrimm anaien ipuinean ez da sorginik existitzen, maitagarri \u201cgaizto\u201d bat dagoela esan dezakegu, behin madarikazioa botata desagertzen dena eta ez duenak inongo zigorrik jasotzen. Perraulten istorioan, nahiz eta hasiera batean maitagarri zaharra desagertu egiten den, amaren erregeak zigorra jasotzen du, upel barrura erortzean mota guztietako izakiekin.\u00a0Pelikulan ere maitagarri gaiztoa amildegi batetik erortzen da, printzeak eraso egin ostean.\nBeste desberdintasun bat, pelikulan, printzesa basoan nekazarien antzera hezten dela da, bere izatezko identitatea ezagutzen ez duelarik beste hiru maitagarriekin (bere izebak direnaren ustean) batera. Idatzizko bi ipuinetan berriz, printzesa baten antzera hezten da, nahiz eta hiru kasuetan ez duen ezagutzen bere buruarengan duen madarikazioa.\nAzkenik, maitagarrien kopuruari dagokionez, Perraulten ipuinean zazpi maitagarri daude, Grimm anaienean, hamahiru (bat gaiztoa) eta Walt Disneyren bertsioan\u00a0hiru maitagarri, guztiak zintzoak. Pelikula egiterakoan ez ziren gai izan maitagarri \u201cgaizto\u201d bat jartzeko.\nInterpretazioa.\nEmakume ideala.\nLoti Ederra, XIX. mendeko emakume ideala bezala aurkezten zaigu. Izan ere, bere loti-heriotz egoera horrek emakume obedientearen papera errepresentatzen du: gizon-emakume arteko erlazioa dominatzailea eta sumisoa dela aldarrikatuz. Honengatik, Loti Ederra eredu gisa hartu beharreko pertsonaia zen XIX. mendean.\nEmakumeak lo egin eta itxaron egiten du, gizonak berriz, bitartean lan egiten du. Lo-heriotz egoera honen bitartez, gizonari ezer egin gabe bereganatzeko ideia ematen dio: bera bila dabil, emakumea agertzen da, berak aukeratzen du eta emakumeak onartu behar du.\nEmakumeak, birjina denez, hautaturiko zalduna iritsi arte nolabaiteko lo inuxente baten egon behar du zaldunak muxu batekin esnatu eta bere emazte bilaka dezan. Lo-heriotz ideiarekin jarraituz, garai hartako emakume edertasunaren beste ideia bat gaixo zeuden emakumeak ziren; izan ere, gaixotasunak kontra egiteko indarrak kentzen zizkielako.\nEmakumeak, rolaren arabera, ederrak izan behar dute; horregatik, Loti Ederra estereotipo hori betetzen du. Honekin jarraituz, maitagarriek ematen dizkioten dohai guztiak sexuaren araberako estereotipoak dira: ederra, jatorra, diskretoa, bestei ulertzeko erraztasunarekin...\nAzken maitagarriak, umeek heldu bilakatu baino lehen igarotzen duten etapa identifikatzen du, pubertaroa, non jakinminak indar handia duen. Jakinminaren ondorioz, eskua ziztatu eta lo hartzen du. Hau da, emakume batean jakinmina sortzen bada, beharrezkoa da hau lokartzea, bere jakinmina alde batera utzi.\nEmakumea ikusteko pribilegioa, gizonari bakarrik egokitzen zaio, hau aurkitzeko egin duen ahaleginaren fruitu gisa. Adibidez, Txinan emakumeei beraien senarrek soilik ahal dizkiete oinak ikusi; edota herri musulmandarretan aurpegia eta ilea. Beste modu batean esanda, ipuinean Loti Ederra beste guztiengatik izkutaturik dago landaretzak osatzen duen basoarekin.\nGure Lotia, gizon egokiaren zain dago eta berak ezin du ezer esan edo egin honen inguruan: gizonak hautatzen du bere emakume ezaugarrien arabera berarekin ezkontzeko. Bere gurasoek, ezkontzeko gizona aurkitzen badiote, berak ere baietz esan behar du aurka egin gabe; horregatik eman zaizkio edertasuna, jatorra, diskretoa, bestei ulertzeko erraztasuna...\nHilerokoa eta pubertaroa.\nIpuinari dagokionez, beste interpretazioa bat seme alaben jakinmin sexuala eta gurasoek ezin dutela hau ekidin litzateke. Izan ere, ziztadak hilerokoaren errepresentazioa egiten du. Loak berriz, pubertarotik heldu arteko trantsizioa irudikatzen du, hau da, erlazio sexualak burutzeko prest egon arte. Printzearen muxuak egoera hau guztiari amaiera emango liokeen ekintza izango litzateke.\nIpuinean hainbat erreferentzi egiten zaizkio hileroko eta heldutasunarekin: Adibidez, maitagarriak 13 dira, eta urtea zehar ilargiak 13 ziklo egiten ditu (28 eguneko zikloak), honek hilerokoa irudikatzen du, izan ere hilerokoa 13 aldiz gertatzen da urtean. Bestalde, ipuinean aipatzen den itxitako gelak emakumeen organo sexualei egiten die erreferentzia; ateko sarraila irekitzen duen giltza erlazio sexualekin lotzen da; eta azkenik, ipuinean ekiditen den barraskilo eskailera experientzi sexualekin erlazionatzen da."}
{"id": "102411", "revid": "105290", "url": "https://eu.wikipedia.org/wiki?curid=102411", "title": "Brand", "text": "Brand, Tolkienen legendarium ospetsuko pertsonaia bat da.\nBrand, Bainen semea da, eta, aldi berean, Smaug herensugea hil zuen Bard I.aren biloba.\nHaraneko Hiriko erregea izan zen Eraztunaren Gerran, eta Dain II.aren ondoan hil zen Haraneko Hiriko guduan, Ereborreko atea Sauronen armadagandik defendatzen. Gandalfek dioenaren arabera, Brand izan zen lehenengo hil zena, eta bere aliatuaren gorpua defendatzen hil zen Dain, 381 urte zituela.\nBere oinordekoa, Eraztunaren Gerra amaitu ondoren, bere seme Bard II.a izan zen.\nPertsonaia hau, ordenagailurako estrategia jokoaren hedapenean agertzen da. Heroiak, nanoengatik borrokatzen du Haraneko Hiriko arkularien buruzagi bezala."}
{"id": "102416", "revid": "105290", "url": "https://eu.wikipedia.org/wiki?curid=102416", "title": "Kildare", "text": "Kildare (gaur egungo irlanderaz \"Cill Dara\", jatorriz aintzineko irlanderaren \"Cell Dara\" izendapenetik eratorria) Irlandako Errepublikako Kildareko konderrian kokatzen den udalerria da. Udalerri honek 8.142 biztanle ditu (2011). Nahiz eta Kildare udalerriak konderriari bere izena eman, Naas da Kildare konderriko hiriburua. Udalerri hau R445 errepidean kokatzen da, Dublindik 50\u00a0km mendebalderantz.\nEtimologia.\nIrlanderazko \"Cill Dara\" izenak \"haritzaren eliza\" esan nahi du, haritz handi baten ondoan eraiki baitzen monasterioa.\nHistoria.\nSanta Brigidak V mendean sorturiko \"Haritzaren Eliza\" monasterioan du jatorria. Garai hartan Irlanda osoko hiru monasterio katoliko garrantzitsuenen artean zegoen.\nKildareko historian aipatzeko beste momentu bat 1903an jazo zen. Erresuma Batuko lehen moto lasterketa ospatu zen uzatilaren 2an, \"Gordon Bennett Cup\" izena izan zuena.\nGaur egun Kildare Dublineko lo-hiri bihurtu da.\nIrlandako Brigidaren kondaira.\nBrigidaren ama kristaua zen baina hau hil zenean bere aitarekin eta amaordearen seme-alabekin hazi zen. Amak erakutsia zion nola zaindu abereak eta nola egin etxeko lanak eta horretan aritu zen kastitate santuaren bidea aukeratu zuen arte. Ardagheko St. Mel eta Mac Caille apezpikuak sagaratu zutenean, Santa brigidak komunitate bat sortu nahi izan zuen haritz handi baten ondoan Curragh muinoan. Horretarako Leinsterreko errege Dun Ailinne-ri lurrak eman ziezazkion eskatu zion eta honek erantzun zion Brigidaren kapak estaltzen duen lur guztia emango ziola. Santa Brigidak orduan mirari bidez muino guztia estali zuen bere kaparekin."}
{"id": "102418", "revid": "336", "url": "https://eu.wikipedia.org/wiki?curid=102418", "title": "Sippar", "text": "Sippar (sumerieraz: \"Zimbir\"; akadieraz: \"Sippar\") elkarren gertu dauden Mesopotamia Behereko bi hiriren izena da, Eufrates ibaiaren ekialdeko ertzean daudenak, Babiloniatik ipar-mendebaldera, egungo Iraken eta, elkarrengandik zazpi kilometroko tartera.\nBi hiriek, euren historian zehar, izen ezberdinak izan zituzten, elkarrengandik bereizteko, orohar, bakoitzeko jainko nagusiaren erreferentzia mantendu den arren. Honela, beraz, \"Sippar Shamashena\" (egungo Abu Habbah) eta \"Sippar Annuniturena\" (egungo Tell ed-D\u00ear) ditugu. Sippar, Itun Zaharrean, modu orokorrean, Sepharvaim izenarekin aipatzen da.\nIdazkunek, Sippar izeneko beste bi herri aipatzen dituzte: horietako bat, Sippar Paradisukoa da, beharbada, hiriaren auzo gehigarriren bati erreferentzia egingo diona. Litekeena da, baita ere, izen hauetako bat Agade edo Akkadekin identifikatu ahal izatea, lehe Inperio Semitar Babiloniarraren hiriburua.\nSippar hiria, Mesopotamiako antzinakoenetako bat bezala aipatzen da Sumertar Errege Zerrendan. Zerrenda honen arabera, erregetza izan zuen laugarrena izan zen azkenaurrekoa Uholde Unibertsalaren aurretik. Bere dinastia, errege bakar batez osatua egongo zen, Enmenduranna izenekoa, 21.000 urteko erregealdia izango zuena. Sippar izena duten bi hirietako maila arkeologikorik antzinakoenak, baina, ez dira ezagutzen, eta, beraz, arkeologiak ezin du hiri horien antzinatasuna baieztatu.\nSippar Shamashena (Abu Habbah).\nBeste izen batzuk: Sippar-Yahruru(m), Sippar-sati(m), Sippar-seri(m)\nAztarnategi hau, lehen aldiz, Hormuzd Rassamek industu zuen 1881ean, Shamashen tenplua esploratu zuena eta ia 60.000 taulatxo txatal atera zituena, ia guztiak, legez kanpoko indusketen ondorio direnak. 1894an, aztarnategia laburki industu zuen Jean-Vincent Scheil elizagizon frantziarrak, eta 1927an, Walter Andrae eta Julius Jordan alemaniarrek. Beranduago, arkeologo irakiarrek esploratu zuten 1940ko hamarkadatik 1970eko hamarkadararte.\nHiriaren bihotza, Shamash eguzki jainkoari eskainitako tenplua zen (Ebabbarra), barne harresi baten bidez babestua eta, bere ondoan, zigurat bat eraiki zelarik. Legez kanpoko industaileek, auzo sakratuan, idazkera kuneiformedun taulatxo ugari berreskuratu dituzte, behin sailkatu eta aztertu ondoren, hirian zenbait artxibategiren existentzia adierazi dutena: paleo-babiloniar garaiko (K.a. XIX. mendea eta K.a. XVII. mendea bitartean) \"komentu\" bat, Shamash jainkoaren gurtzara sagaraturiko apaiz andereak bertan bizi zirelarik, neo-babilonir garaiko (K.a. VI. mendea) tenplu baten artxibategiak eta garai bereko liburutegi bat, berriki argitara eman dena.\nAztarnategi berean, egoitza auzoak ere aurkitu dira, paleo-babiloniar garaian datatuak, artxibategi talde garrantzitsu batekin. Sippar, 1300 metroko luzera eta 800 metroko zabalera zuen harresi batetaz inguratua zegoen.\nSippar Annuniturena (Tell ed-D\u00ear).\nBeste izen batzuk: Sippar-Amn\u0101nu(m), Sippar-d\u016bri(m), Sippar-rab\u016b(m)\nTell ed-D\u00ear, Abu Habbah baino berrikiago industu da; lehen ikerketak, 1975ean egin zituzten Belgikako Gante hiriko arkeologoek. Beraz, Abu Habbah bezain esploratua ez dagoenez, egundaino, izen bereko beste herriak baino hondakin gutxiago argitara eman ditu.\nUr-Uturen egoitza esploratu da, K.a. XVII. mendeko Annunitu jainkoaren kleroko partaide bat, non itxura bikaineko 2.000 taulatxo inguru aurkitu diren."}
{"id": "102419", "revid": "119347", "url": "https://eu.wikipedia.org/wiki?curid=102419", "title": "Omagh", "text": "Omagh (irlanderaz \"An \u00d3maigh\", eskozieraz \"Omey\") Ipar Irlandaren mendebaldean dagoen Tyrone konderriko hiriburua eta hiririk handiena da. Drumragh ibaia eta Camowen ibaiak elkartu eta Strule ibaia sortzen den lekuan kokatzen da. Hiriak 22.182 biztanle ditu eta hirigune osoan 28.000 biztanle baino gehiago bizi dira.\nHistoria.\nMonasterio frantziskotar bat sortu zuten 792 urtean baina herria bera 1610an fundatu zen. 1641ean ihesi zetozen irlandar matxinoak hartu zituen eta 1689an Derryra bidean zihoazen Jakue II.aren gudaloste ingelesak hiriaz jabetu ez zitezen Gilen III.aren aldekoek su eman zioten Omaghi.\n1768an Omagh bihurtu zen Tyroneko konderriko hiriburu Dungannon ordezkatuz. Sarritan uholdeak izaten zituenez (aipagarrienak 1909, 1929, 1954, 1969, 1987, 1999 eta 2007an) Strule ibaiaren inguruan dikeak eraiki dira.\nOmagh zoritxarrez Omagheko atentatua ondorioz famatu egin zen, 1998ko abuztuaren 15ean Benetako IRAk auto-bonba bat kale nagusian lehertarazi zuenean. 29 pertsona hil ziren, tartean 14 emakume eta 9 haur.\nKirolak.\nOmagheko kirol jarduera nagusia futbol gaelikoa da. Bi elkarte daude herrian, Omagh St. Enda's eta Drumragh Sarsfields."}
{"id": "102421", "revid": "336", "url": "https://eu.wikipedia.org/wiki?curid=102421", "title": "Ki (mesopotamiar mitologia)", "text": "Ki (, \"lurra\"), Mesopotamiako mitologiako jainkosarik garrantzitsuenetako bat da. Aditu gehienak, jainkosa hau, ohiago, bere izen ezagunagoa den Ninhursag izenarekin ezagunagoa dela bat datoz, eta pertsonaia bera izango zela, baina ez dago batere argi. Bertsioren batzuk, Ansar eta Kisarren alaba dela diote, eta beste batzuk, Anu eta Nammurena (edo Nammurena eta Anuren ezkontidearena). Azken bertsio honen elezaharrak, hasiera batean, Lurra eta Zerua elkartuta zeudela dio, eta behin, jatorrizko ozeanotik azaleratu zen mendi bat izan zirela. Mendiaren tontorrak, oinarria lurrean zuena, Zerua ukitu zuen. Anu, Zerua zen, eta Ki, lurra. Nammu, Kiren ama, Lurra inguratzen zuen jatorrizko ozeanoa zen, jatorrizko kaosa. Anuk eta Kik seme bat izan zuten, Enlil (En = Jauna eta lil = airea edo atmosferarena), jaiotzerakoan, Zerua eta Lurra banandu zituena, honela, eguna sortuz.\nEnki eta Ninmah, Enki eta Ninhursagen mitoa istorio mitikoen, Ziusudraren istorio sumeriarraren eta Atrahasis eta Enuma Elish olerki epiko akkadikoen protagonista izan zen."}
{"id": "102422", "revid": "56334", "url": "https://eu.wikipedia.org/wiki?curid=102422", "title": "Akoris", "text": "Khenemmaatra-Hakor edo Akoris, Egiptoko XXIX. dinastiako faraoirik garrantzitsuena izan zen. K.a. 391tik K.a. 379 arte hedatu zen bere erregealdia.\nManetonek, Sexto Julio Afrikano eta Eusebio Zesareakoaren arabera, Akoris deitzen du, eta hamairu urteko erregealdia izan zuela aipatzen du. Kronika Demotikoan aipatua da.\nEgipto, Greziako Esparta hiriaren aliatua izan zen. Elkarrekin borrokatu zuten Persiaren aurka 400 urtez. Baina Akorisek aliatu berriak topatu behar izan zituen. Salaminako errege zen Ebagoras I.arekin aliantza bat hitzartu zuen, erbestean zegoena, eta Akorisek berriz Ziprera eraman zuen K.a. 387an, non Egiptoko erregeorde bezala zerbitzatu zuen. Atenasekin ere hitzarmen bat sinatu zuen K.a. 389an, itsas armada handi ba zuena.\nHiru aliatuek, Mediterraneo itsasoaren ekialdea kontrolatu zuten, Egipto, persiarren erasoen aurrean ia menderakaitz bihurtuz. Artaxerxes II.ak, bere armada, kostaldean zehar bidali beharko zuen, Gaza eta Pelusium artean, bere soldaduak, itsasoz erasotzera bidaliz, bere galdutako Egipto berreskuratu nahi bazuen.\nArtaxerxesek, bake hitzarmen bat sinatu zuen Esparta eta beste hiri greziar batzuekin K.a. 386an, Egiptoren aurkako gerran murgiltzeko. K.a. 385ean eta K.a. 383an, persiar errege honen jeneralek Egipto eraso zuten. Baina Kabrias jeneral atenastarrak zuzendutako mertzenario greziarrek eta soldadu egiptoarrek kanporatu zituzten. Akorisek kontraeraso zezakeen, eta egiptoar armadak Fenizian eta Zilizian borrokatu zuten. Egiptorentzat, garaipen honek, oparotasun handiko garai baten hasiera suposatzen zuen. Garai honetan egin ziren mertzenarioei ordaintzeko lehen egiptoar txanponak.\nAkorisek, eraikuntza egitarau anbiziotsu bat agindu zuen Karnak, Letopolis, Menfis, Elefantina, Medinet Habu eta Saqqara bezalako tokietan.\nGreziar eta erromatar garaian, Egiptoko herri batek ere, Akoris izena jaso zuen."}
{"id": "102423", "revid": "1781", "url": "https://eu.wikipedia.org/wiki?curid=102423", "title": "Sant Lluis", "text": ""}
{"id": "102424", "revid": "58701", "url": "https://eu.wikipedia.org/wiki?curid=102424", "title": "Portadown", "text": "Portadown (eskozieraz \"Portadoun\"; irlanderaz \"Port an D\u00fan\u00e1in\") Ipar Irlandako Armagheko konderrian dagoen merkatal udalerria da, bertan asteroko azoka ospatzen delarik. Bere biztanlegoa 22.000 pertsona inguruan dago, hauetatik bi heren unionistak eta heren bat nazionalista delarik. Konderriaren iparraldean kokatua dago, Bann ibaian eta Craigavon Boroughko kontseiluaren zati da. Belfastetik 37 kilometro hego-mendebaldera dago kokaturik.\nEtimologia.\nIrlanderazko \"Port an D\u00fan\u00e1in\" izenak \"Gotorleku txikiaren kaia\" esan nahi du.\nHistoria.\nXIII mendetik aurrera O'Neill klanetik banaturiko Mac Cana familiak agindu zuen bertan. 1594 eta 1603 artean ingelesen aurka gogor borrokatu ziren beren gotorlekutik baina galdu egin zuten eta ingeles zaldunak jabetu ziren lur hauetaz. 1610an William Powelli eman zitzaizkion inguruko lurrak. Hurrengo urtean Richard Rolleston erreberendoari saldu zizkion eta honek bitan banatu eta Richard Cope eta Michael Obinsi eman zion zati bana. Obinsek dorretxe bat eraiki zuen eta hogei kolono ezarri zituen inguruan alokairuan. 1631ean Obinsek merkatua egiteko eskubidea lortu zuen, bai eta Bann ibaia zeharkatzeko zubia altxatzearena ere.\n1641ean O'Neill eta Mac Canaren irlandar matxinoak Obinsen gazteluaz jabetu ziren eta 100-300 kolono ingeles exekutatu zituzten. \"Portadowneko sarraskia\" izenaz ezagutzen den gertaera honek Oliver Cromwellen gudalosteek mendeku ekintzak justifikatzeko erabili zuten.\nAnthony Obinsek 1741ean bultzatuta Newry ubidea ireki zen Newry eta Portadownen artean eta honek industrializazioa ekarri zuen herrira. 1762an liho merkatua ireki zen eta hau bihurtu zen jarduera ekonomiko garrantzitsuena.\nBitxikeria bezala aipatu behar da Bigarren Mundu Gerra garaian alemaniar soldaduentzako presondegia izan zela Portadownen. Presodegiko zaintzaileak galestarrak izan ziren.\nKirolak.\nPortadown F.C. futbol taldeak Ipar Irlandako lau liga eta hiru kopa irabazi ditu."}
{"id": "102426", "revid": "119347", "url": "https://eu.wikipedia.org/wiki?curid=102426", "title": "Newry", "text": "Newry (irlanderaz \"I\u00far Cinn Tr\u00e1\") Ipar Irlandako Downeko konderrian dagoen hiria da, Armagheko konderriarekin mugan. 2001eko erroldaren arabera 27.433 biztanle zituen. Ipar Irlanda guztian \"hiri estatusa\" daukan bost hirietako bat da Newry.\nEtimologia.\nIrlanderazko \"I\u00far Cinn Tr\u00e1\" izenak \"Muino gaineko hagina\" esan nahi du. Gaur egun izena laburtuta erabiltzen da, \"An tI\u00far\" (hagina).\nGeografia.\nMourne mendien arteko bailara batean kokaturik dago Newry. Clanrye ibaiak zeharkatzen du bere Carlingford Lougherako bidean.\nHistoria.\nErdi Aroan bazen herrixka bat, ziurrenik VI mendean sortua, eta 1142an monasterioa berreraikitzean hazkuntza izan zuen. Monasterio hau 1543an kolegiata bihurtu zen. John de Courcy konkistatzaile ingelesak Newry gaztelua eraiki zuen 1198an.\nWilliamiten gerran, 1689an, Jakue II.aren gudalosteek su eman zioten hiriari. Hiriaren berreraikuntzak ekonomia goraldiarekin bat egin zuen eta herria azkar hazi zen 1881erako 15.000 biztanletik gora izateraino.\nXX mendean katolikoek kontrolatzen zuten hiri handiena bihurtu zen, biztanleriaren %80a katolikoa eta abertzalea baitzen. Hau dela eta mendearen bukaeran istilu ugari izan ziren Newryn."}
