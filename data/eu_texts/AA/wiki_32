{"id": "22831", "revid": "336", "url": "https://eu.wikipedia.org/wiki?curid=22831", "title": "Python (informatika)", "text": "Python interpretatutako programazio lengoaia bat da, ardatz bezala sintaxi garbi, erraz eta irakurgarri bat duelarik.\nParadigma anitzeko lengoaia bat da, objetuetara zuzenduriko programazioa, programazio inperatiboa eta, neurri txiki batean, programazio funtzionala jasaten ditu eta. Lengoaia interpretatu eta multiplataforma da.\nPython Software Foundation -ek administratzen du. Kode zabaleko lizentzia bat dauka, Python Software Foundation License izenekoa, GNU-ren 2.1.1 lizentzia publiko orokorrarekin bateragarria.\nHistoria.\nSorrera.\nPython 80ko hamarkadaren bukaeran izan zen sortua Herbehereetako Matematika eta Informatikako zentroan (CWI, Centrum Wiskunde &amp; Informatica) Guido van Rossum-en eskutik. Lengoaia ABC lengoaiaren ondorengo gisa sortu zen, salbuespenak (exception, ingeleraz) kudeatu eta Amoeba sistema eragilearekin elkar eragin zezakeen hizkuntza zen.\nLengoaiaren izena Monty Python umoristen omenez dago jarrita, hauekiko sortzailearen afizioa zela eta.\nPython-en egile nagusia van Rossum da, eta lengoaiaren norabidea etengabe erabakitzen egiten duen lana errekonozitu egiten zaiola-eta askotan BDFL edo \"Benevolent Dictator for Life\" gisa ezaguna da.2018ko uztailaren 12 utzi zion ardura hori baina.\n1991an, van Rossum-ek 0.9.0 bertsioaren kodea argitaratu zuen \"alt.sources\"-en. Garapen-egoera hartan bazeuden herentziadun klaseak, salbuespenen kudeaketa, funtzioak eta codice_1 eta codice_2 bezalako mota modularrak. Hasierako argitaratze hartaz gain, \"Modula-3\" ren antzerakoa zen modulu-sistema bat argitaratu zuen; van Rossum-ek esan zuen modulu hura \"Python-en programazio-unitate handiena\" zela. Pythonen salbuespenak tratatzeko modua \"Modula-3-\"renaren oso antzerakoa da, codice_3 klausularen gehigarriarekin ere. 1994an \"com.lang.python\" eztabaida-foroa sortu zen, Pythonen erabiltzaile-komunitatean itzelezko hazkuntza ekarri zuena.\nPython 1.0.\nPythonen 1.0 bertsioa 1994ko urtarrilean plazaratu zen. Argitaratze horrekin batera programazio funtzionalaren hainbat erreminta berriak etorri ziren izan ziren: codice_4, codice_5, codice_6 eta codice_7. Van Rossumek hau esan zuen: \"Duela 12 urte, reduce(), filter() eta map() funtzionalitateak falta zirenean, hutsune horiek betetzeko adabakiak bidali zituen Lisp-eko hacker batek\". Emailea Amrit Prem izan zen; argitaratze oharretan Lisp-i buruz ez da inolako aipamenik egiten baina.\nCWI-k argitaratutako Python azken bertsio askea Python 1.2 izan zen. 1995ean, van Rossum-ek lengoaian lanean jarraitu zuen Virginiako \"Corporation for National Research Initiatives\"-en (CNRI), lengoaiaren zenbait bertsio berri argitaratu zituen bertan.\nCNRI-an zegoelarik, van Rossum-ek \"Computer Programming for Everybody\" (CP4E) ekimena abiarazi zuen, programazioa jendearentzat ulergarriago eta erabilgarriago egiteko asmoz. Python-ek \", bere sintaxi garbi eta erraza zirela-eta, programazioa irakasteko alfabetizatze-kanpaina\" hartan zeresan handia eman zuen. DARPA agentziak babestu zuen proiektua. 2007an CP4E kanpainari utzi zion.\nPython 1.6.1 eta Python 1.6 bertsioak oso antzezekoak ziren, errore batzuen konponketekin eta GPLrekin bateragarria den lizentzia berri batekin.\nPython 2.0.\n2000. urtean Python garapen-taldearen gehiengoa BeOpen.com-era pasatu zen, BeOpen PythonLabs taldea sortuz. CNRIk 1.6 bertsioa publikoa izatea eskatu zuen, garapen horretan aritu ziren taldeak CNRItik alde egin zuen arte. BeOpen.com-en argitaratze bakarra Python 2.0 izan zen. Honen ostean, Guido van Rossum eta PythonLabs-eko gainontzeko garatzaileak Digital Creations taldean batu ziren berriro.\nPython 2.0-k Haskell lengoaia funtzionalaren ezaugarri nagusi bat hartu zuen: konpresio bidezko listak. Egitura horretarako Python sintaxiak Haskell lengoaiaren itxura du, desberdintasun txiki batzuk ezik. Python 2.0-k, gainera, zabor-biltze sistema bat garatu zuen, erreferentzia ziklikoak batu eta bildu ahal izateko.\nArgitalpen bikoitz horren ostean, eta van Rossum-ek CNRI utzi ostean (software komertzialeko garatzaileekin lan egiteko), Python GNU GPLn oinarritutako softwarearekin erabiltzeko ideia zabaldu zen. Ordura arte erabilitako lizentziak, Python License-ak, lizentzia Virginiako estatuak kudeatzen zuela adierazten zuen klausula bat zuen, eta hori ez zenbateragarria GPL lizentziarekin. CNRIk eta FSFk (Free Software Foundation) bat egin zuten Pythonen lizentzia GPL lizentzia librearekin bateragarria egiteko. 2001. urtean, van Rossumi \"FSF Award for the Advancement of Free Software\" saria eman zioten.\nPython 2.1 bertsioa Python 1.6.1 eta Python 2.0-ren lan deribatua da. Bere lizentzia Python Software Foundation License bezala izendatu zen. Python 2.1 alfa bertsiotik aurrerako kode, dokumentazio eta espezifikazio gutziak Python Software Foundation (PSF) dute jabetzat, 2001 ean irabazasmorik gabeko elkartea.\nPython 2.2 bertsioaren berritasun nagusi bat Pythoneko moten eta klaseen hierarkia batean bateratzea izan zen. Bateratzeak objektu-eredu kontsistente eta puru bat ekarri zuen. Icon lengoaian oinarritutako generatzaileak ere gehituak izan ziren bertsio berri honetan.\nPython liburutegi estandarraz gain, mota askotako gehigarriek Java-ren eragin handi bat dute: codice_8 paketea, 2.3 bertsioan gehitua izan zena, log4j-en oinarritua dago; SAX parserra, 2.0 bertsioan gehitu zen.\nPython 3.0.\nPython 3.0 (Python 3000 edo py3k ere deitua) 2008an sortu zen. Bertsio hark funtsezko aldaketa batzuk ekarri zituen, baina ez zen bateragarria aurreko bertsioaren programekin. Oso aldaketa tipikoa da codice_9funtzioaren argumentuak parentesien arte idatzi behar direla 3. bertsioan baina ez 2. bertsioan. Oso lagungarri diren zenbait programa-liburutegi oraindik Python2 bertsioan bakarrik eskaintzen dira. Python 3.0 bertsioaren ezaugarri berri asko Python 2 lengoaiara ere eraman izan ziren geroago eta Python 2.7 bertsioa sortu zuten horrela.\nEzaugarriak.\nParadigma anitzeko programazio-lengoaia da Python. Objektuetara bideratutako programazioa edo programazio egituratua, baita programazio funtzionala edo aspektuetarako bideratutako programazioa baimentzen baititu. \"Programazio logikoa\" eta \"kontratu bidezko diseinua\" ere erabil daitezke lengoaiaren luzapenen bitartez. Lengoaiaren ezaugarri horiek kontuan hartzen dira beste lengoaiekin konparatzen denean.\nPython bidez idatzitako kodea oso trinko eta irakurgarria izan ohi da, horri begira diseinatuta dago-eta. Trinkoa da, beste arrazoi batzuez gain duen ezaugarri bati esker: aldagaiak ez dira deklaratu/erazagutu behar; erabili ahala esleitzen baitzaie mota.\nPython lengoaia sinple, ulergarria eta ahaltsua da. Lengoaiak bere barruan dakarren funtzionalitatea ez da oso zabala, baina oso erraza da oinarrizko muin hori zabaltzea. Modulu eta metodo ahaltsu asko erraz aurkitzen dira sarean, eta gehienetan lizentzia libre batekin. Horrela, esate baterako, erraz txertatu daiteke interfaze programagarria behar duten aplikazioetan. Bereziki egokia da string-en tratamendu sakona eta hiztegi-bilaketa asko egin behar dituzten programazio-problemak bideratzeko. \nLengoaia interpretatua da, erabiltzeko erraza hasieran. Aginduak banan-banan egikaritu daitezke aldez aurretik konpiladore batek programa osoa konpilatu gabe.\nPython software libre eta irekia da. Mozkin-asmorik gabeko fundazio batek (Python Software Foundation) kudeatzen du Python lengoaiaren ohiko inplementazioa (CPython).\nTestu-tratamenduetan oso erabilia den Perl lengoaiaren filosofia eta Pythonena nahiko diferenteak dira programak idazteko filosofik definitzeko orduan. Perl lengoaian hainbat modu diferente egoten dira tratamendu bera lortzeko (\"There is more than one way to do it\"), baina Python horren kontra doa eta saiatzen da adierazpide bakar eta intuitiboa definitzen (T\"here should be one\u2014and preferably only one\u2014obvious way to do it\"). Helburua da programa sinple, ulergarri eta ahaltsuak lortzea.\nDatu motak.\nAldagaiei hasierako balio bat esleitu ohi zaie, horrela aldagaiari balioaren mota hori lotzen baitzaio. Esleipenak idazteko eredua hau da:\naldag_izena = balioa\nDatu mota bakunak.\nPython-ek ondoko oinarrizko datu-motak ezagutzen ditu:\nDatu mota egituratuak.\nDatu mota egituratu erabilienak zerrendak, hiztegiak eta tuplak dira.\nAgindu motak.\nOinarrizko aginduak esleipena (\"aldag_izena\" = \"balioa\") eta datu-idazketak (\"print\") dira.\nDatuen irakurketa \"input\" funtzioa erabiliz egiten da, ez da egiten agindu baten bitartez beste lengoaia askotan bezala.\nAdibidez, \nr = int(input(\"Idatzi zirkuluaren erradioaren luzera:\"))\nazalera = 3,1416 * R ** 2;\nprint(\"Zirkularen azalera:\", azalera)\nKontrol-egiturak.\nBaldintzapeko egiturak.\n\"if\" egiturak balio du agindu-multzo bat soilik kasu batzuetan egikaritzeko, baldintza bat betetzen denean, alegia. Kontrol-egitura hau programazio-lengoaia guztietan dago. Hala ere, Python lengoaian erabiltzen denean idazkeran (sintaxian) bi diferentzia azpimarratu behar dira:\nEgituraren eredua hau da:\nif &lt;baldintza&gt; :\n &lt;aginduak&gt;\nelse:\n &lt;aginduak&gt;\nBaldintza espresio boolear baten bidez adierazten da. Baldintza betetzen bada segidan duen agindu multzoa egikarituko da. Baldintza bete ezean, \"else\" adarra baldin badago adar horri dagokion agindu-multzoa egikarituko da. Ez badago \"else\" adarra, berriz, egitura honetan ez da ezer egingo.\n\"Hautazkoa da else\" adarra idaztea. Adibidez, ondoko programa-zatian agertzen den \"if\" egitura sinplea da:\nif n &lt; 0:\n n = -n # Balio absolutua\nAldiz, honako zati honetan egitura osoa dugu:\na = int(input(\"sakatu bi zenbakietako bat: \"))\nb = int(input(\"sakatu bestea: \"))\nif a &gt; b:\n hand = a\nelse:\n hand = b\n print(\"handiena:\", hand)\nOndoko \u00f1abardura hauek hartu behar dira kontuan:\nif n &lt; 0:\n print (\"negatiboa\")\nelif n==0:\n print (\"zero\")\nelse:\n print (\"positiboa\")\nIterazio-egiturak.\n\"while\" kontrol-egitura.\nEgitura errepikakor orokorrena da \"while\". Honela erabiltzen da:\nwhile &lt;jarraitzeko-baldintza&gt; :\n &lt;aginduak&gt;\nJarraitzeko baldintza ebaluatu ondoren, \"egiazkoa\" (ez \"None\") lortu bada, egiturari dagozkion agindua edo agindu-multzoa exekutatuko da, eta gero baldintzako espresioa berriro ebaluatzera itzuliko da, begizta osatuz. Espresioaren emaitza \"faltsua\" denean, \"while\" egitura osoaren exekuzioa bukatutzat emango da eta hurrengo sententziara (tabulazioaren arabera) pasatuko da, \"while\" egiturako gorputza berriro exekutatu gabe.\nPython programen idazkeraren berezitasunak kontrol-egitura honetan ere azaltzen dira: tabulazioa zurruna da eta ':' karakterea jarri beharra dago baldintza ondoren.\nZenbaki baten faktoriala kalkulatzen duen programan \"while\" egitura bat ikus daiteke. Bertan, egitura errepikakorraren baldintza \"i&lt;=n\" da, eta bloke bat osatzen duten bi sententziek osatzen dute gorputza. \"While\" egitura errepikakorra \"if\" egitura baten barruan dago, \"else\" adarrean hain zuzen. Ohartzekoa da tabulazioa nola dagoen eginda: ezker-ezkerrean hasieraketa eta \"if\" egitura, koxka bat eskuinerantz sententzia gehienak \"while\" egitura barne, eta hirugarren mailan errepikatuko diren bi sententziak. Azken sententzia (\"print\") ez da errepikatuko inolaz ere, 2. mailan dagoelako.\nn=int(input('Sakatu zenbaki bat, bere faktoriala kalkulatzeko: '))\nif n &lt;= 0:\n print (\"Errorea: zenbakia positiboa behar da\");\nelse:\n fakt = 1\n i = 2\n while i &lt;= n:\n fakt = fakt * i \n i = i+1\n print (fakt)\n\"for .. in\" kontrol-egitura.\nEgitura errepikakor honekin posible da zerrenda eta datu-egitura batzuetan (zerrendak, bektoreak edo matrizeak, batez ere) elementu bakoitzerako agindu batzuk errepikatzea. Honela idazten da:\nfor &lt;aldagaia&gt; in &lt;zerrenda&gt; :\n &lt;aginduak&gt; # aldagaia erabiliko da elementua aipatzeko\nC bezalako lengoaiatan ez dagoen egitura hau oso erosoa da zerrendak eta hiztegiak lantzeko. Adibidez, programa honek zerrenda bateko elementu guztiak idazten ditu:\nzerrenda = ['negatiboa','zero','positiboa']\nfor elem in zerrenda:\n print (\"Osagaia:\", elem)\nPrograma horren exekuzioak honako irteera hau sortuko luke:\nOsagaia: negatiboa\nOsagaia: zero\nOsagaia: positiboa\nBeste lengoaia batzuetan ohikoa da \"for\" kontrol-egitura kopuru batez gobernatzea. C lengoaiaz, adibidez, \"for(i=1;i&lt;n;i++)\" moduko egitura oso ohikoa da. Pythonez hori egiteko \"range\" erabiltzea da irtenbide zuzenena. Zerrenda baten osagai guztiei edo \"string\" baten karaktere guztiei dagokien iterazioa kontrolatzeko \"range\" funtzioa erabili ohi da. Osagai kopurua, zenbaki bat alegia, da \"range\" funtzioaren parametroa, emaitza 0 eta balio horren arteko osoko balio guztiak izanik. \"for in range()\" ohiko egitura bihurtuko zaigu. Adibidez:\nkatea=input('Sakatu karaktere-katea: ')\nkar=input('Sakatu kontatzeko karakterea: ')\nluzera=len(katea)\nkont = 0\nfor i in range(luzera):\n if katea[i] == kar:\n kont = kont+1\nprint(kar, 'karakterearen kopurua:', kont)\nEta hau da programa horrren exekuzioaren adibide bat:\nSakatu karaktere-katea: amama etorri zen atzo\nSakatu kontatzeko karakterea: a\na karakterearen kopurua: 4\n\"break\" eta \"continue aginduak\".\n\"break\" sententziak begiztaren exekuzioan bat-bateko amaiera eragiten du, begizta ondoko hurrengo blokera joanez. \"AGUR\" (letra larriz) idatzi arte oihartzunarena egiten duen programa da hau:\nprint(\"Oihartzuna. AGUR sakatu arte ez da ondoko begizta bukatuko\");\nwhile True:\n mezu=input(\"Zure mezua:\")\n if (mezu == \"AGUR\"):\n break;\n print (mezu)\nprint(\"AGUR. Bukatu da.\")\nHala ere, \"break\" eta \"continue aginduen erabilera ez\" da oso komenigarria, programaren exekuzioaren ulermena eta egiaztapena zailtzen du eta. Soilik oso salbuespenezko kasuetan komeni da erabiltzea. Aurreko programa honela idatz daiteke erraz \"break\" eta \"continue\" agindurik gabe:\nprint(\"Oihartzuna. AGUR sakatu arte ez da ondoko begizta bukatuko\");\nmezu=input(\"Zure mezua:\")\nwhile (mezu != \"AGUR\"):\n print (mezu)\n mezu=input(\"Zure mezua:\")\nprint(\"AGUR. Bukatu da.\")\nAzpiprogramak, funtzioak.\ndagoen Python lengoaian \"funtzioak\" dira azpiprogramak definitzeko baliabide bakarra. Berdin definitzen dira programan balio bat itzultzeko erabiltzen diren azpiprogramak (beste lengoaia batzuetan \"funtzioak\" horiek dira) eta agindu moduan erabiltzen direnak (beste lengoaia batzuetan \"prozedura\" edo \"azpierrutina\" deituak).\n\"Bi\" hitz erreserbatu erabiltzen dira funtzioen definizioan: \"def\" definizioari hasiera emateko, eta \"return\" behar izatekotan emaitza itzultzeko. Beste sententzia batzuetan bezala (\"if\" kontrol-egituran, esaterako) definizioaren lehen lerroaren bukaeran ':' karakterea zehaztu behar izan da.\ndef faktorial (n):\n fakt = 1;\n i = 2;\n while i &lt;= n:\n fakt = fakt * i\n i=i+1\n return (fakt)\nm=int(input('Idatzi zenbaki bat, bere faktoriala kalkulatzeko: '))\nif m &lt;= 0:\n print (\"Errorea: zenbaki positiboa behar da\")\nelse:\n print(faktorial(m))\nErabilera.\nErabilera-estatistikak.\n2003az gero Python etengabe egon da gehien erabilitako 10 lengoaien artean TIOBE programazio-komunitatearen sailkapenean, eta \"urteko programazio-lengoaia\" izendatu zuten 2007, 2010 eta 2018 urteetan. 2015eko irailean bostgarrena izan zen sailkapen horretan. eta 2018an hirugarrena.\nEnpresa handietan.\nEnpresa handi askotan erabiltzen da Python, besteak beste hauetan: Google, Yahoo, CERN eta NASA.\nAplikazioetan.\nGutxienez aplikazio hauen programazioan erabili da Python lengoaia:Hizkuntzalaritzan eta gizarte zientzietan ere hainbat erabilera izan ditu.\nSintaxia.\nIdazkera trinkoa du, beste arrazoi batzuez gain duen ezaugarri bati esker: aldagaiak ez dira deklaratu/erazagutu behar; erabili ahala esleitzen baitzaie mota. Hau errore-iturri arriskutsua izan badaiteke ere, interpretatzaileak errore asko detektatzen ditu exekuzio-garaian.\nBestalde interpretazioa eraginkorra izan dadin programen formatua eta programazio-egitura batzuk zurrun samarrak dira. Hauek dira kontuan hartzeko xehetasun garrantzitsu batzuk:\nPrograma adibideak.\nKaixo mundua adibidea (python2):\nprint \"Kaixo mundua!\"\nKaixo mundua adibidea (python3):\nprint (\"Kaixo mundua!\")\nZenbaki baten faktoriala (python3):\nn=int(input('Sakatu zenbaki bat, bere faktoriala kalkulatzeko: '))\nif n &lt;= 0:\n print (\"Errorea: zenbakia positiboa behar da\");\nelse:\n fakt = 1\n i = 2\n while i &lt;= n:\n fakt = fakt * i \n i = i+1\n print (fakt)"}
{"id": "22832", "revid": "46380", "url": "https://eu.wikipedia.org/wiki?curid=22832", "title": "Johann Gottfried Galle", "text": "Johann Gottfried Galle (Alemania, 1812ko ekainaren 9a - 1910eko uztailaren 10a) alemaniar astronomoa. Neptuno planeta aurkitu zuen 1846ko irailaren 23an, Joseph Le Verrier frantziar astronomoaren kalkulu batzuetan oinarriturik."}
{"id": "22833", "revid": "371", "url": "https://eu.wikipedia.org/wiki?curid=22833", "title": "J.G. Galle", "text": ""}
{"id": "22834", "revid": "119347", "url": "https://eu.wikipedia.org/wiki?curid=22834", "title": "Read Only Memory", "text": "ROM memoria (ingelesezko Read Only Memory akronimoa), ordenagailuetan eta gailu elektronikoetan erabiltzen den biltegiratzeko tresna bat da, informazioa irakurtzeko eta ez idazteko aukera ematen duena.\nROMean gordetako datuak ezin dira aldatu, ez behintzat era azkar edo erraz batean. Memoria mota hau batez ere firmware-a gordetzeko erabiltzen da (programa horrek lotura estua du hardware espezifikoarekin, eta ez da oso ohikoa izaten eguneraketak behar izatea), edo gailuaren funtzionamendurako funtsezkoa den beste eduki baterako, hala nola ordenagailua martxan jarri eta diagnostikoak egiten dituzten programetarako.\nHistoria.\nOsagai diskretuko ROMa.\nIBMk kondentsadoreen irakurketa soilerako biltegiratzea (capacitor read-only storage, CRO) eta transformadoreen irakurketa soilerako biltegiratzea (transformer read-only storage, TROS) erabili zituen System/360 modelo txikienen, 360/85 modeloaren eta hasierako System/370 modeloen (370/155 eta 370/165) mikrokodea gordetzeko. Zenbait modelotan, idazteko moduko kontrol-biltegi (writeable control store, WCS) bat ere bazegoen, diagnostiko gehigarrirako eta emulazio-euskarrirako balio zuena. Apoloren nabigazio-konputagailuak (Apollo Guidance Computer, AGC) nukleo kableatuen memoria () erabili zuen, kableak nukleo magnetikoen bidez harilkatuz programatua.\nEgoera solidoko ROMa.\nEgoera solidoan dagoen ROM motarik sinpleena teknologia erdieroalea bezain zaharra da. Ate logiko konbinazionalak eskuz elkartu daitezke, n bit-eko sarrera-helbide bat m bit-eko irteera-datuen balio arbitrarioei esleitzeko (kontsulta-taula bat). Zirkuitu integratuak asmatzearekin batera, ROM maskara garatu zen. ROM maskara hitz-lerroen (helbideen sarrera) eta bit-lerroen (datuen irteera) sare bat da, zeinak transistoreen etengailuekin selektiboki elkartuta dauden. Maskara honek, kontsulta-taula arbitrario bat adieraz dezake, antolamendu fisiko erregularrar eta hedapen-atzerapen aurreikusgarri batekin.\nROM maskaran, datuak fisikoki kodetuta daude zirkuituan, eta, beraz, fabrikazioan bakarrik programatu daitezke. Horrek desabantaila batzuk dakartza berekin:\nOndorengo garapenek konpondu dituzte gabezia horiek. Irakurketa soilerako memoria programagarriak (Programmable Read Only Memory, PROM), Wen Tsing Chow-k 1956an asmatuak, aukera ematen zien erabiltzaileei edukia programatzeko tentsio handiko pultsuak aplikatuz egitura fisikoki aldatuta. Horrela, 1. eta 2. arazoak konpontzen ziren, enpresa batek PROM txip berrien sorta handi bat eska zezakeelako eta diseinatzaileen komenentziara nahi zuen edukiarekin programatu zitzakeelako. Hori bai, PROM hauek behin bakarrik programa zitezkeen.\n1959an Bell Laborategietan asmatutako metal oxido erdieroalezko eremu-efektuko transistorearen (metal\u2013oxide\u2013semiconductor field-effect transistor, MOSFET) agerpenak, metal oxido erdieroalezko trantsistoreen (metal\u2013oxide\u2013semiconductor, MOS) erabilera praktikoa ahalbidetu zuen. Hauek erdieroaleen memorian memoria gelaxkak biltegiratzeko balio zuten, lehen nukleo magnetikoek ordenagailuen memorian betetzen zuten funtzioa betetzeko alegia . 1967an, Bell Laborategietako Dawon Kahng-ek eta Simon Sze-k MOS gailu erdieroale baten ate flotatzailea ROM memoria birprogramagarri baten zelularako erabil zitekeela proposatu zuten. Horren ondorioz, Intel-eko Dov Frohman-ek irakurketa soilerako memoria programagarri eta ezabagarria (Erasable Progammable Read Only Memory, EPROM) asmatu zuen 1971n . Asmakuntza honek funtsean 3. arazoa konpondu zuen; izan ere, EPROM memoriak (PROM memoriak ez bezala) behin eta berriz berrezarri daitezke programatu gabeko egoerara, argi ultramore handi baten eraginpean jarriz.\n1972an Yasuo Tarui, Yutaka Hayashi eta Kiyoko Naga-k Laborategi Elektroteknikoan garatutako irakurketa soilerako memoria elektrikoki ezabagarri eta programagarriak (Electrically-Erasable Progammable Read Only, EEPROM) neurri handi batean 4. arazoa konpontzen lagundu zuen. Izan ere, EEPROM bat gailuan bertan programatu daiteke, baldin eta daukan gailuak programaren edukia kanpoko iturri batetik jasotzeko bitarteko bat baldin badu (adibidez, ordenagailu pertsonal batek serieko kable baten bidez jaso dezake). Fujio Masuoka-k 1980ko hamarkadaren hasieran Toshiba-n asmatutako eta hamarkada horren amaieran merkaturatutako flash memoria txiparen eremua oso modu eraginkorrean erabiltzen duen EEPROM forma bat da. Memoria hau milaka aldiz ezabatu eta birprogramatu daiteke kalterik jasan gabe. Gailuaren zati zehatz bat bakarrik ezabatu eta programatzeko aukera ematen du, gailu osoaren ordez. Hau abiadura handian egin daiteke, hortik dator \"flash\" izena .\nTeknologia hauek guztiek ROMaren malgutasuna hobetu zuten, baina txip bakoitzeko kostu handi batekin. Eta, beraz, ROM maskarak kopuru handietan erostea merkeagoa izan zen urte askotan zehar. ROM memoria birprogramagarrien kostua beheratzeak ia erabat ezabatu zuen ROM maskaren merkatua 2000. urtean. Berridatz daitezkeen teknologiak ROM maskararen ordezko gisa sortu ziren.\nGarapen berriena NAND flasha da, hau ere Toshiban asmatua. Diseinatzaileek esplizituki hautsi zituzten iraganeko praktikak, argi eta garbi adieraziz \"NAND flasharen helburua disko gogorrak ordezkatzea\" zela . 2021etik aurrera, NANDek ia erabat lortu du helburu hori, disko gogorrek baino errendimendu handiagoa, latentzia txikiagoa, kolpe fisikoekiko tolerantzia handiagoa, muturreko miniaturizazioa (flash USB unitateak eta microSD memoria-txartel \u00f1imi\u00f1oak, adibidez) eta energia-kontsumo askoz txikiagoa eskaintzen baititu.\nProgramak biltegiratzeko erabilera.\nBiltegiratutako programak gordetzen dituzten ordenagailu askok biltegiratze modu ez-lurrunkorra erabiltzen dute (hau da, energia kentzen denean datuak mantentzen dituen biltegiratzea). Honek, ordenagailua pizten denean edo beste modu batean exekutatzen hasten denean exekutatzen den hasierako programa biltegiratzeko balio du (bootstrapping bezala ezagutzen den prozesu bat, askotan \"booting\" edo \"booting up\" bezala laburtua). Era berean, ordenagailu orok memoria aldagarriren bat behar du exekutatzen den bitartean bere egoeran izandako aldaketak erregistratzeko.\n1948. urtearen ondoren, irakurketa soilerako memoria-formak erabili ziren biltegiratze ez-lurrunkor gisa biltegiratutako programak gordetzen zituzten lehen ordenagailu gehienetan, hala nola ENIACen. Ordura arte ez ziren programak biltegiratzen ordenagailuetan, programa bakoitza eskuz kableatu behar baitzen makinan, eta horrek egunak eta asteak eraman baitzitzakeen. Irakurketa soilerako memoria inplementatzeko errazagoa zen, biltegiratutako balioak irakurtzeko (eta ez idazteko) mekanismo bat bakarrik behar baitzuen. Beraz, gailu elektromekaniko oso errudimentarioekin inplementatu zitekeen. 1960ko hamarkadan zirkuitu integratuak iritsi zirenean, bai ROMa eta baita haren homologo aldagarria ere (RAM estatikoa, SRAM), transistoreen matrize gisa inplementatu ziren siliziozko txipetan. Hala ere, ROM memoria-zelula bat eraikitzeko SRAM memoria-zelula bat eraikitzeko baino transistore gutxiago erabili behar zien. Azken horrek latch bat behar baitzuen (5-20 transistorez osatua) edukia mantentzeko, eta ROM zelula bat berriz, hitz lerro batekin bit-lerro bat konektatuko lukeen transistore baten gabezia (0 logikoa) edo presentzia (1 logikoa) izan baitzitekeen .\n1980ko hamarkadako etxeko ordenagailu gehienek BASICen interprete bat edo sistema eragile bat gordetzen zuten ROMean, beste biltegiratze ez-lurrunkor batzuk, hala nola disko magnetikoko unitateak, garestiegiak baitziren. Adibidez, Commodore 64-ak RAMeko 64 KB eta ROMeko 20 KB zituen, BASICeko interprete bat eta KERNAL sistema eragilea gordetzen zuena. Ondorengo etxe- edo bulego-ordenagailuek, hala nola IBM PC XT-k, disko magnetikoko unitateak eta RAM memoria handiagoak izaten zituzten. Horrek, sistema eragileak diskotik RAM memoriara kargatu ahal izatea ahalbidetzen zuen, eta gutxieneko hardwarea abiarazteko nukleo bat eta arranke-kargagailu bat baino ez ziren geratzen ROM memorian (IBMrekin bateragarriak diren ordenagailuetan BIOS esaten zaie). Xedapen horrek sistema eragile konplexuagoa eta erraz eguneratzeko modukoa ahalbidetzen zuen.\nGaur egungo ordenagailuetan, ROM delakoa prozesadorea abiarazteko oinarrizko firmwarea biltegiratzeko erabiltzen da, bai eta sistemaren gailu autonomoak (txartel grafikoak, disko gogorrak, egoera solidoko unitateak, disko optikoko unitateak, TFT pantailak, etab.) barrutik kontrolatzeko beharrezkoak diren firmware ezberdinak biltegiratzeko ere. Gaur egun, irakurketa soilerako memoria horietako asko (bereziki BIOS/UEFI) EEPROM edo flash memoriekin ordezkatu ohi dira, firmwarea eguneratzeko beharra sortuz gero gailuan bertan birprogramatzea ahalbidetzeko. Hala ere, azpisistema sinple eta helduek (adibidez, teklatua edo komunikazio-kontrolagailu batzuk oinarrizko plakaren zirkuitu integratuetan, adibidez) ROM maskara edo OTP (behin bakarrik programagarria) erabil dezakete.\nROM eta honen ondorengo teknologiak, flash esaterako, ohikoak dira sistema txertatuetan. Mota guztietako gailuetan daude, hala nola robot industrialetan, etxetresna elektrikoetan eta kontsumorako gailu elektronikoetan (MP3 erreproduktoreak, dekodifikatzaileak, etab.), guztiak funtzio espezifikoetarako diseinatuta, baina helburu orokorreko mikroprozesadoreetan oinarrituta. Softwarea hardwareari estuki lotuta egoten denez, oso gutxitan aldatu behar izaten dira gailu horietako programak. 2008tik aurrera, produktu gehienek Flash memoria erabiltzen dute ROM maskararen ordez, eta askok PC batera konektatzeko baliabideren bat ematen dute firmwarea eguneratzeko; adibidez, audio-erreproduzitzaile digital bat eguneratu daiteke fitxategi-formatu berri bati eusteko. Afizionatu batzuk malgutasun hori baliatu dute kontsumorako produktuak helburu berriekin birprogramatzeko; adibidez, iPodLinux eta OpenWrt proiektuek Linux banaketa osoak egiteko aukera eman diete erabiltzaileei MP3 eta haririk gabeko router-etan, hurrenez hurren.\nROMa datu kriptografikoen biltegiratze bitarrerako ere baliagarria da, zaila baita ordezkatzea. Hori desiragarria izan daiteke informazioaren segurtasuna hobetzeko.\nDatuak biltegiratzeko erabilera.\nROMa ezin denez aldatu (gutxienez kable gogorreko maskara moduan), gailuaren bizitzan aldatu behar ez diren datuak gordetzeko bakarrik da egokia. Horretarako, ROMa ordenagailu askotan erabili da funtzio matematikoak eta logikoak ebaluatzeko gordetzeko (adibidez, batek sinuaren funtzioa tabulatu lezake, kalkulua azkarrago egiteko). Hau bereziki eraginkorra izan zen CPUak motelak zirenean eta ROMa merkea zenean RAMarekin alderatuta.\nZehazki, lehen ordenagailu pertsonalen pantaila-egokigailuek iturrien karaktere-taulak gordetzen zituzten bit-mapan ROMean. Horrek, normalean esan nahi zuen testua bistaratzeko iturria ezin zela modu interaktiboan aldatu. Hori zen XT PC IBMarekin eskuragarri zeuden CGA eta MDA egokigailuen kasua.\nDatu kopuru hain txikiak gordetzeko ROMaren erabilera ia erabat desagertu da helburu orokorreko gaur egungo ordenagailuetan. Hala ere, -ek paper berri bat hartu du fitxategien edo egiteko.\nMotak.\nFabrika-programatua.\nMaskara ROMa irakurketa hutseko memoria bat da, eta zirkuitu integratuaren fabrikatzaileak (eta ez erabiltzaileak) programatzen du haren edukia. Memoriaren eduki desiratua bezeroak gailuaren fabrikatzaileari ematen dio. Nahi diren datuak maskara pertsonalizatuko geruza bihurtzen dira, memoria-txipeko interkonexioen azken metalizaziorako (hortik dator izena).\nOhikoa da berridatz daiztezkeen erabiltzea (UV-EPROM edo EEPROM, adibidez) proiektu baten garapen-faserako, eta maskarako ROMera pasatzea kodea amaitzean. Adibidez, mikrokontrolagailuak EEPROM formatuan eta maskara ROM formatuan daude.\nMaskarazko ROMaren abantaila nagusia kostua da. Bit bakoitzeko, maskarazko ROMa beste edozein baino trinkoagoa da. Zirkuitu integratu baten kostua, neurri handi batean, bere tamainaren araberakoa denez, maskararen ROMa beste edozein eratako erdieroaleen memoria baino askoz merkeagoa da.\nHala ere, maskara jartzearen prozesuaren kostua handia da eta diseinu-fasetik produktu-fasera igarotzen den denbora luzea da. Diseinu erroreak garestiak dira: datuetan edo kodean errore bat aurkitzen bada, maskarazko ROMa alferrikakoa da eta aldatu egin behar da kodea edo datuak aldatu.\n2003an, lau enpresa hauek ekoizten zituzten maskarazko ROM txip gehienak: , , eta Macronix.\nZirkuitu integratu batzuk maskara ROMak baino ez dituzte. Beste zirkuitu integratu batzuk maskarako ROMaz gain, beste gailu batzuk dituzte. Zehazki, mikroprozesadore askok maskara ROMa dute gordetzeko. Honetaz gain, mikrokontrolagailu batzuk maskara ROMa dute edo bere firmware osoa gordetzeko.\nMaskararekin programatutako ROMetako txip klasikoak zirkuitu integratuak dira, biltegiratu beharreko datuak fisikoki kodetzen dituztenak; beraz, ezinezkoa da edukia aldatzea fabrikazioaren ondoren.\nBeste teknologia batzuk.\nBadira egoera solidoko CI teknologian oinarritzen ez diren beste memoria ez-lurrunkor batzuk, hala nola:\nAbiadura.\nIrakurketa.\nRAMen abiadura erlatiboa ROMekiko denborarekin aldatu bada ere, 2007tik aurrera RAM txip handiak ROM gehienak baino azkarrago irakur daitezke. Hori dela eta (eta sarbide uniformea ahalbidetzeko), ROMaren edukia batzuetan RAMean kopiatzen da edo lehen aldiz erabili aurretik esekitzen da, eta gero RAMetik irakurtzen da.\nIdazketa.\nElektrikoki alda daitezkeen ROM moten kasuan, idazketa-abiadura irakurketa-abiadura baino askoz motelagoa izan da tradizionalki, eta baliteke tentsio handia behar izatea, baita zubi-konektoreen mugimendua idazketa gaitzeko seinaleak bidali ahal izatea eta blokeatzeko/desblokeatzeko komando berezien kodeak ere. NAND Flash modernoak ROM birgrabagarriko edozein teknologiaren idazketa-abiadura handienak lortzen ditu, 10 GB/s arteko abiadurekin. Hori posible izan da kontsumitzaileentzako eta enpresentzako egoera-unitate solidoetan eta gama altuko gailu mugikorretarako flash memoria-produktuetan egindako inbertsioa handitu delako. Maila teknikoan, aurrerapenak honako hauei esker lortu dira: paralelismoa areagotzea, bai kontrolatzailearen diseinuan, bai biltegiratzean, DRAMen irakurketa/idazketa katxe handiak erabiltzea eta bit bat baino gehiago gorde ditzaketen memoria gelaxkak inplementatzea (DLC, TLC eta MLC). Azken ikuspegi horrek akatsetarako joera handiagoa du, baina hori neurri handi batean arindu egin da gainhornikuntzarekin (unitatearen kontrolatzaileak soilik ikus dezakeen produktu batean erreserba-ahalmena sartzea) eta unitatearen firmwarean gero eta sofistikatuagoak diren irakurketa/idazketa algoritmoekin.\nDatuen erresistentzia eta atxikipena.\nElektroiak transistore flotatzaile baten atean isolamendu elektrikoko geruza bat zeharkatzera behartuz idazten direnez, berridatz daitezkeen ROMek idazketa eta ezabaketa ziklo kopuru mugatu bat baino ezin dute jasan isolamendua etengabe kaltetu aurretik. Lehen EPROMetan, hau 1.000 bat idazketa zikloren ondoren gerta zitekeen, eta EEPROM Flash modernoetan, berriz, erresistentzia 1.000.000 ziklo baino handiagoa izan daiteke. Erresistentzia mugatuak, baita bit bakoitzeko kostu handiagoak ere, esan nahi du ez dela oso litekeena Flashen oinarritutako biltegiratzeak disko unitateak erabat ordezkatzea etorkizun hurbilean.\nIdazketa-zikloek ez dute mugatzen ROM bat zehatz irakurtzeko moduan egoten den denbora-tartea. EPROM, EAROM, EEPROM eta Flashen datuen atxikipena denboran mugatuta egon daiteke memoria-zelulen transistoreetako ate flotatzaileen karga-ihesa dela eta. EEPROMeko lehen belaunaldiek, 80ko hamarkadaren erdialdean, 5 edo 6 urteko datu-atxikipena izaten zuten. 2020an eskainitako EEPROMen berrikuspen batek erakusten du fabrikatzaileek 100 urteko datu-atxikipena aipatzen dutela. Kontrako inguruneek atxikipen-denbora murriztuko dute (ihesak bizkortu egiten dira tenperatura handiekin edo erradiazioarekin). Maskaratutako ROMak eta fusiblea/antifusiblea duen PROMak ez dute efektu hori jasaten, datuen atxikipena zirkuitu integratuaren iraunkortasun fisikoaren eta ez-elektrikoaren araberakoa baita, nahiz eta fusiblearen gehikuntza bere garaian arazo bat izan sistema batzuetan.\nEdukien irudiak.\nROM txipen edukia hardware gailu bereziekin eta dagokion kontrol softwarearekin atera daiteke. Praktika hori ohikoa da, adibide nagusi gisa, aspaldiko bideo-kontsoletako kartutxoen edukia irakurtzeko. Beste adibide bat ordenagailu zaharren edo beste gailu batzuen firmware/OS ROMen segurtasun-kopiak egitea da, artxibaketa helburu, kasu askotan jatorrizko txipak PROMak dira eta, beraz, haien bizitza erabilgarria gainditzeko arriskua dute.\nMemoriaren iraulketa fitxategiak ROM irudiak bezala ezagutzen dira, eta ROM bikoizketak ekoizteko erabil daitezke, adibidez, kartutxo berriak ekoizteko edo kontsola emuladoreetan jolasteko fitxategi digital gisa. ROM irudia terminoa kontsola-joko gehienak ROM txipak zituzten kartutxoetan banatzen zirenean sortu zen, baina hain erabilera hedatua izan zuen, gaur egungo CD-ROM edo beste bitarteko optiko batzuetan banatzen diren joko berrienen irudiei aplikatzen jarraitzen baita.\nJoko komertzialen, firmwareen eta abarren ROM irudiek egile-eskubideak dituzten softwarea izan ohi dute. Autore-eskubideak dituen softwarea baimenik gabe kopiatzea eta banatzea egile-eskubideei buruzko legeak urratzea da jurisdikzio askotan, nahiz eta babeskopiak egiteko bikoizketa bidezko erabileratzat har daitekeen kokapenaren arabera. Nolanahi ere, komunitate oparo bat dago software mota hori eta bertan behera utzitako beste software batzuk (euskarririk edo eguneratzerik ez dutenak, edota egile-eskubideak ez dutenek aktiboki aplikatuta) banatzen eta merkaturatzen dituena, zaintzeko/partekatzeko helburuarekin."}
{"id": "22835", "revid": "1491", "url": "https://eu.wikipedia.org/wiki?curid=22835", "title": "Random Access Memory", "text": "Ausazko atzipeneko memoria (ingelesez, \"Random Access Memory\" edo RAM) epe laburreko biltegiratze-memoria da. Ordenagailuen edo beste gailu batzuen sistema eragileek RAM memoria erabiltzen dute programak eta haien exekuzio-prozesuak aldi baterako gordetzeko. Prozesatzeko unitate zentralak (CPU) eta ordenagailuko beste unitate batzuek exekutatzen dituzten aginduak eta erabiltzen dituzten datuak RAMean kargatzen dira. Memoria hegakorra denez, korrontea kentzean bere barne-edukia galtzen da.\nOrdenagailua piztean, RAM moduluak behar bezala konektatuta daudela egiaztatzeko, abiarazte-autoproba egiten du POST (ingelesez, \"power-on self-test)\" izeneko errutinak. Moduluak ez badaude edo detektatzen ez badira, oinarrizko plaka gehienek soinu bat emititzen dute memoria nagusirik ez dagoela adierazteko. Prozesu hori bukatzean, BIOS memoriak oinarrizko test bat egin diezaioke RAMari, memoriaren akats larriagoak detektatzeko.\nNomenklatura.\nRAM memoria izendatzeko \u00abausazko atzipeneko\u00bb terminoak erabiltzen dira (ingelesez, \"Random Access)\". Atzipena ausazkoa dela esatean, ordena bati ez zaiola jarraitzen adierazten da, hau da, atzipena sekuentziala ez dela. Horrek esan nahi du denbora bera behar dela memoriako edozein posizio atzitzeko, hau da, datuek RAM memorian duten kokapen fisikoak ez duela eragiten haiek atzitzeko behar den denboran.\nBeste hainbat dispositibok ere ezaugarri bera dute: ROM memoriak, Flash memoriak, cache-memoriak, mikroprozesadoreetako erregistroek, etab. Edozein posizio atzitzeak denbora bera eskatzen du guztietan. Horregatik, ez da nahastu behar RAM memoriak izendatzeko aukeratu den nomenklatura, \u00abausazko atzipeneko\u00bb terminoek adierazten duen ezaugarriarekin.\nHistoria.\nHasiera batean, konputagailuen memoria nagusiaren funtzioa betetzen zuten gailuak eraikitzeko erreleak eta atzerapen-lerrotako memoriak (merkuriozkoak kasu) erabiltzen ziren. 1940ko hamarkadan lehen RAM memoriak sortu zirela esan daiteke. Nukleo magnetikozko memoriak ziren eta haien erabilera nagusitu egin zen 50eko eta 60ko hamarkadetan, zirkuitu integratuak agertu ziren arte. Nukleo magnetikozko memorietan bit bakoitza milimetro batzuetako diametroko material ferromagnetikozko toroide batean gordetzen zen, eta horrek memoriaren ahalmena oso txikia izatea eragiten zuen. \nSRAM memoria (Static RAM).\n60ko hamarkadan, memoria erdieroaleak agertu ziren. Hasieran, ezin zuten nukleo magnetikozko memoriekin lehiatu, errendimendu hobea bazuten ere, haiek merkeagoak zirelako. 1959an MOS transistoreak asmatu ziren (ingelesez \"Metal-Oxide-Semiconductor Field-Effect Transistor)\". Haiei esker, MOS memoriak garatu eta haien erabilera nagusitzen hasi zen. Errendimendu handiagoa lortzeaz gain, merkeagoak ziren eta nukleo magnetikozkoek baino energia gutxiago kontsumitzen zuten. MOS teknologia memoria modernoen oinarria da.\n1963an SRAM memoria agertu zen (ingelesez, S\"tatic Random-Access Memory\"),1971ean patentatua izan zena. 1964ean MOS SRAM garatu zen. SRAM memoriak nagusitzen hasi baziren ere, datu-bit bakoitzerako sei MOS transistore behar zituzten. 1965ean hasi zen SRAM memorien erabilera komertziala, IBMk SP95 memoria-txipa erabili zuenean IBM System/360 konputagailuetan.\nDRAM memoria (Dynamic RAM).\n1966an Robert H Dennard-ek transistore bat eta kondentsadore elektriko bat erabiliz transistore bakarreko memoria-gelaxka asmatu zuen eta 1968an patentatu egin zuen. MOS teknologiaren ezaugarriak aztertzen ari zela, kondentsadoreak eraiki zitzakeela ikusi zuen. Bertan, \"karga bai\" edo \"karga ez\" informazioa gordetzez bit-aren 1ekoa edo 0koa adieraz zezakeela ikusi zuen. MOS transistorearekin kontrolatzen zuen karga kondentsadorean idaztea. \nAsmakuntza hura gaur egungo DRAM (ingelesez, \"Dynamic Random-Access Memory)\" memorien oinarri bihurtu zen. DRAM memoriekin datu-bit bakoitzerako transistore bakarra erabiltzea lortu zen, memoriaren dentsitatea handitzea lortu zelarik. Arrakastaz merkaturatu zen, eta harekin nukleo magnetikozko memoriak alboratuak geratzen hasi ziren. Lehen DRAM txip komertziala 1970ean merkaturatu zen, Intel 1103, kbit 1eko edukiera zuena. \n1969an, Intelek siliziozko erdieroaleetan oinarritutako RAM memoria garatu zuen, 64 biteko memoria zuena, eta hurrengo urterako, 1024 biteko DRAM memoria aurkeztu zuen. Toshiba-ren Toscal BC-1411 kalkulagailu elektronikoak DRAM bipolar moduko bat erabiltzen zuen. Errendimendu hobea eskaintzen zuen arren, DRAM bipolarrak ezin zuen lehiatu orduan nagusi zen nukleo magnetikozko memoriekin. \n1973an, beste berrikuntza bat aurkeztu zen: memoria-helbideen multiplexazioa denboran. Horri esker, gailuen miniaturizazioa areagotu zen eta DRAM memorietan estandar bihurtu zen . \"Mostek\" txip-fabrikatzaileak 4096 byte-eko biltegiratze-ahalmena lortu zuen, 16 pin (orratz) zituen MK4096 txip-arekin, lehiakideek 22 pin-eko gailua erabiltzen zuten bitartean. 70eko hamarkadaren amaierarako, ordenagailu berri gehienetan erabiltzen ziren, oinarrizko plakei soldatzen zizkieten zuzenean edo zokaloetan instalatzen ziren, zirkuitu inprimatuko eremu zabal bat hartuz. Denborak aurrera egin ahala, argi geratu zen RAM memoria txartel nagusian instalatzeak miniaturizazioa eragozten zuela; orduan, SIPP (ingelesez, \"Single In-line Pin Package\") bezalako lehen memoria-moduluak sortu ziren, eraikuntza modularraren abantailak baliatuz. SIMM (ingelesez, \"single In-line Memory Module\") formatua aurrekoaren hobekuntza izan zen, metalezko pinak kendu eta txartelaren ertzetako batean kobrezko eremu batzuk utzi ziren, hedapen-txartelen antzera erabiltzeko; izan ere, SIPP moduluek eta lehenengo SIMMek pinen banaketa bera dute.\n80ko hamarkadaren amaieran, prozesadoreen abiadura eta banda-zabalera handitzean, atzean geratu ziren \"Mostek\" txip-fabrikatzailearen jatorrizko eskeman oinarritutako DRAM memoriak. Helbideratze-sisteman hobekuntzak egin ziren eta RAM memoria dinamikoen beste aldaera batzuk agertu ziren:\nAzken garapenak.\nAzken urteotan, argindarra itzaltzean datuak gordeta mantentzeko ahalmena izango duten RAM memoria ez-hegakor berriak garatzen ari dira. Karbono-nanohodien eta tunel-magnetorresistentzia-ren teknologia erabiltzen dituzte, besteak beste. Lehen belaunaldiko MRAM memorien artean (inglesez, \"Magnetoresistive Random-Access Memory\"), 2003an, 128 kbit-eko (128 \u00d7 210 byte) txip-a merkaturatu zen, 0,18 \u00b5m-ko teknologia erabiliz fabrikatua. 2004an, Infineon Technologies enpresak 16 MBeko (16 \u00d7 220 byte) prototipo bat aurkeztu zuen, hori ere 0,18 \u00b5m-ko teknologian oinarritua.\nBigarren belaunaldikoetan, bi teknika garatzen ari dira: \"Thermal-assisted switching\" (TAS), Crocus Technology enpresa garatzen ari dena, eta \"Spin-Yransfer Torque\" (STT), Crocus Technology, SK Hynix, IBM eta beste zenbait enpresa ikertzen ari direna. Nantero enpresak karbono-nanohodien teknologian oinarrituz NRAM (ingelesez, \"Nano-RAM\") memoria garatu zuen. 2004an 10 gbeko (10 \u00d7 230 byte) txiparen prototipo bat eraiki zuen. Ikusteko dago teknologia horiek DRAM, SRAM edo flash-memorien teknologien merkatu-kuota esanguratsua hartuko duten. Ikerketak aurrera darrai.\n2006az geroztik, flash memorien teknologian oinarritzen diren SDD (ingelesez, \"Solid State Disk, SSD\") memoriak eskuragarri daude. 256 gigabytetik gorako edukiera dute eta disko tradizionalek baino errendimendu hobea dute. RAM memoria tradizionalen eta \"diskoen\" arteko definizioa lausotzen hastea ekarri du horrek.\nSailkapena.\nRAM (\"Random Access Memory)\" memoriak horrela sailka daitezke:\nRAM moduluak.\nRAM moduluak zirkuitu inprimatuko plakak edo txartelak dira, alde batetik edo bietatik DRAM memoria txipak soldatuta dituztenak. Ordenagailu pertsonaletan eta zerbitzarietan halako moduluak jartzen dira memoria kokatzeko. Beste gailu batzuetan, bideo-jokoen kontsoletan esaterako, RAM memoria zuzenean txartel nagusian soldatuta doa.\nRAM moduluetan txertatzen diren DRAM memorien zirkuitu elektrikoei esker, biltegiratze-dentsitate handia lortzen da. Erabilitako transistore kopuruaren arabera, ehunka edo milaka megabitekoa izan daiteke. DRAM memoriaz gain, RAM moduluek komunikaziorako SPD (ingelesez, \"Serial Presence Detect\") protokoloa daukate txertatuta, ordenagailuak modulua identifikatzeko erabiltzen dena.\nRAM modulua ordenagailuaren gainerako osagaiekin konektatzeko, ordenagailuaren zirkuitu inprimatuan pin-ak edo orratzak sartzeko eremua izaten da. Modulua ordenagailuaren txartel nagusian horretarako bereziki egokitutako zirrikituan edo pin-eremuan sartzean, memoriaren kontrolatzaileekin eta elikadura-iturriekin kontaktu elektrikoa egiten du.\nDenborarekin, ordenagailuko RAM moduluak trukatu egin behar izaten dira, matxuratu direlako edo beste modelo bat jarri nahi delako. Gainera, fabrikatzaile desberdinek zirkuitu inprimatuen diseinu desberdinak merkaturatzen dituzte. Hori guztia bateratu ahal izateko, estandarrak ezarri ziren. Erdieroaleen estandarizazioaz JEDEC (ingelesez, \"Joint Electron Device Engineering Council\") arduratzen da. Hona hemen RAM modulu batzuk:\nMemoria teknologiak.\nEgungo memoria teknologiak seinale sinkrono bat erabiltzen du irakurketa/idazketa funtzioak burutzeko, hala, memoria buseko erloju batekin sinkronizatuta dago beti; FPM eta EDO aspaldiko memoriak, berriz, asinkronoak ziren.\nIndustria osoak teknologia sinkronoak aukeratu zituen, 66 MHz-etik gorako maiztasunean funtzionatzen duten integratuak eraikitzea ahalbidetzen dutelako.\nDIMM motak beraien kontaktu edo pin kopuruaren arabera:\nSDR SDRAM.\nMemoria sinkronoa, 25 eta 10 ns bitarteko atzipen denborak dituena eta 168 kontaktuko DIMM moduluetan azaltzen dena. Pentium II eta Pentium III mikroprozesadoreetan erabili zen, baita AMD K6, AMD Athlon K7 eta Duron-en ere. Oso zabalduta dago SDRAM soilik izena duenaren ustea, eta SDR SDRAM izena DDR memoriatik bereizteko dela, baina ez da hala, izen okerra oso azkar zabaldu zen, besterik ez. Izen zuzena SDR SDRAM da, biak (bai SDR eta baita DDR) memoria sinkrono dinamikoak baitira. Mota hauek daude eskuragarri:\nRDRAM.\n184 kontaktuko RIMM moduluetan azaltzen dira. Pentium 4-etan erabili zen. Bere garaiko memoriarik azkarrena zen, baina kostu handia zuenez, DDR ekonomikoak azkar ordezkatu zuen. Mota hauek daude eskuragarri:\nDDR SDRAM.\nMemoria sinkronoa, datuak bi aldiz bidaltzen ditu erloju-ziklo bakoitzeko. Horrela, sistemaren busaren abiadura bikoitzean lan egiten du, erlojuaren maiztasuna handitu beharrik gabe. 184 kontaktuko DIMM moduluetan azaltzen da mahaigaineko ordenagailuen kasuan, eta 144 kontaktuko moduluetan ordenagailu eramangarrien kasuan.\nDDR motako memoria moduluak definitzeko erabiltzen den nomenklatura, DDR2, DDR3 eta DDR4 formatuak barne hartzen dituena, honako hau da: DDRx-yyyy PCx-zzzz; non, x-k DDR belaunaldia adierazten duen; yyyy-k itxurazko edo benetako maiztasuna segundoko Megazikloetan (MHz) adierazten duen; eta zzzz-k datu transferentzia tasa maximoa segundoko, memoria moduluaren eta memoria kontrolatzailearen artean lor daitekeena, Megabytetan adierazten duen. Transferentzia tasa bi faktoreren araberakoa da: datu busaren zabalera (orokorrean 64 bit) eta itxurazko edo benetako lan maiztasuna. Memoria moduluaren eta haren kontrolatzailearen artean transferentzia tasa maximoa segundoko kalkulatzeko ondoko formula erabiltzen da:\nTransferentzia tasa MB/s = (DDR maiztasun eraginkorra) \u00d7 (64 bit / 8 bit byte bakoitzeko)\u200b\nAdibidez:\n1 GB DDR-400 PC-3200: DDR motako 1 GB-eko (Gigabyte) modulua adierazten du; 400 MHz-ko itxurazko edo benetako lan maiztasunarekin; eta gehienez ere 3200 MB/s-ko transferentzia tasa batekin.\n4 GB DDR3-2133 PC3-17000: DDR3 motako 4 GB-eko modulua adierazten du; 2133 MHz-ko itxurazko edo benetako lan maiztasunarekin; eta gehienez ere 17000 MB/s-ko transferentzia tasa batekin.\nMota hauek daude eskuragarri:\nDDR2 SDRAM.\nDDR2 memoriak DDR (\"Double Data Rate\") memorien hobekuntza dira. Horiei esker, sarrera/irteerako buferrek nukleoaren maiztasunaren bikoitzean lan egin dezakete, eta, hala, erloju-ziklo bakoitzean lau transferentzia egin ditzakete. 240 kontaktuko DIMM moduluetan azaltzen dira. Mota hauek daude eskuragarri:\nDDR3 SDRAM.\nDDR3 memoriak DDR2 memorien hobekuntza dira, eta hobekuntza nabariak dituzte tentsio txikiko mailetako errendimenduan, eta horrek kontsumoaren gastu orokorra gutxitzea dakar. DIMM DDR3 moduluek 240 pin dituzte, DDR2aren kopuru bera; dena den, DIMMak fisikoki bateraezinak dira, koska beste kokaleku batean dutelako. Mota hauek daude eskuragarri:\nGainontzeko sistemarekin harremana.\nMemoria hierarkiaren barruan, prozesadorearen eta cacheen erregistroen ondoren aurkitzen da RAMa abiadurari dagokionez.\nRAM moduluak elektrikoki konektatzen dira DRAM integratuen sarrerako eta irteerako seinaleak kudeatzen dituen memoria-kontrolatzaile batera. Seinaleak hiru motatakoak dira: helbideratzeak, datuak eta kontrol seinaleak. Memoria moduluan, seinale horiek bi busetan daude banatuta eta; kontrol eta elikadura lineak multzo nahasi batean. Guztien artean, RAMa bere kontrolatzailearekin lotzen duen memoria busa osatzen dute:\nPC eta zerbitzarietako memoria kontrolatzaile batzuk plaka nagusiko Ipar Zubia (\"North Bridge\") deritzonean sartuta daude. Beste sistema batzuek, kontrolatzailea prozesadore berean dute (AMD Athlon 64 eta Intel Core i7 prozesadoreen kasuan eta hurrengoetan). Kasu gehienetan, oinarrizko plakan instalatutako RAM socketek mugatzen dute sistemak erabil dezakeen memoria mota, nahiz eta memoria kontrolatzaileak, kasu askotan, memoria teknologia desberdinekin konekta daitezkeen.\nMemoria kontrolatzaile batzuen ezaugarri berezietako bat kanal bikoitzeko teknologia erabiltzea da (\"Dual Channel\"). Teknologia horretan, kontrolatzaileak 128 biteko memoria bankuak erabiltzen ditu, eta datuak tartekatuta emateko gai da, kanal bat edo bestea aukeratuz eta prozesadoreak ikusten dituen latentziak murriztuz. Jardueran izandako hobekuntza aldakorra da, eta tresneriaren konfigurazioaren eta erabileraren araberakoa da. Ezaugarri horrek memoria kontrolatzaileak aldatzea eragin du, eta; ondorioz, txipset berriak agertu dira (Intelen 865 eta 875 serieak), edo prozesadore zokalo berriak AMDetan (kanal bikoitzeko 939ak, kanal soileko 754a ordezkatu zuen). Oro har, gama ertain eta altuko ekipoak kanal bikoitzeko edo gehiagoko txipsetetan edo zokaloetan oinarrituta fabrikatzen dira; adibidez, Intelen 1366 zokaloak (\"socket\"), memoria-kanal hirukoitza erabiltzen zuen, edo bere LGA 2011ak kanal laukoitza erabiltzen du.\nAkatsen antzematea eta zuzenketa.\nBi errore mota daude memoria sistemetan: akatsak (\"Hard fails\"), hardwarean kalteak eragiten dituztenak, eta ustekabeko arrazoiek eragindako erroreak (\"soft errors\"). Lehenengoak nahiko erraz hautematen dira (egoera batzuetan diagnostikoa okerra da), bigarrenak, zorizko gertaeren emaitza direnez, aurkitzen zailagoak dira. Gaur egun, RAM memoriek erroreen aurrean duten fidagarritasuna nahikoa handia da, eta beraz gordetako datuak ez dira egiaztatu behar gutxienez bulegoko eta etxeko erabileretan. Erabilera kritikoenetan, akatsak zuzentzeko eta atzemateko teknikak aplikatzen dira, estrategia desberdinetan oinarrituta:\nOro har, akatsen aurkako edozein babes mota duten sistemek kostu handiagoa izaten dute, eta, babesik gabeko sistemekiko penalizazio txikiak izaten dituzte jardunean. ECC edo paritatea duen sistema izateko, txipsetak eta memoriek teknologia horietarako euskarria izan behar dute. Oinarrizko plaka gehienek ez dute euskarri hori.\nMemoria akatsetarako, RAM memoria moduluen probak egiten dituzten software tresna espezializatuak erabil daitezke. Programa horien artean ezagunenetako bat Memtest86+ aplikazioa da, memoria akatsak detektatzen dituena.\nRAM erregistratua.\nZerbitzarietan maiz erabiltzen den modulu mota bat da, kontrol seinaleak eta helbideak errepikatzeaz arduratzen diren zirkuitu integratuak ditu: erloju seinaleak moduluan bertan dagoen PLLaren laguntzaz berreraikitzen dira. Datu-seinaleak erregistratu gabeko moduluetan bezala konektatzen dira: zuzenean, memoria-integratuen eta kontrolatzailearen artean. Memoria erregistratua duten sistemek memoria modulu gehiago eta ahalmen handiagokoak konektatzeko aukera ematen dute, memoria kontrolatzailearen seinaleetan perturbaziorik izan gabe, eta RAM memoria kantitate handiak erabiltzea ahalbidetuz. Memoria sistema erregistratuen desabantailen artean atzerapen ziklo bat gehitzen dela dago ondoz ondokoa ez den posizio bat atzitzeko eskaera bakoitzean, eta erregistratu gabeko moduluek baino prezio handiagoa dutela. Erregistratutako memoria ez da bateragarria erregistratutako modua onartzen ez duten memoria kontrolatzaileekin, nahiz eta zokaloan fisikoki instala daitezkeen. Modu bisualean hauteman daitezke, integratu ertain bat dutelako, zirkuitu inprimatuaren zentro geometrikotik hurbil, eta moduluak zertxobait altuagoak izaten direlako.\n2006. urtean, hainbat markak FB-DIMM memoria zuten sistemak merkaturatu zituen. Garai batean, memoria erregistratuaren oinordekotzat jo ziren, baina teknologia hori utzi egin zen 2007an, abantaila gutxi baitzituen erregistratutako memoriaren diseinu tradizionalekiko eta DDR3 memoria duten ereduekiko."}
{"id": "22836", "revid": "119347", "url": "https://eu.wikipedia.org/wiki?curid=22836", "title": "Memoria hegazkor", "text": "Memoria hegazkorra gordeta duen informazioa edo edukia mantentzeko korrente elektrikoaren beharra duen memoria mota da. RAM memoria, esate baterako, memoria hegazkorren adibide ezagunena da."}
{"id": "22838", "revid": "124047", "url": "https://eu.wikipedia.org/wiki?curid=22838", "title": "Keith Haring", "text": "Keith Haring, (1958ko maiatzaren 4a, Reading (Pensilvania) - 1990eko otsailaren 16a, New York), 80ko hamarkadako artista garrantzitsua izan zen New Yorkeko kaleetako kulturan.\nBizitza.\nNahiz eta 1958ko Maiatzaren 4an Readingen jaio (Pensilvania), Kutztownen (Pensilvania) koskortu zen. Oso txikitatik interesatu zitzaion artea.1976tik 1978ra arte artea ikasi zuen \"The Ivy School of Professional Art\"en.\n1980an, graffitiak egiten hasi zen. Errotuladore batekin New Yorkeko metroan, iragarkien gainean marrazkiak egiten baitzituen. Geroxeago klariona zuri batekin atzealde beltzetan marrazkiak egin zituen han ere. Jabetza publikoa kaltetzeagatik atxilotu zuten behin baino gehiagotan.\n1982an, New Yorkeko Tony Shafrazi galerian, bere lanen lehen erakusketa egin zuen.\n1986an, Berlingo harresiko atal bat margotu zuen. Urte horretan, \"Pop Shop\" deituriko denda ireki zuen non bere produktuak saltzen zituen.\n1989an, Keith Haring Fundazioa sortu zuen gizarte-arazoekin bukatzeko asmoarekin. Baina, 1990an, New Yorken zendu zen HIESak jota."}
{"id": "22839", "revid": "69297", "url": "https://eu.wikipedia.org/wiki?curid=22839", "title": "I\u00f1igo Landaluze", "text": "I\u00f1igo Landaluze Intxaurraga (Getxo, Bizkaia, 1977ko maiatzaren 9a - ) euskal txirrindulari ohia da, profesionala 2001etik 2009ra.\n2001an, txirrindularitza profesionalean debutatu zuen Euskaltel-Euskadi taldearekin.\nPalmaresa.\n2000\n2004\n2005\n2007\n2008"}
{"id": "22842", "revid": "119247", "url": "https://eu.wikipedia.org/wiki?curid=22842", "title": "Homer Simpson", "text": "Homer Jay Simpson, \"Simpsondarrak\" telebista sailoko pertsonaia nagusietako bat da.\nDeskribapena.\nHomerrek Simpson familiako begirunerik gabeko aita arduragabearena egiten du. Homer eta bere familia Springfielden bizi dira eta Homer-ek Sprinfieldeko Zentral Nuklearreko segurtasun arduradun bezala egiten du lan 7-G sektorean.\nZaletasunak.\nTelebista ikusten etzanda egon, janaria (batez ere erroskillak eta haragia) eta garagardoa edatea dira bere zaletasunak. Gehienetan, Duff markako garagardoa edaten du. Horrez gain alfer galanta da, bere lanpostuan lo-kuluxkak egiten ditu, batzuetan Springfieldeko segurtasuna kolokan jarriz.\nSarritan Moeren Tabernara joaten da mozkortzera. Moe Szyslak, Carl Carlson, Lenny Leonard eta Barney Gumble bere lagun minak dira.\nArbasoak.\nHomer-ren arbaso bat euskalduna da. Zeren Springfield gizona bizitzeko pertsona batean instpiratuta dago eta bere herenaitona euskalduna da."}
{"id": "22843", "revid": "56334", "url": "https://eu.wikipedia.org/wiki?curid=22843", "title": "OSI eredua", "text": "OSI eredua (Open System Interconection) sare protokoloen diseinua deskribatzen duen eredua da, zazpi geruzatan banatuta dagoena. Open Systems Interconnectionen ekimen bat da. Teknologia ezberdinen arteko bateragarritasuna erraztu eta bermatzea da bere helburu nagusia. Geruzatan banatuta egoteari esker, hauetako bakoitzak goiko eta beheko geruzekin baino ez du lan egin behar.\nHistoria.\nOSI, Open System Interconection, eredua, 1984an sortu zen, ISOk garatutako sare eredu deskriptibo bat bezala. Hardware egileentzat estandar multzoa edukitzea suposatu zuen, bateragarritasun gehiago eta sare sistemen arteko operatibitate gehiago emanez.\n1980. hamarkadaren erdialdean, enpresak hasi ziren jasaten hedapen azkarraren ondorioak. Garapen abiadura oso altua, eta ondorioz berritasun asko denbora gutxian. Hizkuntza bera hitz egiten ez duten pertsona bik komunikatzeko arazoak dituzten modu berean, berezitasun eta inplementazio ezberdinetako sareak informazioa elkar trukatzeko arazoak zituzten.\nSareen arteko bateraezintasunaren arazoari aurre egiteko, ISO erakundeak sareen arkitekturako eredu ezberdinak aztertu zituen, sare guztietara aplikagarriak izango liratezkeen arauak finkatzeko asmoarekin. Ikerketa honen ondorioz, sare ezberdinen arteko bateragarritasuna egingarriagoa da.\nOSI eredua.\nEredu honen eskemari jarraituz, protokolo ezberdinak sortu ziren (X.25), komunikazio informatikoan garrantzi handia hartuz. Denborarekin, protokoloen diseinua malguagoa da eta zailago suertatzen da geruzen zehaztapena. Honek ekarri du eredu hau neurri batean bigarren plano batera pasatzea. Halere, daukan balore kontzeptualagatik oso garrantzitsua da, eta komunikazio protokoloen egiturak eta funtzioak ulertzeko oso baliogarria da.\nEredua bere baitan ezin da arkitektura bezala definitu, ez duelako geruza bakoitzeko protokolo bat zehazten. Erreferentzia eredu bat da, eraikitzen diren arkitekturek oinarri bezala hartzeko. Eredu hau zazpi geruzetan banatzen da.\nInternet hedatu zenetik OSI erreferentzia eredua irakaskuntza mailan bakarrik du indarra zeren eta TCP/IP eredua merkatuan nagusi bilakatu da.\nOSI eta TCP/IP ereduren alderaketa.\nOSI akademikoagoa, koherenteagoa, modularragoa eta protokolo jakin batek gutxiago baldintzatutako eredua da. Horregatik edozein sare mota esplikatzerakoan erreferentzia eredu bezala hartzen da. OSIk oso argi bereizten ditu zerbitzuak, interfazeak eta protokoloak. Hau guztia, askoz ere nahasiago dago TCP/IP ereduan.\nGaur egun TCP/IP gailendu zaio OSIri. Arrazoirik garrantzitsuenak: lehenago agertu zela eta funtzionatu egiten zuela (OSIk, hasieran, telekomunikazioak kontrolatzeko administrazioak egindako asmakuntza bat, itxuragabekeri politiko-burokratiko bat zela-eta, fama txarra izan zuen.\nOSI ereduak zazpi maila ditu, TCP/IPk, berriz, lau. Azpi-sare sarbiderako maila, geruza fisikoaren eta datu-lotura geruzaren bat-egitea ez da ona; saio-, aurkezpen- eta aplikazio- mailak fusionatzea, berriz, OSIren eredua baino askoz ere logikoagoa da."}
{"id": "22846", "revid": "56334", "url": "https://eu.wikipedia.org/wiki?curid=22846", "title": "Tranbia", "text": "Tranbia propultsio elektriko bidez dabilen hiri barruko trena da. Batez ere, Erdiko Europa eta Ekialdeko Europan oso erabilia den garraiobidea da.\nAzpiegitura.\nKasu gehienetan bi alboetara lauzatzea ahalbidetzen duen bidea erabiltzen dute, autoen garraioa posible izan dadin. Beste batzuetan, ordea, autoen bidetik bananduta joan daiteke, trenen bide berdina erabiliz.\nEnergia elektrikoa hari eroale baten bidez ematen zaio trole baten bitartez.\nHistoria.\nBidaiarientzako munduko lehen trenbide-zerbitzuak 1807an hasi zituen \"Oystermouth Railwayk\" (Oystermouth trenbidea) Galesen, erreien gaineko linea batean bereziki diseinatutako gurdiak erabiliz, zaldiek tiratua eta salgaiak garraiatzeko eraikia.Teknika hori laster iritsi zen Mundu Berrira; izan ere, 1832rako New Yorken sartu zen, eta 1858an Mexiko Hirian, Habanan, Santiagon, Rio de Janeiron, Buenos Airesen, Callaon, Liman eta Montevideon inauguratu ziren lehen lineak. Mundu Zaharrera itzuliz, 1854an hasi zen Parisen zirkulatzen, Penintsulara 1871n iritsi zen eta D\u00fcsseldorfera, Alemaniara, 1876an.\n1877an, Bilboko 40.000 biztanle inguruk aurrerapen handia bizi izan zuten, izan ere, hirien arteko estatuko lehen tranbia inauguratu zen, zaldiek mugitua. \"Odolezko motorreko\" tranbia esaten zitzaion.\nTranbia bi ezaugarri nagusirengatik zabaldu zen:"}
{"id": "22847", "revid": "46380", "url": "https://eu.wikipedia.org/wiki?curid=22847", "title": "George Roy Hill", "text": "George Roy Hill (Minneapolis, 1921eko abenduaren 20 - 2002ko abenduaren 27) Ameriketako Estatu Batuetako zinema zuzendaria zen.\nBigarren Mundu Gerran eta Koreako Gerran borrokatu ostean, telebistan lanean hasi zen. Zinemagintzan, haren lehen filmak Broadwayko antzezlanak izan ziren. Edonola ere, George Roy Hill ezaguna da Robert Redford eta Paul Newman film berean zuzentzeagatik. Hala egin zuen bitan, \"Butch Cassidy and the Sundance Kid\" eta \"The Sting\" filmetan. Biengatik Oscarako izendapena jaso zuen, eta bigarrenari esker, saria irabazi egin zuen."}
{"id": "22848", "revid": "96586", "url": "https://eu.wikipedia.org/wiki?curid=22848", "title": "Bob Fosse", "text": "Robert Louis Fosse (Chicago, 1927ko ekainaren 23 - 1987ko irailaren 23) antzerki musikalaren koreografoa eta zinema zuzendaria zen."}
{"id": "22849", "revid": "65203", "url": "https://eu.wikipedia.org/wiki?curid=22849", "title": "William Friedkin", "text": "William Friedkin (Chicago, 1935eko abuztuaren 29 - Los Angeles, 2023ko abuztuaren 7a) Ameriketako Estatu Batuetako zinema eta telebista zuzendaria zein ekoizlea, \"The Exorcist\" eta \"The French Connection\" filmak zuzentzeagatik ezaguna.\nTxikitan \"Citizen Kane\" ikusitakoan, zinemak liluratuta geratu zen. 1965ean Hollywoodera jo zuen, eta bi urteren buruan berak zuzendutako lehen filma estreinatu zen, \"Good Times\".\n70eko hamarkadaren hasieran haren lan hoberenak zuzendu zituen, aipatutako \"The French Connection\" eta \"The Exorcist\". Lehenak 5 Oscar saria irabazi zituen, eta bigarrenak 10 izendapen jaso. Orduko, Francis Ford Coppola eta Peter Bogdanovichekin batera, Hollywoodeko puntako zuzendaritzat jotzen zen Friedkin. Zoritxarrez, haren hurrengo filmetan ez zuen adinako arrakastarik lortu."}
{"id": "22850", "revid": "336", "url": "https://eu.wikipedia.org/wiki?curid=22850", "title": "Franklin J. Schaffner", "text": "Franklin James Schaffner (1920 maiatzaren 30 - 1989ko uztailaren 2) Ameriketako Estatu Batuetako zinema zuzendaria zen, Oscar sariaren irabazlea.\nMisiolarien semea, Tokion jaio zen. Ameriketako Estatu Batuetara bueltuta, Bigarren Mundu Gerran borrokatu behar izan zuen. Horren ostean, telebistan lanean hasi zen. Antzerkian ere aritu ondoren, 1963an lehen filma zuzendu zuen. Haren lehen goi mailako filma \"Planet of the Apes\" zen. Baina bere hurrengo filma are arrakastatsuagoa izan zen, \"Patton\", eta zuzendari onenaren Oscar saria lortarazi zion Schnaffnerri."}
{"id": "22851", "revid": "336", "url": "https://eu.wikipedia.org/wiki?curid=22851", "title": "Jane Fonda", "text": "Jane Seymour Fonda (New York, 1937ko abenduaren 21a - ) Ameriketako Estatu Batuetako zinema aktorea eta ekoizlea da. \nBiografia.\nAktoreen leinukoa, Henry Fonda du aita, Peter Fonda neba, eta Bridget Fonda iloba. Bere ama, Frances Ford Brokaw, frantziako gizartean ezaguna zena, Janek 12 urte zituela, bere buruaz beste egin zuen.\nFamatu izan aurretik, Irving Penn argazkilariarentzat egin zuen lan. 1960ko hamarkadatik aurrera, film frankotan agertu izan da, \"Zurekin ezkonduko naiz\" filma izan zen lehena.\nBost aldiz izendatu zuten Oscar Sarietarako, eta bitan irabazi ere, Klute eta Coming Home filmengatik, hain zuzen ere. Berak ekoiztutako film bati esker, bere aitak Oscar Saria irabazi zuen.\nGerraren aurkako mugimenduaren aktibista izanik, Ipar Vietnam-era bidaia egin zuen, Angela Davis espetxean zegoela bisitatzera joan zen, eta bere senarraren, Tom Hayden, ibilbide politikoa diruz lagundu ere. Aldaketa klimatikoaren aurkako aktibista da ere, eta kolore gorria duten jantziak erabiliz hainbat agerpen egin ditu. Feministatzat du bere burua eta haurdun dauden adingabeak laguntzenko zentroa du, \"Jane Fonda Center for Adolescent Reproductive Health.\"\nErretiroa 1991n iragarri bazuen ere, 2005ean zinemara itzuli zen, \"Monster in Law\" filmekin. 1980ko eta 1990eko hamarkadetan, ariketa bideoak egiten zituen. Hainbat ekimen politiko babestu ditu, hala nola Vietnamgo Gerraren zein Irakeko Gerraren kontrakoak."}
{"id": "22852", "revid": "56334", "url": "https://eu.wikipedia.org/wiki?curid=22852", "title": "Glenda Jackson", "text": "Glenda May Jackson (Birkenhead, Cheshire, 1936ko maiatzaren 9 - Londres, 2023ko ekainaren 15a) Ingalaterrako aktorea eta politikaria izan zen. Birritan irabazi zuen Emakumezko aktore onenaren Oscar Saria. 1992tik 2015era Erresuma Batuko Alderdi Laboristaren parlamentaria izan zen Komunen Ganberan."}
{"id": "22853", "revid": "105290", "url": "https://eu.wikipedia.org/wiki?curid=22853", "title": "Volost", "text": "Volostak (Errusieraz: \u0432\u043e\u0301\u043b\u043e\u0441\u0442\u044c) Errusiako zatiketa administratibo baten izena zen. Volost bakoitzean knyaz batezk agintzen zuen. XIV. mendearen bukaeratik volost bakoitza uyezd baten parte bilakatu ziren. 1861ean Errusiak erregimen zaharra kendu zuenean autogobernaturiko unitateak bilakatu ziren.\n1923tik 1929ra gertatu zen Sobietar eraldaketa administratiboan volostak desagertu ziren eta raionak bilakatu ziren volost eta uyezden baliokide.\nGaur egugo Errusian volostak berriro erabiltzen dira Karelian, non raionen parekide diren, eta Leningrado, Pskov, Samara eta Tulako oblastetan non raionen azpizatiak diren eta beraz beste subjektu federaletako selsoveten baliokideak diren."}
{"id": "22854", "revid": "2241", "url": "https://eu.wikipedia.org/wiki?curid=22854", "title": "Karelia (argipena)", "text": "Karelia:"}
{"id": "22855", "revid": "499", "url": "https://eu.wikipedia.org/wiki?curid=22855", "title": "Canovas del Castillo", "text": ""}
{"id": "22856", "revid": "119347", "url": "https://eu.wikipedia.org/wiki?curid=22856", "title": "Harri zulaketa", "text": "Harri zulaketa denbora jakin baten harri batzuei zuloak egitean datzan herri kirola da. Kirolariei harri-zulatzaile deritze (lagunarteko hizkeran, \"barrenadore\" ere bai, gaztelaniazko \"\" izenaren eraginez). Irabazlea zulo gehien egiten duen taldea izaten da. Kirolari bat laztabin edo altzairuzko barra batekin zuloa egiten ari den bitartean, beste batek ura botatzen du zulora, hirugarrena atsedenean dagoelarik.\nKirol hau meategietan lan egiten zuten eran oinarrituta dago, izan ere harrietan lehergailuak sartu ahal izateko horrela aritzen baitziren. Gaur egun, kirola hedatuta dago batez ere Bizkaiko mendebaldean, bereziki Meatzaldean baina baita Ibai-Ezkerraldean ere.\nHistoria.\nXIX. mendearen bukaeran eta XX. mendearen lehen herenean, harri-zulatzailearena meategietan zegoen lanbiderik preziatuenetariko bat izan zen eta, bere zailtasuna zela eta, besteak baino hobeto ordaindua. Lanbiderako behar zituzten indarrak eta trebetasunak laster ingurukoen mirespena sortu zuten.\n1904an Antonio Maurak ezarritako Igandeko Lanartekoaren Legeak (\"Ley del Descanso Dominical\") herriko plazetan jendearen bilkurak sortu eta harri-zulotzaileen arteko tirabirak. Hasiera hasieratik ea nork egiten zuen zuloa arinago eta sakonago eztabaidatzen zituzten erronkak sortu zituzten, jendetza bildu zirenak. Gainera irabazleek lortu zuten diruak pasioa areagotu zuen.\n1930eko hamarkadan, Gerra Zibila baino lehen, harri-zulotzaileen arteko lehiaketak desagertu ziren, batez ere mailu pneumatiko eta konpresoreen erabilerak eskulanak ordezkatu eta lanbidea desagertu zelako.\nMende erdi luzez desagertua izan ondoren, 1998ko urriaren 3an Ortuellako Euskal Jaietan lehiaketak berreskuratu zituzten, hasieran lehenengoko jaietan egiten zuten erakusketa moduan baina, kirol taldeak sortu ahala, Ligaxka bat ospatuz."}
{"id": "22858", "revid": "896", "url": "https://eu.wikipedia.org/wiki?curid=22858", "title": "Harri zulatzea", "text": ""}
{"id": "22859", "revid": "896", "url": "https://eu.wikipedia.org/wiki?curid=22859", "title": "Harri-zulatzea", "text": ""}
{"id": "22860", "revid": "336", "url": "https://eu.wikipedia.org/wiki?curid=22860", "title": "Telmo Zarraonandia", "text": "Pedro Telmo Zarraonandia Montoia (Erandio, 1921eko urtarrilaren 20a - Bilbo, 2006ko otsailaren 23a), Zarra izenez ezaguna, Bilboko Athletic Klubeko jokalaria izan zen. Anaia Tomas ere futbolaria zen. Jokalari bizkaitarrak arrasto sakona utzi zuen futbolaren munduan: haren talde izan zen Athleticen ez ezik, baita nazioarteko talde eta elkarteetan ere. Hala, Athleticek, UEFAk, FIFAk zein Espainiako Futbol Federazioak egin zioten gorazarre.\nBiografia.\nErandioztarra jaiotzez, 1940-41 denboraldian egin zuen Athletic taldearekin debuta, Valentziako futbol taldearen aurka. Athleticeko bigarren aurrealde historikoaren kidea izan zen,(Iriondo, Venancio, Zarra, Panizo eta Gaintza). Guztira, hamabost denboraldi egin zituen taldean, 1940etik 1955. urtera bitarte. Liga bat, eta bost errege kopa irabazi zituen, guztira 277 partidu jokatuz.Espainiako futbol ligan izandako goleatzailerik handiena izan zen, bere 251 goleko markak 60 urte baino gehiago iraun zuen, Leo Messik 2011an gainditu zuen arte.\nEspainiar selekzioarekin hogei aldiz jokatu zuen, eta beste horrenbeste gol sartu zituen. Horien artean 1950eko Munduko Futbol Txapelketan Ingalaterrako selekzioaren aurka Espainiari garaipena eman ziona.\nBere espezialitatea buruko erremateak izan ziren, Europa osoan ospetsu egin zutenak. Hain zuzen, Suediako hiriburuan Stockholmen Espainiako selekzioarekin partida bat jokatu aurretik, hiria esaldi hau zeraman kartelez josi zuten: \u00abZarra: Europako bururik onena Churchillen ondoren!\u00bb. Espainia mailan bere golik oroituena Ingalaterrako selekzioaren kontra lortu zuen, 11950eko Munduko Futbol Txapelketan, Brasilen jokatutakoan, Zarraren golak sailkatu zuen-eta bere taldea finalerdietara pasatzeko. Hogei partida jokatu zituen selekzioarekin, eta beste horrenbeste gol irabazi zituen.\nLortu zuen ospe bereziarengatik, golak, lorpenak eta ibilbidea direla eta, futboleko dekano izendatu zuen FIFAk, hil ondoren, futbolaren fama-aretoan.\nIbilbidea.\nErandioko Asuan jaioa, herriko tren-geltokian hain zuzen ere. Gurasoak Asuako tren-geltokiko burua Pedro Telmo Zarraonaindia Barturen eta jatorriz arabarra zen Tomasa \u00c1gueda Montoya Salazar izan ziren. Asuako La Cadenako geltokia Sondika eta Lutxana geltokien artean zegoen. Hamar seme-alaben arteko zazpigarrena zen Telmo eta txikitatik aritu zen futbolean anaiekin batera, bai Asuan bertan, bai Mungian gero, familiarekin hara bizitzera joan zirenean. Tomas anai zaharra atezaina izan zen Getxoko Arenas-en, Oviedon, eta Osasunan. Domingok ere Arenasen jokatu zuen. Eta Ceciliok Erandion jokatu zuen, Telmorekin batera ere zenbait partidatan. Telmo auzoko futboletik Erandio taldera pasa zen, eta handik Athleticera.\nHaurtzaroa eta lehen urratsak.\nHaurtzaroan, Telmo Zarrak auzoko beste edozein haurren modura jokatzen zuen futbolean. Garai hartan oso zaila zen baloi bat lortzea, eta haurrek pilota inprobisatuekin edo etxean egindakoekin jolasten zuten. Hala ere, Zarrak baloi bategaz jokatu ahal izan zuen behar bezala, bi anaiek futbolean jokatzen baitzuten: Tomas, handiena, Lehen Mailan Getxoko Arenas taldean jokatzen zuena, eta Domingo, Gerra Zibila bukatu eta gutxira hilko zena.\nGarai hartan, bere auzoan \u00abTelmito, beldurtia\u00bb (\u00abTelmito, el miedoso\u00bb) esaten zioten, kontu handiegiz aritzen zelako. Buruz ondo jokatzen ez zekienez, orduko baloi astun haietako bat airetik zetorrenean makurtu egiten egiten baloiarekin minik ez hartzeko. El Pa\u00eds egunkarian 1997an egindako elkarrizketa batean kontatu zuen hori. Baina gero primeran ikas zuen, baita maisuki ere.\nHiru anaiak bezala, Zarra ere futbol-munduan sartzen hasi zen, aitaren laguntzarik izan ez bazuen ere. Aitak bere atsekabea adierazi zuen, esanez \u00abnahikoa dela bi anai joko honetan\u00bb. Aitaren onespenik ez izan arren, Telmo inguruko zenbait klubetan hasi zen futbolean, hala nola Asuan edo Pitoberese-n, nahiz eta artean fitxarik gabe egin.\nTelmok profesional gisa sinatu zuen lehen kontratua Bigarren Mailako Erandio Klubarekin egin zuen. Talde horretan 1939-40 denboraldian hasi zen. Geroago, Bizkaiko selekzioak deitu zuen Zarra 1940ko ekainaren 2an Gipuzkoako selkzioaren aurka lagunarteko partida bat jokatzeko. Partida hartan erakustaldia eman zuten bizkaitarrek (9-2), eta Gipuzkoako konbinatuari sartu zizkioten 9 goletatik 7 markatu zituen Zarrak.\nGarai hartan, Athleticek taldea berregiteko jokalariak bilatzen zituen, taldea deseginda baitzegoen Gerra Zibilean sortutako kaos gogorragatik. Talde zuri-gorria berehala hasi zen Erandioko promesa gaztearen atzetik, eta 1940-41 denboraldian bere plantillara erakarri zuen.\nZarrak Barakaldokoren eskaintza onartuta zuen, Athleticena baino lehenago heldu baitzen. Baina anaiak moldatu zuen eta Athleticera joan zen zuzenean.\nEtapa profesionala eta hasierako arrakasta.\nSan Mamesen 1940ko urriaren 6an egin zuen bere debuta, baina aurreko igandean egin zuen debuta Athletic-ekin, irailaren 29an Valentziaren aurkako partida batean. Zarra izan zen Athleticen bi golen Valentzian eta, gainera, debuta egin eta 17 minutura lortu zuen bere lehen gola Lehen Mailan. Hala ere, lehenengo denboraldi hartan ez zuen asko jolastu, garai hartan Unamuno aurrelaria bikain zebilen-eta.\n1941-42 denboraldian, Zarrak Athletic utzi zuen aldi baterako, soldadutzan aritzeko. Erandiotarra Ceutara eraman zuten, eta hango taldearekin partida batzuk jokatu zituen. Athleticera itzuli zenean, Zarrak bere kirol-ibilbideko desengainu handienetako bat bizi izan zuen; Athletic, Bartzelonaren aurka aritu zen Kopako finalean. Arauzko denbora bukatuta, bi taldeetako inork ez zuen lortu markagailuan aurretik jartzerik, eta, beraz, futboleko arauen arabera, luzapenaldi bat jokatu behar zen irabazlea zehazteko. Zarrak garaipenaren gola bere taldearentzat markatzeko aukera izan zuen, ariete gaztea bakarrik geratu baitzen Mir\u00f3 atezainaren aurrean, baina tiro txarra egin zuen, eta Bartzelonak, berriz, Kopako titulua lortzeko aukera bat baliatu zuen.\n1942-43 kanpaina izan zen garrantzitsuenetariko bat, bai Zarrarentzat bai Athleticentzat, Liga eta Kopa lortu baitzituzten, Juan Urkizu entrenatzailearekin. Athletic LIga eta Kopako txapelduna izan zen. Athletic Kopako finalera iritsi zen, Atl\u00e9tico Madril edo Valencia C. F. bezalako taldeak atzean utzi ondoren. Han, Real Madril zegoen zain, eta, orduko hartan aurreko urteko Bartzelonaren aurkako akatsa ez zen errepikatu, Athletici titulua ematen zion Zarrak partidako gol bakarra markatuta.\nLehenengo lesio serioa 1943-44 denboraldian iritsi zitzaion Telmori; Barcelonaren aurkako partida batean izan zen, euskal arieteak hautsi egin zuen klabikula eta denbora batez jokatu gabe egon zen. Indarberritu ondoren, Zarrak jokalekuetara itzuli eta bere taldearekin Kopako beste titulu bat egin ahal izan zuen, oraingoan Valentziaren aurka; azken emaitza 2-0 izan zen. Zarrak markagailua ireki zuen 29. minutuan, gero Escuderok partida erabakita utz zezan lehen denbora amaitu aurretik.\nHurrengo urtean gertatu zen Telmoren kirol-ibilbideko atsekaberik handiena. Athletic eta Valentzia aurrez aurre zeuden berriro Kopako finalean, eta 86. minutuan Valentziako jokalari bat lurrera erori zen eta arbitroak Zarra kanporatu zuen. Beraz, Telmo beraren hitzetan, gaizki-ulertu bat izan zen:\nKanporatze hori izan zen bere kirol-ibilbide osoan izan zuen lehena eta bakarra. Azkenean, Athleticek Kopako titulua lortu zuen, Iriondoren golari esker, 3-2 zurigorrien alde.\nGol gogoangarriak.\nZarrak bere kirol-ibilbideko unerik gozoenak bizi zituen denboraldi horretan, 1944-45ean, lehen Pitxitxi Saria lortu zuen, 26 partidatan 20 gol markatuta. Zarrak beste 5 aldiz lortuko zuen sari hori (1946, 1947, 1950, 1951 eta 1953), eta saria gehien irabazi duen bigarren jokalaria da.\nLigako goleatzaile handienaren errekorra urteetan zehar\n1945eko martxoaren 11n Zarrak debuta egin zuen Espainiako selekzioarekin, Jacinto Quincoces hautatzaile zela, Lisboan jokatutako Portugalen aurkako lagunarteko partida batean. Urte horretako maiatzaren 6an, Portugalgo selekzioaren aurka jokatu zuen berriro, eta, oraingoan, Espainiaren lau goletatik bi sartu zituen. 1950eko maiatzaren 28an berriro parte hartu zuen Zarrak Kopako final batean, Real Valladoliden aurka, finalerdietan Valencia kanporatu ondoren. Partida horretan ariete zuri-gorria izan zen protagonista, Athletici garaipena eman zioten 4 golak egin zuen berak. Zarrak 14. minutuan inauguratu zuen markagailua, baina Real Valladolidek ia partidaren amaieran lortu zuen berdinketa. Luzapenean, Zarrak hat-trick bat markatu eta Kopako txapelketa irabazi zuen Athleticek. Real Valladolidi egindako lau golekin Kopako final batean lortutako gol-kopuru handieneko errekorra hautsi zuen.\n1950 kopako finalean (Chamartin, maiatzaren 28an) 90 minutuak pasata bana bukatu zen partida. baina luzapenaldian beste hiru gol sartu zituen Telmok, azkenekoa klabikula minduta zuela sartu zuen.\n1950eko udan bertan, Zarrak 1950eko Munduko Futbol Kopan parte hartu zuen Espainiako selekzioarekin. Aurrez, urte horretako apirilean, ekitaldi horretarako azken sailkapen-partida jokatu zen, Portugalgo selekzioaren aurka. Espainiak irabazi beharra zuen, eta joaneko partidan Zarrak Espainiako selekzioak portugesari sartu zizkion bost goletatik bi egin zituen Zarrak, eta azken emaitza 5-1 izan zen. Itzulerako partidan 2 tantora berdindu ziren, eta horietako bat Zarrarena izan zen, eta bestea Ga\u00edntzarena, Athleticeko taldekidearena. Sailkatu ondoren, Espainiako selekzioari Estatu Batuen, Txileren eta Ingalaterraren aurka ligaxka jokatzea egokitu zitzaion. Estatu Batuen aurka, Igoa, Basora eta Zarrako 3 golekin konpondu zen partida. Hurrengo partidan, Espainiak Txile garaitu behar zuen Ingalaterraren aurka lasai jokatu nahi bazuen, sailkatzeko aukera azken partidan jokatu beharrik gabe. Txileri 2-0 irabazi zioten Basora eta Zarraren golekin.\nIritsi zen Ingalaterraren aurkako partida, Zarrak berak \"mendeko partida\" izango zela esaten zuen. Ingalaterrako selekzioak irabazi beharra zuen eta Espainiari berdinketa nahikoa zitzaion. Partidan zehar, Zarrari baloiak iristea eragotzi zuen Britainia Handiko defentsa gogorrak. Ingelesek aurkarien ate jazartzen zuten etengabe. Une batean, Ramallets atezainaren sake bat Alonsoren botetara heldu zen. Horrek Gaintzari zentratu zion, eta burukada zehatz batez pilota Zarraren oinetan jarri zuen. Honek, zalantzarik gabe, lehen ukitua batekin bota zuen, eta baloiak Bert Williams-en atea zulatu zuen. Golak, Lehen aldiz pasa ziren finalerdietako partidara.\n1950-51 denboraldian, Zarrak bere errekor handienetako bat gainditzea lortu zuen, ligako 30 partidatan 38 gol markatuta. Hugo S\u00e1nchez mexikarrak kopuru bera lortu zuen 1986an, 35 partidatan. 2010-11 denboraldira arte ez zuen gainditu errekor hori Cristiano Ronaldo portugaldarrak, zeinak 40 gol markatu baitzituen ligako 34 partidatan, eta, ondoren, Leo Messi argentinarrak, 50 tantora iritsi baitzen.\n1951-52 denboraldian, Zarrak bere kirol-ibilbide osoko lesio larriena jasan zuen. 1951ko azaroaren 25ean, Atletico Madrilen aurkako partida batean, talde madrildarreko atezaina hankaren gainera erori zitzaion, eta ebakuntza egin behar izan zioten. Ondorioz, arietea denboraldiaren gainerako zatia galdu egin zen. Itzultzean, 1952-53 denboraldian, 29 partida jokatu zituen eta 25 aldiz jokatu zuen, hau da, 0,86 aldiz.\nAzken urteak eta erretiratzea.\n1954ko apirilaren 19an omenaldia egin zioten Zarrari Madrilen, Espainiako futbolean egindako ibilbide luzeari esker. Futbol-munduko hainbat pertsona garrantzitsu izan ziren ekitaldi haretan, hala nola Alfredo Di Stefano, Antonio Puchades, Estanislao Basora, Piru Gaintza, Eduardo Manch\u00f3n, C\u00e9sar Rodr\u00edguez, Angel Arregui edo Francisco Lesmes.\nZarra bere karreraren amaierara iritsi zen, eta Athleticeko etorkizun oparoko gazteek postua lapurtu ziotela ikusi zuen, batez ere Eneko Arieta izeneko jokalari gazte bat, bere ondorengoa izatera iritsi zen golegilea.\nZarrak 1954-55 denboraldia amaitu zuen. Horren ondoren, beste bi denboraldi jokatu zituen Bigarren Mailan, modu eskuzabalean eta dirurik kobratu gabe; lehena SD Indautxun eta, azkena, Barakaldoko Labe Garaiak taldean (Alto Hornos Vizcaya). 1957an utzi zuen futbol ofizialki, 36 urte zituela. Hala ere, futbolean jarraitu zuen Bizkaiko beteranoen taldean; partida horiekin biltzen zen dirua ongintzako lanetarako erabiltzen zena.\nFutboletik kanpo.\nHurrengo urteetan, Zarrak kirol-denda bat ireki zuen Bilbon, eta, ondoren, jatetxe bat. Negozio hori bere familiakoekin kudeatu zuen bere bizitzako gainerako urteetan.\n1997an, orduko Athleticeko lehendakari Jos\u00e9 Mar\u00eda Arrate Telmo Zarrarekin jatetxe batean topo egin eta omenaldia egitea proposatu zion. Zarrak esan zion jokalari zenean, bere azken kontratuan Athleticek omenaldia egiteko hitza eman ziola bere karrera amaitzean, eta inoiz ez zela egin. Hala, Zarrak 1997ko abuztuaren 17an jaso zuen omenaldia San Mamesen. Egun horretan, Athletic Club eta Lehen Mailako konbinatu baten arteko partida jokatu zen. Javier Clemente orduan estatuko hautatzaile zenak zuzendu zuen, Athleticeko jokalari eta entrenatzaile izan baitzen. Partidan hainbat pertsona garrantzitsu izan ziren, hala nola Alfredo Di Stefano, Ladislao Kubala, Jose Maria Maguregui eta Iriondo. Zarrarentzat, pertsonarik hunkigarriena Bert Williams izan zen, Zarraren gol ospetsua jaso zuen Ingalaterrako selekzioko atezaina, 1950ko munduko txapelketan. Atezain horrek emazteak eskatuta Chelsearen eskaintza bat baztertu zuen, eta horrek arrastoa utzi zuen Zarran, keinu mota horiek asko miresten baitzituen. Urte hartan, Juan Carlos I.a Espainiako erregeak ere jaso zuen, eta gogoratu zion besoetan eutsi ziola monarkak sei urte zituenean, eta Juan Pablo ii.ak otsailaren 19an, Bego\u00f1ako Ama Birjinaren eta baloi sendo baten irudia eman ziola.\nErrekorrak.\nUrteetan izandako errekorrak, baina urteak pasata gaindituak izan direnak:"}
{"id": "22861", "revid": "120411", "url": "https://eu.wikipedia.org/wiki?curid=22861", "title": "Jose Angel Iribar", "text": "Jose Angel Iribar Kortaxarena, ezizenez Makatza eta Txopo (Zarautz, Gipuzkoa, 1943ko martxoaren 1a), futbolari eta futbol entrenatzaile ohia da, Athletic taldearen historiako jokalari ospetsuenetako bat.\nBiografia.\nZarauztarra jaiotzez, \"Makatza\" baserrian jaio zen 1943ko martxoaren 1ean, eta hortik jaso zuen bere gazte garaiko ezizena: \"Makatza\". 1962an Bilboko Athletic Klubak Baskonia Kirol Kluba futbol taldetik fitxatu zuen milioi bat pezetaren truke, eta irailaren 23an egin zuen debuta Malaga Futbol Taldearen aurka. Guztira, hamazortzi denboraldi egin zituen taldean, 1962tik 1980ra. Bi kopa irabazi zituen eta 1977an, UEFA Kopako txapeldunorde izan zen.\nGuztira 467 partidu jokatu zituen Espainiako ligan. Kopako 93 partidu jokatu zituen, eta Europako txapelketetako 55 partidu. Espainiako selekzioarekin 49 bider jokatu zuen eta 1964ko Eurokopa irabazi.\nFutbolean jokatzeari utzi ondoren, entrenatzaile izan zen. 1983-1984ko denboraldian 2. mailako txapeldunordetza lortu zuen Bilbao Athleticekin, taldearen sailkapenik onena. 1986-1987ko denboraldian, Athleticeko lehen taldea entrenatu zuen, baina arrakasta txikiagoaz. 1999tik Euskal selekzioaren hautatzailea da; halaber, Athleticeko Jokalari Ohien Elkarteko presidentea.\n1976ko abenduan Errealaren aurkako partidu baten aurretik eta Kortabarria Errealeko kapitainarekin batera ikurrinarekin atera zen zelaira, eta erdiko biribilean utzi zuten erakusgai. Franco hil ondoren, Euskal Herriko bandera jendaurrean erakusten zen lehen aldia zen. Politikoki, 1970eko hamarkadan, ezker abertzalearen alde egin zuen. Herri Batasunaren lehen Mahai Nazionalaren kidea; harrezkero ez du politika munduan parte hartu."}
{"id": "22862", "revid": "6327", "url": "https://eu.wikipedia.org/wiki?curid=22862", "title": "Telmo Zarra", "text": ""}
{"id": "22863", "revid": "336", "url": "https://eu.wikipedia.org/wiki?curid=22863", "title": "Jose Maria Belaustegigoitia", "text": "Jos\u00e9 Mar\u00eda Belaustegigoitia Landaluze (Bilbo, 1889ko maiatzaren 15a - Mexiko Hiria, 1964ko irailaren 4a), Belauste izenez ezaguna, Bilboko Athletic Klubeko jokalaria izan zen. Euskaldunberria zen.\nBiografia.\nLaudiotik Bilbora joandako familia batean jaioa, zuzenbidea ikasi zuen Salamancako Unibertsitatean.\n1909. urtean egin zuen Athletic taldearekin debuta. Guztira, hamabi denboraldi egin zituen taldean, 1910etik 1922. urtera bitarte. Sei errege kopa irabazi zituen, eta Anbereseko Joko Olinpikoetan zilarrezko domina eskuratu zuen.\nEspainiako selekzioarekin jokatu zuen, eta, 1920ko Olinpiar Jokoetan, \u00abA mi el pelot\u00f3n, Sabino, que los arrollo\u00bb esan omen zuen, Suediako selekzioari gola sartu aurretik. Hala ere, litekeena da Belaustegigoitiak hori ez esatea, baizik eta \u00abSabino, aurrera!\u00bb, euskaraz. Izan ere, Espainiako selekzioan ziharduten beste euskal herritar futbolariak adoretzeko, askotan oihukatzen zien \u00abaurrera, aurrera!\u00bb.\nPolitikoki abertzale sutsua izan zen, eta bere anaia Federico EAJren sortzaileetako bat izanik. Jose Maria ere EAJko militante izan zen, oso gaztetatik, eta 1910ean, 21 urte zituela, EAJko gaztediko futbol arduradun zen. 1930ean, jeltzaleen alderdia utzita, Eusko Abertzale Ekintza alderdia sortzen lagundu zuen; luzaro gabe, ordea, bere fede katolikoak bultzatuta, EAJra itzuli zen. Gerra Zibilaren ondoren, Mexikon erbesteratu zen, eta han zenbait talde entrenatu zituen."}
{"id": "22865", "revid": "336", "url": "https://eu.wikipedia.org/wiki?curid=22865", "title": "Rafael Moreno", "text": "Rafael Moreno Arantzadi (Bilbo, Bizkaia, 1892ko maiatzaren 23a \u2013 \"ib.\", 1922ko martxoaren 1a), Pitxitxi \u2014\u2014 izengoitiz ezaguna, futbolaria izan zen, Athleticeko jokalaria.\nBizitza.\nPitxitxi 1892ko abuztuaren 8an jaio zen, Bilboko Andra Maria kaleko 10ean. Bere aita Joaqu\u00edn Moreno Go\u00f1i izan zen, 1896 eta 1897 artean Bilboko alkatea izandakoa. Gainera, Euskal Herriko bi intelektual handiren iloba zen: Miguel Unamunorena eta Telesforo Aranzadirena. Hala ere, Rafael kirolean nabarmendu zen. Xabalina-jaurtiketan Bizkaiko txapeldun izan zen, eta futbolean gailurrera heldu zen, Athleticeko jokalaritzat.\n11 urte zituela futbolean berekin jokatzen zuten mutil handiagoengandik jaso zuen bere euskal goitizen hori: izan ere, euskaraz \"pitxitxi\" esaten zaie ume txikiei, txeraz. Raimundo bere anaiak horrela izendatu zion. Eskolapioetan ikasi ondoren, Deustuko Unibertsitatean sartu zen, zuzenbidea ikasteko asmotan. Baina ez zuen irakasgai bat ere gainditu eta aitak Udalean lanpostu bat bilatu zion. Hala ere, handik gutxira, Merodio anaien siderometalurgian lanari ekin zion.\nOrdurako 1911ko Errege Kopako finalean jokatu zuen, noiz Athletic Clubek orduan bere taldea zen Bilbao FC (nolabaiteko Athleticeko filial bat) 4 eta 1 irabazi zuen. Pitxitxik bere taldearen gol bakarra sartu zuen. 1911n jada Athletic Clubean jokatzen zuen, baina 1913ko martxoaren 17ra arte ez zuen partida ofizial batean debutatu. Egun hartan Athleticek Errege Kopako partida batean Real Madridi 3 eta 0 irabazi zuen. Pitxitxik bi gol sartu zituen partidako lehen hamaika minututan.\nHandik gutxira, urte hartako abuztuaren 21ean San Mames inauguratu zuen partidan lehen gola eskuratu zuen. Partidan Athletic Club eta Racing de Ir\u00fan bana gelditu ziren. Bi hilabete beranduago, Atotxako futbol zelaiaren estreinako partidan lehen gola ere eskuratu zuen. 1915eko Kopako finalean hat-trick bat lortu zuen (Athleticek RCD Espanyoli 5 eta 0 irabazi zion) 1921eko maiatzaren 8an bere azken partida jokatu zuen. Urte hartako Errege Kopako finala zen eta Athleticek Atl\u00e9tico de Madridi 4 eta 1 irabazi zion. Pitxitxi ohitura bitxia zuen: buruan beti zapi zuri bategaz jokatzen zuen.\n1913. urtean egin zuen Athletic taldearekin debuta. Guztira, zortzi denboraldi egin zituen taldean, 1912tik 1920. urtera bitarte. Lau Errege Kopa irabazi zituen, eta Anberesko Joko Olinpikoetan zilarrezko domina lortu zuen. Espainiako selekzioarekin bost aldiz jokatu zuen. Athleticerako 83 gol eskuratu zituen 89 partidatan, Iparraldeko Eskualdeko Txapelketan eta Kopan. Anberesko Jokoetatik itzultzerakoan kritika latzak jasan zituen, zaleek bere maila izar batekoa ez zela esaten baitzuten. Kritika hauek futbola uzteko erabakia hartzera behartu zuten.\nFutbol ondoren.\nErretiratu ondoren, 29 urterekin, arbitro bihurtu zen. Urtebete beranduago hil zen, 1922ko martxoaren 1ean, 30 urte bete baino pare bat hilabete lehenago. Heriotzaren zergatia ez da zehatz ezagutzen. Bertsiorik onartuenak, tifusarekin loturiko prozesu bat adierazten du, ziur asko, egoera txarrean zeuden ostrak hartzeagatik.\n1926ko abenduaren 8an, Athletic Clubek omenaldi bat egin zion Ricardo Irezabal Goti klubeko presidentearen ekimenez, San Mamesko Erruki etxeko harmailan Quint\u00edn de Torre eskultore bilbotarrak egindako bere busto bat jarriz. Inauguraziorako omenaldi-partida bat jokatu zuten Arenas Cluben kontra eta Athleticek 7 eta 2 irabazi zuen. Bustoak hirutan aldatu zuen kokalekua: 1953an, tribuna nagusia eraiki zenean; 1982an, Munduko Futbol Txapelketaren egoitza izateko estadioa egokitu zenean; eta 2013an, San Mames berria eraiki ondoren. Harrezkero, bustoa aldageletako tunelaren irteeran dago.\nAurelio Artetaren \"Idilioa kirol zelaian\" margolan ospetsu batean Pitxitxi eta bere neska-lagun (eta gerora emazte) Avelina Rodr\u00edguez agertu ziren. Beste bertsio batzuen arabera Ignacio Zuloagaren iloba zen Dolores Zuloaga eta Jose Maria Belaustegigoitia dira agertzen direnak..\nPitxitxi orduko golegilerik onenetakoa izan zen, eta, bere lorpenen errekonozimendu bezala, \"Marca\" espainiar kirol egunkariak, jada desagertua zegoen \"Arriba\"rekin batera, bere izena eman zion denboraldi bakoitzean Espainiako futbol Ligako golegile nagusiari emandako garaikurrari, Pitxitxi saria. Lucio del \u00c1lamok izendaturiko garaikur hau, lehen aldiz 1952-53 denboraldian eman zuten, eta Espainiako futbolaren banakako garaikurrik garrantzitsuenetako bat da.\nOhitura denez, talde batek San Mamesen lehen aldiz jokatzen duen bakoitzean, bere kapitainak, gidari eta anfitrioi lanak egiten dituen Athletic Clubeko kapitainarekin batera, Pitxitxi omentzen du, bere bustoaren ondoan lore sorta bat utziz.\nEspainiako selekzioa.\nEspainiako selekzioarekin bost aldiz izan zen internazionala. Bere debuta 1920ko abuztuaren 28an izan zen, Foresten jokatu zuten Danimarkaren aurkako partida batean (Espainiak 1 eta 0 irabazi zuen). Joko Olinpikoetako partida hau espainiar selekzioaren lehen nazioarteko partida ofiziala izan zen. Txapelketan Espainiak zilarrezko domina lortu zuen eta Pitxitxik gol bat sartu zuen Herbehereetako selekzioaren aurkako bigarren postua lortzeko finalean."}
{"id": "22866", "revid": "336", "url": "https://eu.wikipedia.org/wiki?curid=22866", "title": "Rafael Iriondo", "text": "Rafael Iriondo Aurrekoetxea (Gernika, 1918ko urriaren 24a - Bilbo, 2016ko otsailaren 24a), Bilboko Athletic Klubeko eta Real Sociedadeko entrenatzaile eta jokalaria izan zen.\nJokalaria.\nGernikarra jaiotzez, 1940-1941 denboraldian egin zuen Athletic taldearekin debuta, Valentzia futbol taldearen aurka. Athleticeko bigarren aurrealde historikoaren kidea izan zen. Guztira, hamahiru denboraldi egin zituen taldean, 1940tik 1953. urtera bitarte. Liga bat, eta lau errege kopa irabazi zituen, guztira 232 partidu jokatuz.\nEspainiako futbol ligan 79 gol sartu zituen. Espainiako Errege Kopako 62 partidu jokatu zituen eta Espainiar selekzioarekin bi aldiz jokatu zuen. Athletic taldeak ligan sarturiko milagarren gola berak sartu zuen.\nEntrenatzailea.\n1972tik 1974ra Erreala zuzendu zuen, ondorengo emaitzekin: 72 partida (Irabazita 29, berdinduta 15 eta galduta 28; 87 aldeko gol eta 89 kontrako)."}
{"id": "22867", "revid": "336", "url": "https://eu.wikipedia.org/wiki?curid=22867", "title": "Jose Francisco Rojo", "text": "Jose Francisco Rojo Arroita (Bilbo, 1947ko urtarrilaren 28a - Leioa, 2022ko abenduaren 23a), Txetxu Rojo eta Rojo I.a izengoitiez ezagunagoa, bizkaitar futbolaria eta futbol entrenatzailea izan zen. Ezker hegaleko aurrelaria zen, eta hamazazpi urtez aritu zen Athleticekin Espainiako lehen mailan. Hemezortzi partida jokatu zituen Espainiako selekzioarekin. Jos\u00e9 \u00c1ngel Rojo futbolariaren anaia zen. \nBizitza.\nJose Francisco Rojo Bilbon jaio zen, Bego\u00f1ako Gurutze auzoan, Mallonako futbol zelaitik gertu. 1965-1966 denboraldian egin zuen debuta Athleticen lehen taldearekin, Piru Gaintza entrenatzaile zela, C\u00f3rdobaren aurka. Harrezkero, hamazazpi denboraldi egin zituen taldean, 1965etik 1982ra. Oso jokalari fina eta trebea zen baloiarekin, eta ezker hegaletik min handia egin ohi zien aurkariei. Abiadura eta baloiarekin zeukan trebezia baliatzen zituen, eta gol mordoxka bat oparitu zien taldekideei erdiraketak eginez.\nAthleticekin 541 partida jokatu zituen eta 68 gol sartu. Espainiako bi kopa irabazi zituen; 1969an, Elxen aurka (1-0), eta 1973an, Castell\u00f3nen aurka (2-0). UEFAko txapeldunorde ere izan zen 1977an. 1982ko martxoaren 23an, futbola uztear zegoela, San Mamesen agur partida bat prestatu zion Athleticek Ingalaterrako selekzioaren aurka; Ingalaterrak klub baten aurka jokatzen zuen lehen aldia izan zen.\nEntrenatzaile moduan, 1986-1987 denboraldian egin zuen debuta, Athleticen bigarren taldean, eta handik hiru urtera eseri zen lehen taldeko prestatzaile gisa San Mamesko aulkian. Urtebete iraun zuen karguan, baina, hamar urte geroago, 2000-2001 denboraldian, berriro fitxatu zuen Athleticek. Celta, Osasuna eta Zaragoza ere zuzendu zituen, besteak beste, eta galiziarrekin Lehen mailara igotzea lortu zuen 1991-1992 denboraldian. 2004an zuzendu zuen azken kluba: Rayo Vallecano."}
{"id": "22868", "revid": "429", "url": "https://eu.wikipedia.org/wiki?curid=22868", "title": "Txetxu Rojo", "text": ""}
{"id": "22870", "revid": "336", "url": "https://eu.wikipedia.org/wiki?curid=22870", "title": "Daniel Ruiz-Baz\u00e1n", "text": "Daniel Ruiz-Baz\u00e1n Justa (Sopuerta, Bizkaia, 1951ko ekainaren 28a - ), Dani izenez ezaguna, Bilboko Athletic Klubeko jokalaria izan zen. Sopuertarra jaiotzez, 1974. urtean denboraldian egin zuen Athletic taldearekin debuta. Guztira, hamabi denboraldi egin zituen taldean, 1974tik 1986. urtera bitarte. Bi liga eta errege kopa bat irabazi zituen.\nEspainiako futbol ligan 301 partidu jokatu, eta 196 gol sartu zituen guztira. Espainiar selekzioarekin 26 aldiz jokatu zuen, eta 14 gol sartu zituen."}
{"id": "22871", "revid": "336", "url": "https://eu.wikipedia.org/wiki?curid=22871", "title": "Andoni Goikoetxea", "text": "Andoni Goikoetxea Olaskoaga (Alonsotegi, 1956ko abuztuaren 23a - ), Bilboko Athletic Klubeko futbolaria izan zen. Alonsotegiarra jaiotzez, 1974-1975 denboraldian egin zuen Athletic taldearekin debuta, Real Sociedad taldearen aurka. Guztira, hamahiru denboraldi egin zituen taldean, 1974tik 1987. urtera bitarte. Bi liga eta errege kopa bat irabazi zituen.\nEspainiako futbol ligan 25 gol sartu zituen. Espainiar selekzioarekin 39 aldiz jokatu zuen. Jokalari izateari utzi zionetik, hainbat talderen entrenatzaile moduan aritu izan da."}
{"id": "22872", "revid": "336", "url": "https://eu.wikipedia.org/wiki?curid=22872", "title": "Manuel Sarabia", "text": "Manuel Sarabia Lopez (Gallarta, 1957ko urtarrilaren 9a - ), \"Pantera Arrosa\" izenez ezaguna, Bilboko Athletic Klubeko jokalaria izan zen. Gallartarra jaiotzez, 1977-1978 denboraldian egin zuen Athletic taldearekin debuta. Guztira, hamaika denboraldi egin zituen taldean, 1977tik 1988. urtera bitarte. Athletic taldera ailegatu aurretik, Sestaoko San Pedro taldean eta Barakaldoko taldean aritu zen. Bi liga eta errege kopa bat irabazi zituen, guztira 283 partidu jokatuz.\nEspainiako futbol ligan 83 gol sartu zituen. Europako txapelketetako 17 partidu jokatu zituen, eta errege kopako 73. Espainiar selekzioarekin hamabost aldiz jokatu zuen."}
{"id": "22873", "revid": "119347", "url": "https://eu.wikipedia.org/wiki?curid=22873", "title": "LaSexta", "text": "laSexta Espainiako telebista kanala da. Espainiako Gobernuak emandako bi lizentziadunen irabazlea 2005. urtean sortu zen 2001eko martxoaren 18an, 2001eko apirilaren 1ean ofizialki emititzen hasi zen Beca TV delakoarekin. 2003ko uztailaren 21ean, Beca TV pirata gaizto batek debekatu egin zuen kopiatu eta itzali ziren betiko. Geroago, kanala LaSexta izeneko kanal berri bat ordezkatu zuen, 2005eko azaroaren 25ean egindako testen transmisioa konpromisoa hartu zuen eta 2006ko martxoaren 27an emisio erregularra hasi zen. Enpresak bi egoitza ditu, bata San Sebasti\u00e1n de los Reyesgo (Madrilgo Erkidegoa) irudiaren hirian non informatiboak eta programak grabatzen direna eta bestea Esplugues de Llobregaten (Bartzelona) non seinalearen jarraipena eta emisioa ziurtatzen dena.\nProgramazioa generalista da baina presentzia handia dute umore eta entretenimenduko programek, telesai estatubatuarrek eta kirol erretrasmisioek.\nHistoria.\nLaSexta bere historia 2001ean hasi zen, Beca TV izeneko hezkuntza-kanal gisa. 2001eko martxoaren 18an sortu zen eta gero, 2001eko apirilaren 1ean ofizialki abian jarri zen, baina, bat-batean, politika okerreko akats batek eraso egin zuen eta 2003ko uztailaren 21ean itzali zen. Geroago, bi urte igaro ondoren, LaSexta izeneko kanal berri bat ordezkatu zuen, 2005eko azaroaren 25ean baimena eman ziona. Baina ez zen emititzen hasi 2006ko martxoaren 26 arte ofizialki egun berean esan zuen 2006ko Futbol Kopa Mundialerako eskubideak zeuzkala. Katea erosi zituen kirol eskubideengatik eman zen entzutera, hala nola, lehen aipatutako futbol kopa mundiala eta geroxeago eurobasket-a eta liga (Canal Nou, TV3, TV Canaria, Arag\u00f3n Televisi\u00f3n, IB3 eta 7RM telebista autonomikoekin konpartitzen ditu). Inbertsio hauei esker LaSexta audientziaren %5,3ra iritsi da beraiek uste zuten baino lehenago (2008).\nBaita ere Premier Ligueren (Futbol kopa Ingelesa) eskubideak ere erosi dituzte eta 2006ko Kluben Mundialarenak ere bai.\nKatean 2007 bukaeran ULEB aren kopa emititu zuen eta 2007ko Espainia, 2009ko Polonia eta 2011ko Lituaniako eurobasketen eskubideak erosi dituzte eta 2010eko Turkiako Mundobasketarenak ere bai (Mediaprok bideratutako eskubideak). 2008ko Martxoan Formula 1aren eskubideak lortu zituzten 2009tik 2013 arte. Apirilaren 18an esan zuten GP2 Serisen eskubideak ere lortu zituztela.\nProgramazio propioa aipatzerakoan bazkalondoan aipatzekoa Se lo que hicisteis..., El Intermedio access prime-timean, Buenafuente late nightean eta Salvados prime timean. Estatu Batuar telesailetan ere inbertsio handiak egin ditu Prision Break eta Me llamo Earl bezalako telesailak erosten. Animazioan Padre de familia eta Futurama marrazki bizidunak ditu.\n2008ko Maiatzaren 30ean www.misexta.tv web 2.0 plataforma martxan jartzen du non bere programa guztiak definizio handiko irudiekin ikusi daitezkeena. 2009 urtean 1 Formula hasi zen emititzen.\n2012an Antena 3 Taldeak katea erosi zuen.\nAkziodunak.\nLaSexta telebista kateko akziodunak honakoak ziren fusioaren aurretik:"}
{"id": "22874", "revid": "646", "url": "https://eu.wikipedia.org/wiki?curid=22874", "title": "Galiziako Bloke Nazionalista", "text": "Bloque Nacionalista Galego (BNG) Galiziako alderdi politiko nazionalista eta ezkertiarra da, 1982an sortua. Barne antolakuntzari dagokionez, alderdi politiko ezberdinetako fronte zabala da. Bere burua ezkerreko nazionalismo galiziarrean kokatzen du, eta bere baitan -abertzaletasunari dagokionez- aniztasun handia dago, federalismotik independentismoraino.\n2016an 468 zinegotzi zituen Galizia osoan, 15 diputatu probintzialak, 6 parlamentari Galiziako Parlamentuan eta europarlamentari bat (Herriek Erabaki koalizioan, txandakatuta). Ez zuen ordezkaritzarik Espainiako Parlamentuan, aurreko urteetan izan arren.\nEuropako Parlamentuan Europako Aliantza Askea taldean kokatuta dago.\nConfederaci\u00f3n Intersindical Galegarekin loturak mantetzen ditu.\nEgoitza nagusia Donejakue Konpostelakoan daukate."}
{"id": "22875", "revid": "512", "url": "https://eu.wikipedia.org/wiki?curid=22875", "title": "Petronor", "text": "Petroleos del Norte S.A., Petronor izenez ezaguna. Euskal Herriko petroliogintza enpresarik handiena da eta Repsol YPF konpainia espainiarraren zatia da gaur egun.\nHistoria.\n1968. urtean sortu zen. La Arenako hondartzatik gertu Muskizko findegia du, Espainiar Estatuko handiena, bertan Euskal Herriko egiturarik handiena dago \"La Catalitica\" izeneko 222 metroko altuerako tximinia. Birfindegian 773 langilek egiten du lan.\nEnpresaren logotipoa, Muskizko Mu\u00f1atoiz gazteluaren diseinuan oinarritua dago. Enpresaren egoitza soziala Muskizen dagoen Salazartarren jauregian dago.\n2008an Koke lantegi berria eraikitzeko lanak hasi zituen. Urtebete beranduago 2009 udan, birfindegiaren ekoizpenaren zati bat eten egin behar izan zuen, 2008an hasitako krisialdi ekonomikoak eskarian izan zuen eraginagatik.\nPetronor Bilboko portuan.\nPetronorrek sei porturatze gune ditu, 1etik 6ra zenbatuta. Batetik hirura bitarteko porturatze guneak Luzero puntari atxikitako kaian daude, lautik seira bitartekoak bien bitartean Luzero punta eta Ceballos punta bitarteko kai batean daude.\nLehen ontziralekuan, petroliontzirik handienak lehorreratzen dira, 100.000 tona petrolio edo gehiago garraiatzen dituztenak. Bigarren eta hirugarren ontziralekuan, petrolio kantitate txikiagoa edo gasoila garraiatzen dituzten ontziak. Laugarren, bosgarren eta seigarren porturatze guneak petroliotik eratorritako merkatugaiak kargatu eta deskargatzeko erabiltzen dira."}
{"id": "22876", "revid": "6327", "url": "https://eu.wikipedia.org/wiki?curid=22876", "title": "BNG", "text": ""}
{"id": "22877", "revid": "13403", "url": "https://eu.wikipedia.org/wiki?curid=22877", "title": "Uni\u00f3n del Pueblo Navarro", "text": ""}
{"id": "22878", "revid": "336", "url": "https://eu.wikipedia.org/wiki?curid=22878", "title": "Voivoderri", "text": "Voivoderria (polonieraz: \"wojew\u00f3dztwo\"), batzuetan voivodia, voivodina, vojvodina, vojvodstvo, vojvodovina, vajdas\u00e1g edo vaivadija moduan ere ezagutua, Errumania, Hungaria, Polonia, Lituania, Letonia, Errusia eta Serbian Erdi Arotik aurrera egindako zatiketa administratiboen izena da.\nVoivoderri bakoitzean voivoda batek agintzen zuen, hau hasieran komandante militar bat zelarik. Dukatu, probintzia, palatinatu edo zatiketa administratibo moduan itzul daiteke.\nGaur egun Polonian erabiltzen den izena da, bere 16 voivoderriak izendatzeko, eta Serbiako Vojvodina probintzia autonomoak ere izena gorde du."}
{"id": "22879", "revid": "336", "url": "https://eu.wikipedia.org/wiki?curid=22879", "title": "Hungria", "text": ""}
{"id": "22880", "revid": "105290", "url": "https://eu.wikipedia.org/wiki?curid=22880", "title": "Konbergentzia eta Batasuna", "text": "Konbergentzia eta Batasuna (CiU) (katalanez, \"Converg\u00e8ncia i Uni\u00f3\") Kataluniako alderdi politiko abertzaleen federazioa izan zen, Kataluniako Konbergentzia Demokratikoa alderdi liberala eta Kataluniako Batasun Demokratikoa alderdi sozialkristauaren artekoa.\nCiUk Katalunia gobernatu zuen 1980tik 2003 urtera arte, Jordi Pujolen agintepean. Urte horretan Kataluniako Generalitatea PSC, ERC eta ICV alderdien esku geratu zen, baina 7 urte igaro ostean boterea berreskuratu zuen koalizio nazionalistak, 2010ean hain zuzen ere."}
{"id": "22881", "revid": "59723", "url": "https://eu.wikipedia.org/wiki?curid=22881", "title": "Jordi Pujol", "text": "Jordi Pujol i Soley (Bartzelona, Katalunia, 1930eko ekainaren 9a) politikari erretiratua da. 1974tik 2003 arte CDC alderdiko (CiU federazioa osatzen duten bi alderdietako bat) buruzagi izan zen; 1980an Kataluniako Generalitateko lehendakari hautatu zuten, eta kargu horretan iraun zuen 2003 arte. 2003an erretiratu zenean, Artur Mas bihurtu zen alderdiko buruzagi. Generalitateko lehendakaritzan, Pasqual Maragall izan zuen ondorengo, Maragallek koalizio gobernua osatu baitzuen PSC, ERC eta ICVko kideekin.\nBizitza.\nUni\u00f3 Democr\u00e1tica de Catalunya erakundeko kide batzuekin batera Banca Catalana sortu zuen 1959. urtean. Hurrengo urtean Brigada Politiko-sozialak atxilotu eta torturatu zuen Francoren diktaduraren aurka protesta egiteagatik, eta espetxean izan zen 1963 arte. Converg\u00e8ncia Democr\u00e0tica de Catalunya alderdia (CDC) sortu zuen 1975ean eta alderdiko idazkari nagusi izendatu zuten bi urte geroago. 1980an Generalitateko lehendakari hautatu zuten. Arazoak izan zituen epaitegietan Banca Catalanaren porrotaren ondorioz (1984-1986). Generalitateko lehendakari hautatu zuten berriz 1984, 1988, 1992, 1995 eta 1999ko hauteskundeetan. 1989an alderdiko idazkaritza nagusiaren postua utzi zuen alderdiko lehendakari izateko. Katalanera eta kataluniar kultura (irakaskuntza, irrati eta telebista), errepide sarea eta lurralde antolakuntza berria bultzatu ditu, besteak beste. 1980an Kataluniako Generalitateko lehen lehendakari hautatu zuten eta 2003 arte izan zen presidente.\nPujol auzia.\n2014an presidentearen eta haren familiaren aurka ireki zuten auzibidea, \"Pujol\" \"auzia\" izenaz ezaguna, modu irregularrean aberasteagatik eta ustelekeria leporatuta."}
{"id": "22882", "revid": "59723", "url": "https://eu.wikipedia.org/wiki?curid=22882", "title": "Jes\u00fas Aizp\u00fan", "text": "Jes\u00fas Aizp\u00fan Tuero (Iru\u00f1ea, 1928ko ekainaren 17a - 1999ko abenduaren 29a) Nafarroako abokatua eta politikaria, hainbat alderdiren sortzailea, besteak beste, UPNarena. Huarte nafar industrialari familia nabariaren negozioen abokatua izan zen 1960 eta 1970eko hamarkadan. Izan ere, arreba Maria Teresa Felipe Huarte Beaumontekin ezkondua zen. Rafael Aizpunen semea zen.\nNafarroa Garaiaren apartekotasuna nabarmendu zuen, \"Euzkadi\"ren ideia eta marxismoa sutsuki arbuiatu eta, batez ere, Euskal Herriko gainerako lurraldeekin erakunde berean ez elkartzea.\nIbilbide politikoa.\n1974an politikan hasi zen. Horretarako hauspoa 1973ko urtarrilean ETAk egindako Felipe Huarte negozio-gizon nafar ezagunaren bahiketa izan zen, lan gatazka bat zela eta. Une horretan, Jes\u00fas Aizp\u00fanek bitartekari lanak egin zituen hura askatzeko. Diktadurako Nafarroako erregimenaren jarraipena defendatu zuen, 1841eko \"Lege Hitzartua\" indarrean zela argudiatuta. 1976an, Partido Dem\u00f3crata Liberal de Navarra sortu zuen. Alderdi hori 1977an Uni\u00f3n de Centro Democr\u00e1tico alderdian sartu zen eta, urte horretan bertan, Espainiako gorteetan Aizp\u00fan diputatu aukeratu zuten.\n1978an, ordea, alderdia utzi zuen Espainiako Konstituzioko 4. Xedapen Iragankorra zela eta, baita Konstituzioarekiko desadostasuna agertuz ere, Nafarroak haren aurreko foru erregimena zuelakoan eta hura irmo defendatuz. Hala, 1979an UPN sortu zuen eta haren buru nagusietako bat izan zen, baita ohorezko presidente ere 1997 arte. 121/1979 Errege Dekretuak, berriz, indarrik gabe utzi zuen 1841ko Foruak Eraldatzeko Lege higatuaren jarraipena, baina eskuindar foruzale sutsuenek berehala egin zuten bat dekretu harekin. Harrezkero, 1982ko LORAFNA estatutua bihurtu zen forua Aizpunen eta besteen irudiko, 'foru hobekuntza' bat zelakoan. Aizpun espainiar konstituzioa sutsuki defendatzera pasa zen.\n1983an, UCDren gainbeheran, haren karguak samaldan sartu ziren UPNra, salbu eta CDSn, Su\u00e1rezen alderdi berrian murgildu zirenak eta 1978an Aizp\u00fan UCDtik kanporatu zuten pertsonak: Del Burgo, Pegenaute, Monje, eta Astrain, Aizpunek betoa jarri baitzien. Hala ere, bera ez zen pozik, eta berehala haren buruzagitza auzitan jarri zuten askok, baita gutxiengo bihurtu ere. UCDtiko gehienek UPN PP sortu berriarekin bateratzea bultzatu zuten, tartean Juan Cruz Allik, Miguel Sanzek eta Alfredo Jaimek. Hala egin zen 1991ko martxoan, Jos\u00e9 Mar\u00eda Aznarrekin sinatutako akordioaren bitartez. Aizp\u00fanek gogo txarrez eman zion eskua espainiar presidenteari eta berehala alde egin zuen. Adierazi zuenez, bateratze hori \"aberrazio politiko eta juridikoa\" zen, eta sinatuko zuela \"\"batasunoek\" (sic) egiten duten bezala, alegia, legeak hala aginduta\"."}
{"id": "22883", "revid": "284", "url": "https://eu.wikipedia.org/wiki?curid=22883", "title": "CiU", "text": ""}
{"id": "22884", "revid": "105290", "url": "https://eu.wikipedia.org/wiki?curid=22884", "title": ".cat", "text": ".cat katalan hizkuntza eta kulturarentzako sortutako goi mailako domeinu orokorra da. 2005eko irailean onartu zuen ICANNek eta 2006an ireki zen erregistrorako aukera. Domeinu bat eskuratu ahal izateko beharrezkoa da webguneak katalan hizkuntza edo/eta kulturarekin zerikusia duela erakustea. PuntCAT fundazioak kudeatzen du.\nAlfabetu katalana domeinu izenetan.\nHasiera hasieratik, .cat domeinuek IDN (\"Internationalized Domain Names\", nazioartekotutako domeinu izenak) delakoa onartzen du.\nHonek ingelesa ez beste hizkuntzetako karaktereak erabiltzea ahalbidetzen du. Honenbestez, .cat domeinuek alfabetu katalaneko edozein karaktere onartzen dute, apostrofea izan ezik."}
{"id": "22885", "revid": "105290", "url": "https://eu.wikipedia.org/wiki?curid=22885", "title": ".coop", "text": ".coop kooperatibentzako sortutako goi mailako domeinu orokorra da. Mota honetako domeinu bat eskuratu ahal izateko kooperatiba izatea beharrezkoa da."}
{"id": "22886", "revid": "105290", "url": "https://eu.wikipedia.org/wiki?curid=22886", "title": ".edu", "text": ".edu hezkuntza erakundeentzako sortutako goi mailako domeinu orokorra da, bereziki Ameriketako Estatu Batuetakoei zuzenduta dagoena. Hala eta guztiz ere, Estatu Batuetatik kanpoko erakunde ugarik erabiltzen du domeinu hau."}
{"id": "22887", "revid": "119247", "url": "https://eu.wikipedia.org/wiki?curid=22887", "title": ".gov", "text": ".gov Ameriketako Estatu Batuetako gobernu federalarentzako sortutako goi mailako domeinu orokorra da, eta bertako estatu guztietako gobernuek dute horrelako domeinu bat erabiltzeko aukera. Beste herrialde askok bigarren mailako domeinuak erabiltzen dituzte eginkizun hau betetzeko: \".gov.au\" Australian, \".govt.nz\" Zeelanda Berrian, \".gov.uk\" Erresuma Batuan, \".gc.ca\" Kanadan, eta \".gouv.fr\" Frantzian, adibidez."}
{"id": "22888", "revid": "105290", "url": "https://eu.wikipedia.org/wiki?curid=22888", "title": ".info", "text": ".info informazioa eskaintzen duten webguneentzako sortutako goi mailako domeinu orokorra da, bere erabilera mugatua ez dagoen arren. Bere erabilera asko hedatu da, informazioarekin loturarik ez duten webguneekin ere izan den arren."}
{"id": "22889", "revid": "105290", "url": "https://eu.wikipedia.org/wiki?curid=22889", "title": ".biz", "text": ".biz negozioarekin zerikusia duten webguneentzako sortutako goi mailako domeinu orokorra da. Domeinu izena ingelesezko \"business\" hitzaren ahoskeran oinarrituta dago. Neulevelek kudeatzen du domeinu hau."}
{"id": "22890", "revid": "105290", "url": "https://eu.wikipedia.org/wiki?curid=22890", "title": ".mil", "text": ".mil Ameriketako Estatu Batuetako Defentsa Sailarentzako sortutako goi mailako domeinu orokorra da.\nAmeriketako Estatu Batuak dira bere atal militarrarentzako goi mailako domeinu duen herrialde bakarra. Gainontzekoek bigarren mailako domeinuak erabiltzen dituzte; adibidez, \".mod.uk\" Erresuma Batuko Defentsa Sailarentzako."}
{"id": "22891", "revid": "105290", "url": "https://eu.wikipedia.org/wiki?curid=22891", "title": ".name", "text": ".name gizabanakoentzako sortutako goi mailako domeinu orokorra da. 2001ean sortu zen, 2002ko urtarrilera arte abian jarri zen arren. Domeinuak bigarren (a.name) eta hirugarren mailan (b.a.name) eskuratu daitezke. Posta elektronikoko izenen erregistroa ere eskaintzen du, honen bitartez berbideraketa egitea ahalbidetzen duelarik; beraz, beharrezkoa da posta kontu bat izatea horrez gain.\nHirugarren mailako domeinu bat (b.a.name) eskuratuz gero, bigarren mailako domeinua (a.name) elkarbanatzen jarraitu eta guztion eskura gelditzen da, eta ezin da erregistratu."}
{"id": "22892", "revid": "119247", "url": "https://eu.wikipedia.org/wiki?curid=22892", "title": ".invalid", "text": ".invalid bere erabilpena saihesteko gordetako goi mailako domeinua da. 1999ko ekainean definitu zuten RFC 2606an, .test .localhost eta .example domeinuekin batera. Bere helburua gune batek funtzionatu nahi ez izatea nahi denean erabiltzea da. Probak egiteko balio duen domeinua da."}
{"id": "22893", "revid": "119247", "url": "https://eu.wikipedia.org/wiki?curid=22893", "title": ".example", "text": ".example bere erabilpena saihesteko gordetako goi mailako domeinua da. 1999ko ekainean definitu zuten RFC 2606an, .test .localhost eta .invalid domeinuekin batera. Bere helburua dokumentazioetan, esate baterako, adibide bezala domeinu hau erabiltzen duen helbide jarri ahal izatea da, horrek arazorik sortu ez ditzan."}
{"id": "22894", "revid": "119247", "url": "https://eu.wikipedia.org/wiki?curid=22894", "title": ".localhost", "text": ".localhost bere erabilpena saihesteko gordetako goi mailako domeinua da. 1999ko ekainean definitu zuten RFC 2606an, .test .invalid eta .example domeinuekin batera. Bere helburua ohiko localhost terminoarekin nahasketak saihestea da. \".localhost\" domeinua askotan norbere ordenagailura berbideratzeko ere definitzen da, \"localhost\" bera bailitzan."}
{"id": "22895", "revid": "105290", "url": "https://eu.wikipedia.org/wiki?curid=22895", "title": ".int", "text": ".int erakunde internazionalentzako sortutako goi mailako domeinu orokorra da. Hasieran Europar Batasuneko erakundeek \".eu.int\" azpidomeinua erabiltzen zuten, ondoren .eu sortu zutelarik."}
{"id": "22898", "revid": "336", "url": "https://eu.wikipedia.org/wiki?curid=22898", "title": "Agust\u00edn Sauto", "text": "Agust\u00edn Sauto Arana (Barakaldo, 1908ko maiatzaren 11 - Trapagaran, 1986ko abuztuaren 21a), Bata izenez ezaguna, Bilboko Athletic Klubeko jokalaria izan zen.\nBarakaldarra jaiotzez, 1929-1930 denboraldian egin zuen Athletic taldearekin debuta, Real Madrid taldearen aurka. Guztira, zazpi denboraldi egin zituen taldean, 1929tik 1936. urtera bitarte. Lau liga eta hiru errege kopa irabazi zituen, guztira 118 partidu jokatuz.\nEspainiako futbol ligan 111 gol sartu zituen, eta errege kopan 34 gol. Espainiar selekzioarekin behin jokatu zuen."}
{"id": "22899", "revid": "336", "url": "https://eu.wikipedia.org/wiki?curid=22899", "title": "Jos\u00e9 Luis L\u00f3pez Panizo", "text": "Jos\u00e9 Luis L\u00f3pez Panizo (Sestao, 1922ko otsailaren 6a - Portugalete, 1990eko otsailaren 14a), Panizo izenez ezaguna, Bilboko Athletic Klubeko jokalaria izan zen. Sestaoarra jaiotzez, 1939-1940 denboraldian egin zuen Athletic taldearekin debuta. Guztira, hamabost denboraldi egin zituen hainbat futbol taldeetan. Liga bat, eta lau errege kopa irabazi zituen, guztira 327 partidu jokatuz.\nEspainiako futbol ligan 135 gol sartu zituen, eta 29 gol errege kopan. Espainiar selekzioarekin hamalau aldiz jokatu zuen. Athleticeko bigarren aurrealde historikoaren kidea izan zen. ezizenez izan zen ezaguna, eta futbolean jolasten ibilitako urte guztietan ez zuen sekula txartel horirik jaso."}
{"id": "22900", "revid": "336", "url": "https://eu.wikipedia.org/wiki?curid=22900", "title": "Venancio P\u00e9rez", "text": "Venancio P\u00e9rez Garc\u00eda (Sestao, 1921eko apirilaren 22a - Donostia, 1994ko azaroaren 28a), Venancio izenez ezaguna, Bilboko Athletic Klubeko jokalaria izan zen. Sestaoarra jaiotzez, 1945. urtean egin zuen Athletic taldearekin debuta. Aurretik Barakaldo eta Erandioko futbol taldeetan aritua zelarik. Athleticeko bigarren aurrealde historikoaren kidea izan zen. Guztira, zazpi denboraldi egin zituen taldean, 1945etik 1952. urtera bitarte. Bi errege kopa irabazi zituen eta 68 gol sartu.\nEspainiar selekzioarekin hamalau aldiz jokatu zuen, debuta 1949. urtean egin zuelarik."}
{"id": "22901", "revid": "1491", "url": "https://eu.wikipedia.org/wiki?curid=22901", "title": "Agust\u00edn Gainza", "text": ""}
{"id": "22902", "revid": "15795", "url": "https://eu.wikipedia.org/wiki?curid=22902", "title": "Piru Gainza", "text": ""}
{"id": "22903", "revid": "336", "url": "https://eu.wikipedia.org/wiki?curid=22903", "title": "Guillermo Gorostiza", "text": "Guillermo Gorostitza Paredes (Santurtzi, 1909ko otsailaren 15a - 1966ko abuztuaren 23a), \"Bala Gorria\" izenez ezaguna, Bilboko Athletic Klubeko jokalaria izan zen.\nSanturtziarra jaiotzez, 1929-1930 denboraldian egin zuen Athletic taldearekin debuta. Guztira, bederatzi denboraldi egin zituen taldean, 1929tik 1941. urtera bitarte. Hiru liga bat, eta lau errege kopa irabazi zituen, eta guztira 144 partidu jokatuz.\nEspainiako futbol ligan 106 gol sartu zituen, euren artean Athletic taldeak ligan sarturiko 100. gola. Espainiar selekzioarekin hemeretzi aldiz jokatu zuen."}
{"id": "22904", "revid": "257115", "url": "https://eu.wikipedia.org/wiki?curid=22904", "title": "Jesus Garay", "text": ""}
{"id": "22905", "revid": "336", "url": "https://eu.wikipedia.org/wiki?curid=22905", "title": "Carmelo Cedrun", "text": "Carmelo Cedrun Otxandategi (Zornotza, 1930eko abenduaren 6a - ), Bilboko Athletic Klubeko jokalaria izan zen.\nZornotzarra jaiotzez, 1950-1951 denboraldian egin zuen Athletic taldearekin debuta, Sevilla futbol taldearen aurka. Guztira, hamabost denboraldi egin zituen taldean, 1951etik 1965. urtera bitarte. Liga bat, eta lau errege kopa irabazi zituen, guztira 334 partidu jokatuz.\n\"San Mameseko horma\" ezizenez ezaguna, Athletic taldeak izandako atezainik handienetakoa da. Espainiar selekzioarekin hamabost aldiz jokatu zuen. Athletic taldea utzi ondoren, Ameriketako Estatu Batuetako Baltimore taldean aritu zen."}
{"id": "22906", "revid": "1545", "url": "https://eu.wikipedia.org/wiki?curid=22906", "title": "Alemaniar marko", "text": "\"Artikulu hau Alemaniako dibisari buruzkoa da; beste esanahietarako, ikus \u00abMarko\u00bb.\"\nAlemaniako markoa (alemanez: \"Deutsche Mark\", ahoskatua) Alemaniako diru ofiziala izan zen, harik eta 2002ko urtarrilaren 1ean euroa sartu zen arte. 100 zentimok marko bat egiten zuten. Bere ikurra \"DM\"-a zen. 1999an euroarekiko 1,95583 markoetako balio finkoa ezarri zitzaion."}
{"id": "22907", "revid": "6327", "url": "https://eu.wikipedia.org/wiki?curid=22907", "title": "Deutsche Mark", "text": ""}
{"id": "22908", "revid": "336", "url": "https://eu.wikipedia.org/wiki?curid=22908", "title": "Andoni Zubizarreta", "text": "Andoni Zubizarreta (Gasteiz, Araba, 1961eko urriaren 23a) futbolari ohia da, eta Bartzelona Futbol Klubeko gaur egungo zuzendari teknikoa. Gasteiztarra jaiotzez, Aretxabaletan igaro zuen haurtzaroa.\nBizitza.\nDeportivo Alaves taldeko harrobitik ateratako atezaina da, eta Athleticen zaildu zen Jose Angel Iribarren eskutik.\n1981-1982 denboraldian egin zuen Athletic taldearekin debuta, Atletico de Madrid taldearen aurka. Guztira, bost denboraldi egin zituen taldean, 1981etik 1986. urtera bitarte. Athletic taldearekin bi Liga eta Errege Kopa bat irabazi zituen.\nBere arorik oparoena 1986tik 1994ra bitartekoa izan zen, FC Barcelona taldearekin, lau Liga eta bi Errege Kopa irabazi baitzituen, baita 1989ko Europako Errekopa, 1992ko Europako Kopa eta 1993ko Superkopa ere. 1994an Valencia taldeak fitxatu zuen.\nHorrez gain, Espainiako selekzioarekin 126 aldiz jokatu zuen, hiru Munduko Txapelketa: Mexiko 86, Italia 90 eta AEB 94. Nazioartean ere bi Eurokopa jokatu ditu: Alemania 88 eta Ingalaterra 96. Espainiako Ligan errekor anitz ditu Zubizarretak: Ligan -622- eta selekzioarekin -123- partida gehien jokatu dituen jokalaria da. 1998. urtean erretiratu zen futbol profesionaletik."}
{"id": "22909", "revid": "16654", "url": "https://eu.wikipedia.org/wiki?curid=22909", "title": "Bilbao Athletic", "text": "Bilbao Athletic edo Athletic B Athletic Clubeko futbol arloko talde profesionalen azpian dagoen futbol taldea. Harrobiko maila altuena da eta jokalariez hornitzen du lehen taldea. Egun Bigarren B Mailaren II. Multzoan dabil. Espainiako Federakuntzaren arauak direla eta, bigarren taldea izanda beti lehendabiziko taldea baino maila bat beherago (gutxienez) jokatu behar du eta ezin du Errege Kopan parte hartu. Taldeak 23 urte baino gazteagoak diren futbolariek osatua izan behar da, edo behintzat, 25 urte baino gazteagoak baina lehen taldearekin kontratu profesional bat sinatu dutenek.\nHistoria.\nBilbao Athletic 1938an, Espainiako Gerra Zibilaren garaietan, sortu zuten Espainiako Ligaren etenaldian Bizkaiko Txapelketan parte hartzeko. Gerra bukatu eta berehala, taldea desagertu zen Getxoko Arenas bigarren taldea bihurtuta.\n1964an ideia berpiztu eta, Piru Gainzak entrenatuta, Bigarren Erregional Mailan hasi zen 1966an Hirugarren Mailara igo arte. 1969an Bigarren Mailara igotzea lortu zuen urte bakarrerako. Bigarren igoera 1983an izan zuen eta 1996 arte urtero aritu zen bertan, 1988-89 denboraldian ezik. Emaitza onak ere lortu zituen, bereziki lehenengo urtean, 1984an, bigarren egin baitzuen baina ez zen mailaz igo Athletic-en harrobiko taldea zelako. 1990an hirugarrena izan zen eta igotzea tokatzen zitzaion arren bigarren mailan gelditu zen berriz.\nAzken bi hamarkadetan Bigarren B mailan aritu da eta hainbat aldiz igoera play-offa jokatu du. 2015 ekainean lortu zuen Bigarren mailara bueltatzea baina urte bakarra egin zuen bertan. 2022-23an Bigarren maila RFEF-ra jeitsi zen.\nFutbol Zelaia.\nAthletic Clubek Lezamako bere instalazioetan duen zelaiak 2.000 ikusleentzako tokia du. Bigarren Mailan aritutako denboraldietan San Mames ere erabili du.\nDatuak.\n2023-24 denboraldia barne."}
{"id": "22913", "revid": "512", "url": "https://eu.wikipedia.org/wiki?curid=22913", "title": "Belgikar franko", "text": "\"Artikulu hau Belgikako dibisari buruzkoa da; beste esanahietarako, ikus \u00abLibera\u00bb.\"\nBelgikar franko Belgikako txanpon ofiziala izan zen euroaren sarrera baino lehen, 2002ko urtarrilaren 1a arte. 100 zentimok libera bat egiten zuten. 1999an euroarekiko 40,3399 frankotako balio finkoa ezarri zitzaion."}
{"id": "22914", "revid": "6327", "url": "https://eu.wikipedia.org/wiki?curid=22914", "title": "Franko Belgikar", "text": ""}
{"id": "22916", "revid": "105290", "url": "https://eu.wikipedia.org/wiki?curid=22916", "title": "Italiar lira", "text": "\"Artikulu hau Italiako dibisari buruzkoa da; beste esanahietarako, ikus \u00abLira\u00bb.\"\nItaliar lira Italiako txanpon ofiziala zen Euroaren sarrera baino lehen, 2002ko urtarrilaren 1ean. 1999an euroarekiko 1.936,27 liratako balio finkoa ezarri zitzaion."}
{"id": "22917", "revid": "105290", "url": "https://eu.wikipedia.org/wiki?curid=22917", "title": "Finlandiar marko", "text": "\"Artikulu hau Finlandiako dibisari buruzkoa da; beste esanahietarako, ikus \u00abMarko\u00bb.\"\nFinlandiar markoa Finlandiako txanpon ofiziala zen euroaren sarrera baino lehen, 2002ko urtarrilaren 1ean. 1999an euroarekiko 5,94573 markako balio finkoa ezarri zitzaion."}
{"id": "22919", "revid": "2241", "url": "https://eu.wikipedia.org/wiki?curid=22919", "title": "Mamut (argipen)", "text": "Mamut izenak esanahi desberdinak ditu:"}
{"id": "22921", "revid": "336", "url": "https://eu.wikipedia.org/wiki?curid=22921", "title": "SS", "text": ""}
{"id": "22922", "revid": "58701", "url": "https://eu.wikipedia.org/wiki?curid=22922", "title": "Heinrich Himmler", "text": "Heinrich Luitpold Himmler (Munich, Alemania, 1900eko urriaren 7a - L\u00fcneburg, 1945eko maiatzaren 23a), Schutzstaffeletako (SS) komandantea izan zen eta Nazi garrantzitsua. SSak eta Gestapoa kontrolatzen zituen.\nHimmler Holokaustoaren antolatzailea izan zen, berak sortu baitzituen lehenengo kontzentrazio-esparruak eta Einsatzgruppenak (\"heriotzaren batailoiak\"). Himmlerren esku geratu zen 6 eta 12 milioi pertsonen sarraski lana. Berak agindu zuen milioika poloniar, judu, ijito, homosexual eta Jehovaren lekuko akabatzea.\n1945ean bere buruaz beste egin zuen.\nGaztaroa.\nHimmler hiru anaiatatik bigarrena zen (Gebhard eta Ernst-en artekoa), eta Bavariako klase ertaineko familia batean hazi zen. Bere aita (Gebhard Himmler) eskolako irakasle zorrotza zen, gauza historikoak bildumatu zalea eta bere abizenaz oso harro zegoena. Ama, berriz, katoliko sutsua zuen. Heinrich txikiari bere aitak igorri zion arbaso germaniarrenganako maitasuna, eta baita ordena, muturreko garbitasuna eta antolakuntza eraginkorra mirestea ere. Etxean \"Heini\" edota \"Heiner\" ezizenez deitzen zioten.\nTxikitatik osasun kaskarreko umea izan zen Himmler; tuberkulosia eta urdaileko arazoak izan zituen. Hau zela eta, oso ume gaizki hezia izan zen. Osasun arazoen ondorioz, ezin izan zuen bere gorputza fisikoki garatu eta \"gizondu\", inguru nagusiki prusiarrak hala eskatu arren. Beraz, aitak eskola katoliko batean sartu zuen, bertan ariketa fisikoa oso garrantzitsua zelako irakaskuntza humanistikoan. Baina saiatu arren, ezin izan zuen benetako gorputz indartsua lortu eta porrot egin zuen. Bere kideen irainak jasan behar izan zituen horregatik. Orduan bere gogoa gai historiko germaniarretara bideratu zuen, eta hor gaindiezina zela erakutsi zuen. Gainera, filologia eta filosofia ere ikasi zituen.\nHimmlerrek Armadako edo Itsas Armadako ofiziala izatea zuen amets baina, Armadako ofizialen eskolan zeuden klase arteko oztopoak zirela eta, Itsas Armadan sartzen saiatu zen. Bere gabezia fisikoen erruz, ez zuen inoiz bere helburua bete.\nHeinrichek batxilergoko titulua Lehen Mundu Gerra garaian lortu zuen eta Armadan sartzea eskatu zuen, frontean boluntario gisa borrokatu nahi baitzuen; hala ere, bere miopiagatik ez zuen hori inoiz lortu. 1919 eta 1922 artean Nekazaritza ikasi zuen Municheko Institutu Unibertsitario Teknikoan. Teknikariaren diploma jaso ondoren, nekazaritza-laguntzaile moduan aritu zen lanean Schleisseimen.\nKontserbadorismorako joera erakutsiz, Himmler talde paramilitar batera elkartu zen, \"Reich-aren Gerrako Bandera\" izenekoa. Talde hau ultranazionalista eta militarista zen. Elkarte honek Municheko Putsch-ean parte hartu zuen, Adolf Hitlerren Alderdi Naziaren alde agertuz. 1923ko azaroaren 9ko estatu kolpe honetan, Himmlerrek (oraindik Hitler pertsonalki ezagutzen ez zuena) parte hartu zuen Municheko kaleetan poliziaren eta armadaren aurka egiteko. Ernst R\u00f6hmen ondoren bigarren burua izan zen, eta honek hasieratik izan zuen begiko erakusten zuen segurtasunagatik.\nAlderdi Nazian hastapenak.\n1924an Himmler Alderdi Nazian afiliatu zen 14.303. zenbakiarekin, Hitlerren alde egiteko, zeina Mesiastzat hartzen zuen. Garai honetan garatu zituen odolaren eta lurraren teoriak, bere erlijio kristauarenganako eszeptizismoan eta nekazaritzako ikasketetan oinarrituak. SSetan sartu zen lehenetarikoa ere izan zen, 168. zenbakiarekin.\n1925ean NSDAPen Bavaria Behereko Talde Lokaleko idazkari nagusia eta Gauleiter-aren delegatua bilakatu zen, baita Bavaria Garaiko eta Suabiako Propaganda zuzendaria ere. Posizio honetan alderdia antolatzeko eta Bavariako eskualde honetako erakunde operatiboak sendotzeko gaitasuna erakustea lortu zuen. 1927an, Hitlerrentzako eskolta-erakunde bat sortzeko beharrarekin, SSetako Reichsf\u00fchreraren delegatu izendatu zuten. Kargu berri honekin bere antolakuntza-gaitasunak, Hitlerrenganako eta nazionalsozialismoarenganako leialtasun apurtezina, lanean buru-belarri aritzeko gaitasuna eta eskandaluetatik at zegoen bere izen ona erakutsi zituen. Ibilbide hau ikusirik, Hitlerrek Reichsf\u00fchrer nagusia izendatu zuen 1929ko urtarrilaren 6an. Oraindik SSak SAen eta bere buruzagi Ernst R\u00f6hmen mende zeuden. 1933an SAetako Gruppenf\u00fchrer izendatu zuten eta orduan bi indarrak banantzea lortu zuen.\n1931n Reinhard Heydrich onartu zuen bere aldean. 1934an SSetako Obergruppenf\u00fchrer mailara igo zuten. Himmlerren eskuineko eskua Reinhard Heydrich izan zen SSen \"Segurtasun Zerbitzua\" eraikitzeko, alemanieraz SD siglak zituena. Espioitza erakunde hau R\u00f6hmen eta SAen barneko errebeldiaren aurkako informazioa biltzen aritu zen, hauek ezker alderako bidea hartu nahi baitzuten.\nIbilbide polizialaren hasiera.\n1933an, Hitlerrek Municheko Poliziaren buru izendatu zuen. Bai SAk eta bai SSak Alemaniako Poliziaren organo laguntzaile izendatu zituzten. 1934an Hermann G\u00f6ring-ek, Prusiako ministroa zenak, Estatuaren Polizia Sekretuko buru izendatu zuen; honen siglak (Gestapo) hasiak ziren alemaniarren artean izua zabaltzen.\nGizon erabakigarria izan zen Hitlerrek Sturmabteilungen indarra (SA) eta haren buruzagi R\u00f6hm gainetik kentzeko planean. 1934ko ekainaren 28an, SSek eta bereziki SDak inteligentzia-operazioak burutu zituzten Alemania osoan eta, handik bi egunera, \"labana luzeen gaua\" deituriko sarraskia eragin zuten. Bertan, SAetako 300 buruzagi eta militante garrantzitsu baino gehiago atxilotu eta hil zituzten, ustez Hitlerren aurkako estatu-kolpe bat saihesteko.\nHimmlerrek eta bere gizonek ustezko asmo horretan oinarritu ziren alderdiko eta estatuko etsai nagusien aurka egiteko eta zeuden tokian bertan erailtzeko. Horien artean ziren Kurt von Schleicher kantzelaria, Hitlerren agintearen aurkakoa, edo Gustav von Kahr politikaria, 1923ko Municheko putscha zapuztu zuena. Von Schleicher Gestapoko agente batzuek tirokatuta hil zuten haren emaztearekin batera, eta Von Kahr SSetako militante batzuek aizkorakadaka akabatu zuten Municheko baso batean.1934ko uztailaren 25ean, SSak formalki SAengandik banandu ziren; azken hauek ez zuten ia garrantzirik izan hurrengo urteetan.\n1940ko urrian Euskal Herrira heldu zen, Hendaiara eta, urriaren 19tik aurrera, Donostiara, Hitlerren eta Francoren arteko Hendaiako bilkura prestatu eta Alemaniako eta Espainiako polizien arteko lankidetza estutzeko. Altsasuan ere egon zen, Manolo Aristorena bertako alkatearekin.\nBeldurra baino gehiago gorrotoa sortuz, Himmlerrek barneko etsaiak izan zituen; hala nola Wilhelm Canaris (Abwehr-eko burua), Albert Speer eta Martin Bormann. Harroputza, ankerra eta zuhurtasunik gabea iruditzen zitzaielako gaitzesten zuten.\nArraza-politikaren kudeaketa.\nHimmler bere eskuineko besoarekin, Heydrichekin, hasi zen bere arraza-politika garatzen; politika honen abiapuntua Austria zen. Herrialde honek jatorri germaniarreko biztanleria-zati handia zuen, eta eslaviarren proportzio txiki bat: Alemaniak lurralde hura anexionatzea funtsezkoa zen Himlerrentzat. Lehenengo nazien aurkako gobernu austriarra zapuzten aritu zen lanean, Engelbert Dollfuss kantzelariaren aurka konspiratuz (honek bere herrialdean nazismoa debekatu zuen). SSetan hautatutako talde batekin batera Himmlerrek \"Legio austriarra\" sortu zuen, beldurrarazte-kanpaina bat gauzatu zuena. Bere helburua lortzeko, gainera, aurkariak ezabatzeko ekintzetan Fridolin Glass nazien aldekoaren eta bere armada pribatuaren laguntza onartu zuen.\n1934ko uztailaren 25ean, SSak Dollfussen bulegoan sartu ziren eta akabatu egin zuten. Himmlerrek, ekintza honekin, beste talde armatu austriar garrantzitsu batzuekin elkartzea espero zuen. Erakunde paramilitar haiek ez ziren matxinadarekin makurtu, ordea. Izan ere, gehienak R\u00f6hmen SA ohietakoak izanak ziren; azken hau \"labana luzeen gaua\"n erail zuten Himmler eta Heydrichen agindupean.\nHimmlerrek, Dollfussen heriotzak eragindako egoera politikoa Austriako herriaren aurrean ez zela batere bere aldekoa ikusita, azkar bere burua zuritu behar izan zuen \"trabestismo politiko\" batean. Hilketagatik bere \"mina\" adierazi zuen publikoki. Hau izan zen Himmlerren ezkutuko porrot handienetako bat, Hitlerrek aurpegiratuko ziona.\nHimmlerrek bere Einsatzgruppen sortu berriekin eutanasia programaren (Hitlerrek Kantzelaritzatik onartu zuena) zati betearazlea aurrera eramatea erabaki zuen, \"Volk\"eko garbiketa egiteko. Exterminazio-talde hauek erabiltzeko arrazoietako bat geroago Polonian egingo ziren ekintzetarako, \"Acktion Reinhard\" deiturikoa, gogortzea zen. \"Machtergreifung\" izeneko plan hori 1939ko urrian eraman zen aurrera. Ehunka adimen urriko, elbarri fisiko, eskizofreniko eta Estatuarentzat desiragarriak ez ziren beste batzuk \"errukiz\" akabatu zituzten. Plan honen ondoren juduak, ijitoak eta beltzak sartzen hasi ziren garbiketa-programaren \"T4\" deituriko zabalkuntza moduko batean.\nWirth doktore ankerraren ikerketak babesteaz gain, Grafeneck-eko gazteluko Arthur Neberen karbono monoxidoa erabiltzeari buruzko esperimentuen alde jarri zen. Polonian ehunka judu espetxeratzea agindu zuen; hauek trenetan eraman zituzten kanpoan -40\u00a0\u00b0C-ko tenperaturekin, eta izoztuta hiltzen utzi zituzten. 1939an Polonian egindako izugarrikeria ugariak Hitler eta Himmler jakinaren gainean egonda egin ziren.\nSS ezkontzaren erregulazioa eta \"purutasun arioa\".\nAustria anexionatu ondoren (\"Anschluss\"), 1938an, Himmlerrek bere arraza-politika bultzatzen jarraitu zuen. Hitlerren onespenarekin, Arbasoen Herentziaren Elkartea (\"Ahnenerbe\") sortu zuen. Bertan alemaniarren arbasoen zuhaitz genealogikoak aztertzen ziren, arraza puruaren edo arraza arioaren jatorria aurkitu asmoz.\nArraza arioaren jatorriaren ikerketa sustatu zuen; antropologo naziei, hala nola Walter Darr\u00e9, Shaffer eta Sieberg-i, gaiari buruzko zalantzak argitzeko eskatu zien. Walter Darr\u00e9 Estatuko Buru eginik, 1931ko abenduaren 31n Himmlerrek arraza arioaren postulatuak ezarri zituen, \"Ezkontzaren konpromisoa eta erantzukizuna\" izeneko dekretu batean.\nPertsona hauek (Darr\u00e9, Shaffer eta Sieberg) Tibeten, Mongolian eta Indian izan ziren. Himmlerrek bere arbasoak Europa iparraldekoak eta mongoliarrak zirela jakin zuenean, arraza arioaren jatorria herrialde horietan bilatu nahi izan zuen bere odola justifikatzeko. Baina gerraren hasierak beraien lanak geldiarazi zituen. Geroago, Shafferrek eta Siebergek arianismoaren gaineko beraien ikerketa izugarriekin jarraitu zuten Dachauko kontzentrazio-esparruetan.\nHimmlerrek arraza garbia ugaltzeko hainbat neurri agindu zituen, esate baterako SSetako gizon guztiek gutxienez lau seme-alaba izan behar zituztela. \"De facto\", SSetako gizonek ezkondu eta familiak sortu behar zituzten, \"purutasun arioa\"ren estatutuen arabera. Ezkontzeko baimenak arraza departamentuaren menpe zeuden, honek erabakitzen zuen ezkontza arraza politikekin bat zetorren eta baimena ematen zen edo ez.\nEmakume ezkongaiak hainbat azterketa mediko eta arrazazko gainditu behar izaten zituen bere purutasun arioa baieztatzeko. Bere arbasoen zuhaitzak purua izan behar zuen bost belaunaldi lehenagora arte (1800era arte); gizonezkoei 1750era arte eskatzen zitzaien.\nHala ere, Himmler bera motz geratu zen seme edo alaba batengatik. Alaba bat (Gudrum) izan zuen Margareth emaztearekin, eta bi bere idazkari pertsonal eta maitalearekin."}
{"id": "22923", "revid": "119347", "url": "https://eu.wikipedia.org/wiki?curid=22923", "title": "Jesusen Lagundia", "text": "Jesusen Lagundia, Jesusen Konpainia, Josuren Lagundia edo Josuren Konpainia Eliza Katolikoaren Erlijio-ordena da, San Ignazio Loiolakoak fundatua. 17.000 kide inguru ditu eta, hortaz, ordena jendetsuena da.\nJesulagunak edo jesuitak Lagundiaren kideak dira. Jesulagunek hiru boto arruntez gain (obedientzia, pobrezia eta kastitatea) Aita Santuari obedientzia zor diote.\nBanaketa geografikoa.\nJesulagunak munduan zehar probintzietan banatuta daude, 10 eskualde handitan (AEB, Afrika, Ekialdeko Asia, Ekialdeko Europa, Erdialdeko Europa, Hego Asia, Hego Europa, Hego Latinoamerika, Ipar Latinoamerika eta Mendebaldeko Europa) eta 127 estatutan.\nEskualdeek ez dute beti bat egiten gaur egungo herrialde geografikoekin. Hego Euskal Herrikoa Loiolako probintzia da.\n2004an 20.170 jesuita zeuden munduan, 300 Loiolako probintzian.\nJesuita ospetsuak.\nIgnazio Loiolakoa eta Frantzisko Xabierkoa fundatzaileekin batera, aipatzekoak dira Matteo Ricci, Pedro Claver, Erramun Olabide, Pierre Teilhard de Chardin, Pedro Arrupe, Ignacio Ellacuria, Anthony de Mello, Gotzon Garate, Jon Sobrino, Xabier Gorostiaga eta Frantzisko (aita santua) beste hainbaten artean."}
{"id": "22926", "revid": "25421", "url": "https://eu.wikipedia.org/wiki?curid=22926", "title": "Maule (argipena)", "text": "Maule esanahi desberdineko hainbat gauza izan daiteke:"}
{"id": "22936", "revid": "59723", "url": "https://eu.wikipedia.org/wiki?curid=22936", "title": "NBA", "text": "NBA edo National Basketball Association Ameriketako Estatu Batuetako saskibaloi profesionaleko liga nagusia da. Toronto Raptors (Kanada) taldea izan ezik, beste guztiak estatubatuarrak dira. Munduko jokalaririk onenek NBAn jokatzen dute, eta munduko saskibaloi ligarik hoberentzat hartzen da.\n1946an New Yorken sortu zenean, Basketball Association of America edo BAA izenak zituen eta 1949an oraingo izena jarri zioten. Gainera, desagertutako National Basketball Leagueko talde batzuek NBArekin bat egin zuten.\nNBA ligaren txapelduna finaletan erabakitzen da. Bestalde, denboraldi erdialdera NBAko All-Star Asteburua kirol-ikuskizuna ospatzen da.\nHistoria.\nBAA 1946an Ipar-ekialdeko Estatu Batuak eta Erdialde mendebaldeko Estatu Batuetako saskibaloi kantxen jabeak bat egin zutenean sortu zen liga zen, Madison Square Gardeneko jabeak kasu. Nahiz eta Estatu Batuetan American Basketball League eta National Basketball League (NBL) bezalako ligak egon, BAAk hango hiri garrantzitsuenetako kantxetan jolastea saiatzen zuen. Izan ere, BAAko taldeek ez zuten American Basketball League (ABL) eta National Basketball Leagueko taldeek zuten maila ona. Ezta Harlem Globetrotters saskibaloi taldeak zuen maila ona ere. Adibidez, 1947an ABLan finalista izan zen taldea, Baltimore Bullets, BAAra mugitu zen eta 1948ko txapelketa irabazi zuen. 1949an Minneapolis Lakersek irabazi zuen BAA, 1948an NBLa irabazi ondoren.\nBAAren inaugurazio-partidua New York Knicks - Toronto Huskies izan zen, Maple Leaf Gardens estadioan, Toronton eta 7.090 ikusleekin.\n1949an, BAAk eta NBLak bat egin zuten NBA liga sortzeko. Hasiera batean, hiri handi eta txikietako 17 frankizia zituen, baita ikusle gehiagorentzat egindako estadioak ere. 1950an, 11 frankiziek parte hartu zuten NBAn eta kopuru hori mantendu zen 1954ra arte. 1954an, bakarrik 8 frankiziek parte hartu zuten. Gainera, 8 frankizia horiek, nahiz eta beste izen bat izan, oraindik diraute eta honako hauek dira: New York Knicks, Boston Celtics, Golden State Warriors, Los Angeles Lakers, Rochester Royals, Detroit Pistons, Atlanta Hawks y Syracuse Nationals.\nGainera, hiri txikietako frankizia batzuk hiri handiagoetara joan ziren. Adibidez Tri-cities Blackhawks taldea Tri-cities deituriko gunetik Milwaukeera eta geroxeago Saint Louisera joan zen. Beste adibide gisa Fort Wayne Zollner Pistons taldea dugu, Fort Waynetik Detroitera joan baitzen.\nNahiz eta 1947-48 denboraldian Wataru Misaka deitutako jokalari japoniamerikar bat egon, New York Knicks taldean, 1950. urtea NBAren integrazio urteatzat hartzen da, jokalari afroamerikarrak talde batzuetan jokatzen hasi baitziren. Chuck Cooper Boston Celticsekin, Nat Clifton \"Sweetwater\" New York Knicksekin, Earl Lloyd aspaldi desagertutako Washington Capitols taldearekin. Gaur egun, ia mundu osoko jokalariek parte hartzen dute liga honetan eta azpimarratzekoa da NBAko jokalarietatik, %80a inguru afroamerikarra dela.\n1949 denboralditik 1954kora arte, Minneapolis Lakersek sei denboraldietan bost NBA txapelketa irabazi zituen, George Mikan jokalariak bere jokoa gidatzen zuelarik.\n1954an, NBAk, 24 segundoko baloi jabetza ezarri zuen talde bakoitzarentzat jokoa bizkortzeko.\n1956an, Bill Russell pibot rookiea, Boston Celtics taldera joan zen. Gainera Bob Cousy garai hartako jokalaririk onenetarikoa zegoen talde honetan eta Red Auerbachek entrenatzen zituen. Geroztik, Bill Russellek hamairu urteetan hamaika NBA txapelketa eskuratu zituen Boston Celtics taldearentzat. 1959an, Wilt Chamberlain pibota debutatu zuen eta 60ko hamarkadan historiako jokalaririk onenetariko bat bihurtu zen, puntuazio eta errebote-marka asko hautsiz, partidu batean 100 puntu egitera iritsi zen eta. Bill Russell eta Wilt Chamberlainen arteko lehia izugarria izan zen kantxan norgehiagoka onak eskainiz.\nDenboraldi haietan, Minneapolis Lakers taldeak Minneapolis hiria utzi eta Los Angelesera joan zen. Halaber, Philadelphia Warriors taldeak Philadelphia utzi eta San Frantziskora joan ziren. Mugimendu horiek NBA indartu zuten.\n1967an, American Basketball Associationaren (ABA) sorrerak NBA mehatxatzen hasi zuen eta jokalari onenak fitxatzeko ika-mika handia zegoen. NBAk, Kareem Abdul-Jabbar (garai horietan Lew Alcindor zuen izena) garai hartan unibertsitatean jokatzen zuen jokalaririk onena fitxatu zuen, eta honek bere profesionaleko bigarren urtean Oscar Robertsonekin batera NBA txapelketa irabaztera eraman zuten Milwaukee Bucks taldea. Gero, Kareem Abdul-Jabbar Los Angeles Lakersera joan zen.\nHala ere, Rick Barry, garai hartako NBAko saskiratzailerik onena, Norm Drucker, Earl Strom, John Vanak eta Joe Gushue jokozain beteranoak bezalaxe, ABAra joan zen.\nGainera, ABAk arrakasta handiagoa izan zuen gazte jokalaririk onenak fitxatzerako orduan, ikastetxeetatik fitxatzea uzten baitzieten. Garai hartan, NBA azkar zabaldu zen, frankiziak beste hiri handi eta errentagarrietara joan zitezen. 1976ko denboraldi erregularra amaitzean, ABA eta NBAk ABAko lau talde NBAra joan zitezela hitzartu zuten, NBAko talde kopurua 22ra igoz.\n1979an, ABAk asmatutako hiruko lerroa, NBAk hartu zuen. Gainera, NBAn, Larry Bird eta Magic Johnson rookieak Boston Celtics eta Los Angeles Lakersekin bat egin zuten hurrenez hurren. Larry Birdek hiru NBA txapelketa irabazi zituen Boston Celticsentzat, Magic Johnsonek, berriz, bost NBA txapelketa Los Angeles Lakersentzat. Gertaera hauek, NBAren zaleak igoarazi egin zituzten Ipar Amerika eta mundu osoan.\n1984an Michael Jordan debutatu zuen NBAn Chicago Bulls taldearekin, NBAren zaleen interesa areagotuz. 1989an, talde kopurua 27ra igo zen. 90ko hamarkadan, Michael Jordanek 6 NBA txapelketa irabazi zituen Chicago Bullsekin.\n1992an, Bartzelonako Olinpiar Jokoak parte hartu zuen Ameriketako Estatu Batuetako saskibaloi selekzio nazionala, lehenengo aldiz, NBAko jokalariez osaturik zegoen. Garai hartako selekzio honi \"Dream Team\" izenez ezaguna da eta historiako talderik onenatzat hartzen da. Michael Jordan, Larry Bird, Magic Johnson, Scottie Pippen, Charles Barkley eta John Stockton bezalako izarrek osatzen zuten taldea eta urrezko domina lortu zuten Bartzelonan. Hamarkada honetan, beste herrialdeetako jokalari asko sartu ziren NBAn. Lehendabizi, jokalari horiek, hala nola Nigeriako Hakeem Olajuwon jokalaria (NBAko jokalari baliotsuena 1994an), NCAAn jokatzen zuten euren trebetasuna hobetzeko. Orain, berriz, atzerriko jokalariak atzerriko ligetatik doaz NBAra, Pau Gasol, Yao Ming, Dirk Nowitzki eta Manu Ginobili bezalaxe. Hala ere, ingelesa dakiten jokalari atzerritarrak, normalean, Ameriketako Estatu Batuetako unibertsitateetara doaz NBAn jokatu baino lehen, Andrew Bogut (2005eko draftean lehenengo sailkatua) eta Steve Nash (NBAko jokalari baliotsuena 2005ean eta 2006an) bezala.\n1996an, NBAk emakumeentzako WNBA liga sortu zuen eta 2001an, NBArekin loturik dagoen azpi-kategoriako liga bat sortu zuten, NBDL. 2005an, azken liga honek izena aldatu zuen NBADL deitzeko.\nXXI. mendearen hasieran 30 talde zeuden liga honetan.\nPalmaresa.\nInoiz NBAko finalik jokatu ez duten taldeak:\nNBA All-Star Asteburua.\nNBA All-Star Weekend (euskaraz literalki: \"NBAko Izar Guztien Asteburua\") urtero NBA saskibaloi ligaren erdialdeko asteburu batez ospatu ohi den kirol ikuskizun-ospakizuna da. AEBko nahiz mundu osoko kirol hedabideetan jarraipen eta ohiartzun handia izan ohi du.\nHonako ekitaldiak ospatzen dira:"}
{"id": "22937", "revid": "371", "url": "https://eu.wikipedia.org/wiki?curid=22937", "title": "NBA Liga", "text": ""}
{"id": "22938", "revid": "393", "url": "https://eu.wikipedia.org/wiki?curid=22938", "title": "BAA", "text": ""}
{"id": "22939", "revid": "393", "url": "https://eu.wikipedia.org/wiki?curid=22939", "title": "Basketball Association of America", "text": ""}
{"id": "22940", "revid": "393", "url": "https://eu.wikipedia.org/wiki?curid=22940", "title": "National Basketball Association", "text": ""}
{"id": "22941", "revid": "56334", "url": "https://eu.wikipedia.org/wiki?curid=22941", "title": "Auzo", "text": "Auzoa, auzunea edo etxadia hiri bat edo hiri barruti bat banatzen den zati bakoitza da. Auzoaren jatorria administrazio-erabaki bat izan daiteke (eta, orduan, barruti baten baliokide da), erabaki urbanistiko bat, edo elkarrekin bizitzeak ondoko auzoarekin sortzen duen etsaitasuna."}
{"id": "22944", "revid": "56334", "url": "https://eu.wikipedia.org/wiki?curid=22944", "title": "Bilboko Done Jakue katedrala", "text": "Done Jakue katedrala Bilbok duen eliza nagusia da, Done Jakueri eskainia. Izen bereko plazan kokatuta dago, Zazpi kaleetako erdialdean. Beste katedral asko bezala, hainbat mendez eraikia da, eta ondorioz hainbat estiloren nahasketa du: XIV. mendeko azken laurdenaren eta XVI.eko hasieraren artean eraiki zuten gehienbat, estilo gotikoan; hala ere, aurrealdea eta dorrea, XIX. mendean egindako berriztapenak, estilo neogotikokoak dira. Elizaren barrualdea 2002. urtean berriztu zuten azken aldiz. Urte hartan, gainera, eraikinaren kanpoaldea garbitu zuten, eta portikoa itxi.\nHistoria.\nOraingo eraikina aurreko biren ondorengoa izan zen, leku berean eta izendapen berarekin. Lehena 1300. urtea baino lehenagokoa zen, Diego Lopitz V.a Harokoa jaunak Herri Gutunaren bidez hiribildua sortu zuen urtekoa, eta kanpoko nekropoli bat zuen burualdeko hormaren inguruan. Bigarren tenplua, funtsean, aurrekoaren handitze bat izan zen, nahitaezkoa hirigunearen hazkunde demografikoaren aurrean. Bigarren tenplu hau bizitza laburrekoa izan zen, 1374an, sute beldurgarri batean suntsitua geratu baitzen, honen ondoren, Gregorio XI.a aita santuak, tenplu berria eraikitzeko limosnak ematen zituztenei indulgentziak eman zizkielarik, asmo handiagoko proiektu arkitektoniko bat egiteko asmotan.\n1374ko ezbeharraren ondoren eraikitako katedrala hainbat elementuren aldi luze eta metagarriaren emaitza da: eliza, klaustroa, elizpea, sakristia eta dorre fatxada. XIV. mendearen amaieran hasi ziren, 1397 aldera, garai hartan nagusi zen estilo gotiko klasikoaren arabera, eta obrak poliki-poliki luzatzen joan ziren mende luze batez. XV. mendearen erdialdera triforioa eta girola amaituta zeuden, erdiko bost kaperekin; mendearen bigarren erdian burualdeko gainerako kaperetan lan egin zen, eta geroago, XVI. mendeko mugan, habeartearen alboko kaperetan. Egun horietan bertan eraiki ziren klaustroa eta Aingeruaren atea, kaletik sartzen dena eta gotiko loredunaren elementuak dituena.\nHorrela osatu zen handik urte batzuetara, XVI. mendean ondo sarturik, sakristia, kanpoko arkupe handia eta galdutako Erretaula Nagusiarekin aberastu zen multzo gotikoa, biak ere estilo errenazentistakoak. Erretaula Nagusia Guiot de Beaugrant frantziar-flandestarraren sorkuntza artistiko handia izan bide zen, XVI. mendearen erdialdean Bilbon maisu aktiboa izan zena, 1533 eta 1543 artean egin zuena; 1805ean desegina, erretaula honetatik eliza latinoko aiten lau tailu kontserbatzen dira, gaur egun Sakristian jarriak, eta gaur egun Pilarreko, Maitasunaren Kristoan eta Santa Luziaren kaperetan dauden beste hiru fardel. 1819ko ekainaren 11n Erromak elizari basilika txikiaren maila eman zion, Euskal Herriko lehena. XIX. mendearen bigarren erdian, hormak eta gangak birrindu ziren, sakristia berreraiki zen eta, 1880ko hamarkadan, fatxada osoa eraberritu zen, bere dorre eta orratzarekin, antzinako forma gotikoekin harmonizatutako estilo neogotiko batean, tenpluari gaur egungo itxura emanez.\nXX. mendearen lehen herenean klaustroa zaharberritu zen, eta mendearen azken urteetan, 1983ko uholde suntsitzaileen ondoren, Ibaizabalen urek Bilboko Alde Zahar osoa inbaditu eta katedrala urez bete zutenean, multzo osoan jardun zen, uholdeak kaltetutako barrualdeak eta kanpoaldeak konponduz eta garbituz. Jarduerak 2000. urtera arte luzatu ziren. Zaharberritze horren ondorioz, katedralak kontserbazio-egoera ezin hobea du gaur egun.\n1949an, basilikak katedral-duintasuna lortu zuen, Bilboko Elizbarrutia Gasteizko Elizbarrutiaren zatitze gisa ezarri baitzen. Elizbarruti berria Pio XII.ak eratu zuen \"Quo Commodius\" erekzio-buldaren bidez, 1949ko azaroaren 2an. 1950ean lehen prelatua zen Casimiro Morcillo Gonzalezek hartu zuen gotzainen egoitza, eta 1955eko abenduaren 30ean katedral basilikoa sagaratu zuen.\n1931ko ekainaren 3tik Monumentu Historiko-Artistiko Nazionala da.\nDeskribapena.\nBilboko Katedrala bere tamaina txikiagatik (katedraleko tenplua izateko, nahiz eta, egia esan, parrokia-eliza baterako zabala izan, pentsatua izan zen bezala) eta bere ezaugarri gotikoen trinkotasunagatik nabarmentzen da nagusiki. Neurriak hauek dira: 51,5 m luze, 22,3 m zabal, 22,5 m garai nabe nagusian eta 1.100 m\u00b2 -ko azalera. Aparailua oso uniformea da, hareharrizko harlanduzko harrizkoa, eta barruan kolore horixkak ditu.\nFatxada eta dorrea.\n1880 eta 1890eko hamarkadetan fatxada osoa erabat berreraiki zen, bere portada, arrosa-leihoa, dorrea eta kapitelarekin, antzinako forma gotikoekin harmonizatutako estilo neogotiko batean. XVII. mendeko fatxada barroko zaharra ordezkatu zuen, leihate gotiko handi bat babesten zuena. Ojiba-formako portadak lau arkibolta ditu, landare-dekorazio diskretuarekin eta kukulu itxura duen txanbranarekin; alboetan San Pedro eta San Pauloren eskulturak daude. Bigarren mailan arrosa-leihoa dago, landareez, zainaz eta Santiagoko gurutzeaz inguratuta.\nGaur egungo dorrea, ezagutzen den laugarrena da: bere aurrekoak, xehetasunik ezagutzen ez den eraikuntza bat izan ziren, eta, XVIII. mendean, dorre barroko batek ordezkatu zuena, honek, aldi berean, XIX. mendearen hasieran eraitsi zen beste dorre oso trinko bati tokia utzi ziona. 1883an, hirugarren dorrea, neoklasikoa, era berean eraitsia izan zen Severino de Achucarro arkitektoak diseinatutako neogotiko berriari tokia uzteko. Fatxada eta dorrea 1891n amaitu ziren. Dorreak 64 metroko altuera du eta hiru gorputz ditu. Behekoak kontrahorma azikularrak ditu izkinetan, eta arku zorrotz eta arkiboltadun bi leihate ditu, gehi erlojua goiko aldean. Erdiko atalak, aurrekoa bezala Oiz mendiko harlandu zuriz egina, kanpandorrea hartzen du, 1890, 1895 eta 1916an urtutako hamaika kanpairekin, hiru mailatan antolatuak: lau errepikea jotzeko dira eta zazpi iraultzekoak, leihate zorrotzen atzean ezin ikus daitezkeenak. Kapitel sakon batek koroatzen du dorrea; hirugarren gorputz hau Angulematik ekarritako harri zuriz landua dago.\nSarrerak eta elizpea.\nIparraldean, klaustroaren sarrerako atea dago, Aingeruaren Atea izenekoa, klaustroan zegoen Mikel goiaingeruari eskainitako erretaula batetik hartzen duena izena. Portada gotiko loratua XVI. mendeko lehen urteetakoa da, eta XX. mendearen amaieran zaharberritu zuten. Mainel batek, arku karpanel deprimituen azpian babestuta dauden bi sarrerako ateak banatzen ditu, hauen gainean, lauburuaren euskal sinboloan inspiratutako erliebe flamigeroz apaindutako tinpano zabal bat zabaltzen delarik. Arkiboltak gero eta txikiagoak diren bi zutaberen alboetan daude, eta goiko aldean arkugainera konopiala dute, lore handiz errematatua eta erromes-maskor bat inguratzen duena, eliza hau Donejakue tradizioan berandu sartu izanaren isla. Horregatik, aingeruaren ateak erromesen atea izena ere jasotzen du.\nElizpe handia Villegas jeneralak eraiki zuen, tenpluaren hegoaldean, 1580tik aurrera, antzinako hilerri baten toki berean, eta mende bat igaro arte ez zen errematatu. Neurri handiak ditu, eta, beraz, oinplano irregular triangeluarra sortzen du. Epistolaren habearte osoaren kontrahorma da, eta zimendu-arazoak zituen tenplua padurazko lursail baten gainean eraiki zenean. Perimetroa ebakidura prismatiko irregularreko zazpi zutabek osatzen dute, eta zirkuluerdiko sei arku eusten dituzte. Zutabeetako batean, Dendarikalera ematen duen zutabean, hiribilduaren armak landuta daude, jabetzaren eta patronatuaren ikur gisa. Gaur egungo estalki gangatua 1686koa da.\nEstalitako espazio honetan, tenplura sartzeko hegoaldeko portada nabarmentzen da. Tinpanorik ez duen eta arkibolta zorrotz txaranbelduak dituen bao gotikoa da. Beheko bi arkuetan apaindura angrelatua eta kanpoko arkuan ikonografia-dekorazioa ditu, eta doseleteen azpian eserita dauden profeten irudiak erakusten ditu; giltzarriak gotzain baten eta errege baten bustoak ditu, beharbada, tenplua eraiki zen unean postu horiek betetzen zituzten duintasunak izango zirenak, Gonzalo jauna, Calahorrako gotzaina eta Joan I.a Gaztelakoa. Estradosa mahatsondoz apaindutako txanbranaz hornitua dago eta emakume baten eta elizgizon baten irudiak dituzten mentsuletatik abiatzen da. Gailurrean, XVIII. mendean egindako Bilboko armarri polikromatu bat ikus daiteke, goian aipatutako arkupearen zutabean ikusitakoa errepikatzen duen motibo heraldikoa. Katedralaren barruan, 1783 inguruan Francisco Arizmendik egindako Sortzez Garbiaren tailu eder batek betetzen du portadako tinpanoa."}
{"id": "22945", "revid": "6327", "url": "https://eu.wikipedia.org/wiki?curid=22945", "title": "Donejakue Katedrala", "text": ""}
{"id": "22946", "revid": "336", "url": "https://eu.wikipedia.org/wiki?curid=22946", "title": "Elisabet II.a Borboikoa (Espainia)", "text": "Elisabet II.a edo Isabel II.a (Madril, 1830eko urriaren 10a - Paris, 1904ko apirilaren 7a) Espainiako erregina izan zen, Borboi leinukoa, 1833tik 1868 arte. Tronuan ezartzeko, Berrespen Pragmatikoak Lege salikoa indargabetu zuen 1830ean. Haren jaiotzak eta tronuratzeak Lehen Karlistaldia abiarazi zuen, haren osaba Karlos Maria Isidro Borboikoak koroari uko egin behar izan ziolako. Euskal Herria aukeratu zuen udaleku, oporrak Donostian, Zarautzen nahiz Lekeition maiz ematen baitzituen.\n\"La Gloriosa\" edo \"Loriatsua\" izenaz ezaguna den estatu-kolpeak tronutik bota zuen eta Parisa alde egin zuen. 1870ean, bere seme Alfontso XII.aren alde abdikatu behar izan zuen.\nBiografia.\nElisabet II.a izango zena 1830eko urriaren 10ean jaio zen Madrilen. Maria Elisabet Luisa bataiatu zuten eta Fernando VII.a Espainiako erregearen eta haren laugarren emaztea zen Maria Kristina Borboikoaren alaba zaharrena izan zen.\nAita lehendik beste hiru aldiz ezkonduta zegoen, baina hiru emazte horiek ez zioten Fernando VII.aren erregeordea izateko semerik eman. Horregatik, 1830ean Elisabet jaio zenean, askok bera erregina izango zenaren itxaropena izan zuten. Fernando VII.ak bere oinordekotza ziurtatzeko, 1830eko Berrespen Pragmatikoa aldarrikatu zuen, bere anaia Karlos Maria Isidro Borboikoa infantearen kalterako izan zena. Lege horrek 1789an Gorteek onartu zuten testua argitaratzea mugatu zuen, 1789ko Berrespen Pragmatikoa izenaz ezaguna. Haren helburua ondorengotzaren sistema tradizionala zaharberritzea zen. Horrela, erregea semerik izan gabe hilko balitz, haren alaba Elisabeti erregetza hartzeko baimena eman behar zion. Beraz, 1833ko irailaren 29an Fernando VII.a hil zenean, Elisabet II.ak oraindik hiru urte besterik ez zituela, Espainiako tronua eskuratu zuen, baina hain txikia zenez, haren ama, Maria Kristina Borboikoa, erreginaorde izan zen, alaba adin nagusiko izan zen arte.\nOsaba Don Karlosek izendapen hura onartu ez eta Lehen Karlistadak eztanda egin zuen, luze iraungo zuen gatazka dinastiko bati hasiera emanez. Berrespen Pragmatikoaren oposizioa zela eta, Fernando VII.ak bere anaia atzerrira erbesteratzea beste aukerarik ez zuen izan eta, horren ondorioz, isabelinoak eta karlistak gero eta gehiago zatitu eta, azkenean, Lehen Karlistaldia hasi zen.\nElisabet II.aren erregealdiko lehen urteetan, adinez txikikoa zen bitartean, haren ama aritu zen erregeordetzan 1840. urtera arte, Lehen Karlistaldia (1833\u20111840) bukatu zen urte berean. 1840ko urriaren 17tik 1843ko uztailaren 23ra arte, berriz, erregeordetza Espartero jeneralaren (1840\u20111843) eskuetan egon zen, azkenean karguari uko egitea behartu zuten arte. Hirugarren erregeordetza egotea saihestearren, Espartero aurrerakoiak boterea galdu ondoren, Elisabeten adin nagusitasuna aurreratu egin zuten eta 13 urterekin erregina izendatu zuten 1843ko azaroaren 8an.\nHaren erreinaldian liberalismo moderatuaren alde egin zuen, Espartero berriro ere boterera eraman zuen prozesu iraultzailearen ondorengo Biurteko Aurrerakoiko tartean (1854-1856) izan ezik.\nEzkontza eta ondorengotza.\nBere lehengusu Frantzisko Asiskoarekin ezkondu zen 1846an, 16 urte zituela, eta horrek altxamendu karlista eragin zuen, Don Karlosen semearekin ezkonduta lortu nahi zuten batasun dinastikoa zapuztuta geratu zelako. Ezkonlagunak odoleko lehengusuak ziren era bikoitzean: gizonaren aita, Frantzisko Paulakoa Borboikoa infantea, Fernando VII.aren anaia zen eta ama, berriz, Luisa Carlota Borboikoa-Dos Sicilias, Maria Kristina Borboikoaren ahizpa. Elkarren arteko harremana segituan hondatu zen eta ez ziren inoiz zoriontsu izan. Erregina gazte kaskarin eta bizizalea izan zen eta maitale ugari izan zituen bere agintaldian. Dozena bat alditan geratu zen haurdun, baina sema-alaba asko berehala hil ziren:\nHaren agintaldian hainbat eskandalu piztu ziren, burubero talde baten eragin eta agindupean egon zelako beti, besteak beste, sor Patrocinio, zaurien moja, eta aita Fulgencio aitor entzulea. Horrek herriaren higuina ekarri zion.\nBestalde, Elisabet II.ak hasi zuen Borboiek Donostiara itsasoan bainatzera joateko izan zuten ohitura, 1845etik aurrera amarekin bertaratu baitzen, medikuen aholkuei jarraiki.\nHaren agintaldian lege hauek onartu ziren: 1845eko Konstituzio moderatua, Madotzen Desamortizazio legea 1855ean eta Heziketa Publikoarena 1857an, Moyanoren legea izenaz ezagutzen zena. Azken lege hori XX. mende erdialdera arte egon zen indarrean. 1844an Guardia Zibila sortu zuen eta nazioarteko politikaren alorrean, Afrika Iparraldean hedapen txikia bultzatu zuen, 1859-60ko Gerraren bidez.\n1868ko Iraultzarekin amaitu zen haren agintaldia, eta Frantzian erbesteratuta bizi izan zen, 1904an hil zen arte.\nErregetza.\nElisabet II.aren erregealdia Espainiaren trantsizio garai batean izan zen, erregetzak parlamentuari hainbat botere igaro baitzion. Erregealdian, Amerikako kolonia gehienek independentzia lortu zuten. Erreginak Espainiako politikan sarri esku hartzen zuen, politikarien artean ondoeza sortuz eta, azkenean, 1868ko Iraultza eraginez.\nErbestealdia.\nElisabet II.ak, destino tristeen erregina izenaz ere ezaguna, 1868ko Iraultzari aurre egin behar izan zion ('Iraultza Loriotsua' ere deitua). Horren ondorioz, Espainiatik alde egitera behartuta egon zen eta uda Donostian pasatzen ari zela, trenez alde egin zuen. Frantzian erbesteratu zen eta bertan Napoleon III.aren eta Eugenia de Montijoren babesa jaso zuen; 1870eko ekainaren 25ean, Parisen bere semearen alde abdikatu zuen, Alfontso XII.a, alegia. Bitartean, gobernuko zenbait talderen laguntzari esker, Amadeo Savoiakoa printzea tronua ordezkatzeko aukeratua izan zen, Amadeo I.a Espainiakoa izateko; Amadeo Viktor Emanuel II.a Italiakoaren semea zen, 1861etik Italiako erregea zena eta Savoiako etxea zegokiona, eta baita Maria Adelaida Austriakoaren (Karlos III.a Espainiakoaren birbiloba) semea ere.\nElisabet II.a Frantzian bizi izan zen erbestean; bertan, Espainiako Lehen Errepublikaren, bere seme Alfontso XII.aren erreinaldia eta heriotzaren (1885), bere errain Maria Kristina Austriakoaren erregeordetzaren eta bere biloba Alfontso XIII.aren erreinaldiaren hasieraren lekuko izan zen. 1868an tronua galdu zuenetik, senarrarekin bizitzeari utzi zion. Hura \u00c9pinay-sur-Seinera bizitzera joan zen eta bertan hil zen 1902an. Elisabet II.a 1904an Parisen hil zen, eta El Escorialen lurperatua izan zen, bere senarraren gorpuarekin batera."}
{"id": "22947", "revid": "1519", "url": "https://eu.wikipedia.org/wiki?curid=22947", "title": "Elisabet II.a (argipena)", "text": "Elisabet II.a bi erreginaren izena da:\nIkus, halaber:"}
{"id": "22950", "revid": "679", "url": "https://eu.wikipedia.org/wiki?curid=22950", "title": "Jesus Garay Vecino", "text": ""}
{"id": "22951", "revid": "6327", "url": "https://eu.wikipedia.org/wiki?curid=22951", "title": "Espainiako Isabel II.a", "text": ""}
{"id": "22952", "revid": "237", "url": "https://eu.wikipedia.org/wiki?curid=22952", "title": "Manuel Sarabia Lopez", "text": ""}
{"id": "22953", "revid": "6327", "url": "https://eu.wikipedia.org/wiki?curid=22953", "title": "Isabel II.a Borboikoa", "text": ""}
{"id": "22955", "revid": "6327", "url": "https://eu.wikipedia.org/wiki?curid=22955", "title": "Union del Pueblo Navarro", "text": ""}
{"id": "22956", "revid": "237", "url": "https://eu.wikipedia.org/wiki?curid=22956", "title": "Generalitatea", "text": ""}
{"id": "22957", "revid": "6327", "url": "https://eu.wikipedia.org/wiki?curid=22957", "title": "Jesus Aizpun Tuero", "text": ""}
{"id": "22958", "revid": "6327", "url": "https://eu.wikipedia.org/wiki?curid=22958", "title": "Agustin Sauto Arana", "text": ""}
{"id": "22959", "revid": "6327", "url": "https://eu.wikipedia.org/wiki?curid=22959", "title": "Venancio Perez Garcia", "text": ""}
{"id": "22960", "revid": "15795", "url": "https://eu.wikipedia.org/wiki?curid=22960", "title": "Agustin Gainza Vicandi", "text": ""}
{"id": "22961", "revid": "237", "url": "https://eu.wikipedia.org/wiki?curid=22961", "title": "Carmelo Cedrun Otxandategui", "text": ""}
{"id": "22962", "revid": "237", "url": "https://eu.wikipedia.org/wiki?curid=22962", "title": "Daniel Ruiz Bazan", "text": ""}
{"id": "22963", "revid": "237", "url": "https://eu.wikipedia.org/wiki?curid=22963", "title": "Andoni Goikoetxea Olaskoaga", "text": ""}
{"id": "22964", "revid": "237", "url": "https://eu.wikipedia.org/wiki?curid=22964", "title": "Rafael Iriondo Aurrekoetxea", "text": ""}
{"id": "22965", "revid": "237", "url": "https://eu.wikipedia.org/wiki?curid=22965", "title": "Rafael Moreno Aranzadi", "text": ""}
{"id": "22966", "revid": "371", "url": "https://eu.wikipedia.org/wiki?curid=22966", "title": "Espainiako Felipe II.a", "text": ""}
{"id": "22970", "revid": "105290", "url": "https://eu.wikipedia.org/wiki?curid=22970", "title": "Googol", "text": "Googol edo gugol bat 10100 zenbakia da, hau da, bat eta ondoren ehun zero. Hamar mila hamaseilioiren baliokidea da:\n1938an sortu zuen Milton Sirottak, bederatzi urteko ume batek, Edward Kasner matematikariaren ilobak. Horregatik, Isaac Asimovek esan zuen \"Haur txiki batek asmatutako zenbakia eternitatean sufritu beharko dugu\".\nGutxi gorabehera, googol bat 70!ren parekoa da eta haren faktore lehenak 2 eta 5 dira. Sistema bitarrean, 333 bit okupatzen ditu.\nGoogolak ez du inolako zentzu matematiko berezirik: Kasnerrek infinituaren eta zenbaki oso handi baten arteko ezberdintasuna irudikatzeko sortu zuen, ez beste ezertarako."}
{"id": "22971", "revid": "56334", "url": "https://eu.wikipedia.org/wiki?curid=22971", "title": "Faktorial", "text": "Edozein \"n\" zenbakiaren faktoriala, \"n\" zenbaki arrunta izanik, 1 eta \"n\" artean dauden zenbaki natural guztien biderkaduraren emaitza da. Adibidez:\nformula_1\n\"n\"! notazioa Christian Kramp matematikariak sortu zuen.\nAdierazpen orokorra.\nformula_2\nformula_3\nZero faktoriala (0!).\n0!=1 definituta dago ondorengo propietatea bete dadin:\nformula_4\nPropietate honen bidez, ikus dezakegu adibidez 4!=24 izango dela, jakinik 5!=120:\nformula_5\nErregela hau n=1-ri aplikatuz gero, 0!-ren balioa lor dezakegu:\nformula_6\nAplikazioak.\nFaktorialak konbinatoria izeneko matematikaren adarrean erabiltzen dira batez ere. Hauek, n zenbaki ordenatzeko aukera desberdinen kopurua ematen digute, errepikapenik eman gabe. Aurreko adibidean, n=5 harturik, 120 aukera desberdin edukiko ditugu 5 zebaki ordenatzeko.\nNewtonen binomioan ere erabili ohi dira, (\"a\" + \"b\")\"n\" -ren garapenean koefizienteak emateko; non formula_8-k koefiziente binominala adierazten duen:\nformula_9\nformula_10\nn -k oso balio handiak hartzen dituen kasuetarako, n-ren faktorialerako hurbilketa bat existitzen da, Stirling-en formulaz ezaguna dena:\nformula_11\nFormula honek, n gero eta handiagoa izan, n! orduan eta azkarrago ebaluatzen ahalbidetzen digu."}
{"id": "22972", "revid": "10891", "url": "https://eu.wikipedia.org/wiki?curid=22972", "title": "Milton Sirotta", "text": "Milton Sirotta (1911ko martxoaren 8a - 1981eko otsaila) Edward Kasner matematikariaren iloba da. Honek 10100 zenbakia izendatzeko proposamena egin zion 9 urte zituelarik eta googol izena proposatu zuen."}
{"id": "22973", "revid": "46380", "url": "https://eu.wikipedia.org/wiki?curid=22973", "title": "Edward Kasner", "text": "Edward Kasner (New York, 1878ko apirilaren 2a \u2013 New York, 1955eko urtarrilaren 7a) Amerikar matematikaria, googol terminoaren dibulgatzailea.\nKasnerrek Cassius Keyserrekin ikasi zuen Columbia Unibertsitatean. Doktoretza 1899an bukatu eta \"The Invariant Theory of the Inversion Group\" liburua idatzi zuen.\n1920an umeen interesa pizteko asmoz 10100 zenbakia izendatzeko eskatu zien bere ilobei, Milton eta Edwin Sirottari. Miltonek googol proposatu zuen. Hori dela eta Googlek, adibidez, zenbakiaren izena hartu du. Kesnerrek ere googolplex zenbakia asmatu zuen, hau da 1 bat googol bat zeroz jarraituta (formula_1). Hori dela eta Googleren bulegoak Googleplex izena dute."}
{"id": "22974", "revid": "96586", "url": "https://eu.wikipedia.org/wiki?curid=22974", "title": "Claude Monet", "text": "Claude Monet \u2014jaiotzako izen-deiturez, Oscar-Claude Monet\u2014 (Paris, Frantzia, 1840ko azaroaren 14a \u2013 Eure, Normandia Garaia, Frantzia, 1926ko abenduaren 5a) margolari inpresionista izan zen.\nBizitza.\nParisen jaioa, bost urte zituela Le Havrera (Normandia) joan zen bizi izatera. Ama abeslaria zen eta aitak barazki denda bat zuen. 1851n bigarren hezkuntza hasi zuen Le Havren. Garai hartan ezaguna zen ikatz-ziriz egindako karikaturengatik. Jean-Francois Ochard-ekin hasi zen marrazten ikasten, eta hamabost urte zituela ezagutu zuen bere jagole Eug\u00e8ne Boudin. Honen eskutik ikasi zituen olio-pintura eta \"en plen air\" (aire zabaleko pintura) teknikak. Teknika hau, oraindik ez zen oso ohikoa, eramateko olio tutuak asmakuntza berria zirelako. 1858 urtearen udan, bi ikuspegi margotu zituen Boudinekin zegoen bitartean. Le Havren egon ziren ikusgai, baina gaur egun desagertu dira.\nMonetek beti adierazi zuen, margolaria izatea erabaki bazuen, Boudini esker izan zela.\n1856an bere ama hil zen. Eskola utzi eta Marie-Jeanne izeba alargunaren etxera joan zen bizitzera. 1859an Parisera joan zen. Constant Troyon ezagutu zuen, Boudinen maisua. Troyon, marrazketa eskola batera joatea gomendatu zion, baina Monetek ez zuen ideia hori gustuko, haren lanak koloretan oinarrituta baitzeuden, ez trazuetan. Horren ordez, \u00c8cole Suisse ikastetxean izena eman Zuen, Charles Suiseek eratutako akademia liberal batean. \u00c9cole Suissen, ikasleek askatasun osoa zuten modeloak nahi zuten bezala margotzeko, maisuaren etengabeko zuzenketarik gabe. \u00c9cole Suissen Pissarro ezagutu zuen, eta mugimendu errealistarekin lehenengo kontaktua izan zuen, besteak beste Charles Baudelaire olerkariarekin.\n1861ean soldadutza egin behar izan zuen Aljerian, baina tifusa hartu zuen eta Le Havrera itzuli behar izan zuen. Orduan ezagutu zuen Johan Barthold Jongkind herbeheretar margolaria. Bere izebaren eraginez, armada utzi ahal izan zuen, unibertsitatean artea ikasten jarraitzeko baldintzarekin.\nParisera itzuli ondoren, 1862an Charles Gleyreren estudiora jo zuen eta bertan ezagutu zituen Pierre-Auguste Renoir, Frederic Bazille eta Alfred Sisley.\nEdouard Maneten arrakastaren ondorioz, honen antzeko gaiak landuko ditu, aire zabalean beti ere. 1866an margotutako \"Camille\" edo \"La Femme \u00e0 la Robe Verte\" lanak arrakasta handia izan zuen. Han agertu zen Camille Doncieux gaztea. Monetek neska harekin harreman bat hasi zuen, eta handik gutxira haurdun zen. 1867an jaio zen bien lehen semea, Jean.\nArazo ekonomiko ugari izan zuen. Hori dela eta, 1869an bere buruaz beste egiten saiatu zen. Normandiara joan zen bizitzera Camille eta Joanekin, baina egoera ekonomikoak ez zuen hobera egin eta Renoirren laguntzari esker biziraun zuten. Hala ere, sasoi honetan margotu zituen \"La Grenouill\u00e8re\"-n bere lanik ospetsuenetako batzuk, Renoirrekin batera. 1870eko martxoaren 28an Camillekin ezkondu zen.\nGerrate franko-prusiarraren garaian Londresera joan zen. Han aztertu ahal izan zituen Turnerren eta Constableren lanak. Herbehereetan denboraldi bat igaro ondoren, 1871n Sena ibaian kokatutako Argenteuil herrira joan zen. Han igarotako bi urteetan ibaiertzak margotu zituen txalupa batetik, paisaietan argiaren eta kolorearen eragina aztertuz.\nLe Havrera egindako bidaia batean, 1872 inguruan, \"Inpresioa, eguzkia sortzen\" margotu zuen. Lan hau 1874an Nadar argazkilariaren estudioan eginiko erakusketa ospetsuan agertu zen. Erakusketa hartan Boudin, C\u00e9zanne, Renoir, Monet, Sisley, Gautier, Pissarro, Bracquemond eta Berthe Morisoten lanak zeuden ikusgai, besteak beste. Kritika txarrak izan zituzten, eta Louis Leroy kazetariak iraintzat \u00abinpresionista\u00bb izendatu zituen mugimendu honen jarraitzaileak, aipatutako koadroarengatik.\n1878an Monet eta bere familia Argenteuiletik Parisera joan ziren berriz ere. Urte horretan bertan jaioko da beraien bigarren semea, Michel. Irailean V\u00e9theuilera joan ziren, Ernest Hosched\u00e9-rekin eta haren emazte Alicerekin batera. Moneten eta Aliceren artean harreman estua sortu zen. 1879ko irailaren 5ean Camille hil zen, tuberkulosiaren ondorioz denbora luzez gaixo egon ostean. Alicek zainduko zituen Moneten semeak.\n1880an taldean desberdintasun nabarmenak sortu ziren. Monetek erakusketa indibidual batean arrakasta handia lortu eta Alicerekin eta semeekin batera Normandiara joan zen bizitzera. 1883an Poissy utzi eta Givernyra joan zen. Bertan lorategi handi bat zuen etxe bat erosi zuen, eta hura margotzen arituko zen bere bizitza guztian.\n1883an mediterranear itsasora bidaiatu zuen inspirazio bila Renoirrekin batera. Hurrengo urtean bakarrik itzuli zen Bordigherara. Hamarkada honetan hainbat serie margotu zituen, besteak beste Rouengo katedralari dagokiona (1892-1894).\n1892an Alice Hosched\u00e9rekin ezkondu zen, aurreko urtean honen senarra hil eta gero.\nMoneten ospea handituz joan zen eta honi esker, etxeko lorategia handitu eta urmaela eta japoniar estiloko zubia eraiki zituen bertan. Hauek inspirazio iturri izan ziren eta 1899an hil arte jarraituko zuen margolan serie bat hasi zuen.\n1900ean izandako istripu baten ondorioz, begi bateko ikusmena galduko du denbora batez. Handik urte batzuetara begi-lausoa edo gandua diagnostikatu zioten. 1911n Alice hil zen eta 1914an bere seme Joan.\nUrte hartatik aurrera nenufarrak margotzen aritu zen buru-belarri, ikusmen arazoak gorabehera. 1919an egoerak okerrera egin zuen eta ebakuntza bat izan zuen begi-lausoa kentzeko, ondorioz ikusmena partzialki galduz. Erabat isolaturik eta ia itsu, nenufarrak margotzen jarraitu zuen, 1926ko abenduaren 5an bere etxean hil zen arte."}
{"id": "22975", "revid": "105290", "url": "https://eu.wikipedia.org/wiki?curid=22975", "title": "Googolplex", "text": "Googolplex bat formula_1 1a googol bat zeroz jarraitua da. Horren zenbaki handia Edward Kasnerrek sortu zuen zenbakia eta infinituaren arteko ezberdintasuna irudikatzeko.\nNolako handia da Googolplex bat?\nGoogol bat unibertsoan dauden partikula elementalen kopurua baino handiagoa da, zeina 1072 eta 1087 artean estimatua izan den. Googolplex batek googol bat zero dituenez ezinezkoa da idaztea modu dezimalean, unibertsoko materia osoa baino paper eta tinta gehiago beharko litzatekelako. Modu dezimalean idatzita ez dago aukerarik inongo disko gogorretan ere sartzeko."}
{"id": "22976", "revid": "119347", "url": "https://eu.wikipedia.org/wiki?curid=22976", "title": "Rembrandt", "text": "Rembrandt Harmenszoon van Rijn ([\u02c8r\u025bmbr\u0251nt \u02c8\u0266\u0251rm\u0259(n)so\u02d0n v\u0251n \u02c8r\u025bin], Leiden, Zazpi Herbehere Batuen Errepublika, 1606ko uztailaren 15a - Amsterdam, Zazpi Herbehere Batuen Errepublika, 1669ko urriaren 4a) herbeheretar marrazkilari, margolari eta irarle barrokoa izan zen. Artearen historiak eman dituen artista aipagarrienetakoa da. Haren obren ezaugarri garrantzitsuenak koloreen aberastasuna eta argi-ilunen erabilera bikaina dira.\nBere garaiko artista nagusietako bat izan zen, genero asko landu eta guztietan berezitasunak erakutsi zituena; teknika bikaina zuen eta irudi figuratiboetarako hainbat isuritatik edan zuen: bere garaiko artista herbeheretarrak, flandriarrak, XVI. mendekoak, eta Italiako Pizkundeko margolariak. Gaztaroan indar dramatiko handiko obrak egin zituen, baina gerora lehentasuna emozioari eta misterioari eman zien. Errealitatea adierazteko gero eta jarrera barnekoiagoa hartu zuen, bere garaiko gustuak agintzen zuenetik aldendu bazen ere, errealitatearen eta gertaeren atzealdea, alderdirik sakonena aztertzeko ahalegina egin zuen.\nBizitza.\nIkasketak.\nKalbindar baten semea zen, eta Bibliaren eta kultura klasikoaren ezagutza sakona izan zuen gaztetatik. Leidengo unibertsitatean hasi zen ikasten, baina ikasketok utzi zituen, margolaritza ikasteko. Jacob van Swanenburchekin egin zituen margolaritzako lehen ikasketak Leidenen, eta Amsterdamen osatu zituen, Pieter Lastmanekin. Bi irakasle horiek Carraci anaien eta Caravaggio pintore handiaren ikasleak izan ziren eta argi-ilunaren teknika menderatzen zuten; geroago, teknika hark Rembrandten lanetan eragin handia izan zuen. Amsterdamen flandriar artearen oparotasunarekin topo egin zuen eta XVI. mendeko herbeheretar eta ingeles maisuez arduratu zen.\nLeidengo aldia.\n1627an jaioterrira itzuli zenean, Jan Lievensekin batera \u2014hura Lastmanen ikasle izan zen\u2014 jarri zen margolari independente gisa lanean, eta bere lantegi sortu. Constantijn Huygensek idatzi zuenez, Lievensen dohainak sorkuntza ahalmena, monumentaltasuna eta formen edertasuna zuen, eta erretratu egilea hobea zen, baina Rembrandt psikologo hobea zen eta efektu biziagoak sortzeko gai. Hortaz, historiarako hobea zen, bere pertsonaiei ematen zien bizitasunagatik; koadro txikiagoetan maisutasun tekniko handia erakutsi zuen eta espazio mugatuagoan gauza gehiago adierazteko gaitasuna zuen.\nLehenengo urteetako koadro eta grabatuetan erlijio gaiak erabili zituen, batez ere; gerora ere landu zituen gai horiek, baina hasieran dira bereziki aipagarriak gai kristauak eta Bibliakoak. Estiloari dagokionez, obra horiek Lastmanen eta Caravaggioren eragin nabaria dute, eta hasieratik antzeman zitzaion argiaren lanketarekiko kezka:argi-ilunen kontrastea eta argiaren efektu biziak bilatu zituen eta bizitasun handia eman zien pertsonaiei, \"Kristo Emausko erromesekin\" koadroan (1629, Jacquemart-Andr\u00e9 museoa, Paris) esate baterako.\nBaina oso goiz hasi zitzaion antzematen berezko estiloa eta, horrela, 1630erako bere bideari heldu zion: argiaren kontraste bizien eta dramatismo bortitzaren ordez, irudiak argi-ilun lauso misteriotsuetan bildu zituen, eta gaietan emozioaren interpretazioari lehentasuna ematen hasi zitzaion. Aldaketa hori nabari da, besteak beste, \"Jesusen agerraldia tenpluan\" (1631, Mauritshuis, Haga) eta \"Egiptoko ihesaldia\" (1627, Toursko Arte Ederretako museoa) obretan. Zenbait koadro, marrazki eta akuafortet,an aurpegien estudio bikainak eta autoerretratuak (1626, Museum Schloss Wilhelmsh\u00f6he, Kassel) egin zituen, berezko estiloa eta teknika zehatza erakutsiz. Lehen aldian grabatu ugari ere egin zituen, eta haien bitartez ospea lortzen hasi zen, Europa osora zabaldu baitziren.\nAmsterdamgo aldia.\nGrabatuekin zuen arrakastak bultzatuta, 1631n Amsterdamera aldatu zen. 1634an Saskia van Uylenburghekin ezkondu zen eta, ikasleak hartzen hasi zela, haren ospea areagotu egin zen. 1630az aurrera erretratugintza lantzen jarri zen, eta arrakasta handia izan zuen hiriko erdi-goi mailako biztanleei erretratuak eginez. Agerian geratu zen pintoreak gizarte nahiz diru mailan izan zuen hobekuntza, emazteari eta bere buruari eginiko erretratuetan ikusten den bezala. Izan ere, Emaztea erretratuetan eredu gogokoena izan zuen, harik eta 1642an hil zen arte. Herbehereetako erretratugintza, talde-irudiei dagokienez bereziki, eraberritu eta margolaritzako jenero nagusien mailara eraman zuen. Oro har, erretratuetan xehetasun errealistez beteriko irudiak agertzen ditu, eta marrazki naturalista oso zainduak; gorputz erdiko erretratuak egin zituen, batez ere, banakako erretratuen alorrean, baina gorputz osoko zenbait irudi aipagarri ere ditu, adibidez, \"Marten Soolmans\" eta \"Oopjen Coppit\" senar-emazteenak (1634; Rothschild bilduma, Paris).\nEzaugarri psikologikoen azterketa zorrotza, errealismoa eta teknika maisutasun handia (aberastasun handiko testurak eta argi efektu bikainak) koadro haien ezaugarri nagusiak dira. Aipagarriak dira erretratu ofizial aristokratikoak eta baita bere autoerretratuak eta emazteari egindakoak ere: \"Autoerretratua\" (1634, Gem\u00e4ldegalerie, Berlin), \"Saskia irribarretsu\" (1633, Gem\u00e4ldegalerie Alte Meister, Dresde), \"Maria Bockenolle\" (1634, Museum of Fine Arts, Boston), \"Gizona ekialdeko jantziekin\" (1635, Rijksmuseum, Amsterdam), \"Maria Trip\" (1639, Rijksmuseum). Talde-irudietan berrikuntza handiak egin zituen, adibidez \"Nicolaes Tulp doktorearen anatomia ikasgaia\" (1632, Mauritshuis, Haga); ordu arteko Herbehereetako erretratugintzan ohi ez bezala, pertsonaia guztiak ekintza berari lotuak agertzen dira koadro horretan. 1630eko hamarkadan utzi zuen agerian nolako trebetasuna zuen argi-ilunekin jokatzeko, eta nolako sentsualtasunaz adieraz zitzakeen testurak. Gai erlijiosoko eta mitologikoko koadroetan nabaria izan zen barrokismorako joera, naturalismoa eta emozioa adierazteko gaitasuna, humanismoa eta poesia lotzeko gaitasuna; joera horren erakusgarri dira \"Familia sakratua\" (1634-1635, Alte Pinakothek, Munich), \"Gurutzetik jaistea\" (1633, Alte Pinakothek), Rembrandtek berak aitortu zuen bezala, \"Kristoren nekaldia\" gaiari buruzko bost oihal (1633-1639, Alte Pinakothek, Munich), \"Ganimedesen bahiketa\" (1635, Staatliche Kunstsammlungen, Dresden) eta \"Danae\" (1636, Ermitage, Leningrado). Garai hartan, azpimarratzekoak dira, azkenik, Amsterdam inguruko parajeetako paisaiak, kutsu fantastikokoak, argi efektu bikainekikoak, adibidez \"Harrizko zubiaren ikuspegia\" (1638, Rijksmuseum).\n1642an erabateko aldaketa gertatu zitzaion, emaztea eta lau seme-alabetatik hiru hil baizitzaizkion; Titus semea (1641ean jaioa) salbatu zen soilik. Garai hartan margotu zuen bere maisulanik goraipatuena, \"Gaueko erronda\" (1642, Rijksmuseum) deitua, benetako izenburua \"Frans Banning Cocq kapitainaren eta Willem van Ruytenburch tenientearen konpainia\" duena eta, orain gutxi arte besterik uste izan zen arren, egunez jazotako gertaera bat azaltzen duena. Hor, Rembrandten pintorearen ezaugarri nagusiak biltzen dira: pertsonaiak koadroan antolatzeko era, argi eta itzalen teknika zehatza, xehetasunak eta eszena beraren dinamismoa.\nBestetik, ospea itzaltzen hasi zitzaion, ezin izan baitzion aurre egin Herbehereetako pinturan gauzatzen ari zen aldaketari: garai hartako gizarteak arrandia formala eta komenientzia eskatzen zituen, eta Rembrandt, aldiz, gero eta gehiago murgildu zen izpiritualtasunean, gero eta obra barnekoiagoak eginez. Horrenbestez, ospeak behera egin zuen, eta lan gutxiago, erretratu ofizial gutxiago batez ere, agintzen zioten, baina artean hasi zen bere heldutasun beteko garaia eta garai hartakoak ditu obra nagusiak: \"Aristoteles Homeroren buruarekin\" (1653, Metropolitan Museum of Art, New York) eta \"Emausko afaria\" (1648, Louvre, Paris). Pintura jasoagoa eta konplexuagoa landu zuen, askeagoa, nabardura askoko kromatismo harrigarria ageri dute koadroek, kolore epelak eta urre kolorea nagusi direla, eta efektu magikoez hornituak dira. Bibliako gaietan arrandia eta maitasuna islatzen hasi zen, eta kutsu barnerakoia eta mistikoa hartu zuten haren obrek. Koadroez gainera, oso aintzat hartzekoak dira 1640-1650 hamarkada inguruko grabatuak ere, batez ere \"Hiru zuhaitz\" (1643), \"Hiru gurutzeak\" (1653), etab.\nAzken urteak.\nBildumagile eta arte-merkatari bihurtu zen, eta Hendrickje Stoffels gaztearekin izan zituen harremanen ondorioz, 1649an Cornelia alaba jaio zen. Bere jauregi handiaren ordainketak eta Ingalaterraren aurkako gerraren ondorioz arte-merkatariaren negozioen gainbehera zirela eta, 1656an porrot egin zuen eta, etxea saltzeaz gainera, bere obrak nahiz bildutakoak saldu behar izan zituen.\nBere azken urteetan, pintatzeari buru-belarri ekin zion eta haren pinturak mailarik gorena lortu zuen. Hainbat autoerretratu egin zituen: aipagarrienak Washingtonen, Amsterdamen (1661) eta Kolonian (1662 aldean) daude. Azterketa psikologikoa da, halaber \"Nicolaes Bruyningh\" (1652, Staatliche Museen, Kassel), \"Jan Six\" (1654, The Six Collection, Amsterdam), \"Emakumea larrosarekin\" (1660-1669, Metropolitan Museum of Art, New York) koadroen berezitasun nagusia. Talde irudi bikainak egin zituen, konposizio landua eta harmonia handia dutenak; giro naturalista eta egiazkoa eman zien: \"Staalmeesters, oihalgileen sindikoak\" (1662, Rijksmuseum, Amsterdam)."}
{"id": "22977", "revid": "336", "url": "https://eu.wikipedia.org/wiki?curid=22977", "title": "Sistema bitar", "text": ""}
{"id": "22978", "revid": "128764", "url": "https://eu.wikipedia.org/wiki?curid=22978", "title": "Faktorizazio", "text": "Matematikan, faktorizazio deritzo adierazpen matematiko bat (zenbakiak, polinomioak, matrizeak...) biderkadura gisa deskonposatzeko teknikari. Hainbat faktorizazio-metodo daude. Helburua da adierazpena sinplifikatzea edo oinarrizko bloketan (faktoretan) berridaztea, adibidez, zenbaki bat zenbaki lehenetan (15 zenbakia 3x5 da) edo polinomio bat polinomio laburtezinetan (\"x\"2 \u2212 4 polinomioa (\"x\" \u2212 2)(\"x\" + 2) da) berridaztea.\nZenbakien faktorizazioaren aurkakoa da horien biderketa eta, polinomio baten faktorizazioarena, aldiz, hedapena. Polinomioa faktorizatutakoan sortzen diren faktoreak biderkatuz, polinomio bakar bat lortzen da, terminoen gehiketa dena. Adibidez, 4\"x\" 2 termino bat da.\nZenbaki osoak faktorizatzeko, aritmetikaren oinarrizko teorema erabiltzen da eta, polinomioen faktorizaziorako, aljebraren oinarrizko teorema. Matrizeak ere faktoriza daitezke matrize berezi batzuen biderkadura gisa. Matrize-faktorizazioaren ohiko adibideek matrize ortogonalak, unitarioak eta triangularrak erabiltzen dituzte. Hainbat mota daude: QR deskonposizioa, \"LQ\", \"QL\", \"RQ\" edo \"RZ\".\nZenbaki osoen faktorizazioa.\nAritmetikaren oinarrizko teoremaren arabera, bat baino handiagoa den edozein zenbaki osok zenbaki lehenen bidezko faktorizazio bakarra du. Zenbaki osoak faktorizatzeko algoritmoak daude, baina oso handiak diren zenbakietarako ez dago algoritmo efiziente klasikorik.\nZenbakiak faktorizatzeko, hau da, zenbaki bat bere faktore nagusietan deskonposatzeko modu ohikoena probako zatiketa da: faktorizatu nahi den zenbaki osoa zenbaki lehen bakoitzarekin (2, 3, 5, 7, 11, ...) zatitu, eta zatigarritasuna egiaztatu behar da. Kontuan hartu behar da zenbaki lehen hori ezin dela izan faktorizatu nahi den zenbakiaren erro karratua baino handiagoa. Hau da, 100 zenbakia faktorizatzeko, 2, 3, 5, 7, 11, \u2026, zenbakiekin zatitu behar dugu baina, formula_1=10 denez, 2, 3, 5 eta 7rekin zatitu beharko da soilik. Zatigarritasuna egiaztatzeko, ikusi behar da ia faktorizatu nahi den zenbakia zenbaki lehen batekin zaitzen denean emaitza beste zenbaki oso bat den. 100 zenbakiaren kasuan, 100/2=50 da; beraz, 100 2rekin zatigarria da. 100/3, aldiz, 33.33 da eta, hori zenbaki osoa ez denez, 100 ez da 3rekin zatigarria. Zenbaki lehen batek faktorizatu nahi den zenbakia zatitzen baldin badu, orduan egiaztatu behar da zenbaki horren berretura handiagoak faktorizatu beharreko zenbakia zatitzen duen. 100 zenbakiaren kasuan, ikusi da 2 zenbakiak 100 zatitzen duela; beraz, hurrengo urratsa da formula_2rekin zatigarria den ikustea, eta 100/formula_2=25; beraz, orain formula_4rekin zatitu behar da: 100/formula_4=12.5. Azken hori zenbaki osoa ez denez, 100 ez da formula_4rekin zatigarria, eta hurrengo zenbaki lehenarekin zatitu beharko da. Alegia, 3, 5 eta 7 zenbakiekin zatitu behar da.\nZenbait irizpide daude zatigarritasuna aztertzeko:\nAdibidea.\nn= 1386 zenbakia faktorizatzeko:\nPolinomioen faktorizazioa.\nPolinomioak faktorizatzeko teknika modernoak azkarrak eta efizienteak dira, baina algoritmo sofistikatuak erabiltzen dituzte (Ikusi polinomioen faktorizazioa). Teknika horiek ordenagailuek erabiltzen dituzte aljebra-sistemetan. Eskuzko faktorizazioan, polinomioak maila txikikoak edo mota jakin batekoak izan behar dira. Horregatik, eskuzko teknikak ez dira baliagarriak ordenagailuetan lan egiteko. Artikulu honetan, beraz, eskuzkoak baino ez dira azalduko.\nAdierazpen bat sinpleagoak diren beste batzuen biderketa moduan idaztea da faktorizazioa. \u201cSinple\u201d \u00a0hitzaren esanahia azaldu behar da. Polinomioen faktorizazioan \"sinple\" hitzak esan nahi du faktoreak hasierakoak baino maila txikiagoko polinomioak izan behar direla. Adibidez, formula_7 bada faktorizazioa, baina ez polinomioen bidezkoa, faktoreak ez baitira polinomioak. Halaber, termino konstante batekin faktorizatzea, formula_8 , ez da polinomioen faktorizaziotzat hartzen, faktore batek ez daukalako polinomioak baino maila txikiagoa, berdina baizik. Beste arazo bat faktoreen koefizienteetan dago; izan ere, faktorizazioa egiten dugunean, faktoreen koefizienteak eta polinomioarenak mota berekoak izatea nahi dugu, hau da, zenbaki osoen polinomio bat zenbaki osoko faktoretan deskonposatu nahi dugu, edo koefiziente errealeko polinomioa koefiziente errealetako faktoreetan. Hori ez da beti posible eta, orduan, polinomioa koefiziente horien gainean laburtezina dela esaten da. Adibidez, x2 \u2013 2 zenbaki osoen gainean laburtezina da, eta x2 + 4 zenbaki errealen gainean laburtezina. Lehenengo adibidean 1 eta -2 zenbakiak zenbaki erreal modura ikus daitezke; hortaz, formula_9. Horrek adierazten du polinomioa zenbaki errealen gainean faktorizatzen dela. Batzuetan polinomioa zenbaki errealetan \"zatitzen\" dela esaten da. Era berean, 1 eta 4 zenbakiak zenbaki konplexu gisa adieraz daitezkeenez, x\u00b2 + 4 polinomioa zenbaki konplexuen gainean deskonposatzen da: formula_10.\nAdibidez, 5. mailako P(x) polinomioa 3. mailako baten eta 2. mailako baten biderketa gisa faktoriza daiteke:\nformula_11.\nAljebraren oinarrizko teorema modu honetan adieraz daiteke: n mailako edozein polinomio, koefiziente konplexuak baditu, erabat banatzen da n faktore linealetan. Faktore horien terminoak polinomioaren erroak dira, eta errealak edo konplexuak izan daitezke. Polinomio erreal baten erro konplexu bakoitza bere zenbaki konplexu konjugatuarekin agertzen denez, polinomio erreal guztiak koefiziente errealeko faktore koadratiko lineal eta/edo laburtezinetan banatzen dira. Zenbaki konplexu konjugatuko bi faktore biderkatzean, koefiziente errealetako faktore koadratiko bat lortzen da.\nFaktorizazioaren historia.\nEkuazio koadratikoak ebazteko polinomioen faktorizazio-metodoa erabiltzea gauza berria da. Vera Sanford-ek bere \"A Short History of Mathematics\" (1930) lanean dioenez, metodo hau 1631an erabili zuen lehenengoz Harriot-ek. \u00a0Nolanahi ere, Harriotek ez zituen kontuan hartu erro karratu negatiboak egon zitezkeela. Harriot 1621ean hil zen eta \"Artis Analyticae Praxis ad Aequationes Algebraicas Resolvendas\" liburua, haren beste liburu guztiak bezala, haren heriotzaren ostean argitaratu zen. Harrioten metodoa gaur egungoa ez bezalakoa da. Hasteko, Harriotek taulak marrazten zituen monomioen, binomioen eta trinomioen gehiketak, kenketak, biderketak eta zatiketak argitzeko. Ondoren, bigarren atalean faktorizazio-metodoaren oinarria ematen duen biderketa bat idazten zuen Harriotek. Berak honako ekuazio hau ezartzen zuen: \"aa\" \u2212 \"ba\" + \"ca\" = + \"bc\", eta horrek aurreko biderketarekin bat etorri behar du:\nHorrela, \u00a0\"aa\" \u2212 \"ba\" + \"ca\" \u2212 \"bc\" ekuazioaren terminoak faktorizatzen zituen.\nMetodo orokorrak.\nEdozein polinomioren erabateko faktorizazioa egiten duten algoritmoak existitzen dira eta sistema konputazional gehienetan daude. Oso propietate konplexuak dituzte eskuz garatu ahal izateko. Eskuzko kalkuluetarako badaude metodoak, baina askotan ez dira gai laugarren maila baino gehiagoko polinomioen erabateko faktorizazioa lortzeko.\nFaktore komuna.\nFaktorizatzeko teknikarik erabilena \u201cfaktore komuna\u201d da eta honetan datza: polinomioaren zatitzaile komunetako handiena den monomioa aurkitu eta faktore komuna atera. Adibidez:\nformula_12\nMultzokatze bidezko faktore komuna.\nMetodo bat erabilgarria dena baina ez duena bermatzen beti funtzionatzen duela, multzokatze bidezko faktore komunare metodoa da.\nFaktorizazio mota honek polinomioaren terminoak bi talde edo gehiagotan kokatzen ditu, horietako bakoitza metodo ezagun baten bidez faktoriza daitekelarik. Faktorizazio horien guztien emaitzak elkartu daitezke jatorrizko adierazpenaren faktorizazioa lortzeko. \u00a0\nAdibidez, polinomio hau faktorizatzeko formula_13:\nNahiz eta multzokatzeak ez duen erabateko faktorizazioa erakusten, lau termino izan ditzake, bi binomioen biderkadura direnak (arau banakorraren arabera). Hori gertatzekotan, taldekatzeak bai erabateko faktorizazioa izango da.\nFaktorearen teorema.\n\"Artikulo nagusia\": Faktorearen teorema\nAldagai bakarreko polinomio batentzat, \"p(x)\", faktorearen teoremak zera dio: a polinomioaren erro bat da ( \"p(a)=0\", polinomioaren zeroa deritzona) baldin eta soilik baldin \"(x-a)\" p(x)-ren faktorea bada. \"p(x)\"-ren faktorizazioaren beste faktorea Zatiketa polinomikoaren edo zatiketa sintetikoaren bidez lortu daiteke.\nAdibidez, polinomio hau izanda: formula_17\nAztertuz, ikusten da 1 polinomio honen erroa dela (koefizienteen gehiketa 0 da). Orduan, \"(x-1)\" polinomioaren faktore bat da. Zatiketaren bidez, honakoa geratzen da: formula_18.\nAldagai baten kasua, erroen propietateak erabiliz.\nAldagai bateko polinomio bat faktore linealetan (lehenengo mailakoak) erabat faktorizatuta badago, erro guztiak ikusgai dira, eta horiek guztiak berriz ere biderkatuz, koefiziente eta erroen arteko erlazioa ikus daiteke. Formalki, erlazio hauei Vi\u00e8te-ren formulak deritze. Formula hauek ez dute polinomioa faktorizatzen baina erroak zeintzuk izan daitezkeen susmoa izaten laguntzen dute. Hala ere, erroei buruzko informazio gehigarria ezagutzen bada, formulekin konbinatu daiteke eta horrela, erroak lortu; beraz, faktorizazioa.\nAdibidez, formula_19 faktoriza daiteke jakinda bere erroen batura zero dela. Hartu formula_20 eta formula_21 polinomioaren hiru erroak. Vi\u00e8teren formulak hauek dira:\nformula_22\nIkusten da formula_23 hartuta, formula_24 lortzen dela, beraz, beste bi ekuazioak honetara laburtzen ditu: formula_25\nModu honetan erroak 5, 4 eta -4 dira eta lortzen da: \u00a0formula_26\nPatroi ezagunak.\nBi karraturen kenketa:\nformula_27.\nOinarrizko formula hori itxura konplexuagoak dituzten ekuazioetan erabili daiteke, adibidez,\nformula_28\nIzan bedi n edozein zenbaki oso positiboa, kenketaren faktorizazio orokorra hau da:\nformula_31\nGehiketarako bi kasu bereiz daiteke, n bakoitia edo n bikoitia.\nn 2ren berretura baldin bada, \u00a0formula_33 ezin da faktorizatu.\nformula_34bada,\nformula_35\nPolinomioaren erroen formula.\nAldagai bateko bigarren mailako edozein polinomio (modu honetako polinomioak: formula_36) zenbaki konplexuen gorputzean faktoriza daiteke formula honen bidez:\nformula_37\nFormula honi formula koadratikoa deritzo, eta formula_38 eta formula_39 polinomioaren bi erroak dira (biak errealak edo konplexuak izan daitezke).\nFormula kubikoa eta kuartikoa existitzen dira, hala ere, ez dago formularik maila altuagoko polinomioen erroak lortzeko. Kasu horretan, Ruffini-ren erregela erabili behar da.\nZenbaki konplexuen gaineko faktorizazioa.\nBi karratuen batura.\na eta b bi zenbaki erreal badira, haien karratuen batura zenbaki konplexuen biderketa gisa idatz daiteke. Honek faktorizazioaren formula osatzen du: \u00a0formula_40\nAdibidez, formula_41 modu honetan faktoriza daiteke: formula_42.\nMatrizeak.\nMatrize baten faktorizazioa, matrize honen deskonposaketa da, beste bi matrize edo gehiagotan, euren forma kanonikoaren arabera. Matrizeak faktorizatzeko hainbat mota daude; bakoitza problema jakin batean erabiltzen delarik."}
{"id": "22979", "revid": "90799", "url": "https://eu.wikipedia.org/wiki?curid=22979", "title": "Energia", "text": "Energia magnitude fisikoa da; lan egiteko materiaren ahalmena da; beroa sortu; argia egin, eta mugimendua eragiten ahalbidetzen du.\nNazioarteko Sisteman, joulea da energia-unitatea, zeinaren sinboloa formula_1 den; baina beste unitate batzuen bidez ere adieraz daiteke.\nKontzeptu zientifiko bat da, \"aldakuntzak eragiteko ahalmena\"ri lotuta dagoena. Hala ere, hitz bera zientziaren testuingurutik at ere maiz erabilia da. Zientziaren arloan, erabilpen zehatza, eta esanahi doia ditu, baina, esparru ez-zientifikoetan, ez da esanahi zehatzez erabiltzen, eta, sarritan, \"indar\", \"kemen\" edo antzekoen sinonimotzat hartzen da.\nZientziari dagokionez, magnitude abstraktua da, \"sistema itxi\" baten egoera dinamikoarekin lotuta dagoena eta denboran zehar aldaezin agertzen dena. Esate baterako, energia zinetikorik gabeko sistemak geldi daude. Sistema bat hasierako egoera batetik geroko egoera batera eramateko behar den lan izeneko magnitudea sistemak izan duen energiaren aldakuntzaren parekoa da.\nFisikan (mekanikan bereziki), energia lan bat egiteko gaitasun gisa definitzen da. Teknologian eta ekonomian, \u00abenergia\u00bb baliabide natural bati dagokio (horri lotutako teknologia barne, atera, eraldatu eta erabilera industrial edo ekonomikoa eman ahal izateko).\nTermodinamika ere barne har dadin, esan dezakegu energia gorputzek, beren baitan edo beste gorputz batzuetan, eraldaketak (lanaren edo beroaren bidez) egiteko duten gaitasuna dela. Hau da, energia kontzeptua gauzak funtzionarazteko gaitasun gisa definitzen da.\nMasa eta energia estuki lotuta daude. Masa-energia baliokidetasuna dela eta geldirik dagoenean, masa duen edozein objektuk ere (geldirik dagoen masa deitua) energia kantitate baliokidea du, zeinaren forma atsedenean dagoen energia deitzen baita, eta objektuak atsedenean dagoen energia horren gainetik eskuratutako edozein energia gehigarrik (edozein modutan) objektuaren guztizko masa handituko du bere energia osoa handitzen duen bezala. Adibidez, objektu bat berotu ondoren, bere energia gehikuntza masaren gehikuntza txiki bat bezala neur liteke, nahikoa sentikorra den balantza batekin.\nOrganismo bizidunek energia behar dute bizirik irauteko, hala nola gizakiek elikagaietatik lortzen duten energia. Giza zibilizazioak energia behar du funtzionatzeko, eta energia baliabide energetikoetatik lortzen du, esaterako, erregai fosiletatik, erregai nuklearretik edo energia berriztagarrietatik. Lurraren klimaren eta ekosistemaren prozesuak Lurrak Eguzkitik jasotzen duen energia erradiatzaileak eta Lurraren barruan dagoen energia geotermikoak bultzatzen dituzte.\nEnergia kuantifikatzeko erabiltzen dugun neurketa-unitatea \"julio\" edo \"joulea\" (J) da, James Prescott Joule fisikari ingelesaren omenez.\nEtimologia.\nAntzinako grezierazko \"energeia\" () hitzetik sortu zen (\"en + ergon\"); gero, latinez, \"energia\" forma hartu zuen, eta hortik iritsi da gure egunotara (euskaraz: \"energia\"; ingelesez: '; gaztelaniaz: '; frantsesez: \"\").\nGaur egungo hizkeran, \"energia\" hitzak hainbat adiera (kemena, adorea, bizitasuna, boterea, ahalmen psikikoa...) ditu bizimodu arrunteko arloetan.\nHistoria.\nEnergia hitza antzinako grezieratik dator: \u1f10\u03bd\u03ad\u03c1\u03b3\u03b5\u03b9\u03b1, erromanizatua: energeia, lit. \"jarduera\", \"eragiketa\", ziurrenik Aristotelesen lanean agertzen dena lehen aldiz, K. a. IV. mendean. Definizio modernoan ez bezala, \"energeia\" kontzeptu filosofiko kualitatiboa zen, zoriontasuna eta plazera bezalako ideiak barne hartzeko bezain zabala.\nXVII. mendearen amaieran, Gottfried Leibnizek \"vis viva\" edo indar biziaren ideia proposatu zuen: objektu baten masa bider bere abiadura karratuaren produktua, eta \"vis viva\" totala gorde egiten zela uste zuen. Marruskaduraren ondoriozko moteltzea azaltzeko, energia termikoa materiaren osagaien ausazko higiduran ematen zela teorizatu zuen Leibnizek, nahiz eta mende bat baino gehiago beharko zen hori osoki onartzeko. Propietate horren analogia modernoa, energia zinetikoa, \"vis viva\"ren aldean, bi faktorek bakarrik bereizten dute.\n1807an, beharbada Thomas Young izan zen \"vis viva\"ren ordez \"energia\" terminoa, bere zentzu modernoan, erabiltzen lehena. Gustave-Gaspard Coriolisek energia zinetikoa deskribatu zuen bere zentzu modernoan, 1829an, eta, 1853an, William Rankine-k energia potentzial terminoa asmatu zuen. XIX. mendearen hasieran, energiaren kontserbazioaren printzipioa ere aldarrikatu zen, eta edozein sistema isolaturi aplikatzen zaio. Urte batzuetan zehar, kaloria deitzen zitzaion beroa substantzia fisiko bat ote zen eztabaidatu zen, edo besterik gabe kantitate fisiko bat, hala nola momentua. 1845ean, James Prescott Joulek lan mekanikoaren eta beroaren sorreraren arteko erlazioa aurkitu zuen.\nAurrerapen horiek energiaren kontserbazioaren teoria ekarri zuten, hein handi batean William Thomsonek (Lord Kelvin) termodinamikaren alor gisa formalizatua. Termodinamikak prozesu kimikoen azalpenak azkar garatzen Rudolf Clausiusek, Josiah Willard Gibbsek eta Walther Nernstek lagundu zuten. Era berean, Clausiusek entropia kontzeptuaren formulazio matematikoa ekarri zuen, eta Jo\u017eef Stefanek energia erradiatzailearen legea. Noetherren teoremaren arabera, energiaren kontserbazioa fisikaren legeak denborarekin aldatzen ez diren ondorio da. Horrela, 1918az geroztik, teorialariek ulertu dute energiaren kontserbazio legea energia kantitate bateratuaren (hau da, denbora) translazio-simetriaren ondorio matematiko zuzena dela.\nEnergiaren kontserbazioa eta degradazioa.\nSistema itxi batean, \u201cEnergia ez da sortzen, ezta deuseztatzen ere, transformatu baizik\u201d. Beraz, esaldi honek esan nahi du unibertsoan momentu honetan, energia kopuru jakin bat dagoela eta kopuru hori inoiz ez dela aldatuko; izan ere, energia transformatzen joaten da, eta mota bateko energiatik beste mota bateko energiara pasa daiteke, baina inoiz ez desagertu.\nEnergiaren kontserbazioa.\nEsperientzian oinarriturik egiaztatu denez, naturako fenomeno eta prozesu guztietan, energiaren kontserbazioa gertatzen da. Energiaren kontserbazioaren legea XIX. mendearen erdialdean onartu zen zientzialarien artean, eta, lege hori tarteko, garai hartan finkatu zen energia hitzaren esanahi zehatza.\nEnergiaren kontserbazioaren legeak dioenez, edozein sistema fisiko isolaturen (alegia, beste ezein sistemarekin inolako elkarrekintzarik ez duena) energia-kantitate totalak konstante irauten du denboran zehar, nahiz eta energia hori mota batetik bestera transforma daitekeen. Bestela esanda, \u201c\"energia ez da sortzen ezta deuseztatzen ere, transformatzen baizik\"\u201d.\nIzatez, lege hau ez da naturako fenomenoen deskripzioa, fenomenoen bilakaerari buruzko baieztapena baizik. Hots, naturako fenomenoetan gertatzen den edozein transformaziotan, energia deritzon kantitatea aldatu gabe geratzen da; aldatzen den gauza bakarra energiaren forma da. Alderantziz ere irakur daiteke legea: sistema baten energiaren ebaluazioa egitean, ondoz ondoko bi neurketatan balio desberdinak lortzen badira, horrek esan nahi du bi balio horien arteko aldea sistemari eman edo kendu zaion energia dela, sistema horrek kanpoko beste sistema batekin izandako elkarrekintzaren ondorioz.\nEnergiaren degradazioa.\nEnergiaren transformazioak gertatzean edo higidurarekin batera marruskadura agertzean, kontuan izan behar da bero kontzeptua, prozesuen itzulezintasunarekin eta energiaren degradazioarekin zerikusia duena. Joulek beroaren eta energia mekanikoaren arteko baliokidetza definitu zuen 1845ean. Hitz batez, berak frogatu zuenez, energiaren kontserbazioaren legea aplikatzean, beroa kontuan hartu beharreko energia-mota bat da.\nBaina beroak ezaugarri berezi bat du bestelako energia-mota bihurtzeko prozesuetan. Hain zuzen ere, energia mekanikoa erabat bero bihur daitekeen arren, beroa ezin transforma daiteke osorik energia mekaniko, muga bat baitago makina termodinamikoen bidezko transformazioetan. Hasteko, berotik energia mekanikoa lortzeko tenperatura desberdinetan dauden bi iturri izan behar ditu makinak, eta, edonola ere, berotik atera daitekeen energia mekanikoaren kantitateak maximo bat du, Carnoten ziklo teorikoak adierazten duena. Horregatik, beroa loturik dago energiaren kalitatearen degradazioarekin, zeren energia zinetikotik berorako transformazioak ez baitu energia zinetikotik energia potentzialerako transformazioak duen itzulgarritasunik.\nEdozein transformazio energetikotan, marruskaduraren kausaz, hasierako energiaren parte bat iraungi egiten da energia termiko gisa, eta energia termikoa da energiaren transformazio guztien azken helmuga. Hortik dator naturan gertatzen den energiaren etengabeko degradazioa eta entropiaren printzipioan adierazita dagoen itzulezintasunaren arrazoia.\nEnergia kontzeptua fisikan.\nEnergia mekanikoa.\nFisika klasiko modernoan, energiaren kontserbazioaren lege unibertsalak \u2014termodinamikaren lehen legearen oinarria dena\u2014 adierazten du sistema isolatu bati lotutako energia denboran konstante mantentzen dela. Horrek esan nahi du sistema fisiko klasiko ugarirentzat, nola hala energia mekanikoa, bero-energia, energia elektromagnetikoa eta beste energia potentzial mota batzuen batura zenbaki konstantea dela. Esaterako, energia zinetikoa materiaren mugimenduaren arabera kuantifikatzen da; energia potentziala deformazio-egoeraren edo materiaren posizioaren gainean eragiten duten indarrekiko propietateen arabera; energia termikoa bere bero-ahalmenaren arabera, eta energia kimikoa konposizio kimikoaren arabera.\nErlatibitatearen teorian, energiaren kontserbazioaren printzipioa betetzen da, nahiz eta energiaren neurria berriro definitu behar den masarekin lotutako energia barneratzeko; izan ere, mekanika erlatibistan, definitutako energia mekanika klasiko moduan jotzen bada, orduan, konstante geratzen ez den kantitatea izango litzateke ondorioa. Horrela, erlatibitate bereziaren teoriak masa eta energiaren arteko baliokidetasuna ezartzen du, zeinaren bidez gorputz guztiek (materiaz osatuta egoteagatik) formula_2 formularen baliokide den energia gehigarri bat duten, eta, energiaren kontserbazioaren printzipioa kontuan hartzen bada, energia hori kontuan hartu behar da kontserbazio-lege bat lortzeko (bestalde, masa ez da erlatibitatean kontserbatzen, baizik eta kontserbazio-lege baten aukera bakarra da masarekin lotutako energia eta gainerako energia formak elkarrekin zenbatzea).\nMekanika kuantikoan, magnitude baten neurketaren emaitzak, kasu orokorrean, ez du emaitza deterministarik ematen, eta, beraz, neurri baten energiaren balioaz soilik hitz egin daiteke; hala ere, hotza beroaren gabezia da, ez sistemaren energiarena. Energiaren balioa, oro har, ausazko aldagaia da, baina haren banaketa kalkula daiteke, baina ez neurri baten emaitza partikularra. Mekanika kuantikoan, energiaren egoera geldikor baten energiaren balio espero dena konstante mantentzen da. Hala ere, badira hamiltoniarrari ez dagozkion egoerak, zeinarentzat espero den energiaren egoera gorabeheratsua den, eta, beraz, ez da konstantea. Neurtutako energiaren bariantza, gainera, denbora-tartearen araberakoa izan daiteke, Heisenbergen ziurgabetasun-printzipioaren arabera.\nEnergia sistema fisikoen propietate bat da; ez da egoera fisiko erreala, ezta \"substantzia ukiezina\" ere. Hala ere, badira energia egiazkotzat jo dutenak, hala nola Wilhelm Ostwald, baliokidetasunaren ekuazioaren arabera materia kantitatearen neurria den masa energia bihur daitekeelako eta alderantziz. Beraz, ez da abstrakzio bat, errealitate aldaezina baizik, materia ez bezala. Mekanika klasikoan, magnitude eskalar gisa irudikatzen da. Energia sistema fisikoen propietate baten abstrakzio matematikoa da. Adibidez, energia zinetiko nulua duen sistema atsedenean dagoela esan daiteke. Problema erlatibistan, partikula baten energia ezin da eskalar aldaezin baten bidez irudikatu, lau-bektorialeko energia-momentu baten denbora-osagaiaren bidez baizik (lauko-momentu), behatzaile ezberdinek ez baitute energia bera neurtzen ez badira, partikularekiko, abiadura berean mugitzen. Materia-banaketa jarraitutzat hartzen bada, deskribapena are zailagoa da, eta, mugimendu-kantitatea eta energia behar bezala deskribatzeko, energia-momentu tentsorea erabili behar da.\nSistema fisikoen abstrakzio gisa erabiltzen da magnitude eskalarrekin lan egiteko erraztasunagatik, abiadura edo azelerazioa moduko magnitude bektorialekin alderatuta. Adibidez, mekanikan, energia mekanikoa osatzen duten energia zinetikoaren (potentzialaren) araberako sistema baten dinamika erabat deskriba daiteke, mekanika newtondarrean kontserbatzearen propietatea duena, hau da, denboran aldaezina izatea.\nMatematikoki, Noetherren teoremaren arabera, sistema baterako energiaren kontserbazioa da sistema horren eboluzio-ekuazioak kontuan hartutako denbora-momentutik independenteak izatearen ondorio zuzena. Energia ere magnitude fisiko bat da, hainbat formatan aurkezten dena; egoera fisikoa aldatzeko prozesu guztietan inplikatuta dago; eraldatu eta transmititu egiten da; erreferentziazko sistemaren araberakoa da, eta sistema hori kontserbatu egiten da. Beraz, gorputz orok izan dezake energia bere mugimenduaren, posizioaren, tenperaturaren, masaren, konposizio kimikoaren eta beste propietate batzuen arabera. Fisikaren eta zientziaren hainbat diziplinatan, energiaren hainbat definizio ematen dira, denak koherenteak eta elkarren artean osagarriak, eta guztiak lanaren kontzeptuarekin lotuak beti. Mekanikan honako hauek daude:\nElektromagnetismoan, dugu:\nFisika erlatibista.\nErlatibitatean daude:\nMasa kontzeptua birdefinitzean, energia zinetikoa ere aldatzen da. Partikula material bat dela eta, ezin da esan behatzaile guztientzat energia ondo definitu eta berdina denik; izan ere, energia eta momento lineala lau-bektorialeko baten zati dira. \u00abEnergia\u00bb da lauko-momentu horren denbora-osagaia, baina, erlatibitatearen izaera dela eta, denbora-tartea edo distantzia espaziala behatzaileari lotuta dagoen bezala, lauko-momentuaren osagai espazialak (momentu lineala) eta denborazkoak (energia) behatzaileari dagozkio. Medio jarraitu baterako edo eremu fisiko baterako, zailtasunak are handiagoak dira, eta, oro har, energia ez dago lauko-momentu bati lotuta, energia-momentu tentsoreari baizik.\nErlatibitate orokorrean, grabitazio-eremua ez da, berez, eremu fisiko arrunta, eta horrek zailtasunak dakartza isolatu gabeko sistema bati emandako energia bat egozteko; izan ere, eremu grabitatorio ez-egonkorrak ez du energia potentzial ongi definiturik sortzen.\nEnergia kontzeptua erlatibitatearen teorian eta mekanika kuantikoan.\nMekanika klasikoan garaturiko energia kontzeptua zabaldu egin zen XX. mendearen hasieran erlatibitatearen teoria eta mekanika kuantikoa sortzean. Bi teoria horiekin batera, ordura arte masari eta energiari buruz fisikariek zituzten usteak aldatu behar izan ziren, eta alde batera utzi behar izan ziren zenbait suposizio, hala nola energia magnitude jarraitua zela eta masa eta energia bi kontzeptu independente zirela ziotenak, bereziki.\nEnergia-kuantoak.\nMax Planckek XIX. eta XX. mendeen arteko mugan adierazi zuenez, fenomeno atomikoekin erlazionaturiko transformazio energetikoak egokiro ulertu eta deskribatzeko, beharrezkoa da energia-kuantu deritzon kontzeptua erabiltzea. Ordura arte energia magnitude jarraitua zela uste bazen ere, energiaren transmisioan kantitate minimo batzuk (kuantuak, alegia) pasatzen dira batetik bestera. Esate baterako, elektroi bat energia-maila batetik beste batera pasatzean, erradiazioa gertatzen da, eta mailen arteko energiaren erradiazio hori fotoi modura igortzen da, alegia, energia jakineko kuantu modura. Fotoiaren formula_3 energiaren eta erradiazioaren formula_4 maiztasunaren artean erlazio hau dago: formula_5 , non formula_6 hori Plancken konstantea den, formula_7 balio duena.\nOhar bat egin behar da kuantuen erabilerari dagokionez. Berez, kuantuak fisika mikroskopikoan baino ez dira erabiltzen zehazki. Fisika makroskopikoan ere kontsidera daitezke, noski, baina, hain txikiak izanik, ez dira hautemangarriak; horregatik, praktikan, fisika makroskopikoan kantitate jarraitutzat har dezakegu energia.\nMasaren eta energiaren arteko baliokidetza.\nMekanika klasiko newtondarrean, partikula puntualaren masak konstante dirauela suposatzen da, partikula higitu arren ere. Erlatibitatearen teorian, ordea, masa abiaduraren funtzioa da formula honen arabera:\nformula_8\nnon formula_9 pausaguneko masa den, formula_10, partikularen abiadura eta formula_11, argiaren abiadura. Adierazpen hori kontuan harturik ikus daitekeenez, gorputzaren abiadura argiaren abiaduraren baliora hurbiltzean, masa gero eta handiagoa da, eta formula_12 balioaren mugan balio infinitua izango luke. Hortik baieztatu zuen Einsteinek argiaren abiadura ezin daitekeela gainditu.\nMasaren izaera erlatibista kontuan izanik, partikularen energia zinetikoa ezin daiteke jadanik formula_13 formularen bidez adierazi (mekanika klasikoan ez dira bereizten pausaguneko formula_9 masa eta higidurako formula_15 masa, higiduran ere balio bera baitu masak); aitzitik, energia zinetikoa\nformula_16\neran adierazten da, non\nformula_17\ndelakoa energia osoa den, eta\nformula_18\ndelakoa, pausaguneko energia. Energia osoa seriez garatuz, balio hau lortzen da energia zinetikoari dagokionez:\nformula_19\nAgerikoa denez, mekanika klasikoan kontsideratzen diren abiaduretan bigarren gaia beti da oso txikia lehenengoarekin alderaturik, eta, horregatik, formula_13 balioa hurbilketa ona da.\nIkusi dugunez, erlatibitatearen teorian agerian geratzen da masaren eta energiaren arteko baliokidetza, zeren formula_21 formula (E=mc\u00b2\n) erabili behar baita. Hortaz, erlatibitatearen teoriako masaren kontzeptu horrek ondorio garrantzitsua du; hots, kontserbazio-printzipio bakarrean biltzen dira aurretik independentetzat hartzen ziren masaren eta energiaren kontserbazio-printzipioak. Gainera, erlazio hori ez da soilik baliagarria energia zinetikoaren kasuan, zeren edozein energia-motaren kasuan ere aplika baitaiteke.\nMateriaren egitura eta energia.\nErlatibitatearen teorian finkaturiko masaren eta energiaren arteko baliokidetza ulertzea funtsezkoa izan da materiaren barne-egitura ulertzeko, bereziki, oinarrizko partikulen arteko loturak eta atomoen egonkortasuna ulertu ahal izateko.\nKasurako, atomoen nukleoa nukleoiz (hots, protoiz eta neutroiz) osaturik dago, baina, nukleoa apurtu nahi badugu, energia eman behar zaio; zehazki, apurtzeko eman beharreko energia hori protoiak eta neutroiak bilduz nukleoa eratzeko askatu behar den energia-kantitate berbera da, lotura-energia, alegia. Eta, ikus daitekeenez, nukleoaren masa hasierako protoien eta neutroien masen batura baino txikiagoa da; hain zuzen ere, masaren eta energiaren arteko baliokidetzari dagokio zehazki lotura-energiaren eta masa-galeraren arteko baliokidetza, erlatibitatearen teoriarekin bat. Esandakoaren adibide garbia dugu Eguzkian edota izarretan gertatzen diren erreakzio termonuklearretan agertzen zaiguna. Bi hidrogeno-nukleo (deuterio) elkarrekin fusionatu, eta helio-nukleo bihurtzen dira, baina erreakzio horren emaitza den helio-nukleoaren masa txikiagoa da hasierako osagaien masen batura baino: masa-galera hori energia bihurtzen delako gertatzen da, eta horixe da, preseski, Eguzkiaren energiaren iturria.\nNukleoien arteko lotura-energia kontuan hartzea funtsezkoa da fusio edo fisio nuklearreko erreakzioetan aska daitekeen energia kalkulatu ahal izateko, betiere atomoen masa-galera energiaren iturria dela kontuan izanik.\nEnergia baliabide natural gisa.\nTeknologian eta ekonomian, energia-iturria baliabide naturala da, baita hura ustiatzeko eta industria- eta ekonomia-erabilera egiteko teknologia ere. Energia, berez, ez da inoiz azken kontsumorako ondasun bat, ondasun eta zerbitzuen produkzioan beste behar batzuk asetzeko bitarteko ondasuna baizik. Ondasun urria denez, energia baliabide energetikoak kontrolatzeko gatazka-iturri izan da historikoki.\nOhikoa da energia-iturriak sailkatzea lehengai batzuen erabilera itzulezina edo ez kontuan hartuta, hala nola erregaiena edo mineral erradioaktiboena. Irizpide horren arabera, teknologikoki ustiatu daitezkeen bi energia-iturri multzo handi aipatzen dira:\nEnergia berriztagarriak eta ez-berriztagarriak.\nBerriztagarriak.\nIngurumenaren degradazioa, garapen-bidean dauden herrialdeen eta herrialde garatuen arteko desoreka energetikoa eta baliabide erregaien ahitzea, energia berriztagarrien garapena bultzatu duten faktoreak dira.\nEnergia berriztagarriek komunean dituzte hainbat ezaugarri:\nEnergia tradizionalek ingurumenari egiten diotena baino kalte txikiagoa edo batere kalterik ez dute eragiten.\nErabili ahala inoiz agortuko ez diren energiak dira. Ingurumenarekin errespetutsuak dira, eta inguruan eskuratu daitezke.\nEz-berriztagarriak.\nErabili ahala agortzen diren energia-iturrietako energiak dira.\nErreferentziak.\n\"Testu honek cc-by-sa lizentziapean argitaratzen den ZTHiztegiaren pasarte bat du.\""}
{"id": "22980", "revid": "512", "url": "https://eu.wikipedia.org/wiki?curid=22980", "title": "Faila", "text": "Geologian, faila arroketan sortzen den jarraitutasun eza da. Lurraren azaleko lehen 200 kilometroetan sortzen dira, eta harrien plastikotasunaren muga gainditzean gertatzen diren deformazio etenak dira. Hau da, arroka batek jasaten duen indar tektonikoa bere erresistentzia baino handiagoa denean agertzen diren apurdurak dira failak. Apurdura gainazal baten gainean egiten da (faila planoa esaten zaio) eta bere mugimendua plano honekiko paraleloa da beti.\nHiztegi geologikoan, failak haustura mota berezi bat dira. Haustura bat eten gainazal bat da, gorputz batek barneko kohesioa galtzean sortzen dena. Hiru mota daude: arraildurak, diaklasak eta failak.\nFailek lurrikarak era ditzakete.\nHitzaren jatorria.\nFaila, latinezko termino bat da, akatsa esan nahi du, okerra. Meategietan, hormak zeharkatzean bide berdina jarraituz material berdinak aurkitzea espero zen; hala ere, faila batera heltzean, materialaren desplazamendu bat zegoenez, beste material batzuk aurkitzen ziren eta honi akats deitu zioten, latinez faila.\nElementuak.\nFailak haustura-gainazalak izan arren, askotan planotzat hartzen dira. Kasu horietan, orientazioa zehazteko, faila-planoaren norabidea (planoaren horizontala), okerdura eta okerduraren noranzkoa (planoaren malda handieneko lerroaren murgildura eta murgilduraren noranzkoa) jakin behar dira. Faila-planoa bertikala ez denean, elementu hauek bereizten dira:\nDeskribapena.\nFailak deskribatzerakoan, hainbat elementu hartu behar dira kontuan. Hauexek dira:\nSailkapena.\nFaila-planoaren okerduraren arabera.\nAngelu handiko failak &gt;45\u00ba eta angelu txikikoak &lt;45\u00ba.\nFailak daudelako seinaleak.\nFailaren agerpenaz jabetzeko, faktore batzuei erreparatuko diegu. Seinalerik nabariena eten-gainazalak edo egituren aldaketa morfologikoak dira, arroka-gorputzaren kohesio-galtzearen adierazle. Kasu horietan, deformazioa faila-gainazalean kontzentratuta dago, eta faila-blokeak ez daude deformatuta. Materialaren jarraipena galduta, alderantzizko failen bitartez ebaketa bertikal batean materialaren errepikapena ikus daiteke, eta faila arrunten bidez, aitzitik, material falta. Faila-planoetan ere egitura berezi batzuk ager daitezke: faila-ispiluak, faila-ildaskak, faila-artekak, faila-koskak, estilolitoak eta narras-tolesak. Horietako batzuek desplazamenduaren berri ematen dute. Azkenik, failekin batera, faila-arrokak ere aurki daitezke.\nFaila-plano egiturak.\nFaila-blokeen arteko mugimenduak marruskadura eragiten du faila-planoan. Bertan, hainbat egitura ager daitezke:\nFaila egiturak.\nTentsio eremuetan.\nFaila listrikoetan deformazioak sortzen dira egitura bereziak sortuz:\nKonpresio eremuetan.\nZamalkadurak dira egitura garrantzitsu eta ugarienak konpresio guneetan; hauek, angelu txikiko eta alderantzizko failak dira eta desplazamendua oso handia izaten bada; d&gt;1 narrasdura-mantuak, nappes deitzen zaie.\n\"-Jatorrizko frontea:\" Hasieran zegoen frontea higadurak eragin aurretik.\n\"-Gaur egungo frontea:\" Gaur egun ikusi dezakegun parterik aurreratuena nahiz eta higaduraren ondorioz, hasierakoa hori izan ez\nGaur egun, zamalkadura elementu hauekin ezin dugu jakin autoktonoa eta aloktonoa norarte heltzen ziren; baina, irla tektoniko eta leio tektonikoekin, autoktonoaren eta aloktonoaren zati bat ikusten dugunez, minimo harrarte iritsi zirela dakigunez, zamalkaduraren desplazamendu minimoa jakin dezakegu.\nFaila-arrokak.\nSibson-en sailkapenaren arabera:\nArroka ez kontsolidatuak.\nAusazko antolamendua dute; hau da, ez dute barne antolamendurik, kaotikoak dira eta arroka zatiak azaltzen dira, ez baitaude litifikaturik. 1-4km artean egoten dira arroka kontsolidatu gabeak. Deformazio hauskorra dute; hau da indarren ondorioz apurtu egiten dira arroka hauek hotzak baitaude.\n\u00a0 \u00a0 \u00a0 \u00a0 \u00a0 -Megabretxak \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0\u00a0 klastoak&gt;0,5m\n\u00a0 \u00a0 \u00a0 \u00a0 \u00a0 -Bretxak \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a01mm&lt;klastoak&lt;0,5m\n\u00a0 \u00a0 \u00a0 \u00a0 \u00a0 -Mikrobretxak \u00a0 \u00a0 \u00a0 \u00a0 \u00a0 \u00a0 \u00a0 \u00a0 \u00a0\u00a0 klastoak&lt;1mm\nArroka kontsolidatuak.\nPresioa handiagoa da eta arrokak elkarturik daude matrize batekin. 4-10 km artean daude arroka hauek.\n\u00a0 \u00a0 \u00a0 \u00a0 \u00a0 -Protokataklasita: %10-50\n\u00a0 \u00a0 \u00a0 \u00a0 \u00a0 -Kataklasita: %50\n\u00a0 \u00a0 \u00a0 \u00a0 \u00a0 -Ultrakataklasita: %90-100\nTenperatura &gt;250-350\u00a0\u00b0C.\nEz da modu hauskorrean deformatuko, bertako arrokak plastikotsuak direlako; hau da, deformazio moldakorra dute eta 10km baino handiagoko sakoneretan azaltzen dira.\n\u00a0 \u00a0 \u00a0 \u00a0 \u00a0 -Protomilonita \u00a0 \u00a0 \u00a0\u00a0 %10-50\n\u00a0 \u00a0 \u00a0 \u00a0 \u00a0 -Milonita \u00a0 \u00a0 \u00a0 \u00a0 \u00a0 \u00a0 \u00a0 \u00a0\u00a0 %50-90\n\u00a0 \u00a0 \u00a0 \u00a0 \u00a0 -Ultramilonita \u00a0 \u00a0 \u00a0 \u00a0 %90-100\nFaila-sistema bereziak.\nNahiz eta horst-ak konpresio gune baten sortuak direla pentsatu, blokea altxaturik dagoelako, hau ez da zuzena; esan bezala, beti horrelako failak faila normalak direlako, hau da, estentsio gunean sortutakoak. Egitura hauek eskala handitako guneetan agertzen dira normalean eta tentsio guneetan; hau da, Pirineo eta Alpeetan ez dira inoiz horrelako egiturarik agertuko baina Alemanian adibidez bai."}
{"id": "22981", "revid": "336", "url": "https://eu.wikipedia.org/wiki?curid=22981", "title": "Horst", "text": "Horst bat geologian bi faila normalez inguratuta geratzen den bloke altxatu bat da. Altxatutako lurralde geldi geratu da besteak hondoratu diren bitartean.\nHorst egiturak ingurune estentsionalen ondorioa izan ohi dira, adibidez Rift Haran Handia.\nHorst baten kontrako egitura graben bat da."}
{"id": "22982", "revid": "336", "url": "https://eu.wikipedia.org/wiki?curid=22982", "title": "Graben", "text": "Graben bat geologian bi faila normalez inguratuta geratzen den bloke hondoratu bat da. Grabenak orokorrean horsten ondoan agertzen dira.\nGraben egiturak ingurune estentsionalen ondorioa izan ohi dira, adibidez Rift Haran Handia.\nGrabenak faila normal paraleloek sortzen dituzte, eta gutxitan ikusten da graben simetrikorik."}
{"id": "22983", "revid": "105290", "url": "https://eu.wikipedia.org/wiki?curid=22983", "title": "Malda handieneko lerroa", "text": "Plano bateko malda handieneko lerroa plano horrek barne hartzen duen edozein lerro horizontalekiko elkartzuta den edozein lerro da.\nPlano batek barne hartzen duen edozein lerro horizontal beste lerro horizontal guztiekiko paraleloa izango denez lerro elkartzut guztiak ere paraleloak izango dira euren artean."}
{"id": "22985", "revid": "86574", "url": "https://eu.wikipedia.org/wiki?curid=22985", "title": "2005eko Eusko Legebiltzarrerako hauteskundeak", "text": "2005eko Eusko Legebiltzarrerako hauteskundeak urte horretako apirilaren 17an egin ziren. VIII. Legealdiko 75 Eusko legebiltzarkideak hautatu ziren, ohikoa zen bezala lurralde historiko bakoitzetik 25.\nEHAK alderdi politikoa izan zen mintzagai nagusia, legez kanpo utzitako Batasuna eta Aukera Guztiak alderdien konpromisoak bere egiteagatik. PP alderdiak haiek legez kanpo uztea eskatu arren, \"Alderdien Legean\" oinarrituta, Estatuak ez zuen horretarako arrazoirik aurkitu.\nHonetaz gain, sano nabarmena izan zen EAJ-EA koalizio abertzalearen eta PP alderdiaren beherakada, bakoitzak 4 eserleku galdu zituelarik. Ondorioz, PP bigarren alderdi politiko izatetik, hirugarren alderdi izatera pasa zen, honen lekua PSE-EEk hartuz. Bestalde, Aralar alderdi abertzaleak Legebiltzarrean eserleku bat lortu zuen."}
{"id": "22987", "revid": "237", "url": "https://eu.wikipedia.org/wiki?curid=22987", "title": "2005eko apirilaren 17ko EAEko hauteskundeak", "text": ""}
{"id": "22989", "revid": "448", "url": "https://eu.wikipedia.org/wiki?curid=22989", "title": "Dublin", "text": "Dublin (NAF: [\u02c8d\u028cbl\u026an]; irlanderaz, \"Baile \u00c1tha Cliath\" [b\u02e0al\u02b2\u0259 a\u02d0ha kl\u02b2i\u0259h] edo \"Duibhlinn\") Irlandako Errepublikako hiriburua eta Irlandako hiri nagusia da, herrialdearen ekialdeko kostaldean kokatuta dagoena. Leinster probintzian dago, Dublingo konderrian.\n2016. urtean, 553.165 biztanle zituen hiriak, baina inguruak kontuan hartuta, biztanleria 1.173.179koa zen, eta Dublingo konderri osoan, 1.347.359 biztanle ziren. Bestalde, Dublin Handiaren Eremua delakoan (hau da, Dublin Hiria, Dublin Hegoaldea, D\u00fan Laoghaire\u2013Rathdown eta Fingal, Meath, Kildare eta Wicklow konderriak barne), guztira 1.904.806 biztanle bizi dira, esandako urteko datuen arabera.\nEtimologia.\nHiriaren izena irlandera zaharreko \"Dubh Linn\" izendapenaren hiberno-normanderatiko eratorria da: haren esanahia euskaraz \"Putzu beltz\" da, hots, \"dubh\" (\"beltz\") eta \"linn\" (\"putzu\"). Historikoki, irlanderazko grafian gaur egungo \"bh\" digrafoa antzina \"b\" letraren gaineko puntu batez idazten zen, hau da, \"Du\u1e03 Linn\" edo \"Du\u1e03linn\". Normandiarrek \u2014frantsesez hitz egiten zuten\u2014 puntua kendu eta \"Develyn\" edo \"Dublin\" izenekin ordezkatu zuten.\nIrlanderazko \"Baile \u00c1tha Cliath\" izena \u2014euskaraz, \"Ibiko gotorlekuaren hiria\"\u2014 \"\u00c1th Cliath\" Father Mathew zubitik hurbil zegoen Liffey ibaiko ibi bat zen. Irlandar mitologiako \"T\u00e1in B\u00f3 C\u00faailnge\" izeneko kondairan \"Dublind rissa ratter \u00c1th Cliath\" esaldia aipatzen da (\"\u00c1th Cliath deitua da Dublin\").\nGeografia.\nDublin Irlandako ekialdeko kostaldean dago, Liffey ibaiaren bokalean, eta denera 115\u00a0km2-ko azalera du. Hegoaldean garaiera txikiko mendiz inguratuta dago, eta mendebalde eta iparraldetik, berriz, soroz eta alorrez. Liffey ibaiak hiria bitan banatzen du: Dublingo Iparraldea eta Dublingo Hegoaldea. Bi ertz horiek beste bi ibai txikiagotan banatzen dira: Tolka ibaia, Dublingo badiaren ipar-mendebaldean itsasoratzen dena, eta Dodder ibaia, hego-mendebaldean. Gainera, hiri barnean, mendebaldera Shannon ibaiaren lotzen diren beste bi kanal ere badaude: hegoaldeko Grand Canal eta iparraldeko Royal Canal.\nLiffey ibaiak Leixlip udalerrian ekialde-mendebaldetik hego-ekialderako norantzara biratzen du: leku hori soroen eta hirigunearen arteko muga da.\nKultur eta ekonomi banaketak.\nIpar-hegoaldeko eremuen arteko usadiozko banaketa bat egon da eta Liffey ibaia bi eremuen arteko muga da: bion artean, herri-lehia ere badago. Dublingo Iparraldea ohituraz langileen bizilekua da; aldiz, Dublingo Hegoaldea erdi eta goi mailakoena. Banaketa hori hiriburuko \"azpikulturen\" estereotipoen adibide garbia da; horrez gain, hirian mintzatzen den ingelesaren dialektoa ere bitan banatzen du: hegoaldekoa, goi mailako heziketa eta modu onen parekidea dena, eta iparraldekoa, hiriko langileen ohiko ingelesa.\nHegoaldeko eremuko Dublingo gaztelua denbora luzean hiriko britainiar boterearen ikurra izan zen, bai eta bi katedralak ere.\nBestalde, ekonomiaz ere ekialde-mendebaldearen eta ipar-hegoaldearen arteko banaketak ere badaude. Gainera, hiriaren kostaldeko auzune eta ekialde edo iparraldeko auzuneen arteko maila sozialen arteko banaketa ere badago, bai eta mendebaldeko auzunekoen artean ere, askoz ere berriagoak izan arren.\nKlima.\nEuropako ipar-mendebaldeko eremu guztian bezala, klima atlantikoari esker, hiriburuak negu xamurrak eta uda freskoak izateaz gain, ez du muturreko tenperaturarik jasaten. Urtarrileko tenperatura beroena 8.3\u00a0\u00b0C-koa da; aldiz, uztaileko beroena 19.6\u00a0\u00b0C-koa da. Bestalde, urte osoko hilabeterik eguzkitsuenak maiatza eta ekaina dira; euritsu eta hezeena (73\u00a0mm. euri kopurua izaten du), abendua; eta idorrena, uztaila, 43\u00a0mm. euri kopuruarekin. Dena den, euri-jasak urte osoan zehar gerta litezke.\nIrlanda guztian euri gutxien egiten duen lekua da Dublin: hiriaren erdigunean, urte osoan 695\u00a0mm. euri jaso izan dira. Neguko urtaro gehienak euritsuak dira; halere, azaroa eta martxoaren artean noizbehinka elurra ere izan da, baina txingorra ohikoagoa da. Udan egunak luzeak dira; neguan, ordea, motzak. Udazkenean Ozeano Atlantikotik datozen haize indartsuak jasaten ditu, baina hiria uhartearen ekialdean dagoenez, ez ditu herrialdeko mendebaldeko leku askotako haize bolada bortitzak jasaten. Nolanahi ere, ekialdetiko haizeen ondorioz, neguan uharteko beste leku batzuetan baino maizago izaten da elurra.\nHistoria.\nDublingo badia inguruak historiaurreko garaietatik egon dira populatuak, baina lurralde honetako biziguneen lehen aipamena Klaudio Ptolomeo greziar astronomo eta kartografoaren idazlanetan agertzen da. 140. urtean, \"Eblana polis\" izeneko kokaleku bat aipatu zuen: beharbada \"Dubh Linn\" bizigunea I. mendean datatu liteke, nahiz eta hiria 841. urte inguruan bikingoek eratua izan. Garai hartan zehar eta 1014an Clontarfeko gudua jazo zen arte, Dublin kokalekua bikingoen mende egon zen. Dena dela, Dublin hiriak 1988an ospatu zuen bere \"milurteko ofiziala\", horrela Irlandako gobernuak aditzera ematen zuelarik 988. urtean sortu zela hiria, edo garai hartan eratutako bizigune bat izango zela geroago Dublin hiria bihurtu zena.\nGaur egun uste da bikingoen bizigunearen aurretik bazegoela eliz bizigune kristau bat \"Duibhlinn\" deitzen zena, zeinetatik hartu baitzuten bikingoek beren kokagune bati ipini zioten \"Dyflin\" izena. IX. eta X. mendeetan, leku honetan bi bizigune omen zeuden, geroago Dublin modernoa bilakatu zirenak. Bikingoen bizigunea Poddle izeneko errekaren ondoan kokatu omen zen, gaur egungo Wood Quay inguruan. Dubhlinn delakoa itsasontziak amarratzeko erabiltzen zen laku txiki bat-edo zen. Gaur egun lurpeko ubide batean sartuta dagoen Poddle errekak lakua Liffey ibaiarekin konektatzen zuen; lakua estalita geratu zen XVIII. mendearen hasieran, hiria handitu zenean. Dubhlinn hori gaur egungo Castlen Garden dagoen lekuan zegoen, Chester Beatty Library aurrean, Dublingo Gazteluan. Aintzira hura Poddle ibaia gaur egun\nEgungo hiriaren izena irlandera zaharraren jatorrizko \"Dubh Linn\" izenaren ingelesezko aldaera da. Irlandako normandiar inbasioaren ondoren, Dublin hiria botere militar eta legegilearen gune garrantzitsua bilakatu zen. Botere hori 1922an Irlandako Estatu Askea sortu arte, Dublingo gazteluan zegoen. Garai hartan, Dublinek eta normandiarren menpe zegoen inguruko lurraldeak The Pale (\"Oholesia\") izena jaso zuten. XIV. mendetik XVI. mendera, Dublin eta inguruak Irlanda osoko ingelesen menpeko lurralderik handiena osatu zuten. Mende askotan zehar Irlandako Legebiltzarra zena Drogheda hirian egon zen, baina Henrike II.a Ingalaterrakoak Kildareko konderria konkistatu zuenean, Irlandako Legebiltzarra Dublinera eraman zuen.\nErdi Arotik hasita, Dublinek berezko hiri agintaritza bazuen. XVII. mendean, Wide Streets Commission erakundearen laguntzaz, azkar hedatu zen. Denbora laburrean, Dublin Britainiar Inperioko bigarren hiririk handiena izan zen (Londres hiriburuaren ondoren), bai eta Europa osoko bosgarrena ere. Hain zuzen ere, bertako eraikin nabarmenenak garai hartakoak dira; horregatik, hiriko arkitekturaren urrezko arotzat jotzen da. Arkitekto garrantzitsuena James Gandon izan zen, Custom House, Four Courts eta King's Inns eraikin nabarmenak diseinatu zituena. Guinness garagardotegi ospetsua ere garai berekoa da, bai eta Grafton Street kale ospetsua ere.\n1800eko Batasun Agiriaren ondoren, Dublinen ekonomia eta politika gainbehera izan zen; horren ondorioz, ordu arte bertako Irlandako Legebiltzarra ezeztatu eta Londres hiriburuko Erresuma Batuko Legebiltzarrera eraman zen. Industria Iraultzak Dublin hiriak ez zuen paper garrantzitsurik jokatu; hala ere, uharte osoko administraritza eta garraio gune nagusia izan zen, oraindik ere. XIX. mendean, hiriaren demografia eta ekonomia geldiunea izan zen. Bestalde, ikatz askorik ez zegoenez Irlandan \u2014garai hartako erregai nagusia zen\u2014, portuan ez zen itsas garraio edota ontziola garrantzitsurik ezarri, hots, Britainia Handian industriaren eraketa motor nagusiak zirenak. Aldiz, urte haietan iparraldean Belfastek, nazioarteko merkataritza, arropagintza eta ontzioletan oinarrituta, Dublinek baino bilakaera askoz azkarragoa izan zuen.\n1916an, Pazko matxinadaren ondorioz, Sackville Street (egungo O'Connell Street) etorbideko Dublingo Postetxe Nagusiakn eta beste hainbat eraikinetan sekulako kalteak izan ziren. Ondoren, Irlandako Independentzia Gerra eta Irlandako Gerra Zibilak hiriaren erdialdea are gehiago suntsitu eta kaltetu zuten.\n1974ko maiatzaren 7an, Dublingo erdialdea Ipar Irlandako loialistek egindako atentatuen kokagunea izan zen, aurretik Irlandako Armada Errepublikarrak bere gain hartutako atentatu batzuen aurkako erantzun gisan. Horren ondorioz, egun hura Ipar Irlandako gatazkako egunik odoltsuena izan zen, denera bai Dublin hiriburuan nahiz Monaghan hirian 30 lagun hil eta beste 300 zauritu baitziren.\n1922. urtetik aurrera, Irlandako Estatu Askearen hiriburua bihurtu eta gobernu berriak hiriaren erdialdea berreraiki zuen. Oireachtas edota estatu berriaren legebiltzarra Leinster etxean ezarri zuen eta 1949an, Irlandako Errepublikako hiriburu bilakatu zen.\n1997. urtetik aurrera, Dublingo paisaia asko aldatu zen, \"Zelta Tigrea\" zeritzon ekonomia oparotasun garaian Irlandako Errepublikaren ekonomia garapen azkarraren motor eta gune nagusietako bat izan baitzen. Hamarkada horretan, sektore pribatuek nahiz gobernu erakundeek bultzatuta, etxegintza, garraio, negozio eta merkataritza enpresa ugari ipini zituzten.\nDemografia.\nDublingo Hiri Kontseiluak kudeatzen du hiria, baina \"Dublin\" izenaz normalki inguruko hirigune osoa izendatzen da: haren barnean D\u00fan Laoghaire\u2013Rathdown, Fingal eta Hego Dublin barrutiak daude. Horiek guztiek Dublingo konderria osatzen dute. Eremuari Dublin eskualdea esaten zaio. 2011ko erroldaren arabera, Hiri Kontseiluaren kontrolpean zegoen eremuak 525.383 biztanle zituen; aldiz, hiriguneak 1.110.627 biztanle zituen. Dublingo konderriak 1.273.069 biztanle zituen eta Dublin Handia Hiriguneak, 1.804.156 biztanle. Hiriaren biztanleria azkar handituz doa, eta Irlandako Estatistika Bulegoaren arabera 2020an 2,1 milioi inguruan egongo omen da.\n1990eko hamarkadatik aurrera, Dublin hiria etorkin ugariren helmuga da, gehienak Europar Batasunetik etorriak, bereziki Erresuma Batua, Polonia eta Lituaniatik. Bestalde, Europatik kanpotikoak ere badaude, bereziki Txina eta Nigeriakoak. Hiriburura Irlandako edozein hiri eta eskualdetara baino etorkin askoz ere gehiago iritsi dira. Irlandako asiar jatorriko biztanleen % 60 Dublinen bizi da, haietako % 40, Dublingo hirigunean. 2006ko erroldaren arabera, atzerrian jaiotako Dublingo hiritarren kopurua %15 ingurukoa zen.\nHizkuntzak.\nDublingo eskualde osoan 31 gaelscoil edo irlanderazko lehen-mailako hezkuntza ikastetxe eta 8 gaelchol\u00e1iste bigarren-mailako hezkuntza ikastetxe daude, 10.469 ikaslerekin. Dublin hiriak herrialde osoko irlanderazko ikastetxe kopuru handiena du, gainera Dublin hirian Gaeltacht eremuetako 10.000 irlandera hiztun bizi direla uste da. Hirian irlanderazko bi irrati kate daude: Raidi\u00f3 na Life eta Raidi\u00f3 na Gaeltachta: biek hirian estudio bana dute. Beste hainbat irratik euren programazioetan gutxienez irlanderazko ordubeteko irratsaioak dituzte astero.\nBestalde, irlanderaren inguruko hainbat erakundek euren egoitza ofizialak hirian dituzte: Conradh na Gaeilge erakundeak irlanderazko ikastaroak eskaintzen ditu, liburutegiak eta irlanderazko mintza-praktiketako hainbat talde ditu. Dublin hiritik hurbilena dagoen Gaeltacht edo irlandera hiztunen eremua Meatheko konderriko R\u00e1th Cairn eta Baile Ghib udalerriak dira, hiritik 55\u00a0km ipar-mendebaldera.\nPolitika.\nUdal gobernua.\nDublingo Hiri Kontseilua bost urtetik behin udal hauteskundeetan aukeratutako 52 kidez osatutako biltzarra da. Haren burua alkatea da: urtero aukeratua izateaz gain, Mansion House egoitzan bizi da. Udal biltzarrak Dublingo udaletxean egiten ditu bilerak; aldiz, erakunde horren administrazio jarduerak Wood Quay barrutiko Hiri Bulegoetan egiten dira. Udal biltzarrean eserleku gehien dituen alderdiak edo alderdien koalizioak batzarreko kideak hautatzen ditu, politika ekimenak proposatu, bai eta alkatea izendatu ere. Hirigintza, ekonomomia, trafikoa, plangintza eta hainbat gairi buruzko urteroko txostena argitaratzen du. Dublingo hiri kudeatzailea Udal Biltzarrak hartutako erabakiak kudeatu eta aurrera ateratzeko ardura du.\nErrepublikako gobernua.\nOireachtas edo Irlandako Errepublikako Legebiltzar Nazionala bi ganberak osatzen dute: D\u00e1il \u00c9ireann (Irlandako Legebiltzarra) eta Seanad \u00c9ireann (Irlandako Senatua). Hiruen egoitza Dublingo erdiguneko Leinster House eraikinean dago.\nBestalde, Irlandako Presidentearen egoitza ofiziala hiriaren mendebaldeko Phoenix parkeko \u00c1ras an Uachtar\u00e1in eraikina da. Phoenix parkeak 10\u00a0km2-ko azaleradu eta Europa osoko hiri-parkerik handiena da: Londresko Hyde Park eta New York hiriko Central Park ospetsuak baino handiagoa da.\nEkonomia.\nDublingo eskualdea Irlandako Errepublikako ekonomia gune nagusia da, bai eta Zelta Tigrea delakoaren garaiko herrialdearen motore edo bultzatzaile nagusia ere. 2009an, erosketa ahalmenari zegokionez, hiria munduko 5. postuan zegoen, eta pertsona bakoitzeko erosketa ahalmenari zegokionez, 10. postuan. \"Mercer's 2011 Worldwide Cost of Living Survey\" aldizkariaren arabera, Europar Batasuneko 13. hiririk garestiena zen (2010eko 10. postutik jauzi baitzen) eta bizitzeko mundu osoko 58. lekurik garestiena omen zen (2010eko 42. postutik erorita). 2005ean, 800.000 pertsona inguruk hirigunean lan egiten zuten: 600.000 lagunek, zerbitzuen sektorean eta 200.000 lagunek, industrian.\nMendeak joan eta mendeak etorri, hiriko usadiozko industria askok gainbehera jasan dute, adibidez jakiak, ohialgintza eta destilatutako edariekin lotutako industriak nagusiki. Hala ere, 1759. urtetik aurrera, St. James's Gate garagardotegian ondutako Guinness garagardoa hedatu egin da. 1990eko hamarkadan industria farmazeutikoa, informatika eta komunikabideen teknologien arloko konpainia ugari Dublingo hirigunean finkatu dira, esate baterako, Microsoft, Google, Amazon, eBay, PayPal, Yahoo!, Facebook, Twitter eta Pfizer, haien guztien Europarako ordezkaritzak hantxe baitaude. Intel eta Hewlett-Packard konpainiek Kildare konderriko Leixlip udalerrian (hiriburutik 15 kilometro mendebaldera) lantoki bana dituzte.\nFinantza-zerbitzuek ere 1987an Dublinen International Financial Services Centre ezarri zenetik, hirian paper garrantzitsua bereganatu dute. Horren ondorioz, nazioartean ospe handi samarreko finantza-zerbitzu konpainia ugari bertan kokatu dira. Haietako batzuek euren egoitza nagusiak hirian ipini dituzte, adibidez, Citibankek eta Commerzbankek. Irish Stock Exchange (ISEQ), Internet Neutral Exchange (INEX) eta Irish Enterprise Exchange (IEX) konpainiak ere Dublinen daude. Bestalde, ekonomiaren gorakadak berarekin bat eraikuntzaren areagotzea ere ekarri du: horren ondorioz, Dublin Docklands eta Spencer Dock eremuak garatu dira. Gainera, proiektu berritzaile horien artean, Convention Centre Dublin, The O2 eta Grand Canal Theatre eraikinak ere barne daude.\nKultura.\nArkitektura.\nErdialdeko hiriguneko eraikinek Pazko matxinada, Irlandako Independentzia Gerra eta Irlandako Gerra Zibilaren bonbardaketa eta suntsiketen eragin zuzena eta kalteak jasan zituzten. Eraikin horien zaharberritzea astiro joan zen, Irlandako Estatu Askearen lehenbiziko helburua irlandar ekonomiaren berrindartzea izan baitzen, gainera eraikin horietako asko kolonialismoaren ikurtzat jo zirenez, denbora luzean haiek zaharberritzeko benetazko borondate eza egon zen. Halere, orain dela gutxi, adibidez Temple Bar eta North Great George's Street bezalako auzoak bertako auzotarren ekimenez eraberritu dira, baita Custom House eraikina eta Kilmainham Gaol espetxea ere (azkena museo bilakatu da).\nBeharbada kontserbatzaile edo zaharberritzaile berri horien benetazko arrazoiak eraikinen eraberritzeak dakarren turismoaren onurak dira, baina zaharberritze horien arrazoi nagusia dublindarrek eraikin horiekiko nahiz hiriko arkitektura ondasun aberatsarekiko sentitzen duten harrotasuna da.\nLiteratura.\nDublinek oso izen ospetsuak eman dizkio Literaturaren historiari, haien artean William Butler Yeats, George Bernard Shaw eta Samuel Beckett, Literaturako Nobel Saria irabazitakoak; eta, haiekin batera, beste literaturgile garrantzitsu batzuk, hala nola Oscar Wilde, Jonathan Swift eta Bram Stoker, Drakula pertsonaiaren sortzailea. Bestalde, James Joyce idazle irlandarrak hiri honetan girotu zituen bere eleberririk garrantzitsuenak, Ulises (1922an argitaratua), hiriari buruzko xehetasun ugari ematen dituena, eta, orobat, Dublindarrak (1914), XX. mende hasierako lehen urteetako Dublingo gertakari eta pertsonaia tipiko batzuei buruzko 15 kontakizun laburren bilduma; biak euskaraturik daude. Idazle garaikideen artean, John Banville da ezagunenetako bat.\nDublinen daude, bestalde, Irlandako liburutegi eta museo literariorik aipagarrienak, haien artean Irlandako Inprentaren Museo Nazionala eta Irlandako Liburutegi Nazionala. 2010eko uztailean, UNESCOk Literaturaren Hiria izendatu zuen, ohorezko izendapen hori lortzen zuen laugarren hiria bihurtu zelarik horrela, Edinburgh, Melbourne eta Iowa City hirien ondoren.\nEkainaren 16an, James Joyceren \"Ulises\" eleberriko Leopold Bloom pertsonaia nagusiaren omenez, \"Bloomsday\" jaialdia ospatzen da. Egun hura eleberriko gertaerei buruzkoa eguna da: ospatzaileak laneko protagonisten bazkari eta afarietako gauza berak jaten saiatzen diram edo eleberrian parekotasunik duten ekintzak egiten. Bereziki, hirian gertakarien ibilbide zehatza jarraitzeko topaketak egiten dira.\nMaurice Walsh idazle irlandarrak bere \"The Quiet Man and Other Stories\" (\"Gizon lasaia eta beste kontakizunak\") eleberrian \"Bad Town Dublin\" (\"Hiri txarra Dublin\") olerkiarekin ederki asko deskribatzen ditu Dublin hiria eta irlandar askori pizten dizkion sentipen kontrajarriak:\nZinema eta antzerkia.\nDublingo antzoki ezagun eta nagusien artean hauek daude: Gaiety antzokia, Abbey antzokia, Olympia antzokia eta Gate antzokia. Gaiety antzokiaren berezitasuna musikal eta opera ekoizpenak dira, eta ospetsua da zuzeneko musika, dantza edo filmen ondoren, ikuslego arruntari arratsean ateak irikitzeagatik. Abbey antzokia Yeats barne zen zaletu talde batek 1904an sortu zuen, bertako irlandar literaturako talentuen laguntza eta sustapen moduan. Synge, Yeats bera eta George Bernard Shaw bezalako literaturgileei bultzakada bikaina eman zien. Gate antzokia 1928an sortu zen, Europa eta Ameriketako antzerkilan abangoardistei bultzakada bat emateko. Azkenik, hiriko antzoki handiena Glanesvine auzuneko Dublin City Universityko The Helixko Mahony Hall aretoa da.\nHirian jaiotako beste antzerkigile ospetsu batzuk hauek dira: Samuel Beckett, Se\u00e1n O'Casey, Brendan Behan, Maeve Binchy eta Roddy Doyle.\nErdiguneko antzoki horietako eszenatokietan gaur egun nazioarteko ospea lortutako aktore ugarik euren lehendabiziko antzezpen urratsak eman zituzten, esaterako, Sir Michael Gambon, Noel Purcell, Brendan Gleeson, Stephen Rea, Colin Farrell, Colm Meaney eta Gabriel Byrne. Zineman, fama handiko beste dublindar aktore batzuk honako hauek dira: Barry Fitzgerald, Maureen O'Hara, Fionnula Flanagan, Patrick Bergin, Colm \u00d3 Maonla\u00ed, Aidan Gillen, Jonathan Rhys Meyers eta Katie McGrath.\nZinemari dagokionez, hiria hainbat film ospetsuren kokalekua izan da: \"Mise \u00c9ire\" (1959), \"The Dead\" (1987), \"My Left Foot\" (1989), \"The Commitments\" (1991), \"The Snapper\" (1993), \"Circle of Friends\" (1995), \"Michael Collins\" (1996), \"The Van\" (1996), \"The General\" (1998), \"Ordinary Decent Criminal\" (2000), \"Yu Ming Is Ainm Dom\" (2003)... Bestalde, 1993ko \"In the Name of the Father\" nahiz 1967ko \"The Italian Job\" filmetako espetxeko eszenak Kilmainham Gaol espetxe-museoan filmatu ziren.\nMusika.\nDublinen musikak garrantzia handia du. Bertan, kaleko musika-emanaldiez nahiz tabernetako zuzeneko kontzertuez goza daiteke.\nHiria musika talde ospetsu ugariren sorlekua da. 1960ko hamarkadan, hainbat folk musika talde sortu ziren: Ceolt\u00f3ir\u00ed Chualann, The Dubliners, The Chieftains, Emmet Spiceland, The Wolfe Tones edota Sweeney's Men. Jada, 1970 eta 1980ko hamarkadetan rock musika taldeen txanda izan zen: Thin Lizzy, U2, Bell X1, Planxty, The Pogues, Aslan, Sin\u00e9ad O'Connor, Westlife, The Script, B*witched, BoyZone, Rob Smith, The Thrills, Stars of Heaven, Something Happens, A House, Damien Dempsey, Declan O' Rourke eta The Frames.\nKirola.\nDublin GAA taldeak joko gaelikoetan hartzen du parte. 23 aldiz irabazi du futbol gaelikoaren txapelketa nagusia eta Irlandako konderrien artean garaipen gehien dituen bigarrena da. Hurlingari dagokionez, sei garaipen ditu txapelketa nagusian, denak XX. mendeko lehen erdian lortu bazituen ere. Joko gaelikoen txapelketen finalak Dublin GAAren Croke Park zelaian jokatzen dira.\nFutbolari dagokionez. Dublingo taldeak dira Irlandako futbol ligan nagusi, besteak beste, Shamrock Rovers F.C., Shelbourne F.C., Bohemian F.C. eta St Patrick's Athletic F.C..\nErrugbiak ere arrakasta du: Heinecken Cup txapelketa handiaren azken lau ekitaldietako hiru irabazi ditu Leinster Rugby taldeak.\nGarrantzi handiko partidak jokatzeko, Aviva Stadium zelaia inauguratu zuten 2010ko maiatzaren 14ean. 50.000 ikuslerentzako tokia du eta Irlandako errugbi eta futbol selekzioen partidak bertan jokatzen dira. UEFA Europa Leagueko finala bertan jokatu zen.\nGastronomia.\nIrlandako Errepublikan, Dublinen eta Cork hiriaren artean herri-lehia, anitz gaitan isalzten dena: adibidez, Guinness garagardo famatua hiriburuko ikurtzat jo ohi da, baina Corkeko garagardoa Murphy da.\nGaueko aisia.\nHiria mundu mailan zerbaitengatik ospetsua baldin bada, bertako usadiozko irlandar tabernengatik da. Adibidez, O'Donoghue's Pub taberna zelta musika zaletuen templua da: bertan, 1960ko hamarkadan, The Dubliners folk musika talde ezagunak lehenbiziko musika emanaldiak egin zituen. The Brazen Head Dublin osoko tabernarik zaharrena da. Aldiz, Davy Byrne's pub tabernak James Joyce irlandar idazlearen \"Ulises\" eleberrian agertzeari zor dio ospea. Mulligan's taberna ere eleberri berberean ageri da: 1732an ireki zen eta irlandar folk musikaz gozateko beste leku egokia da.\nZiurrenik, gazteen artean gau giroaz gozatzeko leku ezagunena Temple Bar auzoa da; bertan, besteak beste, The Temple Bar pub eta The Oliver St. John Gogarty daude.\nBeste taberna aipagarriak honako hauek dira: The Duke, Doheny and Nesbitt's, M.J.O'Neill's, Grogan's, McDaid's, Kehoe's, Conways, Bewley's Oriental Cafe, Horseshoe Bar, The George, The Bleeding Horse, Neary's eta Stag's Head.\nLeku interesgarriak.\nGune ospetsuak.\nHiriak ehunka urtetan zehar leku interesgarri eta monumentu ugari pilatu ditu. Zaharrenetako bat Dublingo gaztelua da, 1204an Joanes Ingalaterrakoaren aginduz lehenbiziko aldiz eraikia, 1169an, Irlandako normandar inbasioa jazo eta hamarkada gutxira. Hiria defendatzeko helburua zuen, justizia kudeatzekoa, erregearen altxorra babestekoa eta Irlandan Ingalaterrako Erresumaren boterearen ikurra izatekoa. Harresi bikainak ditu. Gaztelua 1230an amaitu zen, normandiar estiloko arkitekturaz, barnealdea enparantza zabal bat eta lau alboetan dorre biribildun harresi banarekin. Gainera, gazteluak Poddle ibaia defentsa natural gisa zeukan.\nDublingo monumentu berrietako bat The Spire orratza da, ofizialki \"Argiaren monumentua\" deitua. Ian Ritchie Architects arkitektoak diseinatu zuen. O'Connell Street etorbide nagusian dago: egunez altzairuzko itxura du; aldiz, iluntzean, zeruan barneratzen dela dirudi. Leku horretan bertan, Nelson zutabea zegoen, baina britainiar kolonialismoaren ikurra zela eta, 1966an IRAk lehergailu bidez jo eta bertan suntsitu zuen.\nTurista askok Trinity College unibertsitate ospetsua bisitatzen dute. Oso ezaguna da haren liburutegiko Kellseko liburua, 800. urtetik aurrera irlandar fraideek idatzi, marraztu eta ilustratutako eskuizkribu ikusgarria.\nBestalde, hiriak Liffey ibaia zeharkatzen duten hainbat zubi ospetsu ditu: besteak beste, oinezkoentzako Ha'penny Bridge burdinazkoa eta O'Connell Bridge zubia.\nArtea eta museoak.\nHiria Irlandar Arte eta Eszenatoki Artistikoaren topagune garrantzitsua ere bada. Kellseko liburu ospetsua, fraide zeltek 800. urtean eginiriko eskuizkribua, Trinity Collegen gordetzen da. Chester Beatty Liburutegiaren eraikinak bere baitan gordetzen du Sir Alfred Chester Beatty (1875-1968) estatubatuar dirudunak (orain ohorezko irlandar herritarra ere bada) bildutako margolan, argitalpen, irudi, liburu arraro eta apaingarrien bilduma. Bildumak K.a. 2700. urteko pieza eta aleak ditu, gehienbat Asia, Ekialde Erdia, Ipar Amerika, Ipar Afrika eta Europakoak. Bertako artisten lanak ere erakusgai daude St. Stephen's Green parkean, hiriaren bihotzeko gune publiko nagusian. Arte areto handiak ere badaude hirian, hala nola Arte Modernoko Irlandar Museoa (Irish Museum of Modern Art), Areto Nazionala (National Gallery), Hugh Lane Udal Aretoa (Hugh Lane Municipal Gallery), Hiriko Artegunea (City Arts Centre), Douglas Hyde Aretoa (Douglas Hyde Gallery), Artegune Proiektua (Project Arts Centre) eta Erret Hiberniar Akademia (The Royal Hibernian Academy).\nDublingo Irlandako Museo Nazionalaren hiru ordezkaritzak honako hauek dira: Arkeologia, Kildare Street kalean; Arte Apaingarriak eta Historia, Collins Barracks kokagunean eta Natur Historia, Merrion Street kalean.\nParkeak.\nEuropako edozein hiriburuk baino kilometro koadroko eremu berde gehiago du hiriak: hain zuzen ere, dublindarren % 97 parke batetik 300 metrora bizi dira. Udalak 1.000 biztanleko 2,96 hektarea eremu berde eta 255 joko-zelai egokitu ditu; gainera, urtero 5.000 zuhaitz landatu eta 1.500 hektarea parke kudeatzen ditu.\nHirian parke ugari daude: haien artean, aipagarrienak Phoenix Park, Herbert Park eta St Stephen's Green dira. Phoenix Park hiriaren erdigunetik 2-4\u00a0km mendebaldera dago, Liffey ibaiaren iparraldeko ertzean: inguruan duen hormaren perimetroak 16\u00a0km ditu eta 707 hektarea hartzen ditu. Hori dela eta, Europa osoko hiri-parke handiena da. Belardi handiak eta zuhaitz ilarez osatutako etorbideak ditu eta, XVII. mendetik aurrera, adarzabal ugariren bizilekua ere bada. Bestalde, \u00c1ras an Uachtar\u00e1in Irlandako presidenteen egoitza nagusiaren kokalekua ere bada; egoitza hori 1754an eraiki zen. Horretaz gain, parkea Dublingo Zoologikoa, AEBetako enbaxadorearen egoitza ofiziala eta Ashtown gazteluaren kokalekua ere bada. Bestalde, parkea musikari eta abeslari ospetsu ugariren kontzertuen kokalekua ere bada.\nSt Stephen's Green parkea Dublingo Grafton Street kalea merkataritza-etorbide nagusienetako bat da eta izen bereko merkatari-gunearen alboan dago; parke horren inguruko kaleak Irlandako erakunde ugariren egoitzen kokalekua dira. Gainera, bertan Luas edo Dublingo tranbiaren hiru lineetako geltokiak ere badaude.\nSt Anne's Park parke publikoa izateaz gain, atseden-lekua ere bada. Dublingo iparraldeko Raheny eta Clontarf auzoen artean dago.\nGarraioa.\nErrepideak.\nIrlandako Errepublikako errepide sarea nagusiki Dublin hiria eta haren inguruan ezarria dago. M50 errepideak hiria ipar, mendebalde eta hegoaldetik biribil-erdiaren itxuraz inguratzen du, etahiria gainontzeko herrialdeko errepide nagusienekin lotzen du. 2008an Mendebaldeko Loturagunea delakoan eskuzko-ordainkezta nahiz txartel-elektroko ordainketa bidezko bide-sari sistema ezarri zen. Bide-sari horien arabera, aurre-kuotadun ibilgailu bakoitzak 2\u20ac ordaindu behar zituen; eFlow erregistrodun ibilgailuek, 2,50\u20ac; eta erregistratu gabeko ibilgailuek, 3\u20ac.\nHiriaren ekialdeko trakifoari konponbidea emateko lehenbiziko saiakera Dublingo portuko tunela izan zen: ofizialki 2006an ireki zen eta, nagusiki, trafiko astunak zeharkatzen du. Tunelak Dublingo portua eta Dublingo aireportutik hurbil dagoen M1 errepidea elkarlotzen ditu. Bestalde, hiria maila apalagoko barne eta kanpoko beste bi errepidek ere inguratzen dute. Barne errepidea hiriko georgiar auzoko bihotzean zehar doa; aldiz, kanpo errepideak Dublin hirian biribil bat osatzen duten bi kanalen ibilbidea segitzen du, Grand Canal eta Royal Canal, bai eta North and South Circular Roads errepideak.\nBestalde, Dublin hirian ia 200 ibilbidez osatutako autobus zerbitzua hedatzen da, auzo eta auzune guztiei zerbitzua eskaintzen diena. Gehienak Dublin Bus enpresak kudeatzen ditu, baina konpainia txikiagoak ere badaude. Txartele salneurriak bidaia edo ibilbidearen distantziaren araberako kalkulu sistema batean oinarrituta daude, hainbat preziotan. Autobus Zerbitzuko Informazioa, salneurriak eta ordutegiak hiriko geltoki orotan dago, bai ibilbideen distantzia nahiz autobusen GPS kokalekuak ere.\nTranbia eta metroa.\nDublin Heuston geltokia eta Dublin Connolly geltokia Dublin hiriko geltoki garrantzitsuenak dira. Iarnr\u00f3d \u00c9ireann konpainiak kudeatutako Dublingo tranbiaren sareak Dublin hirigunea eta Louth konderriko Drogheda eta Dundalk hiriei zerbitzua ematen die. Ibilbide haietako bat Dublin Area Rapid Transit (DART) elektrifikatutako linea da: Dublingo kostaldean barna doa eta iparraldean Malahide eta Howth auzoetatik hasi eta hegoaldean Wicklow konderriko Greystones udalerrian amaitzen da. Commuter rail konpainiak lau linea ditu eta haietan, Irish Rail izeneko anitz diesel unitate doaz.\nLuas konpainiak tren arina eta tranbien bi linea ditu, 2004az geroztik Dublin hirian Veolia Transport enpresak kudeatuak. Sarea bi ibilbidek osatzen dute, Linea Gorria eta Linea Berdea eta denera 54 geltoki eta 38.2\u00a0km ditu.\n2010ean Dublingo metroa martxan ipintzeko aurreikusi eta 2014rako guztiz amaituta egongo dela espero zen. Bi linea izanen dituelakoan daude: Mendebaldekoa (\"Metro West / An Meitreo Thiar\") eta Iparraldekoa (\"Metro North / An Meitreo Thuaidh\"). Irlandak 2008tik aurrera bizi izandako krisialdi ekonomikoak eta gobernuak aurrekontuetan egindako murrizketek metroaren zabaltze data berandutu lezakete.\nAireportua.\nDublingo Aireportuko Agintaritza erakundeak Dublingo aireportua kudeatzen du. Iparraldean dago, Fingal konderrian. Irlandako hainbat hegazkin konpainiaren egoitza da: Aer Lingus, kostu baxuko Ryanair eta Aer Arann eta CityJet, eskualdeetakoak biak. Aireportuak hegaldi linea luze eta ertainak eskaintzen ditu, bai eta bertatik bertarako eskualde aireportuen arteko hegaldiak ere. AEB, Kanada eta Ekialde Ertainera doazen hegaldi eskeintza zabala du. Dublingo aireportua Irlanda osoko erabiliena da; hurrengoa biak Corkekoa eta Shannon dira. 2007an, bigarren terminalaren eraikuntzari ekin zitzaion eta 2010eko azaroaren 19an ofizialki ireki zen.\nDublingo aireportua Europako 25. erabiliena da; 2011n, 19 milioi bidaiari izan zituen.\nBizikleta.\n1990eko hamarkadan zehar, Dublingo udalak hiri guztian zehar bidegorriak ipini zituen, 2012. urterako hirian 200 kilometro bidegorri zeudelarik. 2011an \"Copenhagenize Index of Bicycle-Friendly Cities\" aldizkariko munduko hirien artean 9. postuan sailkatua zegoen.\n2009. urtean, hirian \"Dublinbikes\" bizikletak alokatzeko sistema ezarri zen. JCDecaux enpresaren esku dago eta hiriaren erdiguneko 44 terminal edo geltoki eta 550 frantziar bizikleta darabiltza. Erabiltzaileak \"Long Term Hire Card\" (urte osorako, 10\u20ac) edota \"Day Ticket\" (egun baterako, 3\u20ac) txartelen bidez hiri osoan bizikletaz ibil daitezke. Lehenbiziko 30 minutuak dohainik dira, baina denbora horren ondoren erabilitako zerbitzuaren araberako kostu gehigarria ordaindu beharra dago. \"Dublinbikes\" sistemak gaur egun 58.000 izen ditu, eta etorkizunean hiriko auzuneetara hedatzeko aurreikuspenak daude, denera 5.000 bizikleta eta 300 terminalez osatuta.\nHezkuntza.\nHiriburua Irlandako hezkuntza gune nagusia da, denera bertan hiru unibertsitate eta goi mailako hainbat ikastetxe eta hezkuntza erakunde baitaude. Hirugarren mailako 20 institutu daude. 2012an Dublin Europar Zientzia Hiriburua izan zen. Hiriaren erdigunean, Dublingo Unibertsitatea XVI. mendean sortu zen; hortaz, Irlandako zaharrena da. Haren barneko Trinity College unibertsitatea 1592an Elisabet I.a Ingalaterrakoaren erregealdian ezarri izan zen eta denbora luzean katolikoei bertan ikastea debekatu zitzaien baina, azkenean, XIX. mendearen hasieran, Katolikoen Emanzipazioarekin sarrera baimendu zitzaien. Orduan, Hierarkia Katolikoa 1970eko hamarkada arte, ikasle katolikoei bertan ikastea eragozten saiatu zen. Hiriaren erdigunean dago, College Green plazan, eta denera 15.000 ikasle inguru ditu.\nIrlandako Unibertsitate Nazionala (NUI) ere Dublin hirian dago eta hori ere University College Dublin (UCD) delakoaren barnean dago; horrez gain, Irlandako handiena da eta 22.000 inguru ikasle ditu. Haren campus nagusia Belfield auzoan dago, hiriko erdigunetik 5\u00a0km hego-ekialdera. Royal College of Surgeons in Ireland (RCSI) delakoa medikuntza ikastetxea da eta hiriaren erdiguneko St Stephen's Green parkearen alboan dago (hori ere Irlandako Unibertsitate Nazionalaren barnean dago). Maynootheko Irlandako Unibertsitate Nazionala ere Irlandako Unibertsitate Nazionalaren barnean dago: Kildare konderriko Maynooth udalerrian dago, hiriaren erdigunetik 25\u00a0km-ra. Institute of International and European Affairs erakundeak ere hirian du egoitza.\nHedabideak.\nDublin Irlandako Errepublikako hedabideen gune nagusia da, bertan herrialde guztiko egunkari, irrati, telebista nahiz telefono konpainia garrantzitsuenak baitaude. Irlandako Errepublikako RT\u00c9 telebista publikoaren egoitza Donnybrook auzoan dago, Fair City telesaila \"Carraigstown\" auzunean girotua da eta TV3 eta Setanta Sports kateen egoitzak ere bertan daude, An Post, Eircom, Meteor, Vodafone Ireland, O2 Ireland eta Hutchison 3G enpresenak bezalaxe. Horrez gain, bi egunkari irlandar ezagunenen egoitza da: \"The Irish Times\" eta \"Irish Independent\", bai eta \"The Evening Herald\" aldizkariarena ere.\nHainbat irrati kate bertan daude halaber: Today FM eta Newstalk, bai eta tokian tokiko edo auzoz auzoko irrati kateak nahiz irrati kate piratak ere. Entzuleen kopuruari erreparatuta, hauxek dira entzunenak: RT\u00c9 Radio 1 (% 30,3), FM104 (% 13,3), 98FM (% 11,9), RT\u00c9 2fm (% 10,4), Q102 (% 7), Spin 1038 (% 7), Newstalk (% 6,8), Today FM (% 5,7), RT\u00c9 lyric fm (% 2,7), Dublin's Country Mix 106.8 (% 2,6) eta Phantom FM (% 1,8). 35 urtez gorako entzuleen artean, aldiz, entzunenak hauek dira: FM104 (% 24,9), Spin 1038 (% 17,3) eta 98FM (% 15,6). Haiekin batera, irlanderazko bi irrati kate daude: RT\u00c9 Raidi\u00f3 na Gaeltachta eta Raidi\u00f3 na Life 106.4fm.\nHerri eta hiri senidetuak.\nDublin ondorengo herri eta hiriekin senidetuta dago:"}
{"id": "22990", "revid": "72278", "url": "https://eu.wikipedia.org/wiki?curid=22990", "title": "Arroka", "text": "Geologian, arroka lurrazala eratzen duen edozein material da, bere ezaugarriak edo egoera fisikoa kontuan izan gabe; hertsiki, osaera kimiko ez-homogeneoa duen eta mineral batez edo gehiagoz osatutako agregatua da. Buztinak edo hareak eta sumendietako errauts bolkanikoak ere, lurrazalaren parte diren aldetik, arrokak dira. Hizketa arruntean harri, haitz edo harkoskor erabili daitezke sinonimo gisa. Arrokak, oro har, hainbat mineralez osaturik daude, baina badira mineral bakarra dutenak ere. Gehienak egoera solidoan daude, baina badira likido edo gasak diren arrokak, petrolio-hobietan, adibidez.\nArrokak agente geologikoen menpe daude, eta, horien eraginez, milioika urte dirauen etengabeko prozesu ziklikoa sortzen da: arroken zikloa edo ziklo petrogenetikoa. Arroken etengabeko eraldatze eta birziklatze horren arrazoia edo eragilea plaka tektonikoen mugimenduaren eta gainazaleko prozesuen (meteorizazioa eta higadura) arteko konbinazioa da.\nArrokek sortu zireneko prozesuen eta/edo baldintzen ezaugarriak gordetzen dituzte. Horri esker, arroka-motak bereizten ditugu, eta Lurraren historia eta bilakaera ezagut ditzakegu. Aztarna hori, besteak beste, arrokaren ehunduran ikus daiteke.\nArrokak Lurreko mantuaren eta lurrazalaren osagai naturalak dira, eta baliokide diren antzeko beste planetetan ere bai.\nIkerketa.\nGeologia Lurraren eta haren osagaien azterketa da, arroka-formazioen azterketa barne. Petrologia arroken izaera eta jatorria aztertzea da. Mineralogia arrokak osatzen dituzten osagai mineralen azterketa da. Arrokak eta haien osagaiak aztertzeak lagundu egin du Lurraren historia geologikoki ulertzen, gizateriaren historia arkeologikoki ulertzen eta gizarteko ingeniaritza eta teknologia garatzen.\nNahiz eta geologiaren historiak teoria asko biltzen dituen arrokei eta haien jatorriei buruz, gizateriaren historian zehar iraun dutenak, arroken azterketa zientzia formal gisa garatu zen XIX. mendean. Plutonismoa garai hartan garatu zen teoria gisa, eta 1896an desintegrazio erradiaktiboa aurkitzeak arrokak erradiokarbono bidez datatzea ahalbidetu zuen. Plaken tektonika XX. mendearen erdialdean ulertu zen.\nArroken sailkapena.\nArrokak euren osaera kimiko eta mineralaren arabera sailkatzen dira, baita ehunduraren eta iragazkortasunaren arabera. Osagaiei begiratuta, arrokak mineralez eratuta daude, eta mineral bakarrekoak (arroka mineralbakarrak) edota mineral anitzekoak (arroka mineralaniztunak) izan daitezke. Maiz, silize kantitatea erabiltzen da arroken sailkapena egiteko.\nEdonola ere, arrokak sailkatzeko irizpiderik erabiliena jatorria edo sortu duen prozesua da. Irizpide horren arabera, arroka igneoak (edo magmatikoak), sedimentarioak eta metamorfikoak izan daitezke. Arroka igneoak magmaren solidotzeaz sortzen dira, bai lurrazalaren barnealdean (arroka plutonikoak), bai lurrazalaren gainazalean (arroka bolkanikoak). Arroka sedimentarioak, berriz, azaleratuta dagoen beste edozein arrokaren (igneoak, metamorfikoak edo sedimentarioak) denudaziotik askatutako higakinak metatzearen eta litifikatzearen ondorioz edota disolbaturiko solutuen hauspeatze kimikoaren edo biokimikoaren ondorioz sortzen dira. Azkenik, arroka metamorfikoak lurrazalaren barnean beroak, presioak edota agente kimikoek beste edozein arrokatan eragiten dituzten aldaketen ondorioz sortzen dira.\nArroka igneoak (edo magmatikoak).\nArroka igneoak arrokarik ugarienak dira lurrazalean. Arroka hauek magma baten solidotzeaz eratzen dira, eta magma hori, berriz, sakonera handian gertatzen den arroka-masa handi baten galdatze-prozesuaz. Magma arruntenak silikatoz eratuak daude, eta, zati urtu handi bat izateaz gain, disolbatutako gasak eta esekiduran dauden kristalak ere izan ditzake. Magma hauen tenperatura aldakorra da (besteak beste, jatorrizko arrokaren osaera kimikoaren, sakoneraren edota fluido-kantitatearen araberakoa), baina esan daiteke 650-1.300\u00a0\u00b0C artekoa izaten dela. Magma hori hoztean, kristaldu egingo da, eta nagusiki silikatozko mineralez osatutako arroka bat sortuko da. Hozketa-prozesua geldoagoa edo arinagoa izango da hozte-abiaduraren arabera, eta abiadura hori magmaren eta inguruko arroka ostalariaren arteko tenperatura-diferentziaren baitan egongo da (edo, orokorrean, inguruan dagoen tenperaturaren baitan). Hortaz, magma hori lurrazaleko sakonera handian gelditzen bada, poliki hoztuko da, tenperatura-diferentzia ez delako oso handia; aldiz, lurrazaleko gainazaleraino igotzen bada, hozketa arina izango da, bat-batean kontaktuan jarriko baita atmosferako tenperaturarekin.\nArroka igneoen ehundura kristalez eratuta egongo da, baina horien tamaina eta beren arteko erlazioak hozte-abiadurarekin aldatuko dira. Honela, gerta daiteke arroka igneoen ehundura kristalinoa edo beirazkoa izatea. Magma lurrazalaren barruan poliki-poliki hoztu bada, begiz ikus daitezkeen tamainako (faneritikoa) eta ongi eratutako kristalak osatuko dira. Arroka horiek ehundura pikortsua duten arroka igneo plutonikoak dira. Aldiz, magma gainazaleraino laba moduan heldu bada, hozte-abiadura azkarra izango da eta, kristalek ondo garatzeko aukerarik izango ez dutenez, tamaina oso-oso txikikoak izango dira (gehienetan ikusezinak) edo beira (materia amorfoa) sortuko da. Horiek arroka igneo bolkanikoak dira, eta ehundura beirazkoa edo afanitikoa izango da (kristalak begiz edo lupaz ikusi ezin direnean). Arroka igneoen ehundura bi adibide horien arteko edozein izan daiteke.\nBestalde, ohikoa izaten da sumendietan leherketak gertatzea, eta, orduan, magma zatitan apurtzen da. Zati horiek airera edo uretara jaurtitzen dira, eta, metatutakoan, arroka bolkaniko piroklastikoak eratzen dira. Arroka horien ehundura, beraz, klastikoa izango da, hau da, tamaina eta izaera askotako zatiz eratuta egongo da. Zati horiek beirazkoak (laba zatiak airean hozten badira), kristal-zatiak (lehendik zeudenak) edo arroka-zatiak (eraikin bolkanikoaren leherketatik sortuak) izaten dira. Azkenik, arroka piroklastikoak kohesiboak edo ez-kohesiboak izan daitezke, zatiak soldatuak edota zementatuak ala aske dauden.\nArroka igneoek eratzen dituzten egiturei dagokienez, arroka plutonikoetan, plutoiak eta batolitoak dira nagusi, eta, arroka bolkanikoetan, laba-kolada eta metakin piroklastikoak topa ditzakegu.\nArroka igneoak sailkatzeko gehien erabiltzen den irizpidea mineral-osaera da. Honela, mineral nagusiak diren kuartzoaren, feldespato alkalinoaren, plagioklasaren eta feldespatoideen arteko proportzioan oinarritzen da sailkapen mineralogikoa. Arroka afanitikoetarako (beirazkoak edo pikor oso txikikoak), sailkapen kimikoak erabiltzen dira. Horietako bat silize-kantitatean (SiO2) oinarritzen da: arroka ultrabasikoak (edo ultramafikoak, SiO2 &lt; % 45), arroka basikoak (% 45 &gt; SiO2 &lt; % 52), ertainak (% 52 &gt; SiO2 &lt; % 63) eta arroka azidoak (SiO2 &gt; % 63).\nOro har, arroka igneo plutonikoak dira ugarienak, mantu osoa eta lurrazaleko alderik sakonenak eratzen baitituzte. Bolumenari dagokionez, lurrazalaren %95 osatzen dute, arroka metamorfikoekin batera. Lurraren historian sortutako lehenbiziko arrokak dira, eta beste edozein arroka eratzeko abiapuntua.\nLurrazaleko arroka bolkaniko edo estrusibo ugarienak basaltoak dira alde handiz, eta konposizio basikoa dute. Arroka plutoniko edo intrusibo ugarienak granitoideak dira, konposizioz azidoak.\nArroka metamorfikoak.\nArroka metamorfikoak lurrazalaren barnean, beroak, presioak eta/edo agente kimikoek beste edozein arrokatan eragiten dituzten aldaketen ondorioz sortzen dira. Arroka metamorfikoak lurrazalaren %27,4 dira, bolumenari erreparatuz gero. Edozein arroka bere jatorrizko oreka-baldintzetatik aldentzen bada (berotu, hoztu, sakonera edo presioa aldatu, &lt;chem&gt;H2O&lt;/chem&gt;a aldatu\u2026), baldintza berrietara egokitzeko birkristaltze-prozesu bat jasaten du berriro oreka lortu arte. Prozesu hori, blastesia, egoera solidoan gertatzen da.\nKasurik ohikoenean, presio- eta tenperatura-baldintza hauek areagotzen joaten dira; esaterako, arroka bat hondoratu ahala berotu egiten da (baina urtzera heldu gabe), eta baldintza berrietara egokitzeko eraldatzen da. Metamorfismo horri aurrerako metamorfismo edo metaformismo progradua deritzo. Baina baliteke ere, sakonera eta tenperatura altuko baldintzetan egonkorra den arroka bat gainazalera ateratzean ezegonkortzea eta baldintza berrietara, hau da, geroz eta presio eta tenperatura baxuagoetara, egokitu eta eraldatzea. Fenomeno horri atzerako metamorfismo edo metamorfismo erretrogradua deritzo.\nBestalde, metamorfismoa eragin duen prozesuaren edo eragilearen arabera, arroka metamorfikoek itxura ezberdina har dezakete. Oro har, ehundura kristalinoa edo pikortsua izaten dute, eta mineralen antolaketa metamorfismo-motaren arabera aldatzen da. Hala, metamorfismo orogenikoan (mendikateen sorrerarekin lotuta dagoen metamorfismo-motan), presio gidatuek eragin handia dute, eta, tenperatura-igoerarekin batera (lurrazalaren loditzearekin lotuta dago), arroken egitura berria anisotropoa izango da, hau da, birkristaldutako mineral berriak orientatuta antolatzen dira presio gidatuen norabide nagusiaren arabera, eta plano-egiturak (foliazioa) edota lerro-egiturak (lineazioa) sortzen ditu. Horren ondorioz, arroka metamorfikoetan hain arrunta den xaflakortasuna garatzen da. Mota honetako adibide arruntak dira, besteak beste, arbelak, filitak eta eskistoak. Ukitze-metamorfismoan (plutoi baten inguruko aureolan eta magmaren beroak eraginda sortzen dena), aldiz, arroken egitura isotropoa izango da; izan ere, mineralak ez dira norabidetuta birkristalduko, faktore nagusia tenperatura izan baita, presio gidaturik gabe. Mota honetako arroka bereizgarriak korneanak dira.\nBestalde, jatorrizko arrokaren konposizioaren arabera eta lortu duten baldintza metamorfikoen intentsitatearen edo metamorfismo-graduaren arabera ere sailkatzen dira arroka metamorfikoak. Jatorrizko lutita batetik abiatu, eta gradu metamorfikoa sakonera eta tenperatura geroz eta altuagoetara igo ahala, arbelak, filitak, eskistoak eta gneisak sortuko dira mailaz maila.\nJatorrizko arroka kareharri garbia bada, marmola eratuko da; hareharri garbia bada, aldiz, kuartzita. Jatorrizko arroka sedimentarioa aurreko bi horien arteko nahastea bada edota tupa batetik eratortzen bada, marmol ez-puruak eta arroka kalkosilikatoen talde nagusiko arrokak sortuko dira. Bestalde, jatorrizko arrokak konposizio basikoko arroka igneoak badira, eskisto berde eta anfibolitak eratuko dira adibidez. Arroka igneo azido batetik normalean gneisak eratzen dira.\nBadira ingurune metamorfiko oso mugatua duten beste hainbat arroka ere, eskisto urdinak edo eklogitak, esaterako, horien sorrerak lotura zuzena baitu lurrazal ozeanikoaren subdukzio-eremuekin.\nLehen esan bezala, arroka metamorfikoak ugari dira lurrazalean, sakonera handian, arroka igneo plutonikoekin batera. Egitura ohikoenak ondo garatutako foliazioa edo xaflakortasuna izaten da, oso eskualde zabaletan. Halaber, deformazioak eragindako egiturak izaten dituzte maiz. Arroka metamorfikoen azterketatik lurrazalaren iraganeko eboluzioa ondorioztatzen da.\nArroka sedimentarioak.\nArroka sedimentarioak azaleratuta dagoen beste edozein arrokaren (igneoak, metamorfikoak edo sedimentarioak) denudaziotik askatutako higakinen metatzearen eta litifikatzearen ondorioz edo solutuen hauspeatze kimikoaren edo biokimikoaren ondorioz sortzen dira. Arroken disgregazio mekanikoak arroka-zati solteak sortzen ditu, eta deskonposizio kimikoak, berriz, hondakinak eta materialak disoluzioan. Higakin edo sedimentu horiek jatorrizko arroketatik askatu eta urak, haizeak edo glaziarrek garraiatzen dituzte, grabitatearen laguntzaz, arroetan metatu arte. Disoluzioaren ondorioz uretan pilatutako solutuek, aldiz, ez-organikoki (gatzak, esaterako) edo biokimikoki (kareharriak, esaterako) hauspeaturiko arrokak era ditzakete. Sedimentu horiek trinkotu edota zementatu egin behar dira diagenesian arroka bilakatzeko.\nArroka sedimentarioak hiru talde nagusitan sailkatzen dira, sorrera-prozesuaren arabera: batetik, arroka detritikoak, bestetik, arroka biogeniko, biokimiko eta organikoak eta, azkenik, arroka kimikoak.\nArroka detritikoak beste edozein arroka higatzean askatzen diren partikulen pilaketaz sorturikoak dira. Partikulen tamaina, biribiltasuna/esferikotasuna eta hautespena partikulek jasandako garraioaren eta metaturiko ingurunearen baitan egongo dira; horrenbestez, alderdi horiek dira sailkapen-irizpide nagusiak. Arroka biogenikoak, biokimikoak eta organikoak zenbait izakiren parte hartzearen ondorioz (kareharriak eta silizezko arrokak, esaterako) edo materia organikoaren pilaketaren ondorioz (ikatza) sorturiko arrokak dira. Arroka-mota horiek sailkatzeko irizpide nagusiak izakien arteko erlazioa eta matrize-proportzioa (ehundura) dira. Arroka kimikoak zenbait mineralen hauspeatzearen ondorioz sorturiko arrokak dira, igeltsuak eta gatzak, esaterako. Mineral-pilaketa gauzatzeko agente garrantzitsuenak lurrunketa eta up-welling korronteak ditugu.\nArroka sedimentarioen ehundura arroka sortu duen prozesuaren menpe egongo da zuzen-zuzenean. Arroka detritikoen kasuan, ehundura klastikoa izango da, eta klastoen tamainaren arabera sailkatuko dira nagusiki. Bestalde, arroka kimiko eta biokimikoen kasuan, kristalak soluzio batetik hauspeatu direnez, ehundura kristalinoa izango da.\nArroka sedimentarioak arro sedimentarioetan sortzen dira, garraioaren amaieran sedimentuak pilatzen edo hauspeatzen direnean. Sedimentuak garai batean eta bestean pilatzen direnez, geruzak (estratuak) eratzen dira bata bestearen gainean. Ondoren, diagenesi deritzon prozesuen multzoa gertatzen da, eta, horren ondorioz, sedimentu solteak arroka sedimentario bilakatzen dira. Prozesu horien artean, trinkadura eta zementazioa ditugu. Trinkaduran, sedimentuan dauden hutsune eta poroak desagertzen dira gainean datozen sedimentuek eragindako presio edo pisuagatik. Zementazioan, berriz, pikor askeen artean lotzen dituen zementua eratu eta elementuen kohesioa gertatzen da.\nArro sedimentario ezberdinak topa daitezke ingurune sedimentarioaren arabera; handienak itsasoko arroak dira, baina beste hainbat aipa daitezke: ibai-deltak, glaziarrak, basamortuak eta abar.\nArroka sedimentarioen ezaugarri orokorrena itxura geruzatua bada ere, arroka biogenikoetan, fosilak edo izaki bizidunen aztarnak izan ohi dira nagusi, eta arroka detritikoetan, aldiz, inguruneko energiak sedimentu-antolaketan garatutako egitura sedimentarioak.\nArroka sedimentarioak dira ugarienak lurrazalaren gainazalean; izan ere, munduko arroka-azaleraren %66 sedimentarioa da, nahiz eta, bolumenari dagokionez, %4,8 soilik izan. Eskualde kontinentaletan, arroka sedimentarioen lodiera 1,8 km da batez beste, eta, arro ozeanikoetan, 0,3 km.\nArroken zikloa.\nArrokek ziklo bat osatzen dute, litogenesia izenekoa, faktore fisiko, kimiko eta biologikoek parte hartzen dutena. Denbora geologikoak Arrokek aldaketak jasaten dituzte faktore eta prozesu ezberdinak direla eta, hala nola meteorizazioa, higadura, garraioa eta sedimentazioa lurrazalean. Hasierako Arroka horiek sedimentarioak, igneoak edo metamorfikoak izan daitezke.\nMeteorizazioa atmosferak egiten duen ekintza geologikoa da, degradazioa, fragmentazioa eta oxidazioa eragiten du. Meteorizazioa jasandako Arrokek higadura eta garraioa jasan dezakete. Grabitateak mugiarazitako Arroka zatiek metakinak sortzen dituzte. Garraioa gelditzen denean arro sedimentarioetan metatzen dira estratu izeneko kapa horizontaletan.\nSedimentu horiek prozesu batzuk jasaten dituzte (diagenesia), eta horien bidez Arroka sedimentario bilakatzen dira. Arroka horiek batez ere itsasoan sortzen dira. Trinkotzeak Arrokek dituzten hutsuneak deuseztatzen ditu, gainean dauden Arroken pisua dela eta.\nArrokek presio eta tenperatura aldaketa handia jasaten badute metamorfismoa jasango dute, eta Arroka metamorfiko bilakatuko dira. Arroka metamorfikoak hasieran metamorfikoak edo igneoak ere izan daitezke.\nAzkenik, plaken tektonika dela eta, Arroka horiek fusionatu daitezke eta berriro atera, Arroka igneotan bilakatuta.\nArroka estralurtarrak.\nArrokei buruzko ezagutza gehienak Lurrekoak izan arren, arrokek unibertsoko gorputz asko osatzen dituzte. Eguzki-sisteman, Marte, Artizarra eta Merkurio arrokaz osatuta daude, satelite natural, asteroide eta meteoroide asko bezala. Lurraren gainera erortzen diren meteoritoek arroka estralurtarren eta haien konposizioaren frogak ematen dituzte. Lurreko arrokak baino astunagoak izaten dira. Asteroideen arrokak Lurrera ere ekar daitezke misio espazialen bidez, hala nola \"Hayabusa\" misioaren bidez. Ilargiko eta Marteko arrokak ere aztertu dira.\nArroken erabilerak.\nHominido desberdinek duela 2'5 milioi urtetatik hona erabili izan dituzte Arrokak. Dena dela aurrerapenik handiena meatzaritzak ekarri dio gizakiari, arrokek gordeta dituzten mea ateratzea baimendu baitio. Metalak, Arroka bitxiak, ikatza, uranioa, petrolioa eta karea lortu ditu horrela, besteak beste.Harrobiak ere eraikitzen dira, marmola, granitoa, kareharria eta arbela lortzen dira horrela, gero eraikuntzan erabiliko direnak gehienbat.\nEraikuntza.\nArroken erresistentzia izugarri aldatzen da, 300 MPa-tik gorako trakzio-erresistentzia duten kuartzitetatik hasi eta hatzekin txikitu daitezkeen arroka sedimentario bigunetaraino. Arroka sedimentario nahiko biguna eta lantzeko erraza K.a. 4000. urtean Egipton eraikitzeko ateratzen zen, eta K.a. 2800. urtean Barne Mongolian gotorlekuak eraikitzeko erabiltzen zen. Arroka biguna, toba, arrunta da Italian, eta erromatarrek eraikin eta zubi askotarako erabili zuten. Kareharria asko erabili zen eraikuntzan Erdi Aroan Europan, eta XX. mendera arte ere ezaguna izan zen.\nMeatzaritza.\nMeatzaritza mineral baliotsuak edo lurretik beste material geologiko batzuk ateratzea da, aztarnategi, zain edo mea batetik abiatuta. Lurzoruaren erauzketa ere sartzen da. Meatzaritzak berreskuratutako materialek metal arruntak, metal preziatuak, burdina, uranioa, ikatza, diamanteak, litioa, kareharria, eskisto bituminosoa, gatzarria, potasa, eraikuntzarako agregakinak eta tamaina handiko harriak dituzte. Meatzaritza beharrezkoa da nekazaritzako prozesuen bidez landu ezin den edozein material lortzeko, edo laborategi edo fabrika batean artifizialki sortu ahal izateko. Adiera zabalagoan, meatzaritzak lurretik edozein baliabide ateratzea hartzen du (adibidez, petrolioa, gas naturala, gatza edo ura).\nHarriak eta metalak historiaurretik ateratzen dira. Meatze-prozesu modernoek honako hauek eskatzen dituzte: meatoki mineralen prospekzioa, proposatutako meatze baten onura-potentzialaren analisia, nahi diren materialak ateratzea eta, azkenik, meatze-jarduera bukatutakoan lurzorua beste erabilera batzuetarako prestatzeko berreskuratzea.\nMeatze-prozesuek inpaktu negatiboak eragin ditzakete ingurumenean, bai meatzaritzako eragiketetan, bai meatzaritza utzi eta urte batzuetara. Eragin potentzial horiek direla eta, meatzaritzako eragiketen ondorio negatiboak kudeatzeko araudiak onartu dituzte munduko herrialde gehienek.\nTresneria.\nGizakiek eta aurreko hominidoek harrizko tresnak erabili dituzte milioika urtean. Harri Aroa harrizko tresnak erabiltzeko aldi orokorra izan zen. Harri Aroko lehen tresnak tresna sinpleak ziren, hala nola mailuak eta lauza zorrotzak. Ondoren, erremintak punta zorrotzak ziren, jaurtigai puntak, puntzoiak edo arraspagailuak. Harri Aro berantiarreko tresnak artisau-eran garatu ziren, kultura-nortasun desberdinekin. Metalurgiaren garapenaren ondoren, harrizko erreminten ordez kobrezkoak eta brontzezkoak jarri ziren neurri handi batean, meatzaritza bultzatu zutenak, arroken ezagutza beharrezkoa zen garaia."}
{"id": "22991", "revid": "105290", "url": "https://eu.wikipedia.org/wiki?curid=22991", "title": "Kuartzita", "text": "Kuartzita harea kuartzotsuen metamorfismoaz sortzen den arroka da. Oso gogorra da eta ez da batere erraz higatzen.\nEzaugarriak.\nKuartzita gehienek beren osaeraren %90a baino gehiago kuartzoz osatua daukate, batzuk %99a ere izan dezakete. Tenperatura eta presio altuan birkristalizaturiko arrokak dira, foliaziorik aurkezten ez dutenak. Normalean zuri edo gris argiak dira baina oxido ferriko trazak badituzte gorrixkak izan daitezke. Noizbehinka hori, berde edo urdinak ere aurkitu daitezke, izan ditzaketen mineral gehigarrien arabera.\nHigadura kimikoarekiko oso erresistentea da eta tontor zorrotzeko mendilerroak eratzen ditu, honen adibide garbia dira Ipar Amerikan dauden Appalacheak. Meteorizazio motel honekin sortarazten dituen lurzoruak finak izaten dira eta ondorioz landaretza urria izaten dute mendilerro hauek.\nErabilerak.\nKuartzoa lortzeko iturri naturala da. Erdi Aroan sukarriaren ordezko erabili ohgi zen baina kalitate eskasagoko materiala da."}
{"id": "22994", "revid": "96586", "url": "https://eu.wikipedia.org/wiki?curid=22994", "title": "Peter O'Toole", "text": "Peter Seamus Lorcan O'Toole (1932ko abuztuaren 2a, Connemara, Galway, 2013ko abenduaren 14a, Londres) zinema, antzerki eta telebistako irlandar aktore bat izan zen.\nBere jaiolekua zalantzan dago. Bertsio batzuen arabera Irlandako Connemara eskualdean jaio omen zen, beste batzuen arabera Ingalaterrako Leeds hirian. Dena den, Patrick Joseph O'Toole aita irlandarra eta Constance Jane Eliot ama eskoziarra zituen, Irlandatik Ingalaterrara joandako etorkinak zirelarik, aktoreak berak bere burua irlandartzat zuen.\nAntzerkian hasi zen. Telebistan ere aritu ostean, 1959an paper txiki bat jaso zuen zineman. Hala ere, 1962an etorri zen O'Tooleren zinemako aurrerapauso handien, David Leanen \"Lawrence of Arabia\" filmeko protagonistaren paperako aukeratu zutenean. Horri esker, Oscar sarirako izendapena jaso zuen. Sei izendapen gehiago lortu zuen arren, ez zuen inoiz saria irabazi. Halere, 2003an bere ibilbide luze eta oparoari esker Ohorezko Oscar Saria jaso zuen.\nAktorearen zaletasunen artean cricketa eta errugbia zeuden, Richard Harris, Kenneth Griffith, Peter Finch eta Richard Burton akore eta adiskideekin batera errugbiko Bost Nazioen Torneoko partidu asko ikustera joan ohi zelarik (O'Toole, Harris eta Burtonek batera Oscar Sarietarako 17 izendapen zituzten)."}
{"id": "22996", "revid": "360", "url": "https://eu.wikipedia.org/wiki?curid=22996", "title": "Peter O\u2019Toole", "text": ""}
{"id": "22997", "revid": "46380", "url": "https://eu.wikipedia.org/wiki?curid=22997", "title": "Richard Burton", "text": "Richard Burton (Pontrhydyfen, Neath Port Talbot, 1925eko azaroaren 10 - C\u00e9ligny, Suitza, 1984ko abuztuaren 5) Galesko aktorea zen. Garai batean Hollywoodeko aktore ordainduenetakoa, ahots-estilo garbiarengatik ezagutzen zitzaion. Zazpi aldiz gizonezko aktore onenaren Oscar sarian izendatuta, ez zuen inoiz irabazi."}
{"id": "22998", "revid": "336", "url": "https://eu.wikipedia.org/wiki?curid=22998", "title": "Jakob Gaon", "text": "Jakob Gaon (Gasteiz, Araba, [jaiotza data ezezaguna] \u2013 Tolosa, Gipuzkoa, 1463ko maiatzaren 6a) zerga biltzailea izan zen, Tolosan eraila 1463ko maiatzaren 6an.\nBizitza.\nGaondarrak Gasteizko familia judu bat ziren. XV. mendean, familiako kide askok Gaztelako erregeen izenean zergak biltzen ziharduen. 1463an, Jakob Gaon Gipuzkoara joan zen \"eskaera\" izeneko zerga bat kobratzeko asmoz, eta Tolosako hiribilduko biztanleei erreklamatu zien. Haiek erantzun zioten zerga hori ordaintzetik libre zeudela, erregeak onartutako xedapen bategatik. Gaonek mehatxu egin zien; haietako batzuek erail zuten, lepoa moztuta, eta haren burua pikota baten gorenean zintzilikatu zuten, hark tolosarrak ere bere zordunen zerrendaren gorenean jarri baitzituen.\nHenrike IV.a erregea Tolosara joan zen, Gaonen heriotza mendekatzeko asmoz, baina egileek ihes egin zuten hiribildutik. Erregeak krimena egin zen etxea eraisteko agindu zuen. Ez zen egileak exekutatzera heldu, Gipuzkoako Batzarren idazki bat heldu baitzitzaion, tolosarrei barka ziezaien erregutzeko eta haien arrazoiak azaltzeko. Henrike IV.ak zerga ordaintzetik libre zeudela onartu zuen."}
{"id": "22999", "revid": "336", "url": "https://eu.wikipedia.org/wiki?curid=22999", "title": "Laurence Olivier", "text": "Laurence Kerr Olivier (1907ko maiatzaren 22 - 1989ko uztailaren 11) Ingalaterrako aktorea, zinema zuzendaria eta ekoizlea izan zen. Kritikagile askoren ustez, XX. mendeko aktorerik hoberena izan zen. Londresko West End antzokian lortu zuen fama. William Shakespeareren lana menderatzen tematuta eta Vivien Leigh bigarren emaztearengandik bereizteagatik erruak jota, lanean murgildu zen. Haren ibilaldian, 120 bat antzezlanetan eta ozta 60 filmetan parte hartu zuen, William Wyler edo Alfred Hitchcockekin lan eginez.\n1926ean hasi zen aktore profesional gisa; 1937an Londresko Old Vic Theatre taldean sartu zen; aldi berean filmak egin zituen Alemanian, Britainia Handian eta Hollywooden. Bigarren Mundu Gerraren ondoren Shakespeareren antzerki lan batzuk egokitu zituen zinemarako. 1962an National Company taldeko zuzendari izendatu zuten eta antzerki lan klasikoak eta garai hartako egileen lanak aurkeztu zituen. Telebistan ere lan egin zuen eta Emmy saria irabazi zuen 1973an, 1975ean eta 1982an. 1944an Oscar berezia eman zioten; 1949an film hoberenari eta aktore hoberenari dagozkion Oscar sariak irabazi zituen eta 1979an ohorezko Oscar saria. 1982an \"Confessions of an Actor\" \"(Aktore baten aitormenak)\" oroitzapen liburua argitaratu zuen."}
{"id": "23003", "revid": "119347", "url": "https://eu.wikipedia.org/wiki?curid=23003", "title": "Bolueta dorreak", "text": "Bolueta dorreak Bilboko Bolueta auzoan dauden etxeorratz multzoa da. Eusko Jaurlaritzako Orubide agentzia publikoak eta Sacyr Vallehermoso eraikuntza enpresak kudeatu zuten proiektua. Guztira 1.100 etxebizitza eraiki zituzten, gehienak \u2014700, zehazki\u2014 babes ofizialekoak.\nDorreak eraiki ziren lekuan Santa Ana de Bolueta eta Cilindros Bolueta enpresak zeuden. Enpresa horiek Sidenorrek erosi zituen 2003. urtean, eta langileak Basauriko lantegira eraman zituen. Ondoren, enpresak harturiko lurrak etxebizitzak eraikitzeko saldu zituen Sidenorrek.\nObrek hainbat atzerapen jasan zuten, izan ere 2007. urtearen hasieran hastea aurreikusten zen, aurretiaz izan ziren atzerapen batzuen ondoren. Proiektuaren arabera, lurra hobeto aprobetxatzeko asmoarekin etxebizitzak bost dorreetan bildu zituzten, eta orubearen gehiengoa parkea da. Guztira, zazpi eraikin eraiki ziren, 10 eta 28 solairu bitartekoak. 24, 21 eta 20 solairuko dorre bana eta 10 solairuko beste bi eraikin izan ziren proiektua osatu zutenak.\nAtzerapena.\nDorreen eraikuntza 2005ean hastea aurreikusita zegoen. Hasieran, Eusko Jaurlaritzaren enpresa sustatzaile den Orubidek, lanak 2007ko urte bukaerarako amaiturik egongo zirela esan zuen. Dena den, administrazioaren utzikeriagatik batetik, eta orubean aurkituriko arazoengatik bestetik, proiektua hainbat urtez geldituta egon zen.\n2004. urtetik Javier Madrazo Eusko Jaurlaritzako etxebizitza sailburua zena bi bider izan zen Bolueta dorreak eraikiko diren orubean hauteskunde aurreko beste horrenbeste ekitalditan: 2005. urtean Eusko Legebiltzarrerako hauteskundeen aurretik Cilindros Bolueta enpresaren eraisketa hasi zelako, eta 2007. urtean udal hauteskundeen aurretik orubearen deskontaminazioa hastear zegoelako. Obrak 2007ko udaberrian hastea espero zen, baina higiezinen burbuilaren ondorioz, proiektua asko atzeratu zen.\nBBKren agerpena.\n2009ko urrian, BBK aurrezki kutxak, arazo ekonomikoak zituen Sacyr Vallehermoso enpresari erosi zion egitasmoa eraiki behar zen orubea eta eraikuntza lanak 2010. urtearen amaieran hasiko zirela esan zuen. Azkenean 2016. urtean etxebizitzak eraikitzen hasi ziren."}
{"id": "23004", "revid": "105290", "url": "https://eu.wikipedia.org/wiki?curid=23004", "title": "Pormetxeta dorrea", "text": "Pormetxeta Dorrea Barakaldoko Pormetxeta kalean eraikiko den dorrea da. Bilbao R\u00eda 2000 erakunde publikoaren barnean aurkezturiko proiektuak, etxebizitzak bilduko ditu bere 80 metro garaieradun eraikinean. Dorrearen ondoan zazpi solairuko eraikin bat eta 7.000 metro koadroko plaza bat eraikiko dira. Dorrea Barakaldoko Urban Galindo auzoan kokatuko da, Ibaizabal ibaiaren ondoko etxebizitza berrien ondoan.\nDorrea eta etxebizitzen ingurua atseginagoa egin nahian, Renfeko aldirien trenbidea estali zen Urban Galindo eta Lutxana auzoen artean. Hala ere, proiektua geldiarazita dago."}
{"id": "23005", "revid": "284", "url": "https://eu.wikipedia.org/wiki?curid=23005", "title": "Jon Casta\u00f1ares", "text": ""}
{"id": "23006", "revid": "116181", "url": "https://eu.wikipedia.org/wiki?curid=23006", "title": "Jose Maria Gorordo", "text": "Jose Maria Gorordo Bilbao (Plentzia, Bizkaia, 1947) politikari jeltzalea da, Bilboko alkatea izana (1987-1990). Bilboko Athletic Klubeko presidente izateko hautagaia ere izan zen, 1994ean.\nBizitza.\nEkonomia eta zuzenbide ikasketak egin zituen Deustuko unibertsitatean eta, 1977an Bilboko Merkataritza eta Industria Ganberako idazkaritzan hasi zen lanean. Euzko Alderdi Jeltzaleko kide zela, Euskal Irrati Telebistako (EITB) zuzendari nagusi izendatu zuten 1985ean eta haren ardurapean ETB2 zabaldu zen, Euskal Telebistako bigarren katea, gaztelaniaz, (1986). Bere karrera politikoaren lehenengo urratsak EAJren baitan egin ondoren, alderdi horretako kide zela iritsi zen Bilboko alkate izatera 1987an eta lehenagotik EITBko buru ere izan zen, besteak beste, jeltzaleek izendatuta 1990ean EAJrekin zuen harremana bertan behera geratu zen.\nEAJko kide izan arren, 1993. urtean ICV-EHE izeneko alderdi politikoa sortu zuen; 1995 eta 1999ko hauteskundeetara aurkeztu zen, eta bost eta bi zinegotzi lortu, hurrenez hurren. Alderdi horrek ez zeukan ideologia garbirik, eta EAJtik hurbil bazegoen ere, iritzi ezberdineko pertsonen botoak eskuratu zituen, alkateak udalaren kudeaketa ona egin izanaren fama zeukalako. Politika orokorrari dagokionez, Lizarra-Garaziko Hitzarmenaren sinatzaileetakoa izan zen Gorordoren ICV. 2000. urtearen hasieran, azkenik, gobernu akordioa hitzartu zuen EAJ eta EArekin Bilboko Udalean.\nAlkate izan aurretik \"Deia\" egunkariaren zuzendari izan zen eta baita EITBko buru ere. Herri Kontuen Euskal Epaitegiko kide izendatu zutenean, zinegotzi karguari uko egin zion. Gorordo Bilbo Euskal Autonomi Erkidegoko hiriburu ezartzearen alde azaldu izan da beti."}
{"id": "23008", "revid": "105290", "url": "https://eu.wikipedia.org/wiki?curid=23008", "title": "Zabalburuko dorreak", "text": "Zabalburuko Dorreak Bilboko etxebizitza dorreak dira. Bilboko Zabalburuko auzoan altxatu zituen Eugenio Maria Aginaga arkitektoak, 1970. hamarkadan. Antzina Zabalburu familiarenak ziren lur horiek, \"Mena finka\" gisa ezagutzen zirenak (bertan zegoen \"Villa Mena\" jauretxea).\nGuztira 17 eta 20 solairu arteko altuera dute, eta 70 bat metro. Dorreez gain, salmenta-zentro txiki bat eta hainbat bulegok osatzen dute konplexua. Eusko Jaurlaritzaren kontsumo saila bertan kokaturik dago.\nZabalburu dorreak, zineman.\n\"Todo por la pasta\" (Zuz.: Enrique Urbizu, 1991) filmeko hainbat eszena Zabalburu dorreetako merkatalgunean eginak dira. Halaber, \"Hotel y domicilio\" (Zuz.: Ernesto del R\u00edo, 1995) filmeko protagonista bateko fikziozko etxea dorreetako solairu garai batean kokatzen da."}
{"id": "23009", "revid": "105290", "url": "https://eu.wikipedia.org/wiki?curid=23009", "title": "Done Bikendiko dorreak", "text": "Done Bikendiko edo San Bizenteko Dorreak Barakaldo berriko eraikinik ezagunenetarikoak dira. Barakaldoko Done Bikendiko barrutian altxatu ziren 2002 eta 2005. urteen bitartean. Guztira 1.200 etxebizitzak osatzen dute konplexua, zortzi dorretan banaturik. Etxebizitzetako 800 babes ofizialekoak dira; dorreetako bost, alegia.\nGuztira 22 solairu, eta 75 metroko garaiera dute. Dorreen ondoan Barakaldoko lorategi botanikoa eraiki da, mundu zabaleko hainbat landare eta zuhaitz biltzen dituena. Horrez gain, dorreen iparraldean Megapark merkataritza-gunea dago."}
{"id": "23010", "revid": "119347", "url": "https://eu.wikipedia.org/wiki?curid=23010", "title": "Pablo Altzola", "text": "Pablo Altzola Minondo (Donostia, Gipuzkoa, 1841ko ekainaren 27 - Bilbo, 1912ko urriaren 25) ingeniaria eta Bilboko alkatea izan zen.\nBizitza.\n1861ean Bide, Ubide eta Portuetako Ingeniaritza titulua lortu zuen Madrilen, eta berehala Malagan administrazio publikoan lan egiten hasi zen. Han eraiki zuen Guadalquivir ibaiaren zubi ospetsuenetakoa. 1869an Bilbora heldu zen. Uribitarten, kai berriak eraiki zituen, eta portuko kapitaina izendatu zuten. Gero, Pablo Altzolak zabalgune proiektuan parte hartu zuen. Proiektu hori Severino Atxukarro arkitektoak,\u00a0eta Ernesto Hoffmeyer eta\u00a0Pablo Altzola ingeniariek sinatu zuten. Hirugarren Karlistaldia bukatu eta gero gauzatu zen proiektua. Gainera, Altzola 1877an Bilboko alkate izendatu zuten, eta Bilboko Merkataritza Ganberako lehendakari ere izan zen."}
{"id": "23011", "revid": "105290", "url": "https://eu.wikipedia.org/wiki?curid=23011", "title": "Megapark", "text": "Megapark Barakaldoko udalerrian kokatuta dagoen merkataritza-gunea. Bilbo inguruan eraiki den azkenengoa. N-634 errepidearen albo batean dago Max Centerren aurrean. Ekialderantz hedatzen da, Barakaldoko San Vizente auzoan zehar. Euskal Herriko merkataritza-gunerik handiena da, 100.000 metro karratutik gora dituelarik.\nFase ezberdinetan zabaldu zen. Lehena 2004. urtean, eta azkena 2006. urteko udaberrian. IKEA, Media Markt, Leroy Merlin, Saturn eta beste hainbat denda txikiago biltzen ditu mertakal zentruak.\nMegapark Galeria.\n2006ko udaberrian inauguratu zen, eta 12 zine areto eta hainbat denda biltzen ditu. IKEA dagoen tokitik ekialderantz hedatzen da San Vizenteko Dorreekiko paraleloan, ekialderago dagoen ertza Saturn denda dagoen tokia delarik."}
{"id": "23012", "revid": "512", "url": "https://eu.wikipedia.org/wiki?curid=23012", "title": "Bidarte (merkataritza-gunea)", "text": "Bidarte Bilboko udalerrian dagoen merkataritza-gunea. Bilboko Deustuko auzoko Lehendakari Agirre eta Madariaga etorbideetan kokatua, merkataritza-guneak SEAT Eraikinaren zati bat hartzen du. SEAT automobilgintza enpresak eraikina saltzean hasi zen merkataritza-gunea eraikitzeko asmoa.\nBidartek bi sarbide dauzka, bata Agirre Lehendakariaren etorbidetik, eta bigarrena Madariaga etorbidetik. Hiru solairutan banaturik dago, lehena eta bigarrenak dendek osatzen dute, eta hirugarrenean jatetxeak kokatzen dira."}
{"id": "23014", "revid": "371", "url": "https://eu.wikipedia.org/wiki?curid=23014", "title": "Zazpi Kaleak", "text": ""}
{"id": "23015", "revid": "896", "url": "https://eu.wikipedia.org/wiki?curid=23015", "title": "Erriberako merkatu", "text": ""}
{"id": "23016", "revid": "336", "url": "https://eu.wikipedia.org/wiki?curid=23016", "title": "Santiago katedral", "text": "Santiago katedrala honakoa izan daiteke:"}
{"id": "23017", "revid": "119347", "url": "https://eu.wikipedia.org/wiki?curid=23017", "title": "Bilbao R\u00eda 2000", "text": "Bilbao R\u00eda 2000, Euskal Autonomi Erkidegoko eta Espainiako erakunde publikoak biltzen dituen sozietate anonimo publiko eta irabazi asmorik gabekoa da, 1992an sortutakoa. Erakunde eratzaileen artean SEPES (\"Sociedad Estatal de Promoci\u00f3n y Equipamiento de Suelo\"), Bilboko Portu Agintaritza, Adif, FEVE, Eusko Jaurlaritza, Bizkaiko Foru Aldundia, Bilboko Udala eta Barakaldoko Udala daude.\nElkartearen zeregina da Bilbo metropolitarreko industria-eremu degradatuak eraberritzea. Horretarako, hirigintza, garraio eta bestelako arloetako egitasmoak koordinatu eta sustatzen ditu. Erabakiak administrazio-kontseilu batek hartzen ditu, beraz, esan daiteke lurzoru publikoak kudeatzen dituen enpresa pribatu baten moduan aritzen dela."}
{"id": "23019", "revid": "8881797", "url": "https://eu.wikipedia.org/wiki?curid=23019", "title": "Jose Florencio Kareaga", "text": "Jose Florencio Kareaga (Bilbo, Bizkaia, 1802 martxoaren 14 - ??) Bilboko alkatea izan zen. Marcos Kareaga eta Catalina Cortesanaren semea, Maria Kristina erreginak udalen legea aldatu zuela aukeratu zuten alkate, Lehen Gerra Karlistan zehar.\nBere agintaldia 1836ko urriaren 17tik 1838ko martxoaren 11ra luzatu zen."}
{"id": "23020", "revid": "8615926", "url": "https://eu.wikipedia.org/wiki?curid=23020", "title": "Jose Pantaleon Agirre", "text": "Jose Pantaleon Agirre Urrutxua (Bilbo, Bizkaia, 1793ko uztailaren 27a - ?) izan zen.\nBizitza.\nJose Domingo Agirre eta Maria Rita Eusebia Urrutxuaren semea. Aiton amonak Igorre eta Larrabetzuarrak zituen. Gaztetatik Zazpikaleetan bizi izan zen, baina 1860an Abandoko elizatera joan zen bizitzera.\nEulalia Landaluzerekin ezkondu zen, Felix Agirre Bilboko alkatea izan zen amaren ahizparekin alegia. Gaztea zela Mexikora joan zen, eta ziurrenik bertan lortutako dirutzari ezker aberastu zen. Bilboko komertzio-gizonik aberatsenen artean zegoen, eta hainbat etxebizitza, lur eta bestelako ondasun zituen.\nBilboko alkatea izan zen 1838ko martxoaren 12tik, urte bereko abenduaren 12ra arte."}
{"id": "23021", "revid": "512", "url": "https://eu.wikipedia.org/wiki?curid=23021", "title": "Espainiako erreala", "text": "Erreala, Espainian XIV. mendearen erdialdeaz geroztik hainbat gizaldiz erabilera legalekoa izan zen diru bat da. Erabilera legaleko beste diruen aldean, balioa aldatuz joan zen bitarte horretan. 1864an, Espainiako ezkutuak ordeztu zuen erreala; gero, 1868an, pezetak ordeztu zuen, eta orduan \u00abpezeta laurdena\u00bb esanahia hartu zuen errealak."}
{"id": "23022", "revid": "20333", "url": "https://eu.wikipedia.org/wiki?curid=23022", "title": "Zubiarte (merkataritza-gunea)", "text": "Zubiarte merkataritza-gunea Bizkaiko Bilbo hirian dagoen eraikin eta merkataritza-gune bat da.\nKokalekua.\nAbandoibarreko auzo berriztatuan kokatua dago, Leizaola Lehendakariaren etorbidea eta Abandoibarra etorbidearen artean dago, Hotel Meli\u00e1 Bilbao, Pe\u00f1a Gantxegiren eraikina, Parkeder eraikina eta Etxargi eraikinaren alboan.\nHistoria.\nRobert Stern arkitekto estatubatuarrak diseinaturiko lau solairuetako edifizio hau, Bilbo erdiguneko merkataritza-gunerik handiena da. 2004. urtean ireki zituen ateak.\nEraikina.\nDeustuko zubitik hain gertu egoteagatik du Zubiarte izena. Zentroak Lehendakari Leizaola etorbidetik bi sarrera ditu eta hirugarren bat Uribitarte pasealeka Deustuko zubitik. 30.000 metro karratuko merkatal azalera dauka, 50 denda, 20 jatetxe eta 8 zine aretoetan banatuta.\nGarraiobideak.\nAbandoibarra begira dagoen aldean Euskotranek Bilboko Tranbiaren L1 linearen Abandoibarreko geltokia du. Bestalde, Iberdrola dorrera begira dagoen aldean Bilbobusen Deustuko zubia/Zubiarte eta Deustuko zubia geltokiak daude."}
{"id": "23023", "revid": "15251", "url": "https://eu.wikipedia.org/wiki?curid=23023", "title": "Bilbondo", "text": "Bilbondo Basauriko udalerrian kokatuta dagoen merkataritza-gunea. Bilboaldean eraiki zen lehena, 1990ean. Urteak joan ahala pixkanaka handituz joan den arren, Eroskik (merkatal-gunearen jabeak) Bilbondo handitu nahi duela jakitera eman zuen 2003an. Horretarako, Basauriko udalarekin hitz egin zuen, izan ere, merkatal-gunea ezartzen den gunea Basaurin dago. Gaur egun, 30.000 m\u00b2-ko merkataritza-azalera du.\nBasauriko eta inguruko herrietako merkatariek gogor gaitsetzi zuten handipen horretarako proiektua eta asteetako presioaren ondorioz, Basauriko alkateak ez zuen onartu Eroskik merkatal-gunea handitzerik. Oraindik ez dago argi zer gertatuko den, baina baliteke Eroskik Zaratamoko udalean dauden lurretan egitea handipena.\n2010eko azaroaren 18an Media Markt kate alemaniarrak 2.700 metro koadroko denda berria zabaldu zuen merkataritza-gunean. Bizkaiko bigarrena, Barakaldon duenarekin batera."}
{"id": "23024", "revid": "105290", "url": "https://eu.wikipedia.org/wiki?curid=23024", "title": "Boulevard (merkataritza-gunea)", "text": "Boulevard Gasteizko udalerrian kokatuta dagoen merkataritza-gunea da. 2003. urteko azaroaren 4an zabaldu zen, eta Megapark eraiki arte Euskal Herriko merkataritza-gunerik handiena zen. Guztira 180 milioi euro inbertitu ziren merkataritza-gune honen eraikuntzan, eta 80.000 metro karratuko azalera dauka. Boulevard eraikitako lurrak Sidenor enpresarenak izandakoak dira.\nGuztira 152 denda daude, eta hamabi zinema areto. Gasteizko ipar ekialdean dago kokatua, Salburuko auzotik gertu. Merkataritza gunetik gertu bulego konplexu berri bat eraikitzen ari da, 16 solairuko bulego dorre bat eta 8 solairuko hotel berri bat alegia."}
{"id": "23025", "revid": "119347", "url": "https://eu.wikipedia.org/wiki?curid=23025", "title": "Artea (merkataritza-gunea)", "text": "Artea Leioako udalerrian dagoen merkataritza-gunea da. 1998ko Apirilaren 28an ireki zituen ateak, Metrovacesa inmobiliariak eraiki zuen.\n2002ko Maiatzaren 9an bere azalera komertziala 7.630 metro karratutan handitu zen eta gaur egun 40.000 metroko azalera eskaintzen dio bisitariari. Lau mila autorentzako tokia dauka, horietatik 1.000 aparkaleku itxian."}
{"id": "23026", "revid": "105290", "url": "https://eu.wikipedia.org/wiki?curid=23026", "title": "Zaballa-Zentroa (barrutia)", "text": "Zaballa-Zentroa Barakaldoko (Bizkaia) 1. barrutia da. Eustatek emandako datuen arabera barrutiak 7.915 biztanle zituen 2013. urtean, eta 0,188 kilometro koadroko azalera. Hiriko erdigunea da, Bideo Onera eta Herriko plazak Foruen pasealekuaren bitartez lotzen dituena. Barrutiak Urban Galindo auzoarekin egiten du muga ekialdean, eta Beurko-Bagatza barrutiarekin iparraldean. Bi auzoz osatzen da: Zaballa eta Zentroa.\nBarakaldoko erdiguneko barrutia izanik, hainbat denda eta bulego biltzen ditu barrutiak. Azken urteetan garrantzi handia eman zaie oinezkoei eta horretarako Bide Onera eta Herriko plazak berriztu dira, oinezkoentzako ia erabat berreskuraturik. Bide Onera plazan, auzitegi berriak zabaldu ziren 2002an. Horrez gain, 2002ko apiriletik Bilboko metroaren Barakaldoko geltokia zabaldu zen."}
{"id": "23027", "revid": "105290", "url": "https://eu.wikipedia.org/wiki?curid=23027", "title": "Lasesarre-Urban Galindo", "text": "Lasesarre-Urban Galindo, lehen Desertu, Barakaldoko (Bizkaia) 2. barrutia da. Eustatek emandako datuen arabera barrutiak 13.783 biztanle zituen 2013. urtean, eta 0,97 kilometro koadroko azalera. Barakaldoko udalerrian ekialdean kokatzen da. Barrutiak Bilboko itsasadarrarekin egiten du muga ekialdean eta Galindo ibaiarekin iparraldean. Barrutian hiru auzo daude: Lasesarre, Larrea eta Urban Galindo.\nHiri osoan bizi izaten ari den eraberritze prozesua dela eta, hainbat etxebizitza bloke berri eraiki dira. Barrutiak eta hiriak orokorrean zuen izaera industriala atzean utziz. Barrutiaren eraberritzean Europa mailako Urban programa aurrera eraman da. Honen bitartez, arkitekto gazteek proposaturiko hainbat egitasmo eraiki dira. Horrez gain, Eduardo Arroyo arkitektoaren Lasesarre futbol zelai berria aipagarria da. Goardia Zibilaren koartel berria eta Cedemi Ezkerraldea berrizteko agentziaren bulegoak.\nBarrutiaren lehenaldi industriala erabat ahaztu gabe, XX. mende hasierako Ilgner eraikina berriztu zen Bilbao R\u00eda 2000 erakundearen bitartez."}
{"id": "23028", "revid": "56334", "url": "https://eu.wikipedia.org/wiki?curid=23028", "title": "Arrontegi (barrutia)", "text": "Arrontegi Barakaldoko (Bizkaia) 3. barrutia da. Eustatek emandako datuen arabera barrutiak 7.565 biztanle zituen 2013. urtean, eta 0,206 kilometro koadroko azalera. Arrontegiko auzoa izen bereko mendiaren magalean kokatzen da. Auzoak izena ematen dio Bilboko itsasadarra zeharkatzen duen Arrontegi zubiari. Mendi baten magalean kokatuta egoteagatik, auzoak malda ugari ditu. Malda hauek hegoaldetik iparraldera hedatzen dira, Barakaldo erdiguneraino, alegia. Iparraldean Zaballa-Zentroa barrutiarekin egiten du muga, eta hegoaldean Lutxanako barrutiarekin. Barrutia izen bereko auzoaz osatzen da.\nArrontegi mendiaren berreskuratzea.\nArrontegi mendia ia Barakaldo erdigunean kokatzen da, eta urteetako jarduera industrialak gogor eragin dio bertako landarediari. Lutxana auzoko Sefanitro Dorreen proiektuarekin batera, Arrontegi mendixkaren berreskuratze lanak burutuko dira. Horrela, gaur egun ia landarediarik ez duen mendian, zuhaitzak eta mota ezberdineko landareak landatuko dira. Horrez gain, Arrontegi eta Lutxana elkartuko dituen zubibide bat eraikiko da autobidearen gainean."}
{"id": "23029", "revid": "119347", "url": "https://eu.wikipedia.org/wiki?curid=23029", "title": "Beurko-Bagatza (barrutia)", "text": "Beurko-Bagatza Barakaldoko (Bizkaia) 4. barrutia da. Eustatek emandako datuen arabera barrutiak 10.856 biztanle zituen 2013. urtean, eta 0,409 kilometro koadroko azalera. Udalerriaren iparraldean kokatua dago, Galindo ibaiarekin muga egiten duelarik.\nAuzoak.\nBagatzako barrutia hiru auzok osatzen dute: Santa Teresa, Beurko eta Bagatza. Beurkoko auzoan Barakaldon egondako berritze prozesurik aipagarrienetako bat burutu da. Beurko Zaharra izeneko etxebizitza taldea 1950eko hamarkadan eraiki zen, halamoduzko materialak erabilita. Urteak aurrera egin ahala, eraikinetako askok aluminosia izan zuten horregatik. 1980ko hamarkadatik aurrera bizilagunen protestak areagotu egin ziren, eta udalari irtenbide bat eskatu zioten.\nUrte luzeen ondoren, proiektu bat aukeratu zen auzoa berritzeko. Proiektuaren arabera, auzunea osatzen zuten 700 etxebizitzak eraitsi, eta berriak eraikiko ziren. Horrez gain, operazioa errentagarria egiteko, beste 540 etxe eraikiko ziren, guztira 1.240 etxebizitza zenbatuz. Lehen lanak 2002. urtean hasi ziren eta ondorengo urteetan lehen blokeak botatzen hasi ziren. Obrek iraun bitartean, bertako bizilagunak Barakaldoko beste guneetan bizi izan ziren alokairuko etxeetan.\nProiektua lehen fasea 2005. urtean burutu zen eta lehen etxebizitzak eman zitzaizkien jabeei. Ondoren geratzen ziren blokeak bota eta bigarren fasea hasi zen. Fase hau 2007. urtearen amaierarako buruturik egotea aurreikusten da."}
{"id": "23030", "revid": "56334", "url": "https://eu.wikipedia.org/wiki?curid=23030", "title": "Done Bikendi (barrutia)", "text": "Done Bikendi Barakaldoko (Bizkaia) 5. barrutia da. Eustatek emandako datuen arabera barrutiak 14.619 biztanle zituen 2013. urtean, udalerriko barrutien artean biztanleria gehiena batzen dituena izanik eta 0,95 kilometro koadroko azalera dauka. Hiriko gune historikoa da, Done Bikendiko elizaren inguruan garatutakoa, eta izen bereko auzoaz osatzen da. Done Bikendiko barrutia Barakaldok XIX. mende amaieratik bizi izandako hazkunde industrial handiarekin batera garatu zen, Espainiatik eta Bizkaitik herrira lan bila zetozen milaka pertsonen etorrerak, etxebizitza ugari eraikitzeko beharrizana sortu zuen.\nHala, nekazarien baserriak eta ortuak zeuden tokian bloke berriak eraiki ziren. Barrutiko eraikinik garrantzitsuenen artean, Antzinako Done Bikendiko jauregia dago. Eraikina 2004. urtean eraitsi zuen Barakaldoko Udalak, berrizteko aukerarik ez zegoela eta. Bere tokian, itxura berdineko eraikin berria altxatu da."}
{"id": "23031", "revid": "105290", "url": "https://eu.wikipedia.org/wiki?curid=23031", "title": "Arteagabeitia-Zuazo", "text": "Arteagabeitia-Zuazo Barakaldoko (Bizkaia) 6. barrutia da. Eustatek emandako datuen arabera barrutiak 14.499 biztanle zituen 2013. urtean, eta 0,365 kilometro koadroko azalera dauka. Barrutia Arteagabeitia eta Zuazoko auzoek osatzen dute.\nBarrutia Barakaldoko udalerriaren erdialdetik iparraldera kokatzen da, lorategi botanikoaren ekialdean."}
{"id": "23032", "revid": "56334", "url": "https://eu.wikipedia.org/wiki?curid=23032", "title": "Errekaortu-Kareaga", "text": "Errekaortu-Kareaga Barakaldoko (Bizkaia) 7. barrutia da. Eustatek emandako datuen arabera barrutiak 8.129 biztanle zituen 2013. urtean, eta 14,50 kilometro koadroko azalera dauka, udalerriko barrutien artean handiena delarik, udalerriko azaleraren %66a pilatuz. Barakaldoko mendebaldean kokaturik dago, eta Errekaortu, Errekatxo edo Mespelerreka, eta Kareaga auzoek osatzen dute.\nErrekaortun Barakaldoko parkerik handiena dago, Gorostiza parkea hain zuzen ere. Horrez gain, herriaren ur beharrizanak asetzen dituen Mespelerrekako urtegia ere bertan kokatzen da. 2000. urtetik Idom konpainiak etxe orratzak eraiki ditu, guztira 700 etxebizitza inguru. Etxebizitza horiek barrutiko biztanle kopurua handitu dute, eta, horregatik, Gurutzetako osasun zentroa handitu behar izan dute Barakaldoko agintariek.\nAuzoak.\nBarrutia osatzen duten auzoetan jendetsuena Errekaortu da. N-634 errepideak auzoa bitan banatzen du: alde batean, XX. mendearen erdialdetik garatutako etxebizitza blokeak eta mende aurreko etxe zaharrak daude; eta, errepidearen beste aldean, aipaturiko Idomen etxebizitza berriak.\nKareagako auzoak izaera industriala dauka erabat, hainbat enpresa eta dendagune biltzen dituela, Max Center merkatal-gunea esaterako.\nErrekatxon, Mespelerreka izenez ere ezaguna, etxe sakabanatuak eta berdeguneak dira nagusi, hortik datorkio \"Barakaldoko birika\" ezizena."}
{"id": "23033", "revid": "105290", "url": "https://eu.wikipedia.org/wiki?curid=23033", "title": "Lutxana-Burtze\u00f1a", "text": "Lutxana-Burtze\u00f1a Barakaldoko (Bizkaia) 8. barrutia da. Eustatek emandako datuen arabera barrutiak 9.399 biztanle zituen 2013. urtean, eta 3,961 kilometro koadroko azalera dauka. Barakaldoko hego ekialdean kokaturik dago, eta Gurutzetako barrutiarekin egiten du muga mendebaldean, Arrontegikoarekin iparraldean eta Bilboko itsasadarrarekin ekialdean. Burtze\u00f1a, Llano eta Lutxana auzoek osatzen dute.\nEzaugarriak.\nBarakaldoko antzinako ezaugarri industrialak nabarmenen mantentzen dituen gunea da. Bertan daude Oxinorte, Sefanitro eta Rontealde bezalako enpresa historikoak. Iharduera industrialak garrantzia handia izatearekin batera, biztanleria nahiko baxua izan da historikoki, barrutiaren zoru gehienek erabilpen industriala daukate.\nBarakaldok bizi duen eraberritze prozesuarekin batera, industria tradizional hauetako asko desagertu egingo dira eta euren tokia etxebizitza eta parke berriek hartuko dituzte. Barakaldoko udalak 2006. urteko irailean aurkezturiko proiektuaren arabera, 2.300 etxebizitza berri eraikiko dira, auzoaren gaur egungo biztanleria laukoituz. Proiektu horren ikurra Sefanitro Dorreak izango dira 120 eta 150 metroko altuera izango dutenak."}
{"id": "23034", "revid": "499", "url": "https://eu.wikipedia.org/wiki?curid=23034", "title": "Gurutzeta", "text": ""}
{"id": "23035", "revid": "23317", "url": "https://eu.wikipedia.org/wiki?curid=23035", "title": "Lutxana (argipena)", "text": "Lutxana izen bereko zenbait toki izan daiteke:"}
{"id": "23037", "revid": "1310", "url": "https://eu.wikipedia.org/wiki?curid=23037", "title": "Rontegi", "text": ""}
{"id": "23038", "revid": "448", "url": "https://eu.wikipedia.org/wiki?curid=23038", "title": "Desertu", "text": "Desertu izenak zenbait adiera ditu:"}
{"id": "23040", "revid": "329", "url": "https://eu.wikipedia.org/wiki?curid=23040", "title": "Bidarte (merkatal zentrua)", "text": ""}
{"id": "23043", "revid": "329", "url": "https://eu.wikipedia.org/wiki?curid=23043", "title": "Artea (merkatal zentrua)", "text": ""}
{"id": "23044", "revid": "329", "url": "https://eu.wikipedia.org/wiki?curid=23044", "title": "Zubiarte", "text": ""}
{"id": "23045", "revid": "512", "url": "https://eu.wikipedia.org/wiki?curid=23045", "title": "Errekalde", "text": "Errekalde izena dute hainbat tokik:"}
{"id": "23048", "revid": "371", "url": "https://eu.wikipedia.org/wiki?curid=23048", "title": "Artea (merkatal gunea)", "text": ""}
{"id": "23049", "revid": "371", "url": "https://eu.wikipedia.org/wiki?curid=23049", "title": "Bidarte (merkatal gunea)", "text": ""}
{"id": "23050", "revid": "371", "url": "https://eu.wikipedia.org/wiki?curid=23050", "title": "Zubiarte (merkatal gunea)", "text": ""}
{"id": "23051", "revid": "6327", "url": "https://eu.wikipedia.org/wiki?curid=23051", "title": "Donejakue Konpostelakoa", "text": ""}
{"id": "23053", "revid": "512", "url": "https://eu.wikipedia.org/wiki?curid=23053", "title": "Kantauriko Autobidea", "text": "AP-8 edo Kantauriko Autobidea Kantauri itsasoarekiko paraleloan doan errepidea da, Euskal Herriko Iparraldea zeharkatzen du.\n1960ko hamarkadan eraiki zen eta 1970eko hamarkadan zehar, tarteka, ireki. Euskal Herriko lehen autobidea izan zen. Europistas enpresa pribatuak eraiki zuen eta 1968.urtean Bizkaiko eta Gipuzkoako erakunde publikoek 30 urterako emakida eman zioten enpresa eraikitzaileari.\n2003ko ekainaren 6ko 00:00 orduetan bukatu zen administrazio-emakida eta erakunde publikoek hartu dute euren kargu autobidearen kudeaketa. Bizkaiko zatiaren kudeaketaz Interbiak arduratzen da, eta Gipuzkoako zatiaz, Bidegi.\nZabaltze lanak.\nOrio - Usurbil (Aritzeta).\n2003ko apirilaren 1ean esleitu zitzaioan \"Euroestudios, S.L.\" enpresaburu \"A-8 autobidea Orio eta Usurbil artean (Aritzeta) sei erreietara handitzeko proiektua\" idazteko laguntza teknikoa, 409.500 eurotan. \n\"A-8 Autobideko Orio eta Usurbil (Ari\u00adtzeta) zatia 6 erreietara zabal\u00adtzeko eta Orioko norabide bakarreko lotunearen K.P. 34,24 eraikun\u00adtza proiektu\"ko lanak buru\u00adtzeko lehiaketaren esleipena 2006ko irailaren 20ean egin zen, \"Acciona Infraestructuras, S.A. eta Fonorte Empresa Constructora, S.A.\", 37.675.895,33 euro eta 19 hilabetetan. "}
{"id": "23056", "revid": "28507", "url": "https://eu.wikipedia.org/wiki?curid=23056", "title": "AP-1", "text": "AP-1 edo Iparraldeko Autobidea Etxabarri (Araba) eta Eibar (Gipuzkoa) lotzen duen bidesaridun autobidea da.\nErliebearen malkartasunagatik, obrak konplexutasun handia izan zuen, eta mendiak saihesteko hainbat tunel eraiki ziren. Euren artean Arlabango mendia zeharkatzen duen tunela \u2014Arlabango tunela\u2014, Euskal Herriko tunelik luzeena dena, 3,4 kilometro luze baita.\nGipuzkoan Bidegi eta Araban Viasa agentzia publikoen menpe dago baina Bidelan enpresak ustiatzen du."}
{"id": "23057", "revid": "28507", "url": "https://eu.wikipedia.org/wiki?curid=23057", "title": "AP-68", "text": "AP-68, Eusko-Aragoiar Autobidea edo Ebroko Autobidea, Bilbo eta Zaragoza (Espainia) lotzen duen autobidea da. Araba eta Burgos arteko mugatik eta Nafarroako hego ekialdeko lurretatik igarotzen da."}
{"id": "23058", "revid": "237", "url": "https://eu.wikipedia.org/wiki?curid=23058", "title": "A-1 Autobidea", "text": ""}
{"id": "23060", "revid": "237", "url": "https://eu.wikipedia.org/wiki?curid=23060", "title": "A-68 Autobidea", "text": ""}
{"id": "23061", "revid": "15795", "url": "https://eu.wikipedia.org/wiki?curid=23061", "title": "A-8 Autobidea", "text": ""}
{"id": "23063", "revid": "119347", "url": "https://eu.wikipedia.org/wiki?curid=23063", "title": "Kantauriko Autobia", "text": "A-8 edo Kantauriko Autobia Kantauri itsasoarekiko paraleloan doan eta Espainiar estatuko iparraldea lotzen duen errepidea da, Bilbotik (Bizkaia) Baamonderaino (Galizia) doana."}
{"id": "23067", "revid": "8888", "url": "https://eu.wikipedia.org/wiki?curid=23067", "title": "A-1", "text": "A-1 edo Iparraldeko Autobia Madril (Espainia) eta Lasarte-Oria (Gipuzkoa) lotzen dituen autobia da. Guztira, 454 kilometro luze da. Oraindik Gipuzkoan N-I antzinako izenari eusten dio."}
{"id": "23069", "revid": "15795", "url": "https://eu.wikipedia.org/wiki?curid=23069", "title": "Antso I Garces", "text": ""}
{"id": "23070", "revid": "5834", "url": "https://eu.wikipedia.org/wiki?curid=23070", "title": "WNBA", "text": "WNBA edo Ameriketako Estatu Batuetako emakumeen saskibaloi liga profesionala da. Gaur egun hamabi talde ditu. 1996ko apirilaren 24an sortu zen, gizonezkoena den NBAren ereduari jarraituz."}
{"id": "23073", "revid": "336", "url": "https://eu.wikipedia.org/wiki?curid=23073", "title": "Faye Dunaway", "text": "Faye Dunaway (Bascom, 1941eko urtarrilaren 14a - ) Estatu Batuetako aktorea da, Oscar sariaren irabazlea.\nZinemako lehen agerraldia 1967an lortu zuen, \"Hurry Sundown\" filmean. Halere, urte horretan bertan Warren Beattyren aurrean \"Bonnie and Clyde\" filmean protagonista lan egiteko aukeratu zuten. Horrek, gainera, Oscar sarirako izendapena ekarri zion Faye Dunawayi. 70eko hamarkadan paper garrantzitsuenak jaso zituen: \"The Thomas Crown Affair\", \"Three Days of the Condor\", \"Little Big Man\", \"Chinatown\", \"Eyes of Laura Mars\", eta \"Network\". Azken horretan parte hartzeagatik emakumezko aktore onenaren Oscar saria irabazi zuen."}
{"id": "23074", "revid": "119347", "url": "https://eu.wikipedia.org/wiki?curid=23074", "title": "Bilbao Zenbatekoetan", "text": "Bilbao Zenbatekoetan, Bilboko udalak kaleratzen duen urtekari estatistikoa da, hiriaren arlo ezberdinei buruzko analisia egiten duena. Urtero argitaratzen da, lehen edizioa 2002. urtean argitaratu zelarik.\nTxostena hamabi sailetan banatzen da:"}
{"id": "23075", "revid": "336", "url": "https://eu.wikipedia.org/wiki?curid=23075", "title": "Liza Minnelli", "text": "Liza May Minnelli (Los Angeles, 1946ko martxoaren 12a -) Estatu Batuetako aktorea eta abeslaria da, Oscar sariaren irabazlea. Judy Garlanden eta horren bigarren senarraren Vincente Minnelli zinema zuzendariaren alaba da.\nBiografia.\n16 urte zituela hasi zen antzerkian. Broadwayen arrakasta lortu ostean, 1969an haren lehen filmean parte hartu zuen, \"The Sterile Cuckoo\" izenekoan. Honek Oscar sarirako izendapena eman zion. 1972an \"Cabaret\" filmarengatik emakumezko aktore onenaren Oscar saria erdietsi zuen. Hurrengo urteotan sari andana irabazi arren, 1981etik geroztik haren agerraldiak urriagoak bilakatu ziren. 1997an, halere, \"Victor/Victoria\" Broadwayko musikaleko paper protagonista hartu zuen, Julie Andrewsen ordez."}
{"id": "23078", "revid": "336", "url": "https://eu.wikipedia.org/wiki?curid=23078", "title": "Elizabeth Taylor", "text": "Elizabeth Rosemond Taylor (Londres, 1932ko otsailaren 27a - Los Angeles, Ameriketako Estatu Batuak, 2011ko martxoaren 23a) Ingalaterrako aktorea izan zen, bitan emakumezko aktore onenaren Oscar sariaren irabazlea. Haren begi moreak zirela eta, munduko emakumerik ederrenetakotzat jo zen garai batean.\nBederatzi urte zituela lehen filmean agertu zen. Universal Studios eta Metro-Goldwyn-Mayer estudioetarako lan egin ostean, 20th Century Foxekin sinatu zeun. Haiek lehen protagonista papera eman zioten 1944ko \"National Velvet\" filmean, eta ume-izarra bihurtu zen.\n1950eko hamarkadako bukaera zein 1960koa izan zen Taylorren urrezko garaia zineman. Izan ere, Oscar izendapenak garai horretan jaso zituen: \"Raintree County\" (1957), \"Cat on a Hot Tin Roof\" (1958), \"Suddenly, Last Summer\" (1959), \"Butterfield 8\" (1960) (Oscar lehen aldiz irabazi zuen), eta \"Who's Afraid of Virginia Woolf?\" (1966) (Oscar bigarren aldiz irabazi zuen).\n1999an \"American Film Institutek\" Estatu Batuetako zinemaren lehen ehun urteetako zazpigarren emakume izarrik onena izendatu zuten "}
{"id": "23080", "revid": "105290", "url": "https://eu.wikipedia.org/wiki?curid=23080", "title": "American Basketball Association", "text": "American Basketball Association edo ABA, 1967an Estatu Batuetan sortu zen saskibaloi liga izan zen. ABAk existitzeari utzi zion ABA-NBA batasuna eman zenean, 1976an.\nGuztira hamaika taldek jokatzen zuten bertan eta azken titulua New York Nets taldeak eraman zuen. Titulu gehien Indiana Pacers taldeak eskuratu zituen (3)."}
{"id": "23084", "revid": "105290", "url": "https://eu.wikipedia.org/wiki?curid=23084", "title": "Erradio (geometria)", "text": "Geometria klasikoan zirkulu edo esfera baten erradioa zentrotik atera eta mugaraino doan edozein segmentu da. Hedapenez erradioa segmentu horren luzera da. Erradioa diametroaren erdia da.\nErradioaren eta zirkunferentziaren arteko erlazioa honako hau da: formula_1."}
{"id": "23085", "revid": "105290", "url": "https://eu.wikipedia.org/wiki?curid=23085", "title": "Diametro", "text": "Geometrian diametroa (\u00f8) erditik pasatzen den eta zirkuluaren mugak jotzen dituen edozein segmentu da. Era berean segmentu horren luzera ere bada.\nDiametroa erradioaren bikoitza da eta zirkunferentzia bat baino \u03c0 txikiago.\nDiametroa esfera batean ere erabili daiteke ideia bera irudikatzeko."}
{"id": "23087", "revid": "201", "url": "https://eu.wikipedia.org/wiki?curid=23087", "title": "Biraketa periodo", "text": "Astronomian, biraketa periodoa objektu astronomiko batek bere biraketa ardatzarekiko bira oso bat emateko behar duen denbora da. Objektu solidoetarako (planeta eta asteroideak, kasu), biraketa periodoa balio soil bat da. Gasezko edo jariakinezko gorputzetan (izarrak edo gasezko erraldoiak, kasu), periodo horrek aldeak ditu ekuatorearen eta poloen artean. Hori dela eta, fenomenoa neurtzean ematen den zenbaki estandarra eremu magnetikoaren biraketarena da.\nLurraren biraketa periodoa 23,9344 ordu da (ordu kopuru hori behar du bira bat emateko).\nformula_1"}
{"id": "23088", "revid": "105290", "url": "https://eu.wikipedia.org/wiki?curid=23088", "title": "Makurdura axial", "text": "Makurdura axiala objektu baten errotazio-ardatzaren eta orbita-ardatzaren arteko angelua da. Astronomian, batez ere zeihartasuna izendatua, Lurra edo beste planeta baten errotazio-ardatzak ekliptikarekiko duen angelua da. Era berean ekuatoreak eta ekliptikak osatzen duen angelua ere bada.\nEz da nahastu behar makurdura orbitalarekin.\nLurraren ekliptikaren zeihartasuna.\n\"Ekliptikaren zeihartasuna\" Lurraren errotazio ardatzak ekliptikaren planoarekiko duen makurdurari deritzo.\nLurraren zeihartasuna 23,5\u00ba da, baina hau ez da denboran konstantea. Lehen aldiz, Eratostenesek kalkulatu zuen. Makurdura honengatik gertatzen dira urtaroak.\nBi planoak, ekuatorearena eta ekliptikarena, Aries Puntuan eta Libra Puntuan mozten dira. Eguzkia lehen puntuan dagoenean, Iparraldeko Hemisferioan udaberria eta hegoaldekoan udazkena hasten dira. Bigarrenean dagoenean, alderantziz.\nMarten mugimenduaren kasuan, non okerdura, 25,19koa, Lurrak duenaren oso antzekoa den eta planeta gorrian, urteak, Lurreko urtearen bikoitza irauten duenez, Lurrean baino bi aldiz luzeagoak diren urtaroak eragiten ditu. Bi plano horien arteko mozketak, planetaren Aries Puntua edo udaberriaren hasiera Martitzeko iparraldeko hemisferioan adierazten du. Dirudienez Titanek ere baditu urtaroak."}
{"id": "23089", "revid": "336", "url": "https://eu.wikipedia.org/wiki?curid=23089", "title": "Julie Andrews", "text": "Julie Andrews (Walton-on-Thames, Surrey, 1935eko urriaren 1a -) Ingalaterrako aktorea eta abeslaria da, \"Mary Poppins\" (1964) eta \"The sound of music\" (1965) musikaletan agertzeagatik ezaguna.\nBigarren Mundu Gerran zehar, Julie Andrews armada entretenitzen aritu zen ume ikuskizun batean. Antzokian, Londresko West End 1947an estreinatu zen. Broadwayen 1954an egin zuen lehen antzezlana. Hor, \"My Fair Lady\" musikalean jardun zuen, eta horren arrakasta zela eta, Julie Andrews ospetsu bihurtu zen.\nHala ere, \"My Fair Lady\" filmerako, Audrey Hepburn hobestu zuten ekoizleek. Horren ordez, Julie Andrewsek Walt Disneyen \"Mary Poppins\"en protagonista papera jaso zuen. Horri esker, emakumezko aktore onenaren Oscar saria irabazi zuen. Hurrengo urtean ere Oscar Sarirako izendapena jaso zuen. Ondorioz, garaiko izarrik bilatuenetakoa bilakatu zen, eta film garrantzitsuetan parte hartu zuen: \"Hawaii\", Alfred Hitchcocken \"Torn Curtain\", (biak 1966koak), eta \"Thoroughly Modern Millie\" (1967).\nMusikalaren gainbehera zela eta, Andrewen karrera kalteturik suertatu zen. Blake Edwards bigarren senarraren hainbat filmetan (musikaletan eta ez musikaletan) parte hartu bazuen ere, \"The Tamarind Seed\", \"10\", \"Victor/Victoria\", edo \"S.O.B.\", 1980ko hamarkadatik aurrera gutxitan agertu zen pantailetan."}
{"id": "23090", "revid": "59723", "url": "https://eu.wikipedia.org/wiki?curid=23090", "title": "Urtaro", "text": "Urtaroak eguraldia, ekologia eta eguneko argiaren iraupenak markatzen duten urtearen zatiketak dira. Lurraren orbitaren eta makurdura axialak ekliptikarekiko duten erlazioak sortzen ditu. Lurreko ingurune epeletan eta polarretan urtaroak Eguzkiaren argiaren intentsitatearen ondorio dira, animaliek hibernatu edo migratu eta landareen bizitza zikloak eragiten dituena. Kulturaek urtaroak euren eskualdetako aldaketen arabera neurtzen dituzte.\nMaiatz, ekain eta uztailean Ipar Hemisferioak Eguzkiaren argi zuzen gehiago jasotzen du, hemisferio hori Eguzkiarekiko zuzenago dagoelako (baina ez gertuago. Gauza bera gertatzen da Hego Hemisferioan azaro, abendu eta urtarrilean. Lurraren makurdura axialaren ondorioz, Eguzkia gorago agertzen da zeruan udako hilabeteetan, Eguzkitik jasotzen den energia handtiuz. Hala ere, urtaroen atzerapenaren ondorioz, ekain, uztail eta abuztua Ipar Hemisferioko hilik beroenak dira, eta abendu, urtarril eta otsaila, Hego Hemisferioko beroenak.\nInguru epel eta polarretan urtaroek hiruna hileko iraupena dute eta negu, udaberri, uda eta udazken izenak ematen zaizkie. Haien hasiera eta bukaera definitzean, ekinozio eta solstizioak erabiltzen dira; hala ere, definizio kulturala da: adibidez, Indian, antzinatik, sei urtaro edo \"Ritu\" bereizten dira egun ere nekazaritza eta merkataritzarako, antzinako Hegoaldeko Asiako erlijio eta kulturan oinarrituak. Ekologian ere sei urtaroko zatiketa erabiltzea ohikoa da inguru epeletan, inongo egutegira zuzenean lotu gabe: prebernala, bernala, estibala, sertinala, autunala eta hibernala. Ekuatoretik gertu dauden lekuetan bi urtaro baino ez daude: hezea eta lehorra. Leku batzuetan hirugarren urtaro bat bereizten da, hotzagoa eta leunagoa, harmattan izenekoa Mendebaldeko Afrikan. Urtaroak garrantzitsuak dira nekazal-gizarteentzat, euren bizitza ereitze eta uzta garaien artean mugitzen baita, eta urtaroen aldaketak erritual ezberdinak dituelako.\nMunduko hainbat lekutan beste \"urtaro\" ez formal batzuk ere badaude, adibidez urakan, sute edo ibaien mailari lotuak. Antzinako Egipton Nilo ibaiaren hazkuntza zikloak markatzen zituen urtaroak.\nArrazoiak eta efektuak.\nMakurdura axiala.\nUrtaroak egotearen arrazoietako bat Lurrak bere orbita-planoarekiko duen makurdura axiala da, zeina 23,4 gradukoa den. Makurdura hau sarritan \"ekliptikaren zeihartasuna\" bezala ezagutzen da.\nUrteko edozein garaitan ipar eta hego hemisferioek aurkako urtaroak dituzte. Izan ere, udan edo neguan planetaren zati batek besteak baino Eguzkiaren energia-igorpen handiagoa jasotzen du; zati hori trukatu egingo da Lurrak bere orbitan biratu ahala. Gutxi gorabehera urte erdi batez ipar hemisferioak Eguzkiaren igorpen gehiago jasotzen ditu (Martxoaren 20 inguruan hasi eta irailaren 22 ingurura arte) eta igorpenen aldi gorena ekainaren 21ean jazotzen da. Urtearen beste erdian ordea, hego hemisferioak igorpen gehiago jasotzen ditu besteak baino, igorpenen aldi gorena abenduaren 21 inguruan edukitzen duelarik. Eguzkia zuzenean ekuatorearen gainean egoten den urteko bi aldiak ekinozioak dira. Egun zehatz horietan ipar eta hego poloak banalerroan (ilunabar eremuan) daude eta hortaz, egunak eta gauak iraupen bera du bi hemisferiotan. Martxoko ekinoziotik aurrera, ipar hemisferioa udaberrian sartzen hasten da eta poliki-poliki haren egunen iraupenak gora egiten du, hego hemisferioa udazkenean sartu eta egunen iraupenak behera egiten duen bitartean.\nMakurdura axialaren eragina urtean zehar egunen luzera erreparatuz edo eguerdian Eguzkiak zeruan duen altuera behatuz nabaritu daiteke. Neguan Eguzkiak angelu baxua izaten du ortzi-mugarekiko eta hortaz, bere igorpenak Lurraren gainazaleko eremu zabalago batean hedatzen dira, horregatik argia zeharkakotasunez eta intentsitate txikiagoz jasotzen da. Efektu hori eta egunen luzeraren aldaketak eragiten dituenez, Lurraren makurdura axiala da urtaroen artean izaten diren klima desberdinen eragile nagusia bi hemisferiotan.\nLurraren orbita eliptikoa.\nMakurdura axialarekin alderatuta, beste faktoreek ez dute hainbesteko ekarpena egiten urtaroen klima-aldaketetan. Urtaroak ez dira Lurrak Eguzkiarekiko izaten dituen distantzia aldaketen ondorio, zeinak planetaren orbita eliptikoak eragiten dituen. Izan ere, Lurrak perihelioa (Eguzkitik hurbilen dagoen puntua) urtarrilean du eta afelioa (Eguzkitik urrunen dagoen puntua) uztailean. Horrenbestez, eszentrikotasun orbitalaren maximo eta minimo garaiak ipar hemisferioko tenperaturen garaien aurkakoak dira. Zehaztasunez esanda, Lurraren eszentrikotasunak eguzki-igorpenetan eragiten duen aldakortasuna %7 ingurukoa da.\nEszentrikotasun orbitalak tenperaturetan eragin dezake, baina Lurrean, bere eragina oso txikia da eta beste faktoreek estali ohi dute, izan ere, hainbat ikerketek erakutsi dute Lurra orotara beroagoa dela Eguzkitik \"urrunen\" kokatzen den uneetan. Ipar hemisferioak hego hemisferioak baino lur gehiago edukitzeak eragiten du hori, lurra ura baino azkarrago berotzen baita. Lurraren orbita eliptikoak eragindako hego hemisferioko urtaroen intentsifikatze oro hego hemisferioko ur kopuru handiak ezeztatzen du.\nItsasokoa eta hemisferikoa.\nUrtaroetako tenperatura aldaketak beste faktore batzuen menpe ere badaude, adibidez, lurralde jakin bat ozeanotik edo beste urezko gorputz handi batetik dagoen distantzia, El Ni\u00f1o-Hegoaldeko Oszilazioa eta beste ziklo ozeanikoak eta haize gailenduak.\nLurralde epel eta polarretan urtaroen ondoriozko eguzki-argiaren aldaketak eragin nabarmena du izaki bizidunetan, adibidez, zenbait animalia eta landare hibernazioan sartzen dira neguan. Urtaroaren gogortasunaren araberakoak dira izaki bizidunek hartzen dituzten neurriak, adibidez, ozeanotik hurbil dagoen Gipuzkoako kostaldean negua ez da Tuterakoa (Nafarroa) bezain latza izaten, zeina ozeanotik ehunka kilometrora dagoen. Beste adibide bat Antartikako hegoburua da, zeina ozeanotik oso urruti eta kontinentearen barnealdean dagoen, Ipar Poloko iparburua Ozeano Artikoan dagoen bitartean. Azken adibide horretan, horrenbestez, hegoburuko negua iparburukoa baino nabarmen gogorragoa da. Hau da, itsasoak muturreko klimak malgutzen ditu, bai neguan (klima hotzak epelduz) eta baita udan ere (klima beroak epelduz).\nTropikoak.\nTropikoetan urtaro batetik bestera eguzki-argiaren igorpena ez da hainbeste aldatzen. Alabaina, tropikoak ez dira urtaro bakarreko lurraldeak eta euren urtaroak eraztun euritsu eta presio baxuko baten menpe daude, zeinak Tropiko Arteko Konbergentzia Eremua izena jasotzen duen. Tropikoetan, urtaroak bereizten dituen faktorea prezipitazioak dira batez besteko tenperaturaren gainetik. Eremua ekuatorearen iparraldean dagoenean, iparraldeko tropikoei urtaro euritsua heltzen zaie, hegoaldeko tropikoetan urtaro lehorra hasten den bitartean. Alderantzizkoa gertatzen da Eremua ekuatoretik hegoaldera igarotzean.\nLatitude ertainetako atzerapen termikoa.\nJakina da solstizioak (eguzkitze maximo eta minimoak, hau da, Lurra makurtuen dagoen uneak) ez direla uda edo neguaren erdian gertatzen. Urtaro horien aldi gorena solstizioa igaro eta handik zazpi aste ingurura gertatzen da, urtaro-atzerapena deritzon fenomenoa dela eta. Urtaroak, gainera, ez dira beti termino meteorologikoak bakarrik erabiliz definitzen.\nAtzerapen termikoa ozeanoek eragiten dute hein handi batean. Ozeanoek xurgapen termikoa egiten dute eta gero xurgatutako energia hori askatu, baina xurgapen eta askatzen hori ez da bat-batean gertatzen. Xurgapen eta askatze horiek dira urtaroetako klima-aldaketaren iturriak, eta euren eragina nabarmena izateko zazpi aste inguru behar dituzte, horregatik urtaroen klima-aldaketa ez da gertatzen aipatutako solstizio eta ekinozioen egun berean, beranduago baizik, hala, ozeanoek atzeratzaile gisa jarduten dute. Ipar Hemisferioan nagusi diren klima kontinentaleko lurraldeetan, esandakoagatik, solstizio eta ekinozioak ez dituzte urtaroen erdigunetzat hartzen, horien hasieratzat baizik. Aipatzekoa da urtaroen luzera ez dela uniformea.\nLau urtaroko egutegia.\nEgutegietan oinarritutako metodo gehienek lau urtaroko eredua erabiltzen dute urteko aldiak ezberdintzeko, zeinetan urtarorik hotzena eta beroena beste bi tarteko urtarok banatzen dituzten. Aipatzekoa da egutegian oinarritutako urtaro banaketa hauek erlatiboak direla eta ez direla kalkulu absolutuen emaitza. Horren adibide da zenbait lurraldetan negua izanda ere loratze prozesuak behatu daitezkeela, nahiz eta horiek udaberriarekin lotuak izan tradizionalki. Gainera, egutegietan oinarritutako urtaro banaketetan, egutegi bera erabiltzen duten lurralde guztietan urtaroak une berean hasten dira, eta sarritan gertatzen da lurralde horiek klima desberdinekoak izatea, adibidez, Danimarkan eta Euskal Herrian egutegi bera erabiltzen dugu, nahiz eta milaka kilometrotako distantziak banatzen gaituen.\nUrtaro ofizialak.\nUrtaro ofizialak estatuek legez zehazten dituzten horiek dira. Esan bezala, herrialde gehienek ordu jakin batean aldatzen dute urtaroz beraien lurralde osoan, klimari jaramonik egin gabe. Herrialde bakoitzak urtaro aldaketa gertatzen den momentua zehaztu eta momentu hori \"ofizialtzat\" hartzen du bere komunikabideek zabal dezaten. Sarritan gertatu izan da negutik udaberrira igarotzerakoan, adibidez, oraindik apirilean elurteak gertatzea zenbait lurraldetan edo kontrara, negua zenean oraindik lurralde batzuetan jada zuhaitzak hostoak berritzen hastea. Alabaina, gobernuek ezartzen dituzten urtaro-muga horiek ez dira balio politiko edo zibil handikoak izaten normalean. Europarren kolonizazioak eraginda, Europan betidanik erabili izan den lau urtaroko eredua mundu osora zabaldu zen eta gaur egun herrialde gehienek erabiltzen dute, baita hego hemisferiokoek ere, nahiz eta bertan alderantzizkoa izan urtaroen ordena.\nEuskal Herriaren kasuan ondokoak dira urtaro ofizialak:\nUrtaro meteorologikoak.\nUrtaro meteorologikoak tenperaturaren arabera kalkulatzen dira. Tenperatura altueneko urtearen laurdena uda da eta tenperatura baxueneko laurdena negua. 1780an, Societas Meteorologica Palatina (zeina 1795ean desagertu zen) lehenengo nazioarteko meteorologia erakundeak urtaroak definitu zituen eta esan zuen gregoriar egutegiko hiru hilabete osoko denbora-tarteak zirela. Ordutik aurrera, munduko meteorologo profesional ugarik definizio hori erabili dute urtaroak definitzeko. Definizio horri kasu eginda, ipar hemisferioko lurralde epeletan udaberria martxoaren 1ean hasten da, uda ekainaren 1ean, udazkena irailaren 1ean eta negua abenduaren 1ean. Hego hemisferioko lurralde epeletan aldiz, udaberria irailaren 1ean hasten da, uda abenduaren 1ean, udazkena martxoaren 1ean eta negua ekainaren 1ean, alderantziz alegia.\nAustralasiaren kasuan, urtaro meteorologikoak balizkoak dira lurralde epel guztietan, hau da, Zeelanda Berrian, Hego Gales Berrian, Victorian, Tasmanian, Hego Australiako hego-ekialdeko eremuetan, Mendebaldeko Australiako hego-mendebaldean eta Queenslandeko hego-ekialdeko lurretan (Brisbane hegoaldean). Euskal Herriaren kasuan aldiz, urtaro meteorologikoak balizkoak dira lurralde osoan.\nSuedia eta Finlandiako urtaro banaketa.\nSuedia eta Finlandian meteorologoek ez dute egutegietan oinarritutako definizioa erabiltzen urtaroak zehazteko, tenperaturan oinarritzen dira. Udaberria eguneko batez besteko tenperatura 0\u00a0\u00b0C-tik gora egun batzuetan zehar mantentzen denean hasten da, uda tenperaturak +10\u00a0\u00b0C-tan irautean hasten da, udazkena aldiz 10\u00a0\u00b0C-ko gutxieneko tenperatura iraunkor hori galtzen denean hasten da eta negua 0\u00a0\u00b0C-ko gutxieneko tenperatura iraunkorra galtzean. \"Iraunkortasuna\" definitu beharreko parametro bihurtzen da orduan, eta bi herrialde horietan tenperatura iraunkortzat hartzen da astebetez mugatik gora edo behera mantentzen bada. Eredu honek bi ondorio dakartza: lehenik, ezin da jakin urtaro bat noiz hasiko den aurretiaz eta bigarrenik, herrialde bereko lurralde desberdinetan garai desberdinetan hasten dira urtaroak.\nIndiako urtaro banaketa.\nIndiako Meteorologia Sailak lau urtaro klimatologiko definitzen ditu:\nUrtaro astronomikoak.\nLurralde epeletako urtaroak zehazteko astronomia erabiltzea ez da kontu berria, gutxienez erromatar garaitik erabili izan da, zeintzuek juliotar egutegia osatzeko erabili zuten. Gaur egun ere astronomia bidezko gregoriar egutegiak dira nagusi mundu osoan, nahiz eta badiren meteorologia neurketak lehenesten dituzten herrialdeak, astronomiaren gainetik: Australia, Zeelanda Berria, Pakistan eta Errusia. Eguzkia Kantzer eta Kaprikornio tropikoetatik igarotzeak (solstizio garaiak) eta ekuatoretik igarotzeak (ekinozio garaiak) zehazten ditu urtaroen hasiera eta amaiera datak. Edo bestela, hasiera edo amaiera data horiek gertakari horietatik hurbil gertatzen diren data tradizional jakin batzuek zehaztu ditzakete.\nAzpiko diagramak solstizio lerroaren eta Lurraren orbita eliptikoaren apside-lerroaren arteko erlazio erakusten du. Orbita eliptiko (eszentrikotasun exageratua du) horren baitan Lurraren sei irudi daude, zeintzuek hurrenez hurren perihelioa (periapsia edo Eguzkitik hurbilen dagoen puntua, urtarrilaren 2 eta 5aren artean jazotzen dena), martxoko ekinozioa (martxoaren 19, 20 edo 21ean gerta daitekeena), ekaineko solstizioa (ekainaren 20 edo 21ean gertatzen dena), afelioa (apoapsia edo Eguzkitik urrunen dagoen puntua, uztailaren 4 eta 7 artean jazotzen dena), iraileko ekinozioa (irailaren 22 edo 23koa) eta abenduko solstizioa (abenduaren 21 edo 22koa) irudikatzen duten.\nUrtaro astronomiko horiek ez dira luzera berekoak, Johannes Keplerren lehenengo legearen arabera, Lurraren orbita eliptikoa delako. Martxoko ekinoziotik ekaineko solstiziora 92,75 egun daude, solstizio horretatik iraileko ekinoziora 93,65 egun, hortik abenduko solstiziora 89,85 egun eta azkenik, hortik martxoko ekinoziora 88,99 egun."}
{"id": "23091", "revid": "96586", "url": "https://eu.wikipedia.org/wiki?curid=23091", "title": "Negu", "text": "Negua neguko solstizioan hasten den lau urtaroetako bat da.\nUrtarorik hotzena da eta elurra eta izotzarekin erlazionatzen da.\nDaten definizioak eta iraupena.\nBatzuek puntu finko astronomikoetan oinarrituta definitzen dute negua, eguraldi-baldintzak kontuan hartu gabe. Definizio honen bertsio batean, negua neguko solstizioan hasten eta udaberriko ekinozioan amaitzen da.\nNegu meteorologikoa abendua, urtarrila eta otsaila guztiz hartzen dela uste ohi da Ipar Hemisferioan eta ekaina, uztaila eta abuztua Hego Hemisferoan.\nEkuatore eremuan, urtaroak nabaritzen ez direnean, negua gutxi gorabehera sei hilabete irauten duen urtaro euritsua da.\nEskandinavian, negua tradizionalki urriaren 14an hasten eta otsailaren azken egunean amaitzen da."}
{"id": "23093", "revid": "59723", "url": "https://eu.wikipedia.org/wiki?curid=23093", "title": "Uda", "text": "Uda edo udara Lurreko ingurune epeletako lau urtaroetako bat da, haietako beroena. Udak egunak luzeagoak eta gauak laburragoak direlako bereizten du. Astronomiari dagokionez, udako solstizioak (ekainaren 21 inguru Ipar Hemisferioan eta abenduaren 21 inguru Hego Hemisferioan) urtaro horren hasiera markatzen du, eta udazkeneko ekinozioak (irailaren 22-23 iparraldean, martxoaren 21aren inguruan hegoaldean) haren amaiera eta udazkenaren hasiera.\nHainbat kulturatan, urtaroak data desberdinetan hasten dira, fenomeno astronomiko edo meteorologikoetan oinarrituta. Hala ere, uda hego hemisferioan gertatzen denean ipar hemisferioan negua da. Ikusten denez, uda boreala da ipar hemisferioan gertatzen denean, edo australa, hego hemisferioan gertatzen denean. Batzuetan, ordea, uda honela definitzen da: abendua, urtarrila eta otsaila hego hemisferioan, eta ekaina, uztaila eta abuztua ipar hemisferioan; izan ere, egunak nabarmen luzeagoak dira ekainean irailean baino, eta solstizioak urtaroaren erdia markatzen du. Gune intertropikalean, batzuetan, \"uda\" terminoa erabiltzen da urtaro lehorrari erreferentzia egiteko, eta \"negua\", urtaro euritsuari erreferentzia egiteko.\nUdan hainbat jarduera egiten dira, hala nola hondartzara joatea, kanpina egitea edo oporrak."}
{"id": "23094", "revid": "336", "url": "https://eu.wikipedia.org/wiki?curid=23094", "title": "Shirley MacLaine", "text": "Shirley MacLaine (jaiotzez Shirley MacLean Beaty 1934ko apirilaren 24) Ameriketako Estatu Batuetako aktorea da. Warren Beattyren arreba zaharra da.\nZinemako ibililadiak 50 urte irauten du. Haren lehen filma 1955eko Alfred Hitchcocken \"The Trouble with Harry\" izan zen. Oscar sarirako izendapena bost aldiz jaso du: 1958an \"Some Came Running\" filmarengatik, 1960an \"The Apartment\" filmarengatik, 1963an \"Irma La Douce\" filmarengatik, 1977an \"The Turning Point\" filmarengatik, eta 1983an \"Terms of Endearment\" filmarengatik. Azken honi esker saria lortu zuen azkenean.\nArlo pertsonalean, ezaguna da halaber New Age eta berraragiztapenean\nsinesmenengatik eta espiritualtasunean. Honen haritik, lan autobiografiko ugari idatzi ditu, horietako asko esparru honi buruzkoak."}
{"id": "23095", "revid": "1519", "url": "https://eu.wikipedia.org/wiki?curid=23095", "title": "LAIA", "text": ""}
{"id": "23096", "revid": "105290", "url": "https://eu.wikipedia.org/wiki?curid=23096", "title": "Laia (aldizkaria)", "text": "Laia Kuartangoko Laia Eskuetan Kultura Elkarteak editatzen duen aldizkari elebiduna da, euskara eta gaztelania erabiltzen baitu.\nAldizkari hau, A\u00f1ana eskualdeko bizitza eta bizimoduak nabarmentzeko asmoarekin jaio zen eta urtero 6 ale argitaratzen ditu eta harpidedunen artean banatzen da."}
{"id": "23097", "revid": "371", "url": "https://eu.wikipedia.org/wiki?curid=23097", "title": "Bernard Etxepare", "text": ""}
{"id": "23099", "revid": "393", "url": "https://eu.wikipedia.org/wiki?curid=23099", "title": "National Basketball League", "text": ""}
{"id": "23100", "revid": "512", "url": "https://eu.wikipedia.org/wiki?curid=23100", "title": "NBL", "text": "National Basketball League edo NBL hurrengo gauzak izan daitezke."}
{"id": "23101", "revid": "105290", "url": "https://eu.wikipedia.org/wiki?curid=23101", "title": "NBL (Estatu Batuak)", "text": "National Basketball League edo NBL 1937an Estatu Batuetan sortu zen saskibaloi liga. 1949an BAArekin bat egin zuen eta NBA izeneko liga sortu zen."}
{"id": "23102", "revid": "6327", "url": "https://eu.wikipedia.org/wiki?curid=23102", "title": "Mikel Hernandez Abaitua", "text": ""}
{"id": "23103", "revid": "1491", "url": "https://eu.wikipedia.org/wiki?curid=23103", "title": "Mikel Hern\u00e1ndez Abaitua", "text": "Mikel Hern\u00e1ndez Abaitua \u2014batzuetan Mikel H. Abaitua sinatzen du\u2014 (Gasteiz, Araba, 1959ko urtarrilaren 16a - ) euskal idazlea da, Batxilergoko Euskal Hizkuntza eta Literaturako katedraduna eta Euskal Filologian doktorea."}
{"id": "23104", "revid": "95298", "url": "https://eu.wikipedia.org/wiki?curid=23104", "title": "Pedro Alberdi", "text": "Pedro (Peru) Alberdi (Eibar, Gipuzkoa, 1957 - ) euskal idazle eta irakaslea Bilboko Bilbo Zaharra euskaltegian. Eibarren jaio zen baina 17 urterekin Bilbora joan zen Ingenieritza ikastera. Ingenieritza ikasketak utzi zituen, euskarazko filologia ikasteko Deustuko unibertsitatean. 19 urterekin euskaltegian eskolak ematen hasi zen. Bere liburuak beti fikzio eta errealitatearen mugan kokatzen dira. 2007. urtean Unamuno saria irabazi egin zuen \"Carlos esaten zioten gizona\" eleberriarekin."}
{"id": "23105", "revid": "56334", "url": "https://eu.wikipedia.org/wiki?curid=23105", "title": "Xabier Aldai", "text": "Xabier Aldai (Azpeitia, Gipuzkoa, 1975eko martxoaren 21a - ) euskal idazlea."}
{"id": "23106", "revid": "56334", "url": "https://eu.wikipedia.org/wiki?curid=23106", "title": "I\u00f1aki Aldekoa Beitia", "text": "I\u00f1aki Aldekoa Beitia (O\u00f1ati, Gipuzkoa, 1961eko uztailaren 20a - ) EHUko irakaslea eta idazlea da. 2013an Euskaltzaindiak euskaltzain urgazle izendatu zuen."}
{"id": "23107", "revid": "95298", "url": "https://eu.wikipedia.org/wiki?curid=23107", "title": "Jon Alonso", "text": "Jon Alonso Fourcade (Iru\u00f1ea, Nafarroa, 1958ko azaroaren 18a) euskal idazlea eta itzultzailea da.\nBiografia.\nBiologia ikasketak egin zituen Euskal Herriko Unibertsitatean, eta Nafarroako Gobernuan itzultzaile lanetan dihardu. Hainbat komunikabidetan lankide da, Euskadi Irratiko \"Sormenari leiho\" saioan ere aritu da, baita hainbat mintegi eta lantegitan ere. Idazle lanetan, Iru\u00f1eko Korrok literatur aldizkarian egin zituen lehen urratsak, beste hainbat idazleren gisan, hala nola Josetxo Azkona eta Mikel Taberna. Jos\u00e9 Saramagoren eta Julio Cortazaren lan bana euskaratu ditu. 1997an Joseba Jaka I. Literatura Beka eskuratu zuen, \"Camembert helburu\" eleberri-saiakera idazteko. 2007an, \"Argia\" aldizkarian idatzi zuen \u00abEuskadi Sariak\u00bb artikulua, hainbat idazle eta itzultzailek \"Utikan Euskadi Sariak\" agiria sinatzeko pizgarria bihurtu zen. 2007an ere \"Erretzaileen eremua\" ipuin liburuagatik Espainiako Kritika Saria eman zioten.\n\"Lanbas\".\nJon Alonsok sortutako pertsonai ezagunena Enekoitz Ramirez \"Lanbas\" dugu. Eleberri beltzaren tradizioan, Lanbas antiheroia dugu: etakide ohia, preso egondakoa, arte saleroslea eta lapurra, detektibe izan gabe ikertzaile lanetan aritzen da beti nahiko zorte txarrez. Orain arte hiru eleberrietan agertu da: \"Camembert helburu\" (1997), \"Zintzoen saldoan\" (2012) eta \"Hiri hondakin solidoak\" (2015). Lanbasen bidez, erabateko eszeptizismoaren ikuspuntutik, Alonsok kritika gogorrak eta, aldi berean, sarkastikoak egiten ditu."}
{"id": "23108", "revid": "56334", "url": "https://eu.wikipedia.org/wiki?curid=23108", "title": "Mikel Albisu", "text": "Mikel Albisu Iriarte \u2014Mikel Antza ezizenaz ezaguna\u2014 (Donostia, Gipuzkoa, 1961eko ekainaren 7a) euskal idazlea eta antzerkigilea da.\n\"Susa\" aldizkariaren lehen zenbakian eman zuen argitara lehen ipuina, 1979an. Gerora \"Argia\" astekarian lankide eta bertako partaide izan zen; antzerkiaren sailaz arduratzeaz gainera, beste zenbait zereginetan ere aritu zen. Antzerkiari dagokionez, 1984an I\u00f1aki Uriarekin batera \"Beteluko balnearioko mirakulua\" izeneko lana eman zuen argitara, Branka antzerki taldeak aurkeztua gerora. Bigarren antzerki lana, \"Hiru damatxo,\" 1986koa da. Fernando Pessoaren \"Marinela\" obraren antzezpeneko kudeatzaile lanak bete zituen 1985ean. 1985ean \"Lehen bilduma 82-84\" narrazio bilduma kaleratu zuen, eta 1987an \"Odolaren usaina\" narrazio sorta.\n1985eko uztailaren 7an Joseba Sarrionandia eta I\u00f1aki Pikabearen kartzelako ihesa antolatu zuen. Ondoren, Hego Euskal Herritik ihes egin zuen, eta ETAren arduradun politikotzat hartu izan dute. 2004an atxilotu zuten, Saliesen, Soledad Iparragirre bikotekidearekin batera. Kartzelan, EPPKren bozeramale lanak egin ditu. 2019ko urtarrilaren 22an libre utzi zuten, Barajasen.\nLanak.\nPoesia.\n\"Ametsak ere zain\" (2015, \"Susa\")"}
{"id": "23109", "revid": "56334", "url": "https://eu.wikipedia.org/wiki?curid=23109", "title": "Jon Arretxe", "text": "Jon Arretxe Perez (Basauri, Bizkaia, 1963ko ekainaren 4a) euskal idazlea da. Bere herrian egin zituen lehen ikasketak, eta unibertsitatean matrikulatu zen Deustuko Filologia Fakultatean. Lizentzia lortu zuen, bai eta doktore gradua ere, \"Basauriko euskara\" tesiari esker, non Basauriko azken belaunaldi euskaldun zaharraren hizkera idatzia batu baitzuen. Gero, Gorputz Hezkuntzako ikasketak ere egin zituen, eta unibertsitatean irakasle ibili zen. Piano eta kantu ikasketak ere egin zituen, Bilboko eta Gasteizko kontserbatorioetan. Gogoko du kirola egitea eta bidaiatzea.\nArbizun bizi da, Nafarroa Garaiko Sakana haranean, Gasteiztik, Iru\u00f1etik eta Donostiatik erdibidean. Idazteaz gain, bere bidaia eta liburuei buruzko hitzaldiak ematen. Opera abeslari gisa ere ibiltzen da, koruetan eta bakarlari gisa."}
{"id": "23110", "revid": "512", "url": "https://eu.wikipedia.org/wiki?curid=23110", "title": "Aitor Arana", "text": "Aitor Arana Luzuriaga (Legazpi, Gipuzkoa, 1963ko abenduaren 21a - ) euskal idazle emankorra eta hizkuntzalaria da.\nEuskalkien arloan, ekialdeko nafarrera aztertu izan du batez ere, zaraitzuera nagusiki."}
{"id": "23111", "revid": "512", "url": "https://eu.wikipedia.org/wiki?curid=23111", "title": "I\u00f1igo Aranbarri", "text": "I\u00f1igo Aranbarri Alberdi (Azkoitia, Gipuzkoa, 1963ko irailaren 20a - ) euskal idazlea da.\n2008an Zilarrezko Euskadi Saria eman zioten \"Zulo bat uretan\" lana liburuaren egunean gehien saldu zen euskal liburua izan zelako.\nLanak.\nI\u00f1igo Aranbarrik literaturako zenbait generotan egin ditu ekarpenak:"}
{"id": "23112", "revid": "56334", "url": "https://eu.wikipedia.org/wiki?curid=23112", "title": "Jon Mikel Arano Aramendi", "text": "Jon Mikel Arano Aramendi \u2014Jon Arano edo Mikel Aramendi sinatu ohi du\u2014 (Itsasondo, Gipuzkoa, 1961eko azaroaren 21a) euskal idazlea da, kazetaritzan eta olerkigintzan nabarmendu dena.\nTxikitatik izan da irakurzale amorratua, eta kazetaritzan sartuta dabil oso gaztetatik, idatziz (\"Argia\", \"Egin\", \"Diario Vasco\", \"Gara\", \"Egunkaria\", \"Berria\" eta beste) nahiz ahoz (Herri Irratia, Euskadi Irratia). \"Kantillape\", \"Goierritarra\" eta \"Ostiela!\" aldizkariak sortzeko lanetan parte hartu du, eta hiruretan izan da zuzendari.\nMikel Aramendi kazetaria eta Joxe Luis Aramendi itzultzailea ditu lehengusu.\nBizitza.\n\"Zeruko Argia\"n argitaratu zituen aurreneko poemak. Urte batzuk geroago, bi poema liburu atera zituen: \"Bileterik gabe\" (1985) eta \"Malezia sorta\" (1991).\n1992an, Eustakio Mendizabalen poemak apailatu eta argitaratu zituen, \"Hitz etena. Eustakio Mendizabal Txikiaren Olerkiak\" liburuan.\n1995ean, Paperzaleak kultura elkartea sortu zuen. Haren bitartez argitaratu zen \"Ostiela!\" aldizkaria, harik eta 2006an, 40. zenbakia kaleratu eta gero, aldizkaria plazaratzeari uztea erabaki zuten arte, \u00abeuro-prezioei eutsi ezinda\u00bb.\nEuskal Idazleen Elkartearen enkarguz, \"Komatxo artean\" literatura irratsaioa sortu eta koordinatu zuen bi urtez (1998 eta 1999), Herri Irratian.\n2002an, merkaturatzeko ohiko zirkuituak erabiliz euskaraz argitaratu den lehenengo aldizkari pornografikoa kaleratu zuen, argazkien lagungarri literatura testu erotikoak ipinita: \"Pornolore, larrugintzako eskuliburua\" (\"Ostiela!\" aldizkariaren 26. zenbakitzat argitaratua).\n2007an, Joseba Jaka V. Literatura Beka jaso izanari esker, \"Zeruak eta ifrentzuak\" poema liburua argitaratu zuen, aurrekoa atera zuenetik hamasei urte igarota. Jon Arano askoz helduago ageri da, aurrekoan egindako isekez eta hitz gogorrez damututa, gaztetan gauza asko \u00abpentsatu gabe\u00bb eta \u00abindarrez\u00bb egin zituelakoan. Hitz jokorako eta hitz berrien asmaketarako joera ageri du liburuan, eta beste hainbat idazleren testuen aipamenez josita dago."}
{"id": "23113", "revid": "95298", "url": "https://eu.wikipedia.org/wiki?curid=23113", "title": "Igone Etxebarria", "text": "Igone Etxebarria Zamalloa (Bilbo, Bizkaia, 1962ko ekainaren 22a) euskal filologoa eta idazlea da. Halaber, Euskaltzain urgazlea ere bada. Labayru Fundazioaren zuzendaria da, eta \"Idatz&amp;Mintz\" literatur aldizkariaren arduraduna da.\nBizitza.\nBedian bizi da eta EAJ-PNVko zinegotzia da bertan. Bediako herri ondarea aztertu eta Labayruren \"Bedia. Bizimodua eta ohiturak\" liburu eta DVDren egilea da, Ainhoa Etxazarra eta Akaitze Kamiruagarekin batera.\nEuskaltzain urgazlea.\nEuskaltzaindiak \"euskaltzain urgazle\" izendatu zuen 1996ko martxoaren 29an. Corpusa batzordean aritzen da 1999z geroztik. Ahoskera (1997-1999) eta Jagon sailean (1997-1999) ere aritu izan da."}
{"id": "23114", "revid": "65203", "url": "https://eu.wikipedia.org/wiki?curid=23114", "title": "Pako Aristi", "text": "Pako Aristi Urtuzaga (Urrestilla, Azpeitia, Gipuzkoa, 1963ko irailaren 17a - ) euskal idazlea eta kazetaria da.\nBiografia.\nBetharran ordenako fraideekin egin zituen bere lehen ikasketak eta ondoren Euskal Herriko Unibertsitatean, Leioan, Kazetaritzan lizentziatu zen. Komunikabideetan kolaboratzen du iritzi artikuluak, elkarrizketak eta erreportaiak idatziz hainbat egunkaritan. La Voz, Egin, Liberaci\u00f3n, Euskadi Irratia eta Herri Irratian kolaboratzeaz gain, EiTBko gidoilaria ere izan da. Urrestillako elizako organo-jotzailea izan da eta beste instrumentu batzuk menderatzen ditu, horien artean gaita, Galizian egindako egonaldi ugarien ondorioz.\nLiteratur ibilbidea.\n1984an, literaturatik eta prentsako noizbehinkako kolaborazioetatik bizitzea erabaki zuen.1985ean bere lehen bi liburuak argitaratu zituen, oihartzun eta onarpen handia izan zutenak: alde batetik, bere lehen eleberria, \"Kcappo. Tempo di tremolo\" (Erein), eta bestetik \"Euskal kantagintza berria\" (Erein) 1961etik 1985era bitarteko euskal kantagintzari buruzkoa, non lehen aldiz Ez Dok Amairu taldearen hausturaren xehetasunak ematen ziren. \"Kcappo\" trilogia baten lehen eleberria izan zen, \"Irene, tempo di adagio\" (Erein, 1987) eta \"Krisalida\" (Erein, 1990) lanekin osatu zena.\nPoesiari dagokionez, Aristik \"Iraileko ipuin eta poemak\" (Elkar, 1989) argitaratu zuen lehenik, eta \"Castletown\" (Erein, 1996) eta \"Oherako hitzak\" (Erein, 1998) izan ziren haren oinordekoak.\n1992an eta 1993an Rikardo Arregi Saria irabazi zuen kazetaritza arloan egindako lanagatik.\n1998an, \"Urregilearen orduak\" eleberriagatik (\"Las buenas palabras\" gaztelaniazko bertsioan), Espainiako Literatur Kritikarien Elkarteak urtero ematen duen Kritikaren Saria jaso zuen.\n1999an, Aristik \"Tribuaren hitz galduak\" ikuskizuna eskaini zuen herri askotan, Mikel Markez musikariarekin batera. Lan honen emaitza disko moduan argitaratu zen. Hurrengo urtean, Venezuelako lurretan Markez abeslariarekin batera egindako bidaia baten kronika argitaratu zuen, \"Venezuela, iraultza isilaren hitzak\" (Txalaparta) izenburuarekin. 2000. urtean ere, \"Nire Uztapide\" argitaratu zuen, Uztapide bertsolariaren biografia heterodoxoa, bertsolariak bere autobiografian isilarazi zuena erakutsi nahi zuena.\nAristik haurrei eta gazteei zuzendutako literatura ere landu du. \"Matinellok ez du kukurik entzuten\" (Erein, 1985), \"Zazpi pirata baltsa batean\" (Erein, 1988), \"Azken lamiaren bila\" (Erein, 1991), \"Benetako lagunen aterbea\" (Ibaizabal, 1998) eta \"Nemesioren itzala\" (Elkar, 2005) besteak beste.\nIrakurleen erantzun onaren adierazgarri, saiakera-esparruan kokatu izan den \"Gauza txikien liburua\" (Erein, 2004) izenburuko lanak Beterriko Liburua saria jaso zuen.\n2008an Euskaltzaindiaren eta BBKren antolaturiko Toribio Altzaga Sariaren irabazlea izan zen, \"Josu Dukatiren proposamena\" lanarekin."}
{"id": "23115", "revid": "56334", "url": "https://eu.wikipedia.org/wiki?curid=23115", "title": "Mariano Izeta", "text": "Mariano Izeta Elizalde (Elizondo, Baztan, 1915eko uztailaren 14a - Elizondo, 2001eko urtarrilaren 8a), Anzanarri izengoitiaz ere sinatzen zuena, euskal idazle eta euskaltzain nafarra izan zen.\nBiografia.\nAita gipuzkoarra zuen, Zarauzkoa, eta ama baztandarra. Elizondoko Mutilenea etxean jaio zen, zortzi anai-arreben artean zaharrena zela. 1930ean, hamabortz urte zituela, eskolako ikasketak bukatu ondoren aitarekin erlojugintzan hasi zen. Urteak joan, urteak etorri, lanbide horretan aritu zen 1984an erretiroa hartu zuen arte. Alabaina, ondoren ere, erloju-dendara joaten segitu zuen, jendearekiko harremana oso maite zuelako. Gabriela Go\u00f1i Olaetxea lekaroztarrarekin ezkondua, bi alaba izan zituen, Maria Ines eta Juana Mari.\nEzaguna da Mariano Izetak euskara eta euskal kulturaren alde egindako lan nekagaitza. Garai hartan Elizondoko karriketan erdara nagusi izan arren, bera euskal kulturan hazi eta hezi zen. Oso gazte zenetik euskararen aldeko lanetan murgildu zen. 1936an, Gerra Zibila hasi baino lehen, Nafarroan egin zen lehenbiziko Bertsolari Txapelketaren antolakuntzan lagundu zuen. Handik aurrera bertsolaritza hurbil-hurbiletik jarraitu zuen eta frankismo garaiko giro zailean bertso saio asko antolatu zituen. Gai-jartzaile eta, txapelketak berriz hasi zirenean, epaile ere aritu zen. 1992ko urtarrilaren 19an, Euskal Herriko Bertsolari Elkarteak omendu zuen, Emile Larre eta Teodoro Hernandorenarekin batera.\n1957 aldera hasi zen idazten. Handik aurrera Zeruko Argian, Herrian, Principe de Viana aldizkariko Erriz-Erri sailean, Diario de Navarran, Euskaldunon Egunkarian, Deian, Navarra Hoyn eta Diario de Noticiasen argitaratu zituen artikuluak, gai ugari jorratuz. Urte luzez Xorroxin Irratiko Elizondoko berriemailea izan zen. Nafarroa Behereko Irulegi Irratian ere mintzatzen zen.\nBi eleberri karrikaratu zituen: \"Dirua galgarri\" (1962) eta \"Nigarrez sortu nintzan\" (1982). Beste idazlan batzuk 1999ko \"Baztango kontuak\" liburuan argitara eman zituen. Aipagarria da Baztango euskal hitzak \u00abbaztandarren ahotik, ez liburuetatik\u00bb biltzen egin zuen lana. Horren emaitza da \"Baztango hiztegia\" (1996). 1961etik euskaltzain urgazlea izan zen eta 2000. urtean euskaltzain ohorezko izendatu zuten.\nHerrian aski ezaguna zen mutildantzari fina zelako. Elizondoko jaietan, Santiago egunean dantzatzen den mutildantzan, bera izan ohi zen aitzindari. Beste hainbat alorretan ere aritu zen, beti eskuzabal: kirol ikuskizunak antolatzen, Elizondoko Koralean abesten, era guztietako idazkiak euskaratzen, haur zein helduei euskaraz erakusten... 1957-1958an Elizondoko zinpeko-alkatea izan zen eta 1980-1984 bitartean Baztango Udaleko zinegotzia. 1997ko maiatzean Batzar Nagusiak, aho batez, Baztango Seme Kutun izendatu zuen. Urte bereko uztailaren 25ean \"Mariano Izeta Erreboteko plaza\" inauguratu zen Elizondon."}
{"id": "23116", "revid": "56334", "url": "https://eu.wikipedia.org/wiki?curid=23116", "title": "Bixente Barandiaran", "text": "Bixente Barandiaran (Itsasondo, Gipuzkoa, 1917ko urtarrilaren 24a - Donostia, Gipuzkoa, 2003ko urriaren 1a) euskal idazlea izan zen."}
{"id": "23117", "revid": "59723", "url": "https://eu.wikipedia.org/wiki?curid=23117", "title": "Joxe Austin Arrieta", "text": "Joxe Austin Arrieta Ugartetxea (Donostia, Gipuzkoa, 1949ko urriaren 26a) euskal idazlea da.\nBiografia.\nFilosofia eta Letretan lizentziatua (Filologia Erromanikoan) da. Euskara irakasle izana hainbat urtez. EUTGko Hizkuntz Eskolan eta Filosofia Fakultatean irakaslea ere izan da. Euskalgintzako beste hainbat alorretan ere ibilia da: UZEIrekin eta UEUrekin ere eginak ditu hainbat lan. 1982k erretiroa hartu zuen arte Kutxako itzultzailea izan da.\nPolitikagintzari dagokionez, Herri Batasunaren Mahai Nazionaleko partaide eta hautetsia izan da. Besteak beste, Donostiako Udaleko zinegotzi izan zen aldi batez.\nKargu politikoak hartu izan ditu kulturaren eta euskararen alorrean eta Euskaltzain urgazle da 1996az geroztik.\nIbilbide literarioa.\nPoesia eta narratiba landu ditu gehienbat, bai eta literatura itzulpengintza ere.\nNarrazioa.\nBere lehen argitalpena \"Bidaia/Termitosti\" (Ustela, 1978) ipuin liburua izan zen. Geroago, 1997an, Arrietak \"Labur aroz\" (Txalaparta) argitaratu zuen, aurreko 22 urteetan idatzitako narrazioen bilduma. Lehen nobela \"Abuztuaren 15eko bazkalondoa\" (Gipuzkoako Aurrezki Kutxa), Elkar etxeak 1985ean berrargitaratua eta gaztelaniara itzulia (\"La sobremesa del 15 de agosto\", Hiru, 1994) izan zen. 1978an Irun Hiria saria irabazi zuen lan honengatik eta 1979an Espainiako Kritika saria Euskarazko Narratibari.\nPoesia.\nHainbat poesia liburu idatzi ditu, hala nola, \"Arrotzarena/Neurtitz neugabeak\" (CAP-Kutxa, 1983), \"Bertso-paper printzatuak\" (Elkar, 1986), \"Mintzoen mintzak\" (Elkar, 1989), \"Graffitien ganbara\" (Kutxa, 1996) eta \"Orbaibar\" (Kutxa, 2003). 2001ean \"XX. mendeko poesia kaierak\" bilduman antologia poetiko bat eskaini zitzaion.\nItzulpengintza.\nAlor horretan, frantsesezko, ingelesezko, katalanezko eta alemanezko lanak euskaratu ditu. Marguerite Yourcenarren \"Hadrianoren oroitzapenak\" eleberriak toki nabarmena du euskarazko literatura itzulpengintzan eta Literatur Itzulpenaren Euskadi Literatura Saria jaso zuen 1991 urtean William Goldingen \"Eulien ugazaba\" (\"Lord of the Flies)\" liburuarekin.\nSaiakera.\nSaiakera ere jorratu du, 2013an \"Berriro eta behin (euskara dela eta)\" lana argitaratu zuen, eta bertan bere bi idazki bildu zituen."}
{"id": "23118", "revid": "119347", "url": "https://eu.wikipedia.org/wiki?curid=23118", "title": "Yolanda Arrieta", "text": "Yolanda Arrieta Malaxetxebarria (Etxebarria, Bizkaia, 1963ko uztailaren 6a) euskal idazlea da. Magisteritza ikasketak egin zituen Eskoriatzako Irakasle Eskolan. Antzerkia eta Kultura eta Gizarte Antropologia ere ikasi ditu. 2015ean Haur eta Gazte Literaturaren Euskadi Saria irabazi zuen \"Argiaren alaba\" liburuarekin (Autoedizioa, 2014, Denonartean, 2015).\nLiteratur ibilbidea.\nEtxebarrian (Lea Artibai, Bizkaia) jaioa, bere haurtzaroan jasotako ahozko tradizioren garrantzia azpimarratu izan du. Egun, Usurbilen (Gipuzkoa) bizi da Yolanda Arrieta. \"Argiaren alaba\" eta \"Kulun-kuttunak\" (Denonartean, 2016) dira argitaratu dituen azken lanak. \"Begigorritarren erlojua\" (SM, 1992) ipuinarekin hasi zen haurrentzat idazten.\nHainbat liburu argitaratu ditu Haur eta Gazte literaturan zein helduenean.\nIdazteaz gain, ordea, Idazketa sortzailearen inguruko lantegiak gidatzen ditu, eta literaturara hurbiltzeko saioak ere egiten ditu haur txikien guraso eta irakasleekin, Galtzagorri Elkartearen \"Bularretik Mintzora\" egitasmoaren barruan.\nItzultzaile lanetan ere aritu da, \"Ez da hain erraza haurra izatea!\" (2008) eta \"Irakasleen epidemia kasua\" (2011) aipatzekoak.\nLiteratura ardatz duten zenbait produktu ere sortu ditu: testu liburuetako Literatura atala, egutegi olgetariak, postalak, margotzeko liburuak, albumak familia ospakizunetarako... Prentsan ere aritu izan da azken urteotan: Deia egunkarian \"Ortzadar\" gehigarrian idazten du astero (lehen \"Zirrikitutik\" zutabea idazten zuen), gainera, Berria egunkariaren larunbateroko haurrentzako gehigarrian kontakizun bat idazten du (2009 arte \"Maratila\" izeneko zutabea idazten zuen); azkenik, Argia aldizkariko \"Luparekin\" sekzioan idatzi zuen 2009 arte. Denbora batez telebistako gidoilari lanetan ere aritu zen, ETBko \"Hasiberriak\" eta \"Baietz gogoratu!\" programetan.\nGaiei dagokionez, behin baino gehiagotan emakumeek ahozko literaturaren transmisioan izan duten garrantzia azpimarratu izan du.\nIdazkera.\nYolanda Arrietaren ibilbidean sinbologiak garrantzi handia du. \"Jostorratza eta haria\" eleberrian adibidez, jostuna giza jakintzaren transmititzaile gisa agertzen zaigu, denboran atzera salto handi bat egin eta egungo garaira itzuliz. Aurre historiako emakumeen lanari garrantzia eman eta orain arteko ibilbidean tapiz, oihal, orratz, hari eta josketarako erreminta ezberdinak erabiltzen ditu haien arteko lotura eginez. \"Denboraren kanta-kontuak\" haurrentzako olerki liburuan esaterako, olerkiak antolatzeko orduak, zenbakiak, eguneko uneak, asteko egunak, urtaroak edota hilabeteak erabili ditu eta musikaltasunarekin, errepikapenekin eta soinuekin jolastu du abestiak, ipuintxoak eta asmakizunak sortzeko.\nLanak.\nZerrenda luzea da Yolanda Arrieta idazlearen liburuena. Bai Haur eta Gazte Literaturan, bai Helduen Literaturan hamabost lan baino gehiago argitaratu ditu. Hauek dira azken urteetako lan batzuk:\nKanpo estekak.\n[[Kategoria:Euskal idazleak]]\n[[Kategoria:Gipuzkoako irakasleak]]\n[[Kategoria:Bizkaiko idazleak]]\n[[Kategoria:Etxebarriarrak]]\n[[Kategoria:Emakume idazleak]]"}
{"id": "23120", "revid": "58701", "url": "https://eu.wikipedia.org/wiki?curid=23120", "title": "Joxan Artze", "text": "Joxan Artze Agirre (Usurbil, Gipuzkoa, 1939ko apirilaren 6a - \"ib.\", 2018ko urtarrilaren 12a) euskal idazlea eta txalapartaria izan zen, Artze anaietako bat, eta Ez Dok Amairu taldearen sortzaileetako bat.\nZenbaitetan, Joxean Artze, JosAnton edo Joxe Anton izenekin edo Hartzut eta Hartzabal ezizenekin ere ageri da.\nBizitza.\nBatxilergoa amaitu ondoren Ingalaterrara joan zen, eta zenbait urtez Euskal Herritik kanpo bizi izan zen.\nHarakin lan egin ondoren, 1966an Euskal Kantagintza Berria mugimenduaren baitan Ez Dok Amairu taldearen sortzaileetako bat izan zen, Mikel Laboa, Xabier Lete, Benito Lertxundi eta Lourdes Iriondorekin batera, besteak beste. Bere anaia Jesus Marirekin txalaparta jo zuen.\n1969an, Ez Dok Amairu taldeko hainbat kiderekin \"Baga, Biga, Higa\" sentikaria prestatu zuen. \"Euskal Kanta\" \"Berria\" mugimenduaren hasierako helburuak zabaldu zituen ikuskizunak, euskal kultura berreskuratu eta berritzeko bidean. Gero, Mikel Laboak grabatu zuen \"Baga, biga, higa\" abestiaren atarikoa izan zen. Ikuskizunaren izena, Manuel Lekuonak \"Literatura oral vasca\" liburuan jasotako olerki magiko batetik dator, Mikel Laboaren abestia bezala. Katalunian (Palau), Parisen, Lovainan, Zaragozan, Madrilen, Bretainian eta beste hainbat lekutan eman zen ezagutzera. Kultur mugimendu abangoardistak bere talde-izaera bururaino eramatea lortu zuen, kanta, poesia, dantza eta antzerkia txalapartaren doinuarekin uztartzen zituen ikuskizun horren bitartez. Portugaleten estreinatu zen eta azken errepresentazioa 1971n egin zen. Fernando Larrukertek eta Jose Luis Zabalak grabatu zuten. Ikuskizunaren sorreran taldekide guztiek parte hartu zuten arren, funtsezko eragile edo arte-zuzendari gisa Joxan Artzeren lana nabaritu zen, batez ere. Beste ikus-entzunezko ekitaldi batzuk ere prestatu zituen aurrerago. 1974. urtean, Ez Dok Amairu banandu eta berehala, Mikel Laboarekin, taldeko hainbat kiderekin eta bere anaiarekin musika, dantza eta poesia batzen zituen \"Ikimilikiliklik\" saioa prestatu zuen. 1976an Veneziako biurtekarian eman zuten. \"Zurezko Olerkia\" kontzertua ere antolatu zuen, Luis de Pablorekin.\n1977an Agustin Gonzalez Azilu musikariak J.A. Artzeren \"Arrano beltza\" poeman oinarritutako kantata konposatu zuen.\nMikel Laboaren abesti ezagunenetako batzuen letrak idatzi ditu, hala nola \"Txoria Txori\", \"Gure Bazterrak\", \"Ama hil zaigu\" eta \"Zaude lasai\".\nObra.\nBi garaitan banatzen da Artzeren produkzioa. Artzek berak askotan aitortu zuen lehen aldian \u201ckanpotik barrura\u201d ikusten zuela (\u201cHarzabal\u201d ezizena erabiltzen zuen orduan, 1969-1979) eta, aldaketa espirituala bizi ostean, bigarren aldi batera pasatu zela, hots, \u201cbarrutik kanpora\u201d idaztera aldatu zuela bere ikuspegia (\u201cHartzut\u201d ezizenarekin, orduan). Lehen aldiko Artze gazteak inguratzen zuen errealitatea islatzen zuen bere lanean, garaiarekin eta lekuarekin zuen lotura agertzen zuen nolabait. "}
{"id": "23122", "revid": "1830", "url": "https://eu.wikipedia.org/wiki?curid=23122", "title": "Joxe Azurmendi", "text": "Joxe Azurmendi Otaegi (Zegama, Gipuzkoa, 1941eko martxoaren 19a) euskal idazlea, filosofoa, saiakera egilea eta poeta da. Etikaren, politikaren, hizkuntzaren filosofiaren, teknikaren, euskal literaturaren eta, orokorrean, filosofiaren gaineko liburu eta artikulu asko eta asko plazaratu ditu. \"Jakin\" kultura-taldeko kide, bertan \"Jakin irakurgaiak\" saileko arduraduna izan da. Sail horretan, pentsamenduaren dibulgazioa bultzatu asmoz, 40 liburutik gora atera dituzte euskaraz: hala nola, \"Klasikoak\" editorialaren filosofiako euskarazko itzulpenetan lagundu izan du. Udako Euskal Unibertsitatearen sortzaileetako bat izan zen, halaber. EHUko Filosofia Modernoko katedraduna eta irakaslea izan da. 2010ean euskaltzain ohorezko izendatu zuten. Finean, Joxe Azurmendi Euskal Herriko pentsalari emankorrenetako bat da eta, askoren iritziz, erudituenetakoa ere bai.\nBiografia.\nJoxe Azurmendi Otaegi gaztea zela Zarautzen (Gipuzkoa) fraideetara sartu eta Erriberrin (Nafarroa Garaia), frantziskotarren baitan, filosofia ikasi zuen. Zegamako ume euskalduna, eskolan hizkuntza galtzen ari zena, aurrerago Erriberrira joan eta bertan topatuko zituen berriro euskara eta Euskal Herria, Arturo Kanpionen lanak irakurriz. Hortik aurrera euskaraz ikasten eta euskaraz idazten ahalegindu zen. Hizkuntzarekiko atzera-aurrera horrek bere ibilbide intelektualean eragina izan du. Era berean, Villasanteri Axularren \"Gero\" gaztelaniara itzultzen lagundu eta euskal literatura klasikoarekin lehenengo ezaupidea hartu zuen.\n1959 eta 1960. urteetan Arantzazura joan zen. Han, frantziskotarren eskolan, Teologia ikasi zuen.\n1955erako Arantzazun ikasketa plana erreformatua zegoenez filosofia eta teologiaz gain psikologia, antropologia eta soziologia irakasten ziren. Era berean Frantzia, Belgika eta Alemanian ikasitako irakasleak heldu ziren 1957an eta Espainia katoliko frankistan zentsuratutako autoreak azaltzen zituzten.\n1960ko hamarkada.\nErriberritik Arantzazura itzuli zen 1960ko hamarkadaren hasieran. Garai horretan Joseba Intxaustik zuzentzen zuen \"Jakin\" aldizkarian laguntzaile hasi zen. Aurreko garaiarekin alderatuta aldizkariak jite berria hartu zuen: Europako filosofia eta kulturari begiratzen hasi zitzaion. Azurmendik hainbat eta hainbat artikulu egin zituen \"Jakin\" aldizkarirako. Lehena, 1960an bertan, \"Bergson\u2019en problema\" izan zen. Artikulu horietan guztietan askotariko gaiak landu zituen: marxismoa eta ortodoxia, kultura, erlijioa, poesia, literatura eta identitatea ziren gai zentralak. Aldizkari horretako zuzendaria zen, Francoren Gobernuak hori lehenengo aldiz debekatu zuenean. Aldizkaria berriz sortu zenean lankide izaten segitu zuen eta inoiz ez dio bertako partaide izateari utzi. Artikulu ugari plazaratu izan ditu bertan ordutik.\nArantzazun Bitoriano Gandiaga ezagutu zuen eta bien arteko harreman pertsonal zein literaioa 40 urtez luzatu zen. Azurmendik Gandiagaren \"Elorri\" poema liburua editatu zuen garai hartan.\nUrte batzuk geroago, 1964an, Foruan (Bizkaia) latin eta euskarazko literatura irakatsi zuen. 1965ean erbestera ihes egin zuen: Frantzia, Alemania, Finlandia, Hungaria eta Italia ibili zituen bere \u201cbohemio bidean\u201d eta urte bereko udazkenean, azkenik, Erroman finkatu zen. Euskaltzain urgazle izendatu zuen Euskaltzaindiak.\nUrtebeteko Teologia ikastaldia egin zuen bertan, segidan ikasketak Westfaliako M\u00fcnsterren (Alemania) jarraituz. Txillardegirekin harremana sendotu zuen eta Krutwigekin ere kontaktuak izan zituen. Fronte Kulturalaren baitan \"Hizkuntza, etnia eta marxismoa\" liburua lantzen hasi zen.\nAlemanian zela, \"Zeruko Argia\" astekarira \"Zergatik eta zertarako euskaldun?\" izeneko artikulua bidali zuen 1967ko urtarrilean. Artikulu horrek eztabaida gogorra sortu zuen eta hainbaten aldetik salaketa gogorrak jaso zituen Azurmendik. Urte bereko \"Jakin 27/28\" zenbakian erantzun zuen Azurmendik bere ikuspegia azalduz: euskaldun izateko jaio bainoago, ahalegindu egin behar da.\nAlemanian bertan, 68ko maiatza baino lehen, Frankfurteko eskolaren ildoko marxismo berri bat ezagutu zuen eta bere garaiko dogmatismoaren kontrako borrokan, komunismoari gogorarazi zion \u201cXixtimak hil dir(el)a\u201d. Era berean, darwinismoaren, soziologiaren eta psikologiaren ekarpenak aintzat hartzeko aldarrikatu zuen. Ezkerreko zein eskuineko dogmatismoaren kontrako borrokak bere bizitza eta obra guztia zeharkatuko du, beraz.\n1970eko hamarkada.\nTeologia ikasketak amaitu eta Filosofiari ekin zion bost urtez M\u00fcnsterren bertan. 1971n \"Hitz berdeak\" (E.F.A., Editorial Franciscana Aranzazu) poesia liburua idatzi zuen, bere poesia liburu bakarra izan dena. Dena den, Susa argitaletxeak 1990ean \"Hitz berdeak\" liburuan zegoen eta zentsurak debekatu zuen \"Manifestu Atzeratua\" poema \u2013saiakera kutsua ere baduena\u2013 argitaratu zuen. \"Hitz berdeak\" publikatu ondoren 1969an idatzitako \"Hizkuntza, etnia eta marxismoa\" (Euskal Elkargoa) liburuak argia ikusiko zuen 1971n. Bertan, abertzaletasuna eta marxismoa elkarren kontra jartzeko joera aztertuko du. Liburuak, \u201ceuskal arrazoiari marxismotik haina begiratu dio marxismoari berari euskal arazotik, marxismoa bere prinzipioetarainoxe, bere izari historiko nahiz barne egiturazkoetaraino zulatuz eta birpentsatuz\u201d. Euskal Herrian ematen zen zapalkuntza bera ardatz ezberdinen gurutzaketa modura pentsatzeko lehenengo saiakeren baitan kokatzen du liburua Ibai Atutxak. Urte bat berantago, \"Kolakowski\" (E.F.A., 1972) argitaratu zuen, Joseba Arregirekin batera. Bere garaiko marxismoaren dogmatismoa eta metafisika kritikatu zituen bertan. Urte horren bueltan, berriz, \"Kultura proletarioaz\" (E.F.A., 1973) idatzi zuen. Lan horretan, 1917tik 1921era arte nagusi izan zen mugimendu proletkulturala aztertzen du, hau da, iraultzaile sobietarren hegal ezkertiar erradikalek osatzen zutena. Hortik bi urtera \"Iraultza sobietarra eta literatura\" (Gero-Mensajero, 1975) liburua argitaratu zuen literaturari buruz, begi bat Errusian eta bestea Euskal Herrian zuela. \"Kultura proletarioaz\" eta \"Errealismo sozialistaz\" liburuekin batera trilogia bat osatzen du azken honek.\nUrte horretan bertan aterako zen geroago zeresan handiko \"Gizona abere hutsa da\" (E.F.A., 1975) liburua. Haren lagunek Lazkano Mendizabal izenpean argitaratu zuten. Gainera, liburuan aurkezten den tesiak zentsuratua izateko arrisku handia zuela ikusita, obran defendatzen ez den tesi baten laburpena ipini zuten sarrera gisa. Lanean Konrad Lorenz etologoaren ekarpenak lantzen dira eta bere garaiko pentsamendua (eta marxismoa zehazkiago) garaiko zientziaren erronken mailan ez dagoela kritikatzen da tesi sinple bezain gogor batekin: gizakiaz dakigun gauza bakarra abere hutsa dela da. Hurrengo bi urteetan berriz ere bi liburu polemiko argitaratu zituen: \"Zer dugu Orixeren kontra?\" (Jakin-E.F.A., 1976) eta \"Zer dugu Orixeren alde?\" (Jakin-E.F.A., 1977). Lehen liburuan Orixe nola baztertua izan zen aztertzen da, hala nola, ahaztura horren arrazoiak. Bigarrenean, aldiz, \u201cOrixeren alde onak haizatu ordez, irakurlea eta Orixe idazlea elkarrenganatzea bilatzen du\" zegamarrak. Bi liburu horietan tradizioarekin kontuak egitea da helburua, aurreko belaunalditik zer hartu eta zer utzi gogoetatzen da Euskal Herri garaikiderako moduko kultura bat sortzeko bidean. Oraindik, 1980ko hamarkada heldu artean, sei liburu gehiago publikatu zituen. Lehena, \"Artea eta gizartea\" (Haranburu, 1978) izan zen. Bigarrena, \"Errealismo sozialistaz\" (Haranburu, 1978) deiturikoa, autoreak dioen bezala \"Kultura proletarioaz\" liburuaren jarraipena dena. Bertan, historiarik gabe erabiltzen diren kontzeptuak historian sartzen ahaleginduko da militantzian eztabaidak hobetzeko eta elkar ulermena sendotzeko asmoarekin. \"Mirande eta kristautasuna\" (Gipuzkoako Aurrezki Kutxa, Irun Hiria sariaren irabazlea, 1978) izan zen hurrengoa. Bertan, Miranderen gainean ditugun aurreiritziak kentzera deitzen digu. Liburuan, \u201ckristau ofizial zen gizarte batean, Mirande nola altxatu zen\u201d azaltzen saiatzen da zegamarra.\n1980ko hamarkadaren aurretik publikatuko zituen azken liburuak, hurrenez hurren, \"Arana Goiriren pentsamendu politikoa\" (Hordago\u2013Lur, 1979), \"Nazionalismo / Internazionalismo Euskadin\" (Hordago-Lur, 1979), eta \"PSOE eta euskal abertzaletasuna\" (Hordago\u2013Lur, 1979) izan ziren. Azkeneko liburu hauetako batzuk 1970eko hamarkadaren hasieran idatzi ziren nahiz eta urte batzuk geroago argitaratu. Haiek idazteko motiboa hauxe zen: \u201cmilitantziak behar omen zuen oinarrizko literatura apur bat eginez joateko euskaraz.\u201d Trilogia bat egitea zen asmoa, \"Arana Goiri eta abertzaletasun sozialista\", \"PSOE eta euskal abertzaletasuna\" eta \"Sozialismo abertzalea eta nazio arazoa\". Trilogia hori eskuan zuela 1974ko udan klandestinoki Baionara (Lapurdi) joan zen fronte kulturala aktibatzeko asmoarekin. Aktibazioa, ordea, asmo on hutsean geratu zen, berak esaten duenez, \u201csekula funtzionatu ez zuen lau fronteen eskema harekin...\u201d. Fronte kultural honek behar batzuei erantzun nahi zien: \u201cnazioa zela, sozialismoa zela, klaseak eta internazionalismoa zela...\u201d eztabaida ugari zegoen Euskal Herrian. Erantzun bat eman beharra zegoen dibulgazio mailan. Testuinguru horretan ulertu behar dira Azurmendiren azken liburu hauek ere, hala nola garai berdinean atera ziren \"Marx eta Nazioa\" (Garate, 1972), \"Iraultzaz\" (Torrealdai, 1973) eta aurretik aipatutako Joxe Azurmendiren beraren \"Kolakowski\" eta \"Kultura proletarioaz\".\nHamarkadaren hasieran, 1973 urtean, UEUko ekitaldietan parte hartu zuen Alemaniatik Iparraldera etorrita. Besteak beste, Manex Erdozaintzi-Etxart eta Piarres Xarriton ezagutu zituen Iparraldera egindako bidaietan.1974an Espainiako poliziak Carrero Blancoren hilketarekin zerikusia izatea egotzi zionez Alemaniako poliziak babestua izan zuen hilabetez. Euskararekiko bere kezka ere agerian utzi zuen sasoi hartan. 1978an honela mintzo zen 1970eko hamarkadako lehen urteei erreparatuz: \u201cNeu ere harrituta geratzen naiz orain, lehen liburuki honetan, esate baterako, hizkuntzari eta, zenbat begiratzen zaien, ikustean. Gauzak asko aldatu dira urte gutxitan. Oraingo planteamendu politikoetan leku gutxiago eman ohi diogu euskarari.\u201d Euskararen aldeko borrokak bere obra guztia markatuko du. Euskaraz idatziko baititu bere obra guztiak, bere pentsamendua zabaltzeko hori oztopoa izango dela jakinagatik. Dena den, euskara eta herria bere obraren aurretik jarriko ditu beti, euskal kulturaren aldeko militantzia izango da bere hautua.\nHamarkadaren amaieran Donostian finkatu zen \"Jakin\" taldean hasi zen lanean Hegoaldera itzulirik. Apaizgoa utzi zuen garai horretan eta euskarazko kulturgintza mugimenduan kide aktiboa izan zen Donostiako Bilintx liburu dendaren irekieran ere lagunduz, adibidez.\n1980ko hamarkada.\n80ko hamarkada hasieran, Frantziskotarren anaiartea utzita, EUTGn eta Euskal Herriko Unibertsitatean hasi zen lanean irakasle gisan. UZEI lexikografia eta terminologia zentroarekin hainbat elkarlan egin zituen, batez ere, hiztegigintzan.\n1984an, tesi lana aurkeztu zuen \u2014V\u00edctor G\u00f3mez Pin eta Julio Caro Barojaren zuzendaritzapean\u2014, Arrasateko (Gipuzkoa) mugimendu kooperatibistako fundatzailea Jose Maria Arizmendiarrieta apaizari buruz, hain zuzen. Haren proiektua gizakia eta gizartea batzeko proiektua zela esan zuen, sozialismoa eta pertsonalismo frantsesa batzen zituen gizarte antolamendu berri baterako proiektu berri bat legez deskribatuz. Tesia liburu bilakatu zen \"El hombre cooperativo. Pensamiento de Arizmendiarrieta\" izenarekin. Arizmendiarrietari buruz egundaino idatzi den libururik onenetakoa da eta japonierara ere itzuli zuten.\nHamarkada hartan, \"Jakin\"eko zuzendari lanak eta EHUko irakasle lanak partekatu zituen. Hainbat hilabetetako egonaldiak ere egin zituen M\u00fcnster, Kolonia, Padua eta Ruhr-eko unibertsitateetan. Modernitatea, arrazionaltasunaren paradigma modernoa eta horren kritikoak aztertzeko iker-ildoa hartu zuen.\n1990eko hamarkada.\nHamarkada honetan EHUko Filosofia Modernoko katedradun izendatu zuten eta Filosofia saileko doktorego-ikastaroen zuzendari lanetan hasi zen. Eusko Ikaskuntzako batzorde iraunkorreko kide izan zen eta RIEVen erredakzio kontseiluko kide ere bai. 1989an, \"Schopenhauer, Nietzsche, Spengler Miranderen pentsamenduan\" (Susa) argitaratu zuen. Jon Miranderen pentsamenduaren zutabeak hobe ulertzeko, haren maisuek Miranderengan izan zuten influentzia aztertu zuen bertan. Berak dioenez, \u201cZiur nago, Miranderen egungo irakurle eta adiskideei, egunen batean Schopenhauer, Nietzsche eta Spengler hobeto ezagutzen badituzte, Mirande berri eta harrigarri bat argituko zaiela\u201d. 1991n, \"Gizaberearen bakeak eta gerrak\" (Elkar) argitaratu zuen, \"Gizona abere hutsa da\"ren jarraipena izan nahi zuena. Aurrekoan gizakiaren animaltasuna aztertzen bazuen (hala nola agresibitatearen problema), oraingo honetan, Modernian nagusi izan zen natura/kultura dualismoarekin apurtzera dator, diferentziak kulturan bakarrik ez, naturan ere ematen direla esanez. Liburuan, Modernian ematen zen dualismo hori ezabatu nahi da, kultura ere naturala dela adieraziz. Horretarako, garaiko zientziaren ekarpenak ekarri zituen gure artera.\nUrte bat berantago, bere obrarik ospetsuena eta salduena bilakatuko den \"Espainolak eta euskaldunak\" (Elkar, 1992) idatzi zuen. Paradoxikoki, liburuaren proiektua 1976an abiatu izanagatik, gaurkotasun osoa izan zuen. Claudio S\u00e1nchez-Albornozen testu baten harira hasi zen liburua idazten Azurmendi. Honelaxe dio: \u201cLos vascos son los \u00faltimos que se han civilizado en Espa\u00f1a; tienen mil a\u00f1os menos de civilizaci\u00f3n que cualquier otro pueblo... Son gentes rudas, sencillas, que adem\u00e1s se creen hijos de Dios y herederos de su gloria. Y no son mas que unos espa\u00f1oles sin romanizar.\u201d Liburua, autorearen pentsamenduaren obra garrantzitsuena ez den arren, ezagunena bada. Obran zehar, XVI. eta XVII. mendean \u201cintelektual\u201d espainiarrek euskaldunei buruz zituzten topikoak desmuntatu nahi ditu. Euskal kulturaz (eta beraz, hizkuntzaz) euskaldunek duten kontzientzia eza kritikatuko du baita ere. Urte batzuk beranduago, 1996an hain zuzen, gaztelaniaz atera zen \"Los espa\u00f1oles y los euskaldunes\" (Hiru) izenburupean. Salmenta handiak lortu zituen liburuak, generoan ezohikoak zirenak ordura arte. Ondoren argitaratu zuen liburua \"Demokratak eta biolentoak\" (Elkarlanean, 1997) izan zen. Hainbat urte aurretik \"Jakin\" aldizkarirako egindako artikuluak batu eta publikatu egin zituen liburu bakar batean Xabier Mendigurenek. Liburua galdera batekin hasten da: \u201cZer zarete zuek lehenago: abertzaleak ala demokratak?\u201d. Bertan, besteak beste, demokrazia funtsatzen duen gehiengoaren (arrazoi bihurtuta) kritika egin zuen Azurmendik, Miranderen eta Nietzscheren pentsamenduez baliatuz batik bat.\n1998an \"Teknikaren meditazioa\" (Kutxa, 1998, Irun hiria saria) idatzi zuen. Bertan, teknika berriek ekartzen dituen erronka etiko eta filosofikoak planteatzen ditu kritikoki, horretarako teknikaren inguruan idatzi duten autore garrantzitsuenen pentsamenduak azalduz. Karlos Santamaria pentsalari euskaldunaren ideiak erabiliko ditu batez ere. Oraindik ere, urte berean \"Oraingo gazte eroak\" (Luma, 1998) argitaratu zen. Bere liburu guztiak bezalatsu, dogmatismoaren kontrako obra dugu hauxe ere. Dena den, liburuak 1960ko hamarkadako kultur giroa aztertzen du Nemesio Etxanizen pentsamendutik abiatuz. Obran zehar, aurreko kultur giro hori gaurkoarekin konparatzen da, aditzera emanez garai berdintsu batean gaudela: \u201c1964ean &lt;25 a\u00f1os de paz&gt; ospatu zela, goi goitik. Eta astia daukanak estudiotxo bat egin lezake nola ospatu zen, eta zer esaten zen bakearen santuaz eta bizitzaren sakratuaz eta aurrerapen ekonomikoaren sakrosantuaz orain bezalaxe. Eta orduko kazetariek, profesional hutsak zirenek, oraingoak bezalaxe, eta besterik ez, Diario Vasco eta El Correo Espa\u00f1ol-en zer idazten zuten, profesionalen objektibitate huts \u2013 hutsarekin...\u201d Liburuari egindako lehenengo kritikek ETA ez omen zuela aski kritikatu leporatzen zioten. Horrelaxe erantzun zuen: \u201cNorbaitek objektatu nahi balit, beraz, zergatik ETA ez dudan berdin kritikatzen: hor ETAk ez duelako parterik, Estatuaren peko domeinua da hori\u201d. 1998an Elkarrik egin zion elkarrizketa batean argi utzi zuen bere posizioa berriz: \u201cJustizia eskuan daukanari eskatu behar zaio justizia egitea\u201d. Bere posizioa, errealitatearen elementuak aldez aurretik ukatzea baino, haiek onartuz \u201cerrealitatea\u201d pentsatzea izan da.\n1999an, \"Euskal Herria krisian\" (Elkarlanean) argitaratu zuen Elkarrek. Hor, hiru artikulu biltzen ditu: lehena, etikaren gaineko hausnarketa bat da. Erlatibismo erlatibo bat defenditu du bertan, egin duen etikaren gaineko hausnarketa sakonetariko bat plazaratuz. Bigarren artikuluan, Alain Finkielkrauten \"La d\u00e9faite de la pens\u00e9e\" liburuaren kritika bat dator, erromantizismo alemaniarra oso gaizki \u2013edo, batere ez\u2013 ulertu duela kritikatuz. Azken artikulua, Ernst J\u00fcnger filosofo alemaniarra EHUn Doctor Honoris Causa izendatu izanaren kritikatik abiatzen da.\nXXI. mendea.\n2003an \"Etienne Salaberry. Bere pentsamenduaz (1903-2003)\" argitaratu zuen EGAN argitaletxearekin. Etienne Salaberry filosofoaren pentsamendua aurkeztea da Azurmendiren asmoa, haren testuen irakurketa edo interpretazio bat eskainiz.\nUrte berean Euskaldunon Egunkaria itxiarazi zuten ETAren tresna izatea leporatuta. Azurmendi ere ikertua izan zen baina ez zuten auzipetu.\nEHUko irakasle izaten segitu zuen urte haietan guztietan eta zenbait ikasleren tesien zuzendari izan zen. Era berean, filosofia eta pentsamendua euskaraz lantzeko egitasmoak bultzatu zituen, euskarazko lehen egiten lagunduz edo Filosofiaren historia bat euskaraz egiteko proposamena luzatuz. Asmo argi batekin babestu zituen ekimen horiek:\nBere obrak goreneko maila erdietsi zuen ondorengo urteetan atera zuen trilogia handiarekin. Trilogia hori bere pentsamenduaren muinak azaltzen dituen hiru liburuz osatua dago: \"Humboldt. Hizkuntza eta pentsamendua\" (2007, UEU), \"Volksgeist. Herri gogoa\" (2007, Elkar) eta \"Espainiaren arimaz\" (2006, Elkar).\nTrilogiako lehen liburuan (\"Humboldt. Hizkuntza eta pentsamendua\") hizkuntzaren eta pentsamenduaren arteko harremanaren auzia dago oinarrian - \"hortik jalgi da herri bat oroz gain hizkuntza edo kultura bat delako ideia. Gai hori modernian zehar eta batez ere Humboldten obran aztertzen da.\" Hizkuntza eta pentsamendua Humboldt-en aurretik eta gaur egungo filosofian (Kant, Herder, Humboldt...), antropologian (Cassirer, Sapir, Whorf...) eta zientzia kognitiboetan (Pinker, Fodor...) ere begiratzen da.\n\"Volksgeist\" izan zen trilogiako bigarrena. Bertan kontzeptua bera sakonean aztertu zuen, sorreratik hasita (Hegel), kontzeptuaren formulazio berrietaraino. Kontzeptua euskal abertzaletasunaren kontra erabili dela ikusita, Azurmendiren asmoa pentsalariok Volksgeista gaizki ulertu eta erabiltzen dutela salatzea da. \u201cBere tesi nagusia honakoa da: auzia ez dago Volksgeist kontzeptuan, baizik eta kontzeptu honen ulertzeko moduan. Alegia, jatorrian (Herder, Hegel, Savigny), Volksgeistak ez du zerikusirik inolako planteamendu arrazista eta esentzialistekin, kontrakoa baizik, hizkuntzaren gaitasun autokreatzaile eta, beraz, antiesentzialista seinalatzen du.\u201d. Liburuan, gaur egun pil-pilean dauden gaiak aztertzen dira: modernitatea (ilustrazioaren eta erromantizismoaren arteko harremana), nazionalismoa, arrazismoa, zientifismoa... baina paradoxikoki, posmodernitateko autoreak erabiliz baino, modernitatekoak.\nTrilogiako azken liburua, \"Espainiaren arimaz\", \"Espainiaren gaia, Espainia arazo gisa, Espainiaren gaitza...\" haren metafisika aztertzen du. XIX. mende osoan eta XX.eko gehienean bertako intelektualen problema izan da. Azurmendik Unamuno zein Ortega y Gasset, Men\u00e9ndez Pidal nahiz Men\u00e9ndez Pelayo, Madariaga, S\u00e1nchez Albornoz, Ganivet, Baroja, eta abar gehiagoren Espainiari buruzko gogoeten kritika bat egiten du. Berak dioenez, hauen guztien berezitasuna, \"ez da Espainiaren egoeraz eta geroaz kezkatzea, ardura horrek hartzen duen modua baizik: herriaren esentzia bilatu nahi dute denek, nazioaren arima, arrazaren jeinua, aberriaren izpiritua... historian agertzen dena baina historiaz aurrekoa dena, berezkoa eta aldaezina, izate material baina aldi berean metafisikoa, Estatua eliza bihurturik, ideario politiko bat erlijiozko fede, bere dogma eta inkisizio guztiekin.\". Beraz, hispanitatearen pentsalari eta apostoluen idazkiak aztertu ditu, eta agerian utzi, \"bera nor izateko beste batzuk menpean eta zanpaturik behar dituen herri baten ideologia beti inperial eta maiz aski arrazista\".\n2009an, \"Azken egunak Gandiagarekin\" argitaratu zuen eta bere libururik pertsonalena dela esan daiteke. \"Abiapuntua ez da edonolakoa: Bitoriano Gandiaga, poeta paregabea, Arantzazun fraidekide izana eta lagun bihotzekoa hiltzera doa. Hari bisitan joan eta, ezinbestean, adiskidearen bizitza eta lanak, izaera eta heziera, nahimenak eta sinesmenak hasi da errepasatzen, eta bere buruarenak ere bai. Bertan, bere lagun Gandiagarekin solasaldia aurkezten digu, Gandiagaren munduaz, kristautasunaz, fedeaz, ... pentsatuz. Meditazio anitz topa ditzakegu liburuan, sinesteaz, fedeaz, Jainkoaz, Eliza berria bihurtu den Estatuaz, teologiko bihurtu den ateologia batez, eta abar gehiagoz\".\nErretiroa hartzerakoan, 2011n, Katedradun Emeritu izendatu zuen EHUk. Urtebete lehenago Ohorezko euskaltzain izendatu zuen Euskaltzaindiak.\nBerrikiago, \"Barkamena, kondena, tortura\" (2012) liburua argitaratu du. Liburu osoa gorago aipatu diren ideiak zeharkatzen du: garai batean Eliza bezala, gaur egun Estatua da gure kontzientzien kontrolatzaile zorrotza. Zeregin horretan, politikariek morala erabiltzen dute eta komunikabideen zein ustezko intelektualen ezinbesteko kolaborazioa dute.\nAipatu beharreko beste liburu bat \"Historia, arraza, nazioa\" (2014) dugu, urte luzeetan osatutako lana. Liburu horretan nazio kontzeptua aztertu du Renanen testuak arakatuz. Azurmendik akademian arrakasta izan duen nazio zibikoaren eta nazio etnikoaren arteko bereizketa gainditutzat joko du eta era berean, aurretik \"Espainiaren arimaz\" liburuarekin Espainiako kasuan bezala, Frantziak oinarrian gordetzen duen esentzialismoa agerian utziko du.\nGarai honetakoa da ere \"Gizabere kooperatiboaz\" (2016) liburua. 70eko hamarkadan \"Gizona abere hutsa da\" liburuarekin abiarazi zuen gizaberearen ikerketa-ildoaren baitan egindako ekarpena da. Liburuan ahalegin berezia egiten da eboluzioaren gaineko ikuspegi pesimistak aztertu eta kooperazioaren aldeko emaitza zientifiko eta pentsamolde alternatiboak nola garatu diren osatzeko. Horrekin kooperatibismoaren posibilitateak eta mugak aztertu nahi dira kapitalismoaren aurre egiteko tesi politiko eta sozial gisa.\nOndoren etorriko da \"Pentsamenduaren historia Euskal Herrian\" (2020) liburua. Bertan, hamarkadatan zehar garatutako ikerlan aitzindariari esker, euskal ekoizpen intelektualaren historia sistematikoa aurkezten du.\nArgitaratu dioten azken liburua \"Europa bezain zaharra\" (2023) da. Liburu honetan Azurmendik Modernitatea baino lehenagoko Erdi Aro eta Errenazimendura joko du Europaren historia kulturala aztertzera. Ikerketa horretatik Europako nazio estatuen sortze eta bilakaeran erabili izan diren hainbat topiko azaleratuko ditu.\nAnitz urtez egindako lanarengatik, XXI. mende honetan jaso du onarpena, besteak beste, Euskadi Literatura Saria eta Eusko Ikaskuntza saria eskuratuz.\nPentsamendua.\nAzurmendiren lan guztia pentsamenduaren eta kontzientziaren askatasunaren defentsa bat izan da. Lan hori aurrera eramateko garatu duen oinarrizko kategorietako bat \"gizaberea\" da. Ikuspegi materialista batetik Azurmendiren gizabereari berez datorkio hiztun eta politiko-komunitario izatea eta horrekin pentsatu nahiko du Azurmendik bere komunitatea. Esan behar da, krisi garai batean jaio eta bilakatuko dela bere obra guztia. Eta hain justu ez da izango bere obraren funtsa krisi horretatik atera nahi izatea, aitzitik, krisian nola bizi pentsatu nahi du berak. Moderniak utzi digun fundamentu finkorik gabeko gizartean oraindik zutik dirauen ondare metafisiko eta dogmatiko ororekin bukatu nahiak markatuko du bere pentsamendu guztia, krisian dagoen gizarteak ziurtasun dogmatikorako joera izaten baitu. Horregatik bere pentsamenduak zeharkatu duen dogmatismotik ihes egin nahi hori, askatasunera ihes bat besterik ez da izango: Hasieran marxismo ortodoxotik, geroago Moderniako dualismo metafisikotik, hala esentzialismo espainoletik, edo moralaren printzipio absolutuen erabilera instrumentaletik eta abarretik. Askatasun hori esparru desberdinetan borrokatuko du. Krisia ez baita berez zerbait negatiboa, aldaketarako aukera baizik. Krisiak ahalbidera dezakeen askatasunak baditu bere ardurak ordea.\nAzken finean, Joxe Azurmendiren pentsamendua joan-etorriko pentsamendua da: aurreko mundu hertsitik aldendu eta ,hori apurtu ondoren, bueltan etorriko dena. Atzean utzitako loturak berriro ekarri gabe mundu puskatu hori nola berregin hausnartzeak osatu du bere pentsamendua. Mundu hori berea eta bere herriarena izan da, bere esperientziatik pentsatua.\nAzurmendik berregite prozesu hori kulturaren susperralditik ikusten du. \"Espiritua\" berreskuratu nahi du, adiera alemanean, hau da, kulturaren adierarik zabalenean. Ildo horretan Alemaniako kulturak XVIII. mendean izandako susperraldia aztertu du. Sasoi hartan, alemaniarrek frantsesa utzi eta alemana kultur hizkuntza bihurtu zuten.Hainbaten ustez Azurmendiren pentsamendua XX. eta XXI. mendeetako kulturaren, hizkuntzaren eta politikaren erreferentzietan mugitzen da: nazioaren dinamismoa eta kulturaren irekitasunetik abiatzen da eta esentzialismoa berariaz arbuiatzen du. Horrek guztiak, Azurmendiren planteamendua gaur egungo eztabaida berrienetan kokatzen du.\nGermaniar eta euskal filosofiaren eragina haren pentsamenduan.\nJoxe Azurmendiren pentsamenduan filosofia germaniarrak eragin handia duela baiezta daiteke. Hizkuntzaren alorrean, nabaria da Heideggerren, Wittgensteinen, G. Steinerren eta Humboldten eragina. Hizkuntzaren ugaritasunaren eta batasunaren problema pentsatzea filosofiari planteatzen zaion arazo bat da. Horrek bete betean Humboldt harrapatuko du. Eta Azurmendik, Humboldten pentsamenduak alor honetan gaurko linguistikaren eta biogenetikaren ekarpenekin uztartzen saiatuko da. Disziplinartekotasunaren ideia azpimarratuz beti.\nModerniako metafisikaren kontrako borrokan, nabaria izan da ere Nietzschek harengan izan duen eragina. Dena den, bere pentsamendua ez da inolaz Nietzscheren kritikan geratu, haratago joan nahi izan du. Bere pentsamenduan eragin zuzena izan duen beste autore bat, beti ere dogmatismoaren kontrako pentsamenduaren ildoan, Leszek Kolakowski pentsalari poloniarra izan da. Bere obra Euskal Herrira ekartzen ahaleginduko da 1972an idatziko duen \"Kolakowski\" liburuan. Nabarmentzekoa da, halaber, Hans Albert pentsalari alemaniarrak bere pentsamenduan duen eragina. Simmel eta Kanten arrastoa ere topatzen ahal dugu askotan bere idatzietan.\nEra berean aipatzekoa da Frankfurteko Eskolaren eragina. Batez ere eskolako lehen belaunaldiko kide diren Horkheimer edo Adorno eta beren \"Ilustrazioaren dialektika\" (1947), baita Herbert Marcuse ere. Aurrekoen inguruan ibili zen Walter Benjamin ere sarri aipatu izan du Azurmendik bere lanetan.\nEz da ahaztu behar, Azurmendi, gaizki interpretatua izango den erromantiko alemaniarraren pentsamenduaren berreskurapenean ahaleginduko dela bere bizitza guztian zehar. Intelektual espainol eta frantsesen kontra egingo du, haiek alemaniar erromantizismoa ezer gutxi ulertu dutela salatuz. Goethe, Schiller, Herder eta Humboldt (besteak beste), faltsuki salatzen zaien nazionalismo metafisiko horretatik askatzen ahaleginduko da. Horren adibide dugu \"Euskal Herria krisian\"eko hirugarren atalean Alain Finkielkraut pentsalari frantsesari egiten dion kritika gogorra, bere liburu \"La d\u00e9faite de la pens\u00e9e\"ren harira etorriko dena. Hala nola, \"Jakin\" aldizkariko ehunka artikulu, beti ere gogoratzen, nazionalismoa Frantzian sortu den \u201cideologia\u201d dela. Hortxe dugu, hain zuzen, bere tesi nagusietako bat: nazioa eta nazionalismoaren ideia Frantzian (Montesquieu, Voltaire, Rousseau, Ernest Renan eta abar) sortu dela, gero erromantiko eta ilustratu alemanek beste era batera interpretatuko dutena. Horren adibide dugu \"Volksgeist\" liburu erraldoia, bere trilogiaren bigarrena. Tradizio frantziarra eta alemaniarra elkarren aurkakotzat hartzeko joera desmuntatzen saiatuko da beraz. Ikuspegi orokorrago batetik honela birformulatu liteke tesia: ilustrazio frantsesari ez dio erromantizismoarekin identifikatu ohi duten anti-ilustrazio alemanak jarraitu; hau da, ondorengo pentsamendu alemana, ilustrazioari kritika eginez bada ere, ilustrazioaren jarraipena izan da eta ez bere ukoa. Beste modu batera esanda: erromantizismoa, ekintzak materialki huts egin duenean Iraultzaren proiektua (ilustrazioa) pentsamenduan eta espirituan salbatzeko ahalegina izan da.\nBestalde, euskal pentsamendutik izan duen eragin nabarmenena, batez ere, Txillardegirena izan dela esan daiteke. Guztiz aipatzekoa da halaber Mirandek haren pentsamenduan izan duen eragina, baita, besteak beste, Orixe, Arizmendiarrieta, Nemesio Etxaniz, Salaberry, Karlos Santamaria eta beste zenbait idazle ere.\nHizkuntza: askatasunaren espazio bizia.\nHizkuntza eta pentsamenduaren arteko harremana sakon aztertu du Joxe Azurmendik, batez ere \"Humboldt. Hizkuntza eta pentsamendua\" liburuan. Gai horren inguruan filosofia klasikoa eta zientzia berrien ekarpenak uztartu nahi izan ditu, beti ere, dogmatismoari ihes egin nahirik eta hizkuntzen aniztasuna gogoan edukiz. Azurmendirentzat hizkuntza askatasunaren espazioa da, eta bizirik dago. Ikuspegi hori duela, hizkuntza lotzeko edo xerkatzeko moduak irudituko zaizkio filosofia batzuen, hizkuntzalaritzaren edo hainbat zientzien esanak: hizkuntza gramatika da, komunikatzeko tresna soila, hizkuntza konkretuek hizkuntza unibertsalean dute jatorria etab. Diziplina arteko lana baino erredukzionismoa ematen da horietan eta, ondorioz, dogmatismoa eta esentzialismoa. Baina hizkuntza ez da gramatika bat bakarrik: unibertso oso bat da bere baitan eta bere historia du, literatura, kantak, eskolak... Hizkuntza bizirik dago eta kreatiboa da, historian garatzen da, gizarte bizitzan, kulturgintzan indartzen eta ahultzen da. Beste modu batean esanda: herria hizkuntza da, edota, esentzialismoak baztertuz, herriaren espresioak hizkuntzan ematen dira. Berea hizkuntzen aberastasuna bermatzeko aldarria da, horrela mundua bera ere aberatsagoa izango delakoan. Horren aurrean, Azurmendiren ustez, goian aipatutako ikuspegi erredukzionistek arazo bat dakarte oinarrian: \"Askatasuna versus ordena, berriz ere?\"\nHizkuntza, pentsamendua, mundu-ikuskera, herria edo nazioa gisako kontzeptuak darabilzkigunean, horiek pentsatzeko modua erakusten du Azurmendik:\nMarxismo ortodoxoari kritika eta zientzia berrien ekarpenak.\nEuskal Herrian marxismoa pentsamendu nagusi zenean (60ko eta 70eko hamarkadetan), Joxe Azurmendik haren ortodoxiaren kontra egin zuen. Pentsamendu totalitario, dogmatiko eta hertsien kontra, hauek ezkerrekoak zein eskuinekoak izan, idatziko ditu bere lehenengo obra guztiak. \"Kolakowski\" (1972) liburuan, salatu zuen marxismoa zientzia baino fede bihurtua dagoela, denaren esplikazio bakartzat hartua izan baita. Zientziaren ekarpenak ere itsuki hartzera baino, kontuan hartzera dei egiten du, baina bere ekarpenek ez zuten oihartzun handirik izan, eta gogor kritikatu zuten. Batzuen iritziz, gaizki ulertua edo ez irakurria izan zelako gertatu zen hori. \"Gizona abere hutsa da\" (1975) liburuan, honelaxe dio:\nHemen ere antzeman dezakegu askatasunari ematen dion garrantzia, naturan bertan askatasuna txertatuz. Ikuspegi zientifiko batetik lotura suposatuko lukeela eman badezake, bere tesiak kontrakoa adierazten du. Gizakiak, natura baino, naturak dauzkala, hau da, konstituzio irekia, azpimarratuko digu. Honek, moderniatik heldu zaigun natura/kultura eskema dualistarekin -natura bakarra eta kultura anitzak- apurtu nahi du. Dualismo hori Ilustrazioko metafisikaren arrastoa da, gizartea naturaren superazio bezala irudikatzen duena, Hobbes, Locke edo Rousseauren ikuspegiak ontzat emanez. Ideia horrek metafisika batera garamatza, eta horrekin apurtu nahi du Azurmendik.\nAskoren aburuz, gaur gaurkoa da oraindik kritika hau, Azurmendik jadanik 70eko hamarkadan botatzen zuena. Disziplinartekotasunaren ideian sakonduz, zientzia guztiak bata bestea ukatuz baino, horietako bakoitzean ematen diren ekarpen guztiak aintzat hartu eta uztartu behar direla esango du. Hain zuzen, hori izango da bere garaiko marxismo ortodoxoari egingo dion kritika. Psikoanalisiari, soziologiari, etnologiari, eta abarri kritika berdina egingo die.\nDogmatismoari aurre egiteko modu gisa Azurmendik testuinguru historikoa kontuan hartu ohi du. Marxi dagokionez onartuko du bere berritasuna itzela izan dela ordurarteko materialista frantsesak, ekonomista ingelesak edo Hegel aurrekariak gogoratzen baditugu. Aldi berean, ordea, XIX. mendean bertan baina Marx ondoren etorriko diren Darwin, antropologia, soziologia etab. ez ahaztea eskatuko du jakite multzoa izugarri handitu eta, batez ere, ikuspegia egokitzeko eta mentalitatea aldarazteko ahalmena ematen dutelako. Era berean, ortodoxiaren aurka berriz ere, Marxismoa tentuz aztertuko du eta, adibidez, teoriaren baitako ikuspegi ekonomikoaz zera dio:\nEuskal Herriari begira Nazio-estatu edo nazio-arazoari dagokionez ere, Azurmendik, marxismo ortodoxoa kritikatuko du arazo ez guztiz berdinei soluzio berdinak eman nahi izateagatik. Bere esanetan kontuan hartu behar baita garaiko Alemania estatu txiki askok osatzen zutela, denak hizkuntza, kultura, tradizio historiko berekoak eta Marxek bizi izan zuen nazio-arazoa propio burgesiarena soilik izan zela: askatasun berrien aitortza publikoa (Konstituzio liberalak) eta merkatuaren batasuna:\nHistoriaren filosofia.\nHistoriaren balioa ukatu gabe historiara egin diren hainbat hurbilketekin kritiko ageri zaigu Azurmendi. Askatasuna mugatzen duelakoan historiaren ikuspegi ideala ezbaian ipini du, ikuspegi horrek aurresuposatu behar duen metafisika agerian utziz. Marxismo ortodoxoa, kristautasuna, liberalismoa, Ilustrazioa... historiaren ideia berean funtsatu dira: hoberanzko aurrerapena eta iragan loriatsu bat, paradisu bat iraganean eta etorkizunean, gizarte perfektu bat azken finean. Historiaren ikuspegi horrek askatasunaren aurkako zama suposatzen dio gizakiari, \"historiaren jainko bat\".\nModu horretan historiara jo ohi da etorkizuneko proiektuak justifikatzera. Historiak \"Egia\" ezkutatuko balu bezala, eta bertan arakatuz gero, etorkizunak oinarri sendo bat izango balu bezala. Azurmendiren aldarria da iraganari baino etorkizunari begiratzea.\nHistoriaren interpretazio absolutuak baztertu nahi ditu, bilakaera lineal monista eta beharrezkotasun historikoa. Horrela, historiaren ulerkera objetibista horrek dakarren emaitza zabaldu bat ekidin nahi du: azalpen historiko batetik lege eta ondorio politiko-moralak eratortzea.\nHistoriari dagokion balioa aitortzeko razionalitate ezberdinak, izan zientzia edo izan mitoa, eta beren arteko erlazioak kontuan hartu behar direla iradokitzen du Azurmendik.\nEstatu modernoa, dogmatismoa eta metafisika.\nAitzinean esan denez, dogmatismoaren kontrako borrokak markatzen du Azurmendiren pentsamendu guztia. Hainbaten ustez, Euskal Herria zapaltzen zuen/duen Espainiako eta Frantziako kultura dogmatiko\u2013kristau absolutuaren kontrako borroka izan da Azurmendirena, bai pertsonalki eta bai herri mailan. Horren adierazle dira hainbat eta hainbat liburu, hala nola: \"Euskal Herria krisian\", \"Espainolak eta euskaldunak\", \"Demokratak eta biolentoak\", \"Oraingo gazte eroak\", \"Espainiaren arimaz\", \"Barkamena, kondena, tortura\", \"Historia, arraza, nazioa\" edota \"Europa bezain zaharra\". Denek kritikako puntu batean elkar egiten dute: Espainiar zein frantziar kultura metafisikoa da, kristau\u2013dogmatikoa bere oinarrian. Kultura horrekin eraiki diren Estatu-nazioek Elizaren tankera hartu dutela esango du Azurmendik. Horren adibide, maiz aipatu izan duen gaitzespen moral\u2013politikoa da: \u00abEuren buruan Estatuaren kontzientzia salbatzea dute, arazo kulturala da. Gaitzespen morala eskatzen dute, eragin politikoa duena. Beraz, bi maila nahasten ditugu, Estatua, kontzientzia...\u00bb . Hau da, estatua kontzientziaren esparrura sartu da. Marxek bere garaian kritikatu duen Estatu totalitario dogmatiko hori gure artean berriz dela salatzera dator Azurmendi.\nHortxe ere askatasunaren aldarria burutzen du filosofoak, kontzientziaraino sartzen den Estatu bat behin eta berriz salatuz.\nEstatu modernoa edo Estatu-nazioaren lejitimazioaren inguruan Espainiak historiatik kanpo dagoen espainiar identitate bat inposatu izana egozten dio kultura espainolari. Identitatea historiaz kanpoko metafisika batean fundamentatu izana, hain zuzen. Horixe, \"Espainolak eta euskaldunak\" liburuan salatuko du argien. Hala nola, \"Espainiaren arimaz\" trilogiako hirugarren liburuan. Hor salatzen duen eredu metafisiko edo esentzialista hori Espainiak Frantziari kopiatu diola azpimarratuko du Azurmendik eta Renanek abiatu zuen nazionalismoaren eredu ustez zibikoa kritikatuko du. Aldi berean, nazionalismo etnikoaren eta nazionalismo zibikoaren arteko ezberdinketa edota oposizioa bertan behera utzi behar dela argudiatuko du. Bere ustetan dikotomia horrek Estatu-nazio jakin batzuen izaera ezkutatzeko edo zuritzeko balio du:\nGlobalizazioaren garai hauetan, Estatuaren izaera zalantzan ipintzen duten teorien aurrean, Azurmendik ohartarazten du Estatua gutxitu ez baizik eta eraberritu egin dela. Euskal Herriari dagokionez, gainera, Estatua erakunde eraginkor gisa zalantzan ipintzeak Estatua lortzeko helburua baztertzeko xedea luke:\nAldi berean Azurmendik estatuaren eta gizartearen filosofia bat ere garatu du. Azurmendik estatu ahul bat defendatuko du gizarte indartsu baten baldintza gisa: Estatuak ahalik eta gutxien egin behar du, gizarteak ahalik eta gehien egin dezan lagunduz horrela. Marxismo dogmatikoari lotutako estatu ereduaren aurka, gure artean hobeto ulertu nahi izan ez den eredu liberala iradokitzen du Azurmendik:\nEstatua eta gizartearen arteko harremana kulturaren ikuspegitik ere landu izan du Azurmendik bere obran zehar. Kulturaren arloan ere estatu ahul bat iradokitzen du, gizarteak berak kultura sor dezan utziz edota lagunduz. Jarrera hori testuinguru zabalagoan ulertzen da: Nazio bakarra inposatuz Estatu-Nazioak ordezkatzen duen nazionalismoaren eta kultura ezberdinak babesten dituen nazionalismoaren arteko bereizketa. Ikuspegi hori argien \"Humboldt. Hizkuntza eta pentsamendua\" liburuan atzematen da, baita ere \"Volksgeist. Herri gogoa\" liburuan Herder-en pentsamenduari eskainitako atalean.\nGizartearen gogoeta.\nBerriz ere, gizartearen eta antolamendu politikoari buruz bere obran zehar dogmatismoa akabatzen saiatuko da. Bertsio ofizialak Ilustrazio frantsesak sekularizazioa ekarri duela esan du. Azurmendik, Marxen eta Nietzscheren ildotik, Jainkoaren lekua orain Estatuak hartu duela salatuko du. Berriz ere Marxek Hegeli kritikatu dion estatu razionala nagusitu da, eta beraz, Azurmendiren ustez, horrek krisi batean gaudela erakusten du. Antolamendu politikoa arautzeko, gehiengoaren arrazoia erabiltzen da orain dogma bezala. Horixe salatzera etorriko da, \"Demokratak eta biolentoak\" liburuan batez ere. Joxe Azurmendik krisi batean gaudenaren tesia sostengatzen du. Egitura politikoen, etikaren eta gizartearen krisian gaude. Berak zera proposatzen du, krisitik ateratzea baino, irtenbidea krisian bertan bizitzen ikastea izan beharko dela. Horrelaxe dio:\nAntolamendu politikoari dagokionean, oso kritikoa da demokraziaren aurpegia hartu duen \"faxismo espainol estali berriarekin\". Testuinguru horretan intelektualak deitzen diren horien eta boterearen arteko harremanaz kezka agertu izan du, diskurtso sasi-ilustratua lagun eta itxuraz demokrazia goretsiz aurkakoa bultzatu dutelakoan. Platon eta Heidegger gogoratzeak hausnarketarako bidea zabaltzen du:\nAntolamendu sozial justuena pentsatzeko saiakera batzuek (marxismoa, liberalismoa...) sistema hertsietan bildu eta gizarte perfektu bat posible dela amestu dute. Azurmendik ohartaraziko die gizakia animalia dela ahaztu dutela. Horixe da Azurmendiren ideia sinple baina sakonenetariko bat. Gizakia borrokalaria da, pasioei men egiten diena, eta era berean haien kontra doana ere, hau da, bere naturaren kontra doan animalia bakarra da. Agresibitatearen problema aztertu du beraz, eta ondoren, modernitateak gizakiaz zuen irudi inozoa jaso izana kritikatuko du. Batzuentzat gizakia txarra da naturaz, besteentzat ona. Azurmendik ez du ez bata ez bestea onartuko, gizakia agresiboa da baina baita soziala ere. Gizabereak, elkarrekin bizitzeko, gizartearen nolabaiteko errepresioa beharrezkoa du eta hor bere naturaren aurka jotzen du. Hori da gizakiaren paradoxa.\nEstatuak, beraz, bere buruari zilegitasun osoa aitortu nahiko dio, biolentziaren monopolioa harentzako soilik gordez. Baina, Azurmendik dioenez, demokrazia ez da ezartzen goitik behera hauteskunde batzuekin eta abarrekin; baizik eta oinarrietatik, jendearen beharrak eta zirkunstantziak kontuan hartuz. Hau da, ez dira herritarrak gehiengo baten aurrean makurtu behar direnak; aitzitik, Estatua da barne hartzen dituen gizarteen, nazioen, taldeen nahira moldatu eta egokitu behar dena.\nBere idatziek, nolabait, sozialismo humanista bat iradokitzen dute. Bere hitzetan eragina Arizmendiarrietarengandik eta sozialismo utopikoengandik datorkio.\nEtika.\nNietzscherekin, mendebaldeko etika dogmetatik askatu zela uste bazen ere, Azurmendi oraindik etikaren oinarrian dauden arrasto kristau\u2013dogmatikoekin apurtzen saiatuko da. Etikari buruz, bere obra guztian zehar barreiaturik idatziko du. Gaiari buruz espresuki, 1998an ematen duen hitzaldi bat da iturri bakarra. Hitzaldi hori \"Euskal Herria krisian\" liburuko lehen atalean bildua geratu zen beranduago. Balio absolutuen inguruko gogoeta paradoxa batekin aurkeztuko du Azurmendik:\nHorixe dugu problema: errealitatean inon idatzi gabeko mila absoluturekin funtzionatzen dugula eta, alderantziz, teorian absolutuki printzipio-mailara altxatu diren horiek ez direla inon betetzen. Hori gutxi balitz, kontzientzia bortxatzeko eta arerio politikoa gaitzesteko moralaren edo printzipio absolutu horien erabilera maltzurra salatuko du.\nPrintzipio moral absolutuak predikatzea arazoak konpontzeko baino horiek akritikoki ezabatzeko saiakera litzateke kasurik onenean: sentimendu morala, konbentzimenduaren etika, ondorioen etika edo erabakimen demokratikoa bezalako ikuspegiek oinarrian ezkutatu ohi duten irizpide absolutuen kritika burutuko du \"Demokratak eta biolentoak\" eta \"Euskal Herria krisian\" lanetan; edo manipulazio politikorako tresna, kasurik txarrenean: erru kolektiboa bezalako asmakizunak eta horren helburua azaleratuko ditu \"Barkamena, kondena, tortura\" liburuan. Joxe Azurmendik behin eta berriro ohartaraziko du, errealitatea ukatu ordez, testuinguru historiko eta kulturala kontuan hartzeko beharraz: daukagun historia eta gizartea daukagu, ez gustatuko litzaigukeena. Egia eternalik eta moral absoluturik gabeko gizarte horretan morala, bai indibiduala zein kolektiboa, etengabeko eginkizuna da.\nAzken hamarkadetan Euskal Herrian eman den gatazka moralean ekarpen baliotsua egin izana aitortzen diote batzuek Azurmendiri, baita ere boteretik ezarri nahi izan den markoari alternatiba eraikitzeko kategoria epistemologiko, antropologiko eta etikoak pentsatu izana.\nErlatibismo erlatibo bat.\nJoxe Azurmendik krisi etiko, sozial eta politiko sakon eta konplexuan dagoen eta handik alde eginez dogmatismora ihes egiten duen kultura honetan jarrera tinko bat hartuko du: erlatibismo erlatiboarena. Erlatibismoa, erronka filosofiko soiltzat hartzeaz haratago, bere pentsamenduaren zutabe bilakatuko du eta positiboki formulatzeko ahalegina egingo du. Hau azaldu aurretik \u2013edo hobe, hau ulertu dezagun-, galdera garrantzitsuena hauxe da: nola egiten gaitu erlatibismo erlatiboak loturetatik (dogmatismotik) askeago? Erlatibismoa, klixetzat hartzen da egun, eta desitxuratu. Azurmendik zera gogorarazten digu: \u201ctonto desinteresatuek eta listo interesatuek bakarrik hartzen dute[la] erlatibismo hori denak berdin balio izatea bezala. Burutsuak, zuhurtasunezko bere lanaren abiapuntu modura ulertuko dizu.\u201d Hau da, \u201chortik hasi beharra dago, eta horretan ez dago milimetro bat amore ematerik. Balio denak erlatiboak dira, arrazoiak ere denak erlatiboak dira. Ez dago balio absoluturik. Ongi eta gaizki absoluturik.\u201d Baina kontuz, \u201caskotan gure hizkuntzak engainatzen gaitu: erlatibotasunak ez du balio eskasa edo inportantzia gutxi esan nahi; esan nahi du, guk ezagutzen dugun oro, kondizio batzuekin eta harreman edo erlazio sistema batean ezagutzen dugula.\u201d\nBeraz \u2013aitzineko galderara bueltatzeko\u2013 nola egiten gaitu erlatibismoak askeago? Edo \u2013hobeto\u2013 zein loturetatik askatzen gaitu? Azurmendik arras argi azaltzen du, Grezian sofistek bultzatu zuten \u201cdena iritzia da\u201d doktrina (gogoratu Protagorasen lehen erlatibismo hura, adibidez) iraultza bat izan zela orduko boterearen kontra. Sofistek azpimarratuko dute boterearen fundamentuak erlatibizatuz, hauek ez direla eternalak eta testuinguru historiko \u2013gizarte, kultura, denbora, espazio geografiko, klima, pertsona\u2026 konkretu\u2013 batean gauzatzen direla \u2013eta beraz aldakorrak direla\u2013 (gogoratu, orain, egungo Espainiako Konstituzioko \u201cla unidad indivisible\u201d-ren eternaltasuna).\nGaldetu genezake, ordea: zergatik ez erabili pluralismo hitza hain satanizatua dagoen erlatibismoaren ordez? Azurmendik argi du: pluralismoaren erabilpena oraindik geratzen diren arrasto dogmatikoak ezkutatzeko tranpa besterik ez da. Horregatik, boterearen kontra \u2013probokazio gisa ere nahi bada\u2013, erlatibismoa oso tresna eraginkorra deritzo. Botereak bere buruari ematen dion zilegitasun ahistorikoaren kontrako tresna bakarrik ez, batez ere, edozein ideia dogmatikoren kontrako ezinbesteko txertoa dugu erlatibismoa.\nHau da, mendebaldeko krisiak fundamentu gabeko gizarte batera eraman bagaitu, eta irizpide absoluturik ez badago ongi edo gaizki zer dagoen bereizteko, edo antolamendu politiko egokiena zein den erabakitzeko, zer egin behar da? Azurmendiren erantzuna: krisian bizitzen ikasi. Nola? Printzipioz, balio eta biziera forma desberdinak aldez aurretik ukatu gabe balioen politeismoan bizitzen ikasiz. Horra, erlatibismo erlatiboak bakarrik eraman gaitzake, Azurmendiren aburuz.\nBizitzaren zentzua eta razionalitate ezberdinak.\n\"Azken egunak Gandiagarekin\" bere libururik pertsonalenean aztertu ditu Azurmendik bizitzaren zentzua, Jainkoa, arima edo erlijioa bezalako gaiak. Gizakia animalia dela ohartarazten digu berriro ere, askatasuna duen animalia. Askatasun hori dela eta, gizakia bere existentzia asmatzen igaro beharko du bizitza osoa. Izan ere, askatasun horrek esan nahi du gizakia gehiago dela ez dena (proiektua, asmoak...), dena baino:\nBizitzari zentzua, beraz, gizakiak ematen dio. Mitoa ez da besterik bizitzari zentzua ematen dion kontakizuna baino. Mitoarekin batera, ordea, gizakiak zientzia bezalako beste razionalitate motak ere garatu ditu. Egoera horretan Joxe Azurmendik prozesu bat deskribatuko du non bizitzaren zentzuaren auziak desitxuratze bat pairatu duen razionalitate zientifikoa gailendu denean:\nZegamarrak askatasun intelektuala eta jarrera kritikoa aldarrikatzen ditu beste behin gai horiek lantzeko ere. Bere ustean gure modernitateak mitoarekin kritikoa izan behar du baina baita autokritikoa ere mitoaren kritika moderno klasikoarekiko ere, ezaskia eta aldebakarrekoa izan delako. Birpentsatu beharra dago, adibidez, mitoaren iturburua ezjakintasuna omen delako esplikazio ilustratu zaharra.\nGizakiak, oraindik ere, hizkuntza mitologikoa beharrezkoa du bizitzari zentzua emateko. Izan ere, Azurmendiren aburuz, problema gurea da, ez mitoarena, mitoarentzat ez daukagulako alternatibarik: zentzuaren galdera inolako hizkuntzarik gabe utzi dugu.\nEuskal Herriko autoreen pentsamenduaren berreskurapena.\nAzurmendik eginahalik handiena euskaldunen pentsamendu propio bat sortzen jarri du eta horretarako oinarrizko zenbait euskal pentsalari ere landu ditu.\nJon Mirande, Karlos Santamaria, Orixe, Unamuno, Arizmendiarrieta, Gandiaga, Sabin Arana, Nemesio Etxaniz, Salaberry eta abar gehiagoren berreskurapena eta berrinterpretazioa egin du urteetan zehar, pentsalari bakoitza erantsi zaien topikoetatik askatuz. Azurmendik behin eta berriro salatuko du Euskal Herriko autoreak kritikatu izan dituztenean euren testuinguru historikoa ahaztuta egin izan dutela. Modu horretan, Jon Mirande adibidez, arrazistatzat gogor salatu izan denean, Azurmendik oroituko digu espainolek hainbeste goresten duten Ortega y Gasset, beste askoren artean, ez zela gutxiago izan; nahiz eta, kasu horretan, inor asaldatu ez.\nPentsamendua poesian.\nJoxe Azurmendi saiakera alorrean ezagunagoa badugu ere bere poesia kontutan hartzeko modukoa da. Hitz berdeak (1971) da bere gaztaroan ondutako poesia liburua. Poesia horietan jada ondoren saiakera liburuetan sakon landuko dituen gaiak ageri dira. Pentsa arazten duen poesia da beraz Azurmendirena, baita sasoi hartako giroaren eta garaiari zegokion poesia berriaren adierazgarria ere. Tradizioarekiko hausturan, bai estetikoki eta bai mamiari dagokionez ere, Krutwig, Mirande eta Aresti aipatu ohi dira aurrekaritzat. Modu ezberdinez gizakiaren eta munduaren ikuskera berriari atea haiek zabaldu zioten. Ildo horretan kokatzen da Azurmendiren poesia.\n1960ko hamarkadan euskal poesia gaurkotzeko esfortzua egin zutenen idatzietan gizarte-arazoak, kezka existentzialak, erlijiosoak, euskalduntasunari lotutakoak, askatasun aldarriak... ageri dira. Fede zaharra, tradizioa eta ziurtasun guztiak galdu ziren sasoian poesia zen esan ezin zitekeena esaten hasteko modua.\nPrometeo mixerablea (heroiko ez zana) (1968)\nManifestu atzeratua (1968)\nIdaztankera.\nJoxe Azurmendiren idaztankera darabilen euskararekin erabat lotuta dago. Bere obra euskara lantzeko ariketa gisa azaldu izan dute. Lantze horren abiapuntua hizkuntza batuaren defentsa eta erabileraren hautuan dago, ondoren noranahiko euskara sortuz. Esan daiteke Azurmendik komunitatea janzteko landu duela euskara.Azurmendiren ustean, haren euskara bilaketa baten emaitza da, umetan galdutakoa geroago berreskuratzetik datorrena. Fito Rodriguezek dio idaztankera horretan xalotasuna eta dotorezia biltzen direla, mintzaira jori eta literarioa erabiliz, askotan gertukoa eta arrunta, beste askotan aldrebesa bezain zaila. Euskara hori irakurle ikasiei zuzendutakotzat jotzen duenik ere bada. Kontrara, badago Joxe Azurmendiri filosofoak ez diren irakurle eta jarraitzaile askorengana iristeko gaitasuna aitortzen dionik. Dena den, euskara literario horrekin eta erreferentzia klasiko, germaniko zein euskaldunekin, argudioak eta anekdotak txirikordatuz osatu ditu Azurmendik bere lanak. Sarri tonu ironiko eta zirikatzailearekin, baina beti iradokitzaile izateko asmoarekin. Fito Rodr\u00edguezen esanetan, Joxe Azurmendiren lanak euskal prosaren egoera duintzen lagundu du.\nLanak.\nEuskal komunitate zientifikoaren Inguma datu-basean, berak idatzitako 180 lan inguru azaltzen dira."}
{"id": "23123", "revid": "59723", "url": "https://eu.wikipedia.org/wiki?curid=23123", "title": "Mikel Arregi", "text": "Mikel Arregi Goenaga (Areso, Nafarroa, 1948ko martxoaren 17a - ) euskal idazlea da. Umetan donostiartua, bertako EUTG fakultatean Filosofia eta Letrak ikasi zituen. Ondoren, batxilergoko irakasle-lanetan aritu zen.\n1975ean, \"Hego haizearen konpasean\" poesia-liburua argitaratu zuen \"Kriseilu\"rekin. 1979an, \"Abenduak 20 ekintza\" liburua \"Hordago\"rekin. Geroago \"Hego\"... liburuak harrera ona izan zuen arren, ez du beste poemarik argitaratu.\nJuan Mari Lekuona poetak \"Hego haizearen konpasean\" liburuaren hitzaurrean zioenez, Arregiren poesia batez ere Gabriel Arestirenaren eraginpean dago; hala ere, Ibon Sarasola eta Xabier Azurmendiren estiloak ere hartu ditu. Lekuonaren iritziz, Arregik bertsolarien eta \"herritarren burutapenak\" darabiltza, mendiko eta kaleko irudiak batera. Lekuonak \"existentzialista\" gisa kalifikatu zuen.\nLanak.\nKantu-hitzak.\nOrokorrean, hainbat musikarirekin idatzi ditu. Badok.eus atarian 36 diskotan 23 kantu hauek azaltzen dira: "}
{"id": "23126", "revid": "9230618", "url": "https://eu.wikipedia.org/wiki?curid=23126", "title": "Rikardo Arregi Diaz de Heredia", "text": "Rikardo Arregi Diaz de Heredia (Gasteiz, Araba, 1958ko urriaren 4a - ) euskal poeta eta itzultzailea da.\nBere hiru poema liburuek Espainiako Kritikaren Saria jaso zuten. \"Volgako Batelariak\" izeneko literatur-taldeko kidea da. 2015eko uztailaren 17an euskaltzain urgazle izendatua izan zen."}
{"id": "23127", "revid": "448", "url": "https://eu.wikipedia.org/wiki?curid=23127", "title": "Rikardo Arregi (argipena)", "text": "Rikardo Arregi bi euskal idazleren izen-deiturak dira:\nGainera, Andoaingo udalak Rikardo Arregi Aranbururen omenez ematen duen euskarazko kazetaritza sariak ere izen hori du:"}
{"id": "23128", "revid": "96586", "url": "https://eu.wikipedia.org/wiki?curid=23128", "title": "Mikel Azurmendi", "text": "Mikel Azurmendi Intxausti (Donostia, Gipuzkoa, 1942ko abenduaren 10a - \"ibidem\", 2021eko abuztuaren 6a) euskal idazle, antropologo eta itzultzailea izan zen.\nBizitza.\nMikel Azurmendi Donostiako Igeldo auzoan jaio zen, 1942ko abenduaren 10ean. 1960ko hamarkadaren hasieran ETAko kidea izan zen, erakundearen buruzagiek armak erabiltzea erabaki zuten arte. Filosofia ikasi zuen Parisko Sorbona Unibertsitatean. Doktoretza-tesia EHUn defendaturik, Antropologia Sozialeko irakasle izan zen bertan. \n1990eko eta 2000ko hamarkadetan oso jarrera aktiboa izan zuen ETAren kontra eta, adibidez, Ermuko Foroaren eta Aski Da elkartearen sortzaileetako bat izan zen. 2000ko abuztuan, Ermuko Foroaren kide izateagatik jasandako mehatxu eta erasoaldien ondorioz, Euskal Herria utzi eta Ameriketako Estatu Batuetara joatea erabaki zuen. 2000-2001 ikasturtean \"Visiting Fellow\" izan zen New Yorkeko Cornell Unibertsitatean, baina 2000ko abenduan itzuli zen aldi baterako, \"Y se limpie aquella tierra. Limpieza \u00e9tnica y de sangre en el Pa\u00eds Vasco (siglos XVI-XVIII)\" liburua aurkeztera. \n2001ean, Giza Eskubideen Hellman/Hammet jaso zuen, Human Rights Watchek izendaturik, eta Bizikidetza Saria eman zion Miguel \u00c1ngel Blanco fundazioak. Euskal Herrira itzulirik, Etorkinak Gizarteratzeko Foro Sozialeko presidente izendatu zuen Espainiako Gobernuak 2001eko azaroan, Jose Maria Aznar presidentea zelarik. 2003ko eta 2007ko udal hauteskundeetan Alderdi Popularraren hautagaia izan zen Donostian.\nBizitzaren azken urteetan kristautasunera hurbilduz joan zen, eta 2018an argitaratutako \"El abrazo\" liburuan Jaungoikoak ukituta sentitzen zela adierazi zuen. Geroztik, bere fedearen berri eman zuen hedabide kristauetan, batzuetan Jos\u00e9 Ignacio Munilla apezpikuaren eskutik. Donostian hil zen, bihotzekoak jota, 2021eko abuztuaren 6an\nLanak.\n1970eko hamarkadan literatura landu zuen; bi poesia liburu, \"Euskal hilobia\" (1969) eta \"Orain borrokarenean\" (1972) kaleratu zituen, eta nobela bat, \"Gauzaren hitzak\", 1979an. Saiakerak ere eman ditu argitara, besteak beste \"Euskal Nortasunaren animaliak\" (1986), \"El fuego de los s\u00edmbolos\" (1988) eta \"Nombrar, embrujar: para una historia del sometimiento de la cultura oral en el Pa\u00eds Vasco\" (1993)."}
{"id": "23130", "revid": "1491", "url": "https://eu.wikipedia.org/wiki?curid=23130", "title": "Harkaitz Cano", "text": "Harkaitz Cano Jauregi (Lasarte-Oria, Gipuzkoa, 1975eko abuztuaren 4a) euskal idazle eta itzultzailea da. Literaturan ez ezik, telebista eta irratiko gidoilari ere lan egiten du, hainbat egunkaritan kolaboratzeaz gain. 1993an, \"Susa\" aldizkarian ezagutzera emandako Lubaki Bandaren partaide izan zen eta ordutik idazle izateko erabakia hartu zuen.\nZuzenbidean lizentziaduna da. Mota guztietako lanak egin ditu: ipuinak, eleberria, poesia, kronikak, haur- eta gazte-literatura, baita itzulpenak ere; adibidez, Hanif Kureishi eta Allen Ginsbergen lanak. New Yorken bolada bat eman ondoren, hiri hori sarritan agertu da haren liburuetan.\n1992an \"Imajina Ezazu Euskadi\", 1993an \"Donostia Hiria\" eta 1998an \"Ignacio Aldecoa\" sariak irabazi zituen. Euskadi Literatura Saria hiru aldiz jaso du: 2005ean, \"Belarraren ahoa\"-rekin, 2012an, \"Twist\" eleberriarekin eta 2014an \"Orkestra lurtarra\" lanarekin.\nLiteratur ibilbidea.\nHasierakoak (1994-1995).\nUmetatik erakutsi zuen literaturarekiko zaletasuna eta Eusko Jaurlaritzak gaztetxoentzat antolatutako Urruzuno Literatur Sarietan, zegokion kategorian, ia urtero saritu zuten. Haren lehenengo lana, \"Kea behe-lainopean bezala\" poema-liburua 1994ean argitaratu zen Susa argitaletxean. 2001ean kaleratu zuen hurrengo poesia liburua (\"Norbait dabil sute-eskaileran\") New Yorken egonaldi bat egin ondoren; hura ere, argitaletxe berarekin.\nUrruzuno ariketa horretako irabazle hainbatekin osatu zuen gerora Lubaki Banda, hemezortzi urteren bueltan. Xabier Aldai, Gari Berasaluze, Asier Serrano eta beste hainbat idazlerekin batera egin zituen emanaldiak Canok. Gainera, ordutik aurrera \"Susa\" aldizkaria ere haien ardurapean kaleratu zen. Poesia eta belaunaldi gaztea euskal literaturaren erdigunera ekarri zuen Lubaki Bandak, Harkaitz Cano zelarik bertako figura adierazgarriena.\nLehen lana publikatu ostean, hainbat generoz osaturiko lan batzuk kaleratu zituen; adibidez, \"Pauloven txakurrak\" (Erein, 1994) eta \"Radiobiografiak\" (Elkar, 1995). \nEleberriak (1996tik).\nHaien ondoren kaleratu zuen lehen eleberria izan zuena: \"Beluna jazz\" (Susa, 1996). Geroago, beste lau eleberri kaleratu ditu Canok; \"Pasaia blues\" 1999an, \"Belarraren ahoa\" 2004. urtean eta \"Twist\" 2012an Lasa eta Zabalaren hilketan oinarrituta. Azken bi horiekin Euskadi Literatura Saria eskuratu du. \"Fakirraren ahotsa\" argitaratu 2018an Imanol Larzabalen bizitzaz oinarrituta.\nIpuinak (2005etik).\nPoesia liburuez eta eleberriez gain, aipatzekoak dira haren ipuingintzaren gailurtzat jotzen diren bi liburu; \"Telefono kaiolatua\" eta \"Neguko zirkua\". Hainbat estilotan idatzitako oso ipuin bereziez osatutako liburuak dira biak: ipuin batzuek metafikziora jotzen dute; beste batzuek, errealismo zikinetik hurbil kokatzen dira; beste batzuek saiakera-itxura dute... Euskal gatazkaren inguruko \"Maldetan sagarrak. Euskal gatazka euskal literaturan\" bilduman ere parte hartu zuen.\nHaur eta Gazte Literaturara ere hurbildu da behin baino gehiagotan, eta horren ageriko ditugu hainbat liburu: \"Sorgin moderno bat / A modern witch\" (Baigorri, 2002), \"Itsasoa etxe barruan\" (Elkar, 2003), \"Omar dendaria\" (Elkar, 2005)... \nKomikia (2005tik).\nHonez gain, 7 komiki sortzen parte hartu du: 2005ean Ikastolen Elkarteko \"Xabiroi\" aldizkarian \"Piztia otzanak\" komikia argitaratzen hasi zen, Canoren gidoiarekin eta I\u00f1aki G. Holgadoren irudiekin, eta 2008 urtean argitaratu zen albuma. Ondoren irudigile berarekin beste hiru komiki argitaratu ditu. Fermin Muguruzarekin elkarlanean Black is beltza sortu zuen, Adur Larrea irudigilearekin 2019an Antzara Eguna, eta Ni ez naiz Mikel Laboa liburuan (Elkar, 2022) gidoia Unai Irurriagarekin sortu zuen, eta marrazkiak Joseba Larratxerenak izan ziren. \nItzulpenak (2006tik).\nItzulpenei dagokionez, Canok euskaratuak dira, besteak beste, Paul Auster-en \"Kristalezko hiria\" nobela grafikoa (Txalaparta, 2006) eta Hanif Kureishiren \"Intimitatea\" (Txalaparta, 2008) liburuak. Bere hainbat liburu ere itzuli dira gaztelaniara: \"Beluna jazz\" (\"Jazz y Alaska en la misma frase\", Seix Barral, 2004), \"Zinema eta literatura\" (\"Ojo y medio\", Mettok, 2010), \"Telefono kaiolatua\" (\"Enseres de ortopedia in\u00fatil\", Hiru, 2002), \"Dardaren interpretazioa\" poema-antologia (\"Interpretaci\u00f3n de los temblores\", Atenea, 2004), \"Belarraren ahoa\" (\"El filo de la hierba\", Alberdania, 2006) (\"El puente desafinado\", Erein), \"Norbait dabil sute-eskaileran\" (\"Alguien anda en la escalera de incendios\", El Gaviero, 2008), eta \"Beti oporretan\" (\"El turista perpetuo\", Seix Barral, 2017)\nTelebista eta zinema.\nHau dena gutxi ez, eta telebista munduan ere lan egin izan du telesailetarako gidoiak ontzen, baita film labur (\"Adar bakar\") baten gidoia idazten ere.\nAntzerkia (2020tik).\n2020an sortu zen Sisiforen paperak antzezlanaren gidoia ere Canok, Euskaldunon Egunkariaren itxieran oinarritua\n\"2022an\" \"Hondamendia antzezlana\" idatzi zuen\", Artedrama eta Axut! taldeak batu ziren lan hau ekoizteko eta\" Ximun Fuchsek zuzendu du.\nLanak.\nLuzea da Harkaitz Canoren lanen zerrenda. Hauek dira Haur eta Gazte Literaturan argitaratutakoak:"}
{"id": "23131", "revid": "56334", "url": "https://eu.wikipedia.org/wiki?curid=23131", "title": "Junes Casenave", "text": "Junes Casenave-Harigile (Santa Grazi, Zuberoa, 1924ko apirilaren 4a - Lestelle-B\u00e9tharram, Frantzia, 2018ko irailaren 24a) idazle eta apaiz zuberotarra izan zen. Idazle prolifikoa, trajeria askoren egilea izateagatik nabarmendu zen.\nBiografia.\nSanta Grazin jaio zen; aita biarnesa eta ama santagraztarra zituen. Txikitan Albert Constantin idazle eta politikari euskaltzaleak sarritan bisitatzen zuen Casenavetarren etxea.\nKirol ugari praktikatu zuen. Santa Grazin ohikoa zen bezala lau hizkuntzaren hiztuna da: euskara, Bearnoko okzitaniera, frantsesa eta espainiera.\nApaizgai, B\u00e8tharramen (Bearno) ikasi zuen, 21 urterekin Palestinara joan zen. Betleemen hartu zituen eskolak eta 1948ko gerra bertatik bizi izan zuen; hantxe egin zen apaiz betharramdarra, 24 urterekin.\nB\u00e8tharramen (4 urtez), Lim\u00f2tgesen (Lemosin, Okzitania; 12 urtez) eta Donapaleun (Etxekopar kolegioko zuzendari; 1964-1981) irakasle eta pedagogo ibili zen. Latin, frantses eta greziera irakatsi ditu. Oro har 33 urtez aritu zen irakaskuntzan.\n1981ean Zuberoara itzuli zen apaiz lanak egitera, lehen Larrainera bi urtez; geroago Altzaira, non hainbat urtez bizi izan zen, eta Basab\u00fcr\u00fca zein Arbailako hamar elizaren ardura izan zuen, Ozazetik Etxebarrera. Azken urteak Donapaleuko beterramiten egoitzan erretiratuta igaro zituen.\nEuskaltzain urgazle izendatu zuten 1982an eta 2000n ohorezko euskaltzain egin zuten.\n2018ko irailean hil zen 94 urte zituela.\nLanak.\nPastorala.\nHamabi pastoral ditu emanak, denak euskaraz bat izan ezik: \"Juan Martin Pueyrredon\", Bearnoko Landan (\"Lanne en Baretous\" frantsesez, \"Lanno en Bar\u00e9tous\" bearneraz) 1997an frantsesez emana, kantak bearneraz, Be\u00f1at Axiari euskal konposatzaileak moldaturikoak. Beste 9 ditu idatziak, oraindik eman gabeak. Taularatutakoak:"}
{"id": "23133", "revid": "1491", "url": "https://eu.wikipedia.org/wiki?curid=23133", "title": "Jean-Louis Davant", "text": "Jean-Louis Davant Iratzabal (\u00dcrr\u00fcstoi-Larrabile, Zuberoa, 1935eko uztailaren 5a -) euskal idazlea eta ingeniaria da. 1965etik eta osoa 1975etik, euskarak Zuberoan duen erreferentzia nagusietakoa da.\nBizitza.\nJean-Louis Davant \u00dcrr\u00fcstoi-Larrabilen jaio zen, 1935eko uztailaren 5ean. \u00dcrr\u00fcstoi, Maule eta Uztaritzen egin zituen lehen ikasketak. 1954-1957 bitartean, Agronomia Ingeniaritzako ikasketak egin zituen Frantziako Angers hirian. 1958-1960 urteetan, Aljeriako Gerran ibili zen soldadu. 1961ean, Piarres Xarritonekin batera, Hazparneko Laborantza Eskolako sortzaileetakoa izan zen; ondoren, bertako irakasle (1961-1995) eta zuzendaria izan zen.\n1960ko hamarkadaren hasieran, \"Enbata\" aldizkariaren eta izen bereko alderdi politiko abertzalearen sortzaileetakoa izan zen. 1962-1969 bitartean, Herri Ekintza izeneko kristau taldearen burua izan zen, eta 1968an Fededunak taldea sortu zuen, Piarres Xarriton eta Jean Hiriart-Urrutirekin. 1975ean Euskal Herriko Alderdi Sozialistaren sortzaileetariko bat izan zen.\n\"Gazte\" izeneko agerkarian hasi zen idazten 1957. urtean. Harrezkero artikulu asko idatzi zituen \"Herria\", \"Enbata\", \"Herriz Herri\", \"Maiatz\" eta Hego Euskal Herriko aldizkarietan eta egunkarietan. Argitara emaniko literatura lanak garrantzitsuak izan arren (\"Nahi gabe\", 1986, poesia bilduma; \"Iparraren bila\", 1987, eleberria; \"Abadia Urr\u00fcstoi\", 1986, Anton Abadiari buruzko pastorala; \"Itsasoak iraultzan\", 1986, poema liburua), politika, historia eta gizarte gaiei buruz idatzi dituen artikulu eta obrak ezinbesteko erreferentzia puntu bihurtu dira Euskal Herria bere osotasunean ezagutu nahi duen edonorentzat. 1970. urtean \"Euskal Herriko historia\" eman zuen argitara erdaraz eta 1973an \"Aberri burruka eta klase burruka euskal higikundean\" azterlana. Euskaltzain oso izendatu zuten 1976an.\nLanak.\nHainbeste genero landuak ditu; hemen agertzen direnez gain liburuxka batzuk ditu zubererari buruz edota \"Bidegileak\" bildumakoak (Etxahun-Iruriz 2004an, Manex Goihenetxez 2006an) eta prentsan artikulu ugari idatzi du, euskaraz zein frantsesez.\nSaiakera.\nAzken bi hauek herrialdeko euskarazko idazleei buruzko erreferentzia ekidinezinak dira. Bigarrenean Davant bera ageri da, 147-151. orrialdeetan."}
{"id": "23134", "revid": "56334", "url": "https://eu.wikipedia.org/wiki?curid=23134", "title": "Aingeru Epaltza", "text": "Aingeru Epaltza Ruiz de Alda (Iru\u00f1ea, Nafarroa Garaia, 1960ko otsailaren 8a) euskal idazle eta itzultzailea da.\nBizitza.\nKazetaritzan lizentziaduna da. Hedabide ugaritan aritu ondoren (\"Deia\", Euskal Telebista, \"Navarra Hoy\"), itzultzaile hasi zen lanean Nafarroako Gobernuan. Ondotik ere, kolaborazio anitz argitaratu du \"Noticias de Navarra\", \"Argia\" eta \"Nabarra\"-n.\nLehenbiziko idazlanak \"Korrok\" fanzinean karrikaratu zituen, 1984-1989 bitartean. 1990. urtean Nafarroako Ikastolen Federazioko lehendakari hautatu zuten. Urte berean, Rikardo Arregi saria jaso zuen Baloraziozko Kazetaritza atalean. Antzerki lan bat (\"Mugetan Irri\", 1984) eta poema liburu bat (\"Ahur taupada geldoak\", 1985) kaleratu bazituen ere, ondoko lanak narratibazkoak izan ziren: \"Sasiak ere begiak baditik\" (1986), \"Garretatik erauzitakoak\" (1989), \"Ur uherrak\" (1993), \"Lur zabaletan\" (1994) eta \"Tigre ehizan\" (1996). Eleberri labur honekin Euskadi Literatura saria irabazi zuen 1997an. Nafarroako Euskararen Kontseiluko ordezkaria izan zen, baina 1999an kargua utzi zuen Nafarroako Gobernuaren euskara politikarekin bat ez zetorrelako.\n1999an Joseba Jaka beka irabazi zuen, eta laguntza horri esker kaleratu zuen 2000. urteko azaroan \"Rock'n'roll\" izeneko lana. 2006 eta 2013 bitartean, \"Erresuma eta fedea\" trilogia argitaratu zuen, XVI. eta XVII. mendeetan kokatutakoa: \"Mailuaren odola\" (2006), \"Izan bainintzen Nafarroako errege\" (2009) eta \"Gure Jerusalem galdua\" (2013). 2007an \"Bezperaren bezpera\" atera zuen, Nafarroako abertzaletasunari buruzko saiakera-lana."}
{"id": "23135", "revid": "1491", "url": "https://eu.wikipedia.org/wiki?curid=23135", "title": "E\u00f1aut Etxamendi", "text": "E\u00f1aut Etxamendi (Ezterenzubi, Nafarroa Beherea, 1935eko abuztuaren 22a - ) euskal idazle, ingeniari agronomo, irakasle, laborari eta abeslaria da, kultur eragile suharra.\nBiografia.\nEzterenzubin zortzi haurrideko familia batean jaioa, haietako bostek Ameriketara immigratu zuten. Berak suerte gaitza izan zuen ikasketak egiteko.\nIngeniari ikasketak.\nSuerte gaitza ukan nuen. Eskola pribatuetan egin zituen, ez zen erraza, ez baitzen bekarik ukaiten ahal. Lehenik Beloken ikasi zuen, eta gero Okzitaniako Tolosan, Purpaneko goimailako eskola zorretan hasi zuen, hango jesuitek eskaini maileguarekin, lanean hastean ordaindu zuena. Bi ikasketa mota segitu zituen, laborantzako eta administrazioko eskola, ekonomian, zientzia politikoetan eta soziologian. Hortik, burua hantua atera zuen eta bi urte pasatu nituen Senegalen laborantza mailan, garapena eta bizibide sortzen. Handik itzultzean, bazekien garapena zer zen, jendea nola iratzarrazi eta kudeatu, horretarako administrazioak zer egin zezakeen. Esperientzia bildua zuen, preseski bere ingeniari tesiaren gaia zen. Bretainian ere lanean egon zen aldi batez, Euskal Herrira itzuli baino lehenago.\nItzulera krisian zegoen Euskal Herrira.\nDonapaleuko \"Jean Errekarte\" laborantzako eskolako ekonomia irakasle bihurtu zen gero eta aldi berean Bithiri\u00f1an laborari. Baina ikasle gutxi zeuden, eta formazio onik gabe. Izugarrizko egoera tristea zen. Baina han geratu zen eta 1967tik eskola pizten eman zituen bere urterik ederrenak.\nIzugarrizko egoera tristea zen. Laborarien krisia 1955tik 1965a arte iraun baitzuen. Ainitz sortze bazen, baina ez zen enplegurik. Orduan, tokiko jendeak lekutu behar zuen. Neskak joaten ziren neskato (sehi) hirietara, bereziki Bordelera eta Parisera, mutikoak aldiz, saldoka, Kaliforniara artzain bezala. Herrian gelditzen zirenak ez ziren hobeki, etxean gelditzen zirenetan anitz geratu ziren donado. Bithiri\u00f1ara itzuli zelarik 1967an, 14 etxaldeetan mutil zahar bat bazen, segidarik gabe.\nEnbatan militante.\nPolitikagintza abertzaleari ere lotu zitzaion eta Enbatan eta inplikatu zen Ipar Euskal Herriko garapenean. Jean-Louis Davant, Joanes Goinetxe eta hiruak ekarriak ziren adar ekonomikoan gogoetak egiteko.\nIkerlaria.\n2006an doktoretza hizkuntzalaritzan jaso du Baiona-Paueko Unibertsitatean, bere 71. urtean. Patxi Ala\u00f1a eta beste hegoaldeko hizkuntzalari talde batekin ikerlanetan segitzen ari zen 2016an. \"Euroskara\" neologismoa berak du asmatu. Haren iritziz \"proto-pr\u00e9 europeano\" bezala hobeki dela euskara irakurri eta landu. Berriz ere denen aurka, edo kasik.\nKantaria Larralderekin.\nMaddi Etxepare eta Peio Etxegoienekin aritu eta gero, laborantza eskolako lankidea zen E\u00f1aut Larralde lagun, kantagintzan abiatu zen. Ana Intxausti izan zen lehen kantaldien kudeatzailea eta haren bitartez ezagutu zuten \"Ez Dok Amairu\" taldea Donostian, 1965-1966an. Ez Dok Amairurekin batean egin zituzten lehen kantaldi handiak gero 1967an, nahiz eta lehenago ere hasiak ziren jadanik Uhartehirin, Behaskanen eta Larzabalen. Etxamendi eta Larralde bikote kantari ospetsua sortuta zegoen.\nOrdukotz, Euskal Herrira itzuli zenetik 1963an, bazituen kantu parrasta bat egina. Dolda bat izigarria bizi izan zuen Iparraldeko egoera ikusiz, bere burua teknikaz beterik zeukala. Ez zuen sekulan asmatu publiko aitzinean kantatuko zituela. Bere barneko minak ateratzeko idatzi zituen kantuak: \"Otsagabia\", \"Bidez Bide\", \"Iru\u00f1a\"...\nAna Intxaustirekin hasi zirelarik, 20 bat kantu bazituzten eginak. Larralderekin, autoan, beren plazerrarendako ari ziren. Horrela ikasi zuten. Autoan baizik ez zituzten ikasi E\u00f1autek sorturiko kantu berriak.\nItziar Madina Elgezabalek \"ikuspegi kritikoarekin aztertu zuen E\u00f1aut Etxamendiren obra narratiboa. Madinaren bere doktorego tesian egin zuen 1964tik 2011ra bitarteko obraren azterketa hori\" Aurelia Arkotxa-Scarcia-ren zuzendaritzapean.\nDiskografia.\nObra aberatsaren egilea da: ehun bat kantu (haietako batzuk lagun zuen Eustakio Mendizabal \"Txikiari\" eskainiak),\nIdazlea.\nPoeta handitzat ere jotzen da. Kantugile izateaz gain, elelabur, eleberri, ipuin eta olerki idazlea da. \"Maiatz\" argitaletxean Etxamendiren hainbat lan argitaratzea lortu zuen Luzien Etxezaharretak. Eta geroago haren idazlanen bilduma argitaratu zuen. Aldizkariaren kolaboratzailea eta euskaltzain urgazlea da. 2010ean Sarako Idazleen Biltzarrak Etxamendi omendu zuen.\nIdazlanak.\nOlerki eta elelabur ugari idatzi ditu; bost liburu argitaratu zaizkio:\n\"Enbata\" eta \"Herria\" aldizkariek bere lan ugari atera dituzte; \"Maiatz\" aldizkari literarioak bere lan guztiak 6 liburukitan argitaratzeari ekin zion.\nHaren anaia \"Mattin\", Kalifornian bizi dena, euskarazko idazle oso gustuzkoa da. \"Urruneko Mendebalean artzain\" (maiatz)."}
{"id": "23137", "revid": "1491", "url": "https://eu.wikipedia.org/wiki?curid=23137", "title": "Xabier Etxaniz Erle", "text": "Xabier Etxaniz Erle (O\u00f1ati, Gipuzkoa, 1961eko otsailaren 18a - ) euskal idazlea eta EHUko irakaslea da. Gasteizko Irakasleen Eskolako irakaslea da. Bere espezialitatea haur eta gazte literatura aztertzea da.\nEHUko irakasle.\nO\u00f1atiarra sortzez, Euskal Filologia Gasteizen ikasi zuen, eta 1984tik EHUko irakaslea da. Gasteizko Irakasleen eskolako zuzendaria (2018tik), euskara errektoreordea (2012-2014)eta irakasleen errektoreordea (2014-2018) ere izan da. Haur eta gazte literaturan aditua, arlo horri buruzko hainbat saiakera idatzi ditu; hala nola \"Euskal haur eta gazte literaturaren historia\" (gai hori garatu zuen bere doktore-tesian 1996an) edo \"90eko hamarkadako haur eta gazte literatura\". Horrez gain, LAIDA ikertaldeko kidea da eta haur folklorea ikertu du. Fikzioari dagokionean, \"Patxiki\", \"Ilun\" eta \"Musu lapurra\" bezalako lanak argitaratu ditu.\nIdazle.\n1997an Euskal Haur eta Gazte Literaturaren Historia (Pamiela) argitaratu zuen, euskarazko haur eta gazte literaturaren historia, antzeko ezaugarriak zituen lehena, oso zehatza. Aldez aurretik haur-folklorearen antologia egina zuen, \"Haur folklorearen bilduma\" izenekoa (Pamiela, 1986). Bi asmakizun bilduma ere baditu: \"Igarkizunak\" (Elkar, 1986) eta \"Zer dela eta zer dela?\" (Pamiela, 1993). Nire belarriak (Elkar, 1984), Patxiki (Elkar, 1985), Ilun (Elkar, 1987), Berdez jantzitako neska (Pamiela, 1988) eta Zazpi ahizpak (Pamiela, 1992) bezalako ipuinak idatzi ditu. 2000n, \"Geure ipuinak\" (Pamiela) izeneko euskal ipuin herrikoien bilduma bat prestatu zuen, euskara batuaren grafiarekin. Jos\u00e9 Manuel L\u00f3pez Gaseni irakaslearekin batera idatzi zit\"uen beste bi hauek: 90eko hamarkadako Haur eta Gazte Literatura\" (Pamiela. Iru\u00f1ea, 2005) analisia eta \"Garaiko haur eta gazte literatura\" (Arabako Foru Aldundia, 2011).\nHaur eta Gazte Literaturako ikertzaile.\nLAIDA ikertaldeko kidea da eta haur folklorea ikertu du. Fikzioari dagokionean, \"Patxiki\", \"Ilun\" eta \"Musu lapurra\" bezalako lanak argitaratu ditu.\nHainbat lan argitaratu ditu euskarazko aldizkarietan, hala nola Jakin, Behinola, Tantak, etab. baita beste hizkuntza batzuetan ere, gaztelaniaz, ingelesez, frantsesez, japonieraz, arabieraz edo errusieraz, adibidez. Cuadernos de Literatura Infantil y Joven (CLIJ) aldizkariarekin elkarlanean aritu ohi da, Euskal Herriko Haur eta Gazteen Literatura aztertuz, baita euskal hedabideetan ere (Argia, Gara...), bere espezialitateko liburuak aipatuz.\nHainbat aldizkari zientifikotan ere idatzi du, halanola: Nous Voulons Lire!, CAUCE, Tantak, Bolet\u00edn Galego de Literatura, Insula, OCNOS, ANILIJ eta abar.\nZenbait azterlan ere argitaratu ditu, hala nola 90eko Hamarkadako Haur eta Gazte Literatura. (Pamiela, 2005) XXI. mende hasierako haur eta gazte literatura (Arabako Foru Aldundia). Saila Kultura, Euskara eta Kirolak, 2011) eta Euskal Herriko haur eta gazte literatura garaikidea (Arabako Foru Aldundia. Saila Kultura, Euskara eta Kirolak, 2011), Manu Lopez Gaseni eta Literatura eta ideologiarekin batera (Utriusque Vasconiae, 2007), Bela Kabelatik Ternuara. Atxagaren Haur eta Gazte Literatura (Pamiela, 2007), Euskal Haur literaturaren antologia (Elkar, 2005) eta Euskal Gazte literaturaren antologia (Elkar, 2005) bezala. Halaber, Jon Kortazar eta Jose Manuel L\u00f3pez Gaseni irakasleekin batera, Egungo Euskal Haur eta Gazte literaturaren (UPV/EHU Argitalpen Zerbitzua-Argitalpen Historia, 2011) lanaren editorea da."}
{"id": "23138", "revid": "77706", "url": "https://eu.wikipedia.org/wiki?curid=23138", "title": "Joseba Etxarri", "text": "Joseba Etxarri Lizeaga (Donostia, Gipuzkoa, 1962ko irailaren 17a - ) euskal idazlea da.\nBiografia.\nDonostiarra, Kazetaritza ikasi zuen EHUn. Egunkari zein aldizkari zenbaitetan kolaboratu du, baita Euskadi Irratian ere.\n1987an joan zen estrainekoz Amerikara, New Yorkera hain zuzen. Hortik aurrera euskal diasporaren ikertzailea da. Euskalkultura.com diasporari buruzko webgunearen zuzendaria da.\nEuskal Diaspora Taldeko kidea izan zen."}
{"id": "23139", "revid": "95298", "url": "https://eu.wikipedia.org/wiki?curid=23139", "title": "Jose Basterretxea", "text": "Jose Basterretxea Matoni (Madril (Espainia), 1911ko abenduaren 9a - Iru\u00f1ea (Nafarroa), 1996ko apirilaren 25a) euskal idazlea, Oskillaso ere deitua.\nBibliografia.\nMadrilen jaioa izan arren, berehala eraman zuten Gernikara. Gero Zientzia Zehatzetako lizentziatura beretu zuen Madrilen bertan. 1936ko gerra hasi zenean, Agirre lehendakariak Eusko Jaurlaritzaren Madrilgo ordezkari izendatu zuen. Gerra bukatutakoan, irakaskuntzari ekin zion, institutuko irakasle gisa eta Nafarroako Unibertsitatean jardunez, baita Vianako Printzea Erakundean ere. Euskaltzaindiko urgazlea, gehienbat \"Euskera\" eta \"Egan\" aldizkarietan argitaratu zituen bere lanak. Horien artean eleberriak, ipuinak, itzulpenak eta euskara gaitzat duten liburuak daude."}
{"id": "23140", "revid": "58701", "url": "https://eu.wikipedia.org/wiki?curid=23140", "title": "Nemesio Etxaniz", "text": "Nemesio Agapito Etxaniz Aranbarri (Azkoitia, 1899ko abenduaren 19a - Donostia, 1982ko urtarrilaren 27a) gipuzkoar idazlea eta apaiz katolikoa izan zen, Euskal Herriarekiko eta euskararekiko konpromisozko jarreragatik nabarmendu zena. Besteak beste, \"Anttoni ta Antton\" kantu ezagunaren eta \"Gernika. Eusko Kantata\"-ko letraren egilea izan zen.\nBizitza.\nLehenbiziko urteak.\nNemesio Etxaniz Azkoitian jaio zen, 1899ko abenduaren 19an, Jose Luis Etxaniz merkataria eta Maria Antonia Aranbarri etxekoandrea, azkoitiarrak biak, guraso zituela.\nGurasoak oso elizkoiak ziren, aita integrismo aldera lerratua, eta hamaika anai-arrebetatik bost erlijio-bizitzari lotu zitzaizkion. Nemesiok sorterriko \"Miserikordia\" eta \"La Salle Anaiak\" ikastetxeetan egin zituen lehenbiziko ikasketak eta, Lekarozko ikastetxean bi urte igaro ostean, Comillasko apaizgaitegian sartu zen 1912an; 12 urte pasatu zituen bertan. Seminarioko hizkuntza-aldaketak eraginda euskaltzaletasuna sortu zitzaion. Aitzol ikaskide eta lagunak zerikusi handia izan zuen eraldaketa horretan. \"Arraldea\" elezaharra, aitari entzundako istorioa, argitaratu zion \"Argia\"-k 1923an.\n1924ko ekainean apaiztu zen, Santanderren; aita minbiziak joa zuen eta, hil aurretik apaizturik ikusi nahi baitzuen, ordenazioa aurreratu zuen. Urte eta erdiz Arabako Urarten egon ondoan, Bergarako Santa Marina parrokiara apaiz-laguntzaile kargura bidali zuten. Hasieran herritarren artean moral puritanoa aldarrikatzen saiatu bazen ere, denborak aurrera egin ahala jarrera integrista haiek alboratu eta moral kontuetan lasaitze-bideari ekin zion, eta Comillasko seminarioan ikasitako dotrina auzitan jartzen hasi zen. Kristau heziketaz landa, kantua, antzerkia eta zinema sustatu zituen Bergarako egonaldian. Horrezaz gainera, zenbait artikulu argitaratu zituen Donostiako \"El D\u00eda\" egunkarian.\n36ko gerra eta gerraondoa.\n36ko gerra denboran, indar espainolek bultzaturik, Burgosera aldegin beharrean izan zen. Bertan \"a divinis\" zigortu zuten, eta funtzio sakraturik ematea galarazi. 1937ko maiatzean, Gipuzkoara itzuli eta Deban aterbetu zen, bere anaia medikuaren etxean. Bi urte geroago, Zumaiara bidali zuten, Artadi auzoko San Migel elizako apaiz. Ez zuen luze iraun, 1940ko Aste Santuan eman zuen predikua zela-eta salatua izan baitzen; hona prediku horren zati bat:\nFrancisco Javier Lauzurika gotzainarekin eztabaida latza izan zuen horren ostean, eta Erromara jo zuen laguntza eske, baina deus gutxi erdietsi zuen. Harrezkero, apaiz jarraitu bazuen ere, gotzaitegiarekiko harremanak eten zituen. Hurrengo hamar urteak Deban igaro zituen, eta ospitalean mezak ematetik bizi izan zen. Kristau izatearen garrantzia barnean baldin zeraman ere, euskalgintzari eta gerratean zanpatutako euskaldunen eskubideak aldezteari ekin zion; letra gutxiko euskaldunak, euskaldun iraunarazteko eginkizunari lotu zitzaion. Besteak beste, \"Alostorrea\" antzerki-taldea sortu zuen, 1947an lehenbiziko lana eskaini zuena: Manuel Ziarsoloren \"Gabon-gabonetan\". Gipuzkoako Gobernu Zibiletik azalpenak ematera joateko deitu zuten, euskarazko antzerki lan hori eman izanagatik.\nEuskararen aldeko langile nekaezina.\n1950ean Debatik Azkoitira aldatu zen. Bere sorterrian erdara nagusitua zela ikusteak biziki mindu zuen, eta euskal giroa berpiztearen premiaz ohartu zen. Haren garaikide askok, Andima Ibi\u00f1agabeitiak, Jokin Zaitegik eta Orixek kasu, garrantzitsuena kultura egitea zela irizten zioten, goi mailako kultura, eta horretan ahalegindu behar zela bereziki. Etxanizen ustez, berriz, euskal hiztunengana iritsi beharra zegoen, hauek euskarari tinko eutsi ziezaioten. Horretarako eleberri modernoen beharra zegoen, antzerkien beharra, kanta eta dantzen beharra...\nAzkoitiko gazte batzuekin antzerki taldea osatu, eta \"Gabon-gabonetan\" lana eskaini zuten 1951ko eguberrietan. Geroago, aldiz, Nemesiok berak idatzitako \"Izeko aberatsa\" taularatu zuten. 1951n, \"Kanta-kantari\" kantu bilduma argitaratu zuen, aitzindaria tangoak, runbak edota foxtrotak euskaraz ematen. 1952an, bi antzerki argitaratzea lortu zuen: \"Izeko aberatsa\" eta \"Irulearen negarra\"; azken hau Elias Gorostidik idatzitako \"La hilandera de la capilla\"-ren egokitzapena zen.\n1953ko abenduan, Donostian kokatu zen; parrokiarik gabe egon arren, Erreparadorak komentuan ematen zuen meza egunero. Gipuzkoako hiriburuan, euskal kulturaren alde lanean ari ziren Antonio Maria Labaien, Manuel Lekuona, Karlos Santamaria edota Elbira Zipitria euskaltzaleekin jarri zen harremanetan, eta alor ugaritan jardun zuen: euskara irakasten, irratsaioak ematen \"La Voz de Guipuzcoa\"-n, antzerki lanak idazten, eta abar. 1956an, ezkutuan, Parisen antolatutako Lehen Euskal Mundu Biltzarrean parte hartu zuen. Frankismoko giroak itoa, erbesteratzekotan egon bazen ere, azkenik Euskal Herrian gelditzea erabaki zuen. 1958an, haren zenbait lan eman ziren argitara \"Euskal Antzerkiak kontu-kontari\" izenburuarekin.\n1950eko hamarkadaren amaieran, Jarrai antzerki taldeko gazteekin jarri zen harremanetan eta bere laguntza eskaini zien. Taldeari egokia iruditu zitzaionez, Victor Ruiz A\u00f1ibarrok idatzitako \"Mujeres en Berrigorriaga\" komedia euskaratu eta eman zien. 1961-1962an, Donostiako Antzoki Zaharrean, Arrasaten eta Orion taularatu zuten, \"Ito edo... ezkondu\" izenarekin. 1964an, aldiz, Eugene O'Neillen \"Bestelakoa\" (\"Diff'rent\") egokitu zuen Jarrai taldearentzat. Beharrak horrela eraginda, eta bizitzea egokitu zitzaion garaia zela-eta, era askotako lanak egin zituen hamarkada hartan: Arrate, Segura eta Loiola irratientzako gidoiak idatzi, Ez Dok Amairu taldearen lehenbiziko bilkuretan parte hartu, ikastoletako umeentzako abestiak ondu, \"Zeruko Argia\"-ko testuak sortu eta itzuli...\nGizalegearen alde konprometitua.\n1948an, agintari zibil frankistei gutunak bidaltzen hasi zitzaien, euskaldunen eskubideak urratzen zirela adieraziz. Hasieran, euskararen eta euskal kulturaren aldeko lanetan paratzen zizkioten eragozpenak salatzen zituen. 1961ean, atxilotuen oinarrizko eskubideak modu sistematikoan urratzea eta tortura erabiltzea salatu zuen Gipuzkoako gobernadore zibilari bidalitako gutun batean. Hori zela-eta, 1962ko otsailean auziperatua izan zen.\nHala ere, ez zuen etsi, eta erregimen frankistaren bidegabekerien aurkako borrokan segitu zuen. 1968 hasieratik, erregimenaren errepresio ekintzak egin zituenean, gogor salatu zituen agertzen ari ziren tortura kasu larriak, haietako batzuk Meliton Manzanas torturatzaile ezagunak eragindakoak. Bere kristau sinesmenean oinarritua, gutunak helarazi zizkion Gipuzkoako gobernadore zibilari, poliziak eragindako giza eskubideen urraketen eta agintarien utzikeriaren berri emanez. Gutun horietako batean, hauxe jakinarazi zion gobernadoreari: \"Inoiz eskutitz hauek argitaratzen badira, ez da izanen nik ospea irabazi nahi dudalako, baizik eta euskal herriak jakin dezan apaizak ez garela mututurik egon botere publikoaren bidegabekerien aurrean\".\nAzken urteak.\nAzkuezale eta gipuzkera osotuaren aldeko azaltzen zen, eta ez zuen uste euskal ikastolak indartu arte euskararen batasuna ezartzea komeni zenik. Hala ere, euskara baturik izan baino lehenago, ikasle ibili zen Txillardegik eta Koldo Mitxelenak Gipuzkoako Diputazioan ematen zituzten klaseetan. Baina euskara literarioaren batasunak liskar ugari sortu zituen, eta Nemesiok ere izan zituen bereak. Izan ere, 1968an euskara batuaren oinarriak ezartzeko Euskaltzaindiak Arantzazun egindako batzarrean jaso zuen bere bizitzako minik handienetako bat; guztien gainetik, Manuel Lekuona lagun eta irakaslea bazterturik geratzeak berebiziko atsekabea sortu zion. Bestalde, ez zuen ongi hartzen orduko gazteen sozialismorako joera, eta haiekiko harremana zailduz joan zen.\n1982ko urtarrilaren 27an hil zen, Donostian, azken 30 urtetan bizi izan zen hirian.\nLiteratura lana.\nNemesio Etxanizek sortutako literaturan poesiak hartzen du lehenbiziko lekua. Haren olerkigintza aztertu zuen Joan Mari Lekuonaren arabera, hutsune bat betetzen aritu zen Etxaniz, beste hainbat arlotan bezalatsu. Azkoitiarra poesia lantzen hasi zenerako, Lauaxeta eta Lizardi hasiak ziren euskarazko poesiagintzara molde berriak ekartzen, baina Etxanizek Espainiako olerkariengandik jaso zuen eragin handiagoa, Federico Garcia Lorca eta Juan Ramon Jimenezengandik bereziki. Esaldi laburrez osaturiko poemak landu zituen beti, eta gerra aurreko olerkarien eta gerra ondoko Gandiaga edota Iratzederren arteko zubi lana bete zuen. Gerraurreko poesiari jarraipena egin zion, baina garaiko existentzialismotik ezaugarriak ongi jasoak zituela. Lekuonak bi sail bereizten ditu Etxanizen poesian. Bata era tradiziozkoan egindako lanarena da, esaterako \"Kattalin\" euskal balada, hamarreko nagusian eginikoa, eta \"Iturritxo\", alegia moduko bat. Beste saila Etxanizek maitalearen bizikizunetatik sorturiko poemek osatzen dute.\nZazpi antzerki lan idatzi zituen, eta itzulpen bat ere egin zuen. Militantziaz idatzitako testuak dira, euskarazko lanak behar zituzten antzerki-taldeei laguntzeko prestatuak. Eugenio Arozenaren iritziz, egitura teologikoa du Etxanizen antzerkia, eta zintzoen eta gaiztoen arteko lehia agertzen du. Hiru lan nabarmentzen dira: \"Maite ere neurriz\", \"Zotzean bizia\" eta \"Gabon-zauria\". Antzerkigile moduan eginiko lanaz gain, antzerki munduan hasi berriak ziren gazteei eskainitako laguntza ere aipagarria da.\nEuskal Kantagintza Berriaren aita espirituala.\n1951. urtean, \"Kanta-kantari\" izeneko kantutegia argitaratu zuen Nemesio Etxanizek. Hitzaurrean, ederki islatu zuen garai hartako euskal musikaren egoera zein zen. Abesbatzetan kantatzeko doinuak, otxoteen musika eta herri kantu tradizionalak kenduta, basamortua zen euskal abestigintza. Inguruko herrietan nagusitzen ari ziren doinu eta erritmo berriek ez zuten islarik gurean, erdarazko eredu inportatuetan ez bazen.\nKezka horrek akuilatuta, kantagintza berritzeko beharra aldarrikatu zuen Etxanizek. Hura hasi zen zenbait tango, runba, pasodoble eta modako beste doinu batzuk moldatzen eta euskaratzen. Haren ekarpenak segida izan zuen; izan ere, handik gutxira dantza talde batzuk -Azkoitiko Kontrapuntoak eta Bilboko Soroak, besteak beste- hasi ziren kantu zaharrak modu berrian ematen. Eta horien atzetik etorri ziren besteak, egoera irauli zutenak. Tunelaren ilunean argia ikusten hasi zen. Nemesio Etxanizi zor zaio Euskal Kantagintza Berriaren aitatasuna (espirituala, bederen)."}
{"id": "23141", "revid": "96586", "url": "https://eu.wikipedia.org/wiki?curid=23141", "title": "Xalbador Garmendia", "text": "Xalbador Garmendia (Zaldibia, Gipuzkoa, 1932ko irailaren 20a - Anoeta, Gipuzkoa, 2018ko azaroaren 14a) euskal idazlea izan zen.\nBizitza.\nLehenengo ikasketak Tolosako sakramentinoekin egin ostean, Erromako Unibertsitatera joan zen Teologia ikastera. Handik itzultzean Maulen bizi izan zen eta leku ezberdinetan aritu zen lanean: Zeruko Argia aldizkarian zuzentzaile, Eusko Kontseilu Gorena-ko itzultzaile, Egin egunkariko euskara arduradun, eta abar.\nEuskaltzain urgazlea da.\n1968ko Arantzazuko biltzarrean euskara batuaren deklinabideari buruzko txostena aurkeztu zuen. Hainbat hedabidetan aritu zen euskara zuzentzaile gisa.\nOrdurako euskal kulturgintzan bete-betean zebilen; besteak beste, antzerkiaren esparruan eta dantzaren arloan \u2014Tolosako Udaberri dantza taldearen sortzaileetakoa izan zen\u2014. Itzulpen arloan ere nabarmendu da, hainbat obra klasiko itzuli baititu euskarara: Albert Camusen \"Les Justes\" (Gizon zuzenak, 1967), Antoine de Saint-Exuperyren \"Le Petit Prince\" (Printze txikia, 1970) eta Gabriel Garcia Marquezen \"Cr\u00f3nica de una muerte anunciada\" (Heriotza iragarritako baten kronika, 1982), adibidez.\nEuskara zuzentzaile ere aritu zen hainbat hedabidetan; besteak beste, Zeruko Argia-n eta Egin-en. Eusko Kontseilu Goreneko itzultzaile ere izan zen, eta Gernikako estatutuaren itzulpenean aritu zen."}
{"id": "23143", "revid": "56334", "url": "https://eu.wikipedia.org/wiki?curid=23143", "title": "Rufino Iraola", "text": "Rufino Iraola Garmendia (Zaldibia, Gipuzkoa, 1945eko azaroaren 5a - 2019ko ekainaren 18a) euskal idazle, kazetari eta bertsozalea izan zen.\nBiografia.\nZaldibiako \"Olegi\" baserrian jaioa, Arantzazun eta Beasaingo La Salletarretan ikasketak egin zituen. Bestalde, maisu ikasketak egin zituen..\nZumarragako Esteban Orbegozo enpresan egin zuen lan doitzaile gisa, eta ondoren, Muebles Yany eta CAF-en bulegari gisa. 1983tik aurrera euskara irakasle gisa aritu zen Urretxun, Zarautzen eta Lasarte-Orian. Azken honetan zuzendari gisa ere bai.\nBertsozale porrokatua zen, bertsoak idazten zein bertsoei buruzko iruzkinak egiten ekarpen handia egin zuen. Bertso jarriekin irabazi zituen sarien zerrendan daude: Lazkao Txiki, Orixe , Xalbador, Zapirain Anaiak eta Lekuona besteak beste. Artikuluak eta iruzkinak, berriz, \"El Diario Vasco\" egunkarian eta \"Bertsolari\" aldizkarian argitaratu zituen batez ere, baina baita \"Euskaldunon Egunkaria\", \"Hemen\", \"Goierritarra\", \"Txintxarri\", \"HABE\" eta bestetan. Bere blog pertsonalean aurkitu daitezke haietako asko.\nEpaimahaikide lanetan ere aritu zen hainbat bertso txapelketatan. 1986ko eta 1989ko Euskal Herriko Txapelketetan, esaterako.\nBere ibilbide literarioa 1994an hasi zen, Irun Hiria ipuin lehiaketa irabazi zuenean \"Dena dago zatitxo baten baitan\" liburuarekin.\n2001ean \"Hire magalean\" argitaratu zuen. Bertan senar-emaztegai izandako fraide baten eta moja baten arteko harremana kontatzen da haiek elkarri idatzitako gutunen bidez.\nBertsolaritzari buruz, \"Artxanberriren ziriak, Patxi Errotaren ugaritasuna, Jainkoaren ateraldiak\" liburua argitaratu zuen (Sendoa, 1999), \"\u00d1a\u00f1arriri begira\" (2003), eta 2009an Patxi Iraola anaiaren \"Naizen apurra\" biografia liburua apailatzen ere aritu zen. Bereak dira baita \"Zaldiarangoak (2000)\" narrazio sorta, \"Biziaren bisutsak\" (2000) artikulu bilduma eta \"Abaraskak\" aforismo liburua (2000). Franz Kafkaren \"Metamorfosia\" itzulpena ere egin zuen."}
{"id": "23144", "revid": "8903384", "url": "https://eu.wikipedia.org/wiki?curid=23144", "title": "Hasier Etxeberria", "text": "Hasier Etxeberria Canales (Elgoibar, Gipuzkoa, 1957ko apirilaren 6a - 2017ko martxoaren 29a) euskal idazle, kazetari eta blogaria zen.\nLan ibilbidea.\nKulturgintzarekin harreman estua izan zuen betidanik, eta euskarazko irakaslea izatetik Euskal Telebistako informazio-zerbitzuetako erredaktore izatera pasatu zen. \"Sautrela\"\u00a0literatur programaz gain, \"Fahrenheit\",\u00a0\"Eskamak kentzen\",\u00a0\"Babel,\"\u00a0\"Ez dago larrosarik\" kultur saioak eta gastronomiari\u00a0buruzkoak \"Zopa haundi\"\u00a0eta\u00a0\"Lapikoka\" aurkeztu eta zuzendu zituen. \"Euskaldunak\" izeneko saio berezia ere gidatu zuen, denak ETB 1ean. ZuZeu albistariaren sortzailetako bat izan zen.\nIdazle ibilbidea.\nHainbat literatur genero landu bazituen ere, ipuinlaritzat hartzen zuen bere burua, \"Karramarroaren aztarnak\" izanik autorearen hitzetan bere obrarik hoberenetarikoa. Azken boladan, Hendaian bizi zen.\nBere hitzen arabera, literaturara jo zuen Espainiako Polizia Nazionalarengandik jasandako tratuaren ondorioz: \"(Idazlea izan) baino lehen, Hondarribian bizi nintzela, Espainiako Polizia Nazionalak Indautxuko komisaldegira eraman ninduen gau batez, enpresari bat bahitzen lagundu nuela eta. Gau beltza zinez, non igogailuek behegailuen izena hartu zuten, han denak egiten baitzuen zuloan behera, gora beharrean.\" Lan honen emaitza \"Mugetan\" (1998) eleberria izan zen eta hurrengo urtetan hainbat nobela idatzi zituen IrunHiria Saria irabazi zuen \"Arrainak ura baino\" lana barne.\nHala ere, bere burua betidanik izan du idazletzat, bederatzi urteren bueltan hasi bai zen ipuinak argitaratzen. Haur eta Gazte Literaturan egindako lanek ipuingintza nabarmentzen duten zenbait sari ekarri zizkioten, hala nola, Bilintx Saria, Julne Azpeitia Saria edo Gabriel Aresti Saria besteak beste.\nKazetaritza liburuak, gastronomia ardatz duten lanak eta artearen ingurukoak ere argitaratu zituen."}
{"id": "23145", "revid": "56334", "url": "https://eu.wikipedia.org/wiki?curid=23145", "title": "Edorta Gonzalez", "text": "Edorta Gonzalez Camino (Barakaldo, Bizkaia, 1961) euskal idazlea da. Deustuko Unibertsitatean ikasi zuen, eta gaur egun Urretxindorra Ikastolako irakaslea da; Fisika eta Kimikako irakaslea, hain zuzen."}
{"id": "23146", "revid": "95298", "url": "https://eu.wikipedia.org/wiki?curid=23146", "title": "Jabier Gorostiza", "text": "Jabier Gorostiza (Gernika, Bizkaia, 1963 - ) euskal idazlea da."}
{"id": "23148", "revid": "2241", "url": "https://eu.wikipedia.org/wiki?curid=23148", "title": "Luis Fernandez", "text": "Luis Fernandez pertsona ezberdinen izena da:"}
{"id": "23149", "revid": "9203053", "url": "https://eu.wikipedia.org/wiki?curid=23149", "title": "Bitoriano Gandiaga", "text": "Bitoriano Gandiaga Artetxe (Mendata, Bizkaia, 1928ko urriaren 8a - Arantzazu, Gipuzkoa, 2001eko otsailaren 21a) fraidea eta euskal poeta izan zen.\nBizitza.\nBitoriano Gandiaga Mendatan jaio zen, Orbelaun baserrian, 1928ko urriaren 8an. Hamahiru urte zituela Arantzazura joan zen fraidetarako eta apaiz-ikasketak egitera. Arantzazun eta Foruan ikasi zituen Humanitateak. Zarautzen zuen zuen nobizio-urtea (1947-1948). Erriberrin egin zituen Filosofiako ikasketak (1948-1951) eta Arantzazun Teologiakoak (1951-1955). Apaiztu ondoren, Arantzazun eman zuen bere bizitza osoa, fraide-gaien irakasle, idazle eta apaiz-lanetan. 1955-1990 urteetan seminarioko irakasle izan zen: mutikoei euskara eta esku-lanak irakatsiz, besteak beste. 2001eko otsailaren 21ean hil zen Arantzazun.\nGaztetatik hasi zen olerkiak idazten \u20131950ean argitaratu zuen aurrena, Erriberriko Filosofiako ikasleen Gure Izarra barne-aldizkarian\u2013; ondorengo urteetan olerkiak idazteari eutsi zion, eta 1951tik aurrera aldizkaritan hasi zen argitaratzen (Ar\u00e1nzazu, Euzko-gogoa, Olerti, etab.). Hainbat sari eta aipamen lortu zuen urte horietan olerki-lehiaketetan: Donostia (1951), Zarautz (1954) Arantzazu (1956), Euskaltzaindia (1959).\nAldizkaritan kaleratu zuen Gandiagak olerki hainbat (180 inguru) edota multikopiaturiko sortetan zabaldu (175 inguru). Horiez gain sei liburu argitaratu zituen Gandiagak bere bizitzan: Elorri (1962), Hiru gizon bakarka (1974), Uda batez Madrilen (1977), Gabon dut anuntzio (1986), Denbora galdu alde (1985) eta Ahotsik behartu gabe. Euskal abeslariek Gandiagaren poema ugari musikatu (150etik gora) eta grabatu eta publikatu (100 inguru) dute.\nLiteratur idatzi ugari utzi zuen argitaratu gabe hiltzean; bere bizitzan argitaraturikoak baino askoz gehiago: horietako gehienak nahikoa landuak edo guztiz burutuak; hainbat, zirriborro moduan. Idatzi guztien edizio kritikoa lantzearekin batera, eta argitaratu gabeko hainbat olerki eta testu bildu eta sailkatuz, aparteko bildumak argitaratu zituzten autorea hil ondoren: Adio (2005), eta lau tomo monografiko biltzen dituen Argitaratu gabeko poemak izenekoa (2006): Euskalminez, Biziminez, Jainkominez, Izadiminez. Gainera haren hainbat poema argitaragabe sartu zuten beste bi liburu hauetan: Justizia eta bakea. Poemak eta otoitzak (talde-liburua, 2003) eta Jaunarekin supazterrean. Gandiaga oroituz (Patxi Ezkiaga, 2003). .\nGandiagak bere bizitzan argitaraturikoen antologi zabalak ere argitaratu dituzte: Bitoriano Gandiaga Artetxe, Bizitza itxaropen delako (Amaia Iturbide; EHU, 2001, 306 or.) \u2014 XX. mendeko poesia kaierak. Bitoriano Gandiaga (Koldo Izagirre; Susa, 2001, 60 or.) \u2014 50 0lerki gandiagatar. Berrogeita hamar urte (1951-2001) hitza zizelkatzen (Labayru, 2001, 68 or.)."}
{"id": "23151", "revid": "95298", "url": "https://eu.wikipedia.org/wiki?curid=23151", "title": "Mirari Garcia de Kortazar", "text": "Mirari Garcia de Kortazar Agirrezabal (Donostia, Gipuzkoa, 1969 - ) euskal idazlea da."}
{"id": "23152", "revid": "96586", "url": "https://eu.wikipedia.org/wiki?curid=23152", "title": "Iratzeder", "text": "Iratzeder, jatorrizko izen-deiturez Jean Marie Ihartza, (Donibane Lohizune, Lapurdi, 1920ko urtarrilaren 4a - Beloke, 2008ko urriaren 13a) euskal idazlea eta abadea izan zen. 1962tik aurrera, euskaltzain osoa. 1941ean fraide egin zen, eta 1972az geroztik Ahurtiko Belokeko monasterioan bizi izan zen beti, salbu eta 1987an Afrikako Dahomeyn egindako hainbat hilabeteko egonaldia.\nEuskaltzain emeritua zen 2006ko uztailaren 20tik."}
{"id": "23153", "revid": "21098", "url": "https://eu.wikipedia.org/wiki?curid=23153", "title": "Jean Baptiste Etxarren", "text": "Jean Baptiste Etxarren Lohigorri (Donazaharre, Nafarroa Beherea, 1928ko irailaren 26a - 2020ko urtarrilaren 30a) euskal idazlea eta euskaltzain urgazlea izan zen.\n1979ko abenduaren 20an euskaltzain urgazle izendatu zuten. 2020ko urtarrilaren 30ean hil zen 91 urte zituela"}
{"id": "23154", "revid": "56334", "url": "https://eu.wikipedia.org/wiki?curid=23154", "title": "Txomin Garmendia", "text": "Txomin Garmendia Galartza (Berrobi, Gipuzkoa, 1934ko otsailaren 3a - \"ibidem\", 2022ko irailaren 15a) euskal idazlea eta bertsolaria izan zen.\nPaulino Garmendia eta Bittori Galartzaren semea, bere kabuz ikasi zuen eta bizitzan zehar hainbat lan egin zituen: nekazaria, arotza, taxilaria, liburu-saltzailea eta Berrobiko alkatea besteak beste. Burgosen egiten ari zen soldadutzari buruz \"Zeruko Argia\" aldizkarian argitaratu zituen bertsoengatik espetxeratu zuten. 50eko hamarkadan hasi zen jendaurrean kantatzen eta 1964ko Gipuzkoako Bertsolari Txapelketaren txapeldunordea eta 1967ko txapelduna izan zen. 1980an istripu batean eritu eta idazteari ekin zion. Bere idatzitako lanen artean bertso liburuak eta kontakizunak daude."}
{"id": "23156", "revid": "56334", "url": "https://eu.wikipedia.org/wiki?curid=23156", "title": "Jesus Mari Etxezarreta", "text": ""}
{"id": "23157", "revid": "56334", "url": "https://eu.wikipedia.org/wiki?curid=23157", "title": "Juan Inazio Hartsuaga", "text": "Juan Inazio Hartsuaga Uranga (Tolosa, Gipuzkoa, ) euskal idazlea da. Enpresa Zientziak ikasi zituen Deustuko Unibertsitatearen Donostiako campusean, Euskal Filologiaren lehen bi urteak eta Linguistika eta Antropologia Parisko \u00c9cole des hautes \u00e9tudes en sciences sociales ikastetxean, Jose Migel Barandiaranen aholkuari jarraituz. Euskararen orainaz eta geroaz kezkatuta, bere gradu tesina egin zuen: \"Euskara zabaltzeko marketin plangintza\", enpresaren ikuspuntutik. Mitologiaren inguruan zenbait liburu eta dozenaka artikulu idatzi ditu, haien artean \"Euskal Mitologia Konparatua: Jentilen akabera\" (Gaiak, 2004). Alor honetan doktoretza tesia egin zuen, mitologiaren ahozko transmisioa aztertuta."}
{"id": "23158", "revid": "98220", "url": "https://eu.wikipedia.org/wiki?curid=23158", "title": "Mikel Ibarguren", "text": "Mikel Ibarguren hau izan daiteke:"}
{"id": "23159", "revid": "58701", "url": "https://eu.wikipedia.org/wiki?curid=23159", "title": "Juan Kruz Igerabide", "text": "Juan Kruz Igerabide Sarasola (Aduna, Gipuzkoa, 1956ko martxoaren 24a - ) euskal idazlea da, literaturaren alor ugari jorratu dituena eta haur eta gazte literaturan lan ugari argitaratu dituena. Sari garrantzitsuak jaso ditu, besteak beste, Haur eta Gazte Literaturako Euskadi Saria 1999an, eta Espainiako Kritika Saria birritan, 1994an eta 2003an.\nBiografia.\nMagisteritza ikasketak egin eta Lehen eta Bigarren Hezkuntzan irakasle aritu zen zenbait urtetan; gerora, Euskal Filologian doktoregoa egin zuen, eta EHUn Euskara Teknikoko irakaslea da. Gaur egun, euskara teknikaria da EHUko Euskara Zerbitzuan. Azken urteotan, EHUko Mikel Laboa katedraren zuzendaria ere bada. 2003an euskaltzain urgazle izendatu zuten.\nIdazle oparoa ez ezik, ikerlaria ere bada. Haur Literaturan ikerketak egin izan ditu, batez ere, poesia aztertuz. Aipatzekoa da 1993an osatutako ikerlana; ahozko tradizioaren alorra aztertzen duen \"Bularretik mintzora: haurra, ahozkotasuna eta literatura\" (Erein, 2000).\nIkerlan hori amandre ipuinetatik abiatzen da, ipuinen jatorria, funtzioak, erabilera, ideologia, eta abar landuz. Izan ere, haurraren eta literaturaren arteko harremana du aztergai, haur txikiei kontatzen zaizkien ipuinak, ipuin horien eragina haurrengan, psikoanalisiak zer dioen... baita egungo gizartean zer betebehar duten amandre ipuinek ere.\nLiteratur ibilbidea.\nHeldu literatura.\nHaur eta gazte literaturako liburu askoren egilea den arren, heldu literaturan eman zituen bere lehen urratsak: \"Notre-Dameko oihartzunak\" (1984) poesia liburuarekin. Haren atzetik etorri ziren \"Bizitzarekin solasean\" (1989), \"Sarean leiho\" (1994) eta \"Mailu isila\" (2002) Espainiako Kritika Saria euskarazko poesiari. Eta horiekin tartekaturik, aforismo liburuak ekarri zituen egileak: \"Herrenaren arrastoan\" (1998) eta \"Egia hezur\" (2004). 2005ean Beterriko Liburua Ohorezko Literatur Aipamena lortu zuen \"Hauts bihurtu zineten\" nobelagatik. Ondoren bi eleberri agertu ziren: \"Elurra sutan\" (2009) eta \"Zangotraba\" (2014). Tarte baten ondoren, 2021ean, beste eleberri argitaratu zuen: \"Doneaneko alaba\".\nHaur eta gazte literatura.\nHaur narrazioari dagokionez, Igerabidek hogeitik gora ipuin idatzi ditu, tartean Grigor protagonista dutenak: \"Egunez parke batean\" (\"De d\u00eda en un parque\"; Alberdania, 1993), \"Gauez zoo batean\" (\"De noche en un zoo\"; Alberdania, 1994)\", Denboraldi bat ospitalean (Una temporada en el hospital\"; Alberdania, 1995) \"eta\" \"Oporraldi bat baserrian\" (\"Vacaciones en el caser\u00edo\"; Alberdania, 1996). 1999an Euskadi Haur eta Gazte Literatura Saria irabazi zuen \"Jonas eta hozkailu beldurtia\" lanarekin. \"Jonas eta hozkailu beldurtia\"ren bidez aurkezturiko pertsonaia izango zen ondoren beste ipuin askoren protagonista.\nGazteentzako poesia ere idatzi du, \"Kartapazioko poemak\" (Karlos Linazasororekin batera; Ibaizabal, 1998), \"Hosto gorri, hosto berde/Hoja roja, hoja verde\" (Edizio elebiduna; Atenea, 2002) baita narratiba ere. Azken horri dagozkio \"Helena eta arrastiria\" (Elkar, 1999; \"Helena y el sol poniente\", Editores Asociados, 2000), \"Hamabi galdera pianoari\" (Alberdania, 1999; \"Doce preguntas a un piano\", Edeb\u00e9, 2006), \"Begi argi horiek\" (\"Esos ojos claros\"; Aizkorri, 2000), \"Hiru ahizpa\" (\"Tres hermanas\"; Erein, 2003) eta \"Bosniara nahi\" (Aizkorri, 2003; \"Volver a Bosnia\", Everest, 2005).\nLiteratur proposamen desberdinak bilatzen ere saiatzen da eta horren emaitza dira Elena Odriozola ilustratzailearekin osatutako \"Eguberria\" (Nerea, 2012), Eguberriko tradizioa, mitoak, ahozko kultura eta literaturaren inguruan egin duen bilketa eta dokumentazio lanaren emaitza, eta \"Ur: euriaren liburua\" (Denonartean, 2014) jolasak, musika, liburua, eta irudi solteak biltzen dituen kartoizko kutxatxoa.\n2018an \"Abezedario tititrijario (letren txotxongiloa)\" (\"Abecedario titiridario (el gui\u00f1ol de las letras)\", Denonartean, 2017) lanagatik Espainiako Haur eta Gazte Literaturaren Sari Nazionala jaso zuen. Epaimahaiak \"oihartzun sinbolisten aliterazioaz, nonsense umoreaz, absurdoaz, errodariar fantasiaz eta euskal ahozko tradizioaren oihartzunez elikatzen den hizkuntza poetikoaren erabileran maisutasunagatik\" saritu du egilea.\nLanak.\nHaren liburuen zerrenda oso luzea eta oparoa da: narrazioa, nobela, saiakera, poesia, haur eta gazte literatura... denetarik idatzi du. Hauek dira azken urteetan haur eta gazte literaturan idatzi dituenak:"}
{"id": "23160", "revid": "95298", "url": "https://eu.wikipedia.org/wiki?curid=23160", "title": "Aitxus I\u00f1arra", "text": "Aitxus I\u00f1arra (Bergara, Gipuzkoa, 1955 - ) euskal idazlea da."}
{"id": "23161", "revid": "134906", "url": "https://eu.wikipedia.org/wiki?curid=23161", "title": "Pilar Iparragirre", "text": "Pilar Iparragirre Lazkano (Idiazabal, 1951 - 2022ko azaroaren 29a) euskal idazlea eta kazetaria izan zen. Kazetaritza ikasketak egin zituen Donostian eta Bartzelonan eta hainbat tokitan aritu zen lanean, besteak beste Zeruko Argia, \"Egin\" egunkaria (itxi zuten arte), Punto y Hora eta Argia aldizkarian.\nUrbia mendilerroan hazi zen, gurasoak bertan artzainak ziren eta.\nIzatez Goierrikoa zen arren, Donostiako Amara Berri auzoan bizi zen gero eta maiz ibiltzen zen Parte Zaharretik.\nKazetaria.\nZeruko Argian astekarian aritu izan zenean, Okendo kaleko Kaputxinoetan lan egiten zuen. Hantxe baitzuten bulegoa. Euskarazko astekari bakarra zen garai hartan. Gero, Punto y Hora aldizkarian ere aritu zen, eta, ondoren, Egin-en aritu zen. Azkenik, Argia astekarian euskaraz argitaratzen ziren liburuen sinopsi laburrak idazten zituen. \nArgia aldizkariko webgunean berak idatzitako 1181 artikulu ikus daitezke, itzela izan zen bere ekarpena.\nBere jarduera profesionalaren urte gehienak \u2018Egin\u2019en eman zituen Pilarrek, Politika saila edota Iritzi arloan, Baltasar Garzon epailaren aginduz hedabidea polizia espainolak itxi zuen arte, 1998an.\"\"\nIdazlea.\nGeneroan eta hizkuntzan oso desberdinak diren liburuak argitaratu zituen. \nHaur eta gazteentzako lanen itzulpen bat izan zen Iparragirreren lehen liburua. 1985ean egin zuen lehen itzulpena: \"Eskubeltz taldearen abenturak\" (Elkar, 1985). Hans Jurgen Press alemaniarraren itzulpena. Ondoren, \"Sorgin txikia\" (1986) itzulpena ondu zuen, eta 1989an \"Hilerriko jolasak\" lehen eleberria idatzi zuen Elkarren eskutik; geroago heldu ziren \"Felix Likiniano. Ezina ekinez egina\" (1994, Txalaparta) biografia (lehenik euskaraz eta gero gaztelerazko bertsioa ere izan zuen), eta, azkenik gazteleraz, \"Deportaci\u00f3n: el mal menor\" (1998). "}
{"id": "23162", "revid": "56334", "url": "https://eu.wikipedia.org/wiki?curid=23162", "title": "Josu Landa", "text": "Josu Landa Ijurko (Altza, Gipuzkoa, 1960ko abenduaren 9a - ) euskal idazle eta kazetaria da. Nobela bat eta poesiako zenbait lan argitaratu ditu.\nSusa aldizkari eta argitaletxeko sortzaileetako bat izan zen, eta editore lanak egin ditu.\"1980an Argia\" aldizkariaren berpiztean parte hartu zuen eta gero \"Euskaldunon Egunkaria\" euskarazko egunkariaren sortzaile eta bultzatzaile nagusietako bat izan zen.\nLiteratura lan batzuk idatzi ditu eta Itzulpen lan batzuk ere egin izan ditu.\nBiografia.\nEuskal filologiako ikasketak egin zituen. 1980an \"Susa\" literatura aldizkariaren sortzaileetako bat izan zen, eta izen bereko argitaletxearen sortzaileetako bat ere, 1983an. \"Argia\" aldizkaria eta \"Euskaldunon Egunkariaren sorkuntzan\" ere parte hartu zuen. 1995etik hona multimedia teknologiei eta Interneti lotutako proiektuetan murgilduta ibili da, \"armiarma.eus\" webgunea kudeatzen, esate baterako.\nArgia aldizkaria berpiztea (1980).\n1980an Zeruko Argia aldizkaria krisi ekonomiko gorrian zegoenean, Kaputxinoen babesa desagertu zenean, Joxemi Zumalabe eta Jose Mari Ostolaza bakarrik geratu ziren. Baina gazte talde gogotsu baten laguntzarekin aldizkaria berpiztu zuten Argia izenarekin. Josu Landa zen gazte 'argiero' horietako bat I\u00f1aki Uria, Pello Zubiria eta Jon Barandiaranekin batera. Juanjo de Marcos \"Poco\" eta Simeon Barrosori esker bideratu ahal izan zituzten arazo teknikoak, hasieran argitaratze-prozesuak 15 egun behar naitzituen aldizkaria amaitu eta etxeetara heldu bitartean. 1981ean hogeita lau zenbaki baino gehiago ezin ziren zuten atera, baina kide berriak biltzen hasi ziren: Pablo Sastre, Joseba Alvarez... Lehen hiru urteak oso biziak eta gogorrak izan ziren. Haietako inor ez zen aldizkarian egindako lanetik bizi. Zubiriak eta Uriak bezalaxe, euskarazko eskolak ematen eta itzulpenak egiten irabazten zituen sosak. Urte gutxitan, kiebran zegoen aldizkaria berrindartu zuten eta inguruan enpresak sortu zituzten: Apika informatikan eta Antza diseinu grafikoan.\nEuskal prentsaren aldeko kanpaina (1988).\nArgia aldizkaria sendotuta euskarazko egunkari bat sortzeko erronka planteatzen hasi ziren. Erdarazko prentsak erabateko nagusitasuna zuen orduan ere merkatuan. \"Deia\" eta \"Egin\" egunkarien euskararen erabilera %10-%20a zen hasieran eta ez zen aurreikusten %30a gainditzea, epe luzean ere ez. Euskaraz funtzionatuko zuten egiturak eta elkarlan sareak sortu behar zirela planteatzen zuten. Euskal prentsaren aldeko kanpaina abiatu zen orduan.\nArgian teknologikoki oso aurreratuta zeudenez, 1988-89an egunkari bat egiteko behar zen guztia zutela eta egiteko erabakia hartu zuten. Proiektua ARGIAtik zetorren, baina aurrera ateratzeko bere bidea egin behar zuenez \"Egunkaria Sortzen\" talde eragilea sortu zen 1990ko urtarrilean eta diru-bilketa erraldoia martxan jarri zuten.\n\"Euskaldunon Egunkaria (1990)\".\nEuskarazko egunkariaren sortzaileetako bat izan zen. 1990eko abenduaren 6an argitaratu zuten \"Euskaldunon Egunkaria\"-ren 1. zenbakia.\nIdazle lanak.\n1980an \"Haizearen itzalak\" poesia liburua argitaratu zuen. 1983an \"Gerraondoko poesiaren historia\" saiakera plazaratu zuen, eta \"Ipurtargi beltza\" liburua, poema eta ipuinez osatua. 2002an bere lehen eleberria argitaratu zuen: \"Odolbildua\"."}
{"id": "23163", "revid": "95298", "url": "https://eu.wikipedia.org/wiki?curid=23163", "title": "Eduardo Gil Bera", "text": "Eduardo Gil Bera (Tutera, Nafarroa, 1957ko abenduaren 11) euskal idazlea eta itzultzailea da. Euskarazko eta gaztelaniazko lanak eman ditu inprentara.\nIbilbide literarioa.\nAsko eta kritikarien ustez kalitate handiko lanak idatzi ditu, euskaraz zein gaztelaniaz, eta hori dela eta, euskal idazle sarituenetako bat da: Xalbador saria (1987, 1989), Irun Hiria saria (1988), Axular saria (1988), Azkue saria (1990), Orixe saria (1992), Miguel de Unamuno saria (1994) eta \"Alfonso X El Sabio\" saria (2002), besteak beste.\nLiteraturaren alor gehienak landu ditu:\n2001ean Pio Barojaren biografia bat eman zuen argitara, \"Baroja o el miedo\", eztabaida ugari sortu dituena Barojaren inguruko mitoa gezurrean oinarritu dela eta Barojak berak sortutako mito gezurrezkoa, bere familiak Julio Caro Baroja ilobak, gehienbat, iraunarazi duela esaten baitu lan horretan.\n2004an Gaztelaniazko Euskadi Literatura Saria jaso zuen, \"Historia de las malas ideas\" (2003) lanarengatik."}
{"id": "23164", "revid": "28807", "url": "https://eu.wikipedia.org/wiki?curid=23164", "title": "Eduardo Gil", "text": ""}
{"id": "23165", "revid": "95298", "url": "https://eu.wikipedia.org/wiki?curid=23165", "title": "Fermin Iraolagoitia", "text": "Fermin Iraolagoitia Mendibe (Etxebarria, Bizkaia, 1940ko apirilaren 18a - ) euskal idazlea da."}
{"id": "23166", "revid": "499", "url": "https://eu.wikipedia.org/wiki?curid=23166", "title": "Maite Gonzalez Esnal", "text": ""}
{"id": "23167", "revid": "1491", "url": "https://eu.wikipedia.org/wiki?curid=23167", "title": "Maite Gonzalez", "text": "Maite Gonzalez Esnal (Donostia, Gipuzkoa, 1943ko irailaren 12a) euskal idazle eta itzultzailea da. Euskal Idazleen Elkarteko idazkari teknikoa izan zen eta gero literatura lantegiak zuzendu ditu; besteak beste Irun eta Donostian.\nBiografia.\nAtegorrietan (Ulia) jaioa, bertako eskola publikoan ikasi zuen. Ama Irungoa zuen, jostuna, eta aita donostiarra. Bi senidetan zaharrena da. 13 urterekin eskola utzi ondoren, garbiketa eta lurrin-denda batean hasi zen lanean, saltzaile. Lanetik irtendakoan, etxera joaten zen amari laguntzera. Bere kasa ikasten jarraitu zuen. Iluntzetan mekanografia eta takigrafia ikasi zituen akademia batean. Administrari lanak ikasi ostean hainbat bulegotan jardun zuen. Ezkondu egin zen, eta senarraren lanarengatik Bartzelonara joan ziren bizitzera. Hogeita bost urtetik gorakoentzako unibertsitatera sartzeko froga gainditu ostean, Filosofia eta Letrak ikasi zituen han. Geroago, itzultzaile eskolan ere aritu zen.\nIrakurzaletasuna.\nGaztetxotatik izan du irakurzaletasuna; askatasuna ematen zion babesa zen irakurtzea. Liburu gutxi batzuk heltzen ziren etxera, aitak ekarrita. Irakurtzea bere buruarekin egoteko modua zen. Eskolatik \"La Voz de Espa\u00f1a\" nola egiten zen ikustera joan ziren eta hari buruzko idazlan lehiaketa bat irabazi zuen. Bere gustuko gauzak egiteko astirik ez zeukan, lan egin beharra baitzeukan \nEuskara ikasi.\n1967 inguruan bulkada emozional batek eraginda hasi zen euskara ikasten Xabiertxo liburua lagun hartuta, ez baitzegoen beste materialik. Alde Zaharrean euskara erakusten zuen euskaltzale talde bat zegoen. Irakasle Manoli Aleman izan zuen hasieran. Euskara ikastea gustatu egin zitzaion, jolas bat bezala baitzen Gonzalezentzat. Irratia entzuten zuen eta inguruko lagunak euskaraz egiten hasi zitzaizkion, baina batez ere semearekin hasi zen askatzen. Bartzelonatik bueltan euskara ikasten jarraitu egin zuen. Patxi Goenaga eta Jose Agustin Arrieta izan zituen irakasle. Bartzelonan bizi zela, euskal kulturaren aitzindari izan zen Ez Dok Amairu taldea ikusi zuen. \n\"Egin\" egunkarian lan egin zuen hilabete batzuetan. Afalondo batean bertsoak ulertzeko gai izan zenean, 'tribuko' euskaldun sentitu zen. Antzera gertatu zitzaion katalanarekin eta ingelesarekin.\nIbilbidea.\nHendaia izan du bizitoki. Euskal Idazleen Elkarteko idazkari teknikoa izan zen. Euskal Idazleen Elkarteak Galeusca antolatzen zuen, Idazle europarrekin kongresua. 1986an eremu urriko hizkuntzetako idazleen arteko kongresua antolatu zuten eta bera ibili zen antolakuntzan. Europa osoko idazleak gerturatu ziren. Beste herri batzuetan literatura sustatzeko nola moldatzen ziren ikasi ahal izan zuten. Bigarren edizioa ere egin zuten.\nOsasun arazoengatik Euskal Idazleen Elkarteko idazkari izateari utzi behar izan zion. Gero, hainbat irakurketa-tailer koordinatu ditu Hondarribian eta Irunen, baita idazketa tailerrak ere.\nBesteak beste, Bertsolaritzari buruzko liburua argitaratu du, eta haur eta gazteentzako hainbat liburu idatzi ditu. Haur literaturan, \"Mari Marietta\" (1997, Alberdania) eta \"Lapitz baten ibilera\"k (1997, Erein) argitaratu ditu.\nItzultzaile gisa, idazle hauek euskaratu ditu: Merc\u00e9 Rodoreda (\"Ipuin hautatuak, Diamantearen Plaz\"a), Margueritte Yourcenar (\"Alexis, edo alferrikako guduari buruzkoa\"), Gabriel Celaya \"(Gaviota\") eta Eugenio de Andrade (\"Uraren Bezpera\").\n\"Viajes, frutos, barrio\"s saioan, 60ko eta 70eko hamarkadetako Donostia deskribatzeko atalak eta pasarteak jaso dira."}
{"id": "23168", "revid": "1830", "url": "https://eu.wikipedia.org/wiki?curid=23168", "title": "Jose Angel Irigarai", "text": "Jose Angel Irigarai Imaz (Iru\u00f1ea, 1942ko urriaren 9a) euskal idazle eta poeta da. Aingeru Irigarai mediku eta idazle euskaltzalea zenaren semea da eta Fermin Irigarai \"Larreko\" zenaren biloba. Erroak beraz Auritzen ditu, eta aspaldian Donostian bizi da.\nKulturgintzan betidanik murgildua, hainbat ekimen eta elkarteren sustatzaile eta partaide izan da (Ez Dok Amairu, Aranzadi, Nafarroako Ikastolak, hainbat Euskara Elkarte, Bilboko Kafe Antzokia, Oteiza Fundazioa...). Sorkuntzari dagokionez, literatura da bere eremu nagusia: saiakera, narrazioa eta bereziki poesia.\nOhorezko euskaltzaina (2010).\nEuskaltzaindiak ohorezko euskaltzain izendatu zuen 2010 urtarrilaren 29an beste hauekin batera: Pakita Arregi, Gorka Aulestia, Joxe Azurmendi, Luis Baraiazarra, Erramun Baxok, Martzel Etchehandy, Ana Mar\u00eda Etxaide, Joshua Fishman, Joxemari Iriondo eta Xabier Lete. "}
{"id": "23169", "revid": "59723", "url": "https://eu.wikipedia.org/wiki?curid=23169", "title": "Alfonso Irigoien", "text": "Alfonso Irigoien Etxebarria (Bilbo, Bizkaia, 1929ko azaroaren 14a - 1996ko abenduaren 16a) euskaltzain osoa, euskalaria, euskal idazlea, olerkaria, margolaria, eskultorea eta bertsolari txapelketen antolatzaile, bultzatzaile eta epaimahaikidea izan zen; halaber, Euskaltzaindiaren \"Euskera\" aldizkariaren bultzatzailea eta Deustuko Unibertsitateko Euskal Filologiako irakaslea.\nBizitza.\nBilbon jaioa, guraso euskaldunak zituen. Ama Arratiako Areatzakoa zuen eta aita, Debakoa, Elorriaga bailarakoa. Umetan, udaldiren bat edo beste aitaren baserrian \u2014Debako Elorriaga bailarako Lopertzan\u2014 igaro zuen. 1936ko gerrako unerik latzenetan amaren partetiko Areatzako Uparan Erdiko baserrian izan zen. Umetako hizkera, beraz, batez ere Arratiakoa izan zuen.\nGerra ondoko urte zailetan, hamalau urte betetzeko zituela, Bilbon lanean hasi behar izan zuen. Lanera abiatu aurretik, baina, Matematikak eta Fisika ikasteko eskola batzuetara joaten zen. Kontabilitatea ikasi ondoren, sail horretan lanean ere jardun zuen, 1947an, hemezortzi urterekin, baina 1954an, utzi egin zuen, ez baitzuen gogoko. Garai hartan, Euskaltzaindiaren Erribera kaleko egoitzara maiz joaten zen eta Azkuerekin ere solastatzen zen. Lekeitioko maisua artean zahartua zen, eta burua ere galduxea bide zuen. Azkue 1951n hil zen eta 1955ean, Irigoien Euskaltzaindiko langile gisa hasi eta 1957ko uztailean euskaltzain urgazle izendatu zuten. Artean ezagutu zituen gerraostean hainbat lan eginiko euskaltzaleak: Eusebio Erkiaga, Federiko Krutwig, Jon Etxaide eta abar. Euskaltzaindiko egoitzan euskarazko eskolak eman zituen, Xabier Pe\u00f1arekin, Patxi Goenagarekin eta Eusebio Erkiagarekin batera. Nazario Oleagaren laguntzaile ere izan zen, \"Euskera\" Euskaltzaindiaren aldizkari ofizialerako idazkaritza lanak eginez 1956tik 1971ra. Oleagaren hil ondoren, 1963tik aurrera Euskaltzaindiko bigarren idazkari izan zen, eta 1966an, idazkariorde izendatu zuten. \"Euskera\"ren zuzendaria izan zen hamabost urtean.\nEuskara kontuetan autodidakta izan zen, berak eskueran zuen Azkueren bibliotekako irakurle eta aztertzaile aspergaitza izan baitzen. 1956tik aurrera \"Euskera\"n hainbat lan argitaratu zituen, eta 1958an, gerora argiago agertu zuen ikerlari sen handia eta begi zorrotza erakusten duen artikulu bikain bat: \u00abCuriosidades y observaciones sobre el dialecto vizca\u00edno literario\u00bb.\nBertsolaritzaren aldeko lan handia egin zuen 1950. urtetik aurrerakoetan, bultzatzaile eta antolatzaile. Bizkaiko lehen bertsolari-txapelketa antolatu zuen 1958an, Bilboko jaietan. Gai-jartzaile ere aritu zen sarritan.\nIkastolen mugimenduari ere lagundu zion, berak Bizkaiko Diputazioan egindako gestioei esker Juliana Berrojalbiz andrea aurrera atera nahian zebilen Resurreccion Maria Azkue ikastola, Bizkaian legez onartu zen lehenbizikoa, 1958an ireki baitzen. Ikastetxe hori geroago Lauro ikastola bilakatu zen.\n1962an, ikasketa ofizialak egitea erabaki zuen Alfonsok, eta, batxilergoko irakasgai guztiak banan-banan gaindituta, ia 33 urte zituela joan zen Filosofia eta Letretako ikasketak egitera, Salamancako Unibertsitatera. Euskaltzain osoa izan zen, eta Euskal Filologiako katedraduna Deustuko Unibertsitatean. Garbizalekeriaren aurkakotzat jotzen zuen bere burua.\nEuskal morfologia eta deklinabideari buruzko lan jakingarriak eman zituen argitara. Beste lan ugari \"Anaitasuna\", \"Egan\" eta Euskaltzaindiaren \"Euskera\" agerkarietan plazaratu zituen. Poesia-sari ugari jaso zituen, eta zenbait poema-bilduma argitaratu zituen: \"No zen to. Herrian gara bizi\" (1979). Horretaz gainera, \"Sorterriaren alde\" autobiografia lana idatzi zuen. Zendu zen arte jarraitu zuen ohikoak zituen alorrak lantzen, morfologia, toponimia eta onomastika hizkuntzalaritzari dagokionez, eta poesia literaturgintzaren alorrean. \"De re philologica linguae vasconiacae\" liburu-saila osatzen duten aleak, esaterako, 1988tik 1996ra bitartean eman zituen argitara (1988, 1991, 1993 eta 1996). 1990ean \"Hi eta ni garade zu, to ez date no\" argitaratu zuen, eta 1991n, \"Sobre toponimia del Pa\u00eds Vasco Norpirenaico\" lana. 1993an \"Toponimia Vasca y dialectolog\u00eda\" argitaratu zuen, eta 1996an \"Bibliako eta Grezia zaharreko pertsona-izenak (Nombres de persona de la Biblia y de la antigua Grecia).\"\nOmenaldiak.\nBere azken urteetan, bizitza osoan kulturaren alde egindako lan eskerga eta etengabeagatik esker oneko zenbait omenaldi izan zituen. Bertsolariek, 1993an, aita Santi Onaindiari eta hari omenaldi bihoztia eskaini zieten. 1996ko uztailaren 12an, irigoien hil zen urte berean, Derioko XXVII. Udako Euskal Ikastaroak gorazarre hunkigarria eskaini zion.\nHil ondorenean, Deustuko Unibertsitateak bertako irakasle maitatuari askotariko omenaldi eta esker-emateak egin zizkion. 1997ko apirilean \u00abAlfonso Irigoienen ekarriaz\u00bb izenburuko mahai ingurua eratu zen, Deustuko paraninfoan. Hango jardunaldiko testuak \"Enseiukarrean\" aldizkariko 13. zenbakian argitara ziren. Hil eta lehenengo urtean, haren lan sortarik bikain edo umatuenak argitara ziren \"Opera selecta\" deitu liburuan. Heriotzaren bigarren urtean, haren irakasle-lagunek, herrikoek zein erbestekoek, berak jorratu zituen ikerbideetatik lan-sorta ederra eskaini zioten. Mendebalde Kultura Alkarteak ere bere lehen jardunaldietako \"Mendebaldeko euskara XX. mende goienean\" liburua eskaini zion, liburuaren atarian \u00abAnbotopean\u00bb olerkia agertzen zuela."}
{"id": "23170", "revid": "336", "url": "https://eu.wikipedia.org/wiki?curid=23170", "title": "Guillaume Irigoien", "text": "Guillaume Irigoien (batzuetan, Gillom Irigoien; Ainhize, Nafarroa Beherea, 1959ko azaroaren 4a - ) euskal idazle eta kazetaria da. Mattin Irigoien antzerkigilea anaia du."}
{"id": "23171", "revid": "56334", "url": "https://eu.wikipedia.org/wiki?curid=23171", "title": "Joxerra Garzia", "text": "Joxerra Garzia Garmendia (Legazpi, Gipuzkoa, 1953ko apirilaren 14a) euskal idazlea, kazetaria eta EHUko irakaslea da. Euskal Idazleen Elkartearen presidente izan zen 1993tik 1997 arte. Juan Garzia idazlea anaia du.\nBiografia.\nGizarte eta komunikazio-zientzien fakultatean dihardu. Bertsolaritzaren munduan, bertsozale izateaz gain, gai-jartzaile eta ikertzaile moduan aritu da. Bertsolari eskoletako materialak argitaratu ditu eta tesia ere bertsolaritzaren inguruan egin zuen. Hedabideen eremuan, hainbat lan egin ditu: Euskadi Irratian lan egin zuen eta hainbat urtez Euskal Telebistan \"Hitzetik Hortzera\" bertsolaritza saioa aurkeztu. Aldizkari eta egunkarietan artikuluak argitaratzen ditu eta \"Alberdania\" argitaletxeko \"Zerberri\" sailaren arduraduna da. Literatura sariak jaso ditu eta literaturgintzan hainbat arlo landu ere bai.\nLanak.\nEuskal komunitate zientifikoaren \"Inguma\" datu-basean, berak idatzitako 40 lan baino gehiago daude."}
{"id": "23172", "revid": "119347", "url": "https://eu.wikipedia.org/wiki?curid=23172", "title": "Arantxa Iturbe", "text": "Arantxa Iturbe Maiz (Alegia, Gipuzkoa, 1964ko ekainaren 9a - ) euskal idazle eta irrati-esataria da. Euskadi Irratian lan egiten duena. Gaur egun, Tolosan bizi da.\nBizitza eta ibilbidea.\nInformazio-zientzietako ikasketak egin zituen Nafarroako Unibertsitatean. 1985etik aurrera Euskadi Irratian egin du lan, kazetari gisa. \"Goizean Behin\" saioan esatari eta zuzendari moduan egindako lanagatik Kazetaritzako Rikardo Arregi Saria jaso zuen 2000. urtean. Bere burua kazetaritzat baino esataritzat du Iturbek. Horretaz gainera, iritzi-zutabeak idazten ditu hainbat egunkaritan.\n1992an \"Ezer baino lehen\" ipuin bilduma argitaratu zuen, eta urte horretan bertan Euskadi Irratiak haren \"Maite, maite, maitea\" antzezlana eman zuen irrati nobela gisa. Hizkuntza zuzen eta biziko hamazazpi ipuin laburrek osatzen dute, bikote harremanen gorabeherak, gaizki-ulertuak, komunikazio arazoak\u2026 gune nagusitzat harturik. Batzuk, aurretiaz argitaratuta zeuden HABE aldizkarian; beste batzuk, zenbait sari lortutakoak dira: \"Riiiiiiiiiing!\" eta \"Maiteak, denak\".\n1995ean beste ipuin bilduma bat argitaratu zuen, \"Lehenago zen berandu\", hamairu testu laburrek osatutakoa da. Bere ipuinek pertsonen arteko harremanez dihardute batez ere, eta emakumeak dira protagonista nagusi. Bi lan hauen ondoren aitortu zuen Arantxa Iturbek bere burua idazle.\nBere lanen artean, Goenkaleko telesaioko gidoiak idazten parte hartu zuen.\n1999an, \"Ai ama!\" saiakera laburrean, amatasunaren gaineko burutapenak plazaratu zituen, topikoak hauste aldera. Lan hori antzerkirako moldatu zuen Agurtzane Intxaurragarekin batera, eta HIKA Taldeak antzeztu zuen 2001ean. Iturbek eta Intxaurragak euskarazko antzerkigilerik onenaren Max Saria jaso zuten handik bi urtera. Antzerki lanak idazten jarraitu du HIKA Taldeko Agurtzane Intxaurragarekin batera. Eta \"Aitarekin bidaian\" obraren gidoiaren idazketa lanarengatik Max Saria berriz irabazi zuten Intxaurragak eta Iturbek 2011n.\n2001ean euskal haur eta gazte literaturaren alorrean barneratu zen eta hainbat lan argitaratu ditu, besteak beste, \"Nik eserita egiten dut. Eta zer?\" eta \"Amona basoan galdu zenekoa.\"\n2006an \"Kontu-jaten\" argitaratu zuen, XX. mendearen lehen hamarkadetan jaiotako Euskal Herriko hainbat emakume eskarmentu handikori egindako elkarrizketa bilduma.\nIbilbidea irratian.\nEzaguna egin zen irratiaren munduan Jaime Otamendirekin batera aurkeztutako \"Goizean Behin\" irratsaioarekin, Euskadi Irratian. 1985ean hasi zen bertan lan egiten. Gerora, \"Arratsaldekoa\" saioa gidatu du.\nItzulpenak.\n\"Nik eserita egiten dut. Eta zer?\"\n\"Ai, ama!\"\n\"Lehenago zen berandu\"\n\"Hamaika arrosa\"\n\"Maria eta Jose\"; \"Pa\u00f1uelo gorria lepoan\"\n\"Nik arrazoi\"; \"Gehiago galderarik ez\"\n\"Gehienez bost hilabete\""}
{"id": "23173", "revid": "9317050", "url": "https://eu.wikipedia.org/wiki?curid=23173", "title": "Felipe Juaristi", "text": "Felipe Juaristi Galdos (Azkoitia, Gipuzkoa, 1957ko ekainaren 12a - ) euskal idazlea da. Poeta gisa da batez ere ezaguna, eleberriak eta ipuinak kaleratu baditu ere. Literaturako hainbat euskal testu itzuli ditu, gaztelaniara. Hainbat sari eskuratu ditu, horien artean bi aldiz jaso du Euskadi saria: 1998an, \"Galderen geografia\" poema-liburuarekin, eta 2000. urtean, Haur eta Gazte Literaturaren alorrean, \"Animalien inauteria\" liburuarekin. Everest argitaletxearen \"Bizi, Irakurri 2002\" lehiaketako lehen saria ere eskuratu zuen, \"Haydn-en loroa\" lanarekin.\nBizitza.\nKazetaritza eta Soziologia ikasketak egin zituen Madrilgo Complutense Unibertsitatean eta komunikabide ugaritan aritzen da, literatura kritikari modura. Euskadi Irratiko zuzendaria ere izana da. ETBn eta Unibertsitatean lan egin izan du, irakasle eskolan hain zuzen ere. \"Literatura Gazeta\" eta \"Porrot\" aldizkarien sortzaileetako bat da eta Baroja eta Bermingham argitaletxeetan editore lanetan aritu da.\nLiburuek eraman zuten literaturara idazlea eta Antonio Machado izan zen liluratuta utzi zuen egilea. Poesiaren arloan egindako lanagatik da batez ere ezaguna; arlo horretan, Lizardi saria jaso du 1992an eta Kritika Saria euskarazko poesiari hainbat aldiz. Bere poema bilduma nagusiak \"Denbora, nostalgia\" (1985), \"Hiriaren melankolia\" (1987) eta \"Laino artean zelatari\" (1993) ditu. 90eko hamarkadan haur eta gazteei zuzendutako lanak argitaratu ditu gehienbat, eta alor horretan itzultzaile bezala ere nabarmendu da, nahiz eta oso lotuta jarraitu poesiari, bai bere poesiagintza lantzen, bai poesia irakurtzen edota beste poeta batzuen lanen argitalpenak prestatzen eta itzultzen.\n\"Intzentsua lurrean bezala\" (1988) nobela laburraren ostean, 90eko hamarkadaren hasieran eman zuen argitara lehen nobela,\" Arinago duk haizea, Absalon, \"1992an gaztelaniaz ere argitaratu zena \"(M\u00e1s leve es el viento, Absal\u00f3n)\". Genero horri lotua da, halaber, 1996an argitara eman zuen \"Bordelera \"liburua. \"Galderen geografia\" (1997) poesia liburuarekin Euskadi Literatura saria irabazi zuen 1998an (2000. urtean gaztelaniaz argitaratua, \"Geograf\u00eda de las preguntas\"). \"Airezko emakumeak\" lanarekin (\"Mujeres de aire\"; Erein, 2004) 2005eko Euskadi sariko finalista izan zen gipuzkoar idazlea.\nHaur eta gazte literaturari dagokionez, alde guztietatik kalitatez eta edertasunez hornituta dago Felipe Juaristiren sorkuntza lana. Publiko horri zuzendutako liburuen alorrean argitaratu ditu, besteak beste, \"Tristuraren teoria\" (1993), urte hartan Lizardi saria eskuratu zuena, \"Ilargi lapurra\" (1994), \"Sagitario\" (1995) edota \"Eguzkiren etxea\" (1998). 2000. urtean bigarren aldiz lortu zuen Euskadi Literatura saria, haur literaturaren alorrean, \"Animalien inauteria\" lanagatik.\nEuskaltzain urgazle izendatua 2006ko maiatzaren 26an.\nLanak.\nHainbat generotan idatzi izan du Felipe Juaristik. Narrazioa, nobela, poesia eta Haur eta Gazte Literaturan ditu lanik gehienak. Hauek dira HGL sailen argitaratutakoak:"}
{"id": "23174", "revid": "95298", "url": "https://eu.wikipedia.org/wiki?curid=23174", "title": "Amaia Iturbide", "text": "Amaia Iturbide Mendinueta (Bilbo, Bizkaia, 1961 - ) euskal idazlea da. Bilbon jaio bazen ere, haurtzaroa Nafarroako Arbizu herrian igaro zuen. Euskal Filologia ikasketak egin zuen Deustuko Unibertsitatean eta euskarazko irakasle izan zen zenbait euskaltegitan.\nKanpo estekak.\n[[Kategoria:Bilbotarrak]]\n[[Kategoria:Bizkaiko idazleak]]\n[[Kategoria:Euskarazko poetak]]\n[[Kategoria:Euskarazko saiakeragileak]]\n[[Kategoria:Emakume idazleak]]\n[[Kategoria:Emakume poetak]]"}
{"id": "23175", "revid": "95298", "url": "https://eu.wikipedia.org/wiki?curid=23175", "title": "Ander Iturriotz", "text": "Ander Iturriotz Lauzirika (Ordizia, Gipuzkoa, 1961eko urtarrilaren 31) euskal idazlea eta Soziologiako doktorea da. EHUn irakaslea da. Telebistan zein irratian agertu da hainbatetan, analista politikotzat. 2010eko otsailetik Euskal Idazleen Elkarteko lehendakaria da."}
{"id": "23176", "revid": "499", "url": "https://eu.wikipedia.org/wiki?curid=23176", "title": "Martin Iturbe Balda", "text": ""}
{"id": "23177", "revid": "95298", "url": "https://eu.wikipedia.org/wiki?curid=23177", "title": "Martin Iturbe", "text": "Martin Iturbe Balda (Ikaztegieta, Gipuzkoa, 1932ko urriaren 9a - Hondarribia, Gipuzkoa, 2015eko azaroaren 25a) euskal idazlea eta apaiza izan zen. Zazpi senidetan bigarrena Ikaztegietako Muno baserrian jaioa, bere azken 45 urtean Hondarribian bizi izan zen. Hondarribiko udalbatzak, 2008. urtean, hiriko Urrezko Intsignia eman zion. Erretiroa hartu zuenetik, apurka-apurka bere apaiz lanak gutxitzen joan zen. Hala eta guztiz ere, ia egunero, hiriko zahar etxeko kaperara gerturatzen zen meza entzutera eta meza ematen laguntzera. 2015eko azaroaren 25ean hil zen, gaixoaldi luze baten ondorioz, Hondarribian."}
{"id": "23178", "revid": "95298", "url": "https://eu.wikipedia.org/wiki?curid=23178", "title": "Imanol Irigoien", "text": "Imanol Irigoien (Altza, Donostia, Gipuzkoa, 1940ko azaroaren 5a) euskal idazle eta margolaria da.\nJoan Mariren anaia eta Romanen semea. Enpresa ikasketak egin zituen Donostian (E.S.T.E, 1961-1965).\nAurretik beste margolariekin batera hainbat erakusketetan parte hartu izan zuen, eta 1981ean egin zuen bakarka lehen pintura erakusketa, Oiartzunen. Gerora ere egin ditu erakusketa batzuk, bai bakarka (Oiartzun, Altza) bai besteekin batera (Senpere). Margolana eta poesia uztartzen saiatu izan da bere poema bilduma bakarrean: \"Argiaren barne-distantziak\" (1989, Lizardi saria; 1990, Kritika saria)."}
{"id": "23179", "revid": "119347", "url": "https://eu.wikipedia.org/wiki?curid=23179", "title": "Juan Garzia", "text": "Juan Garzia Garmendia (Legazpi, Gipuzkoa, 1955eko otsailaren 8a) euskal idazlea, euskalaria eta itzultzailea da. Filologia ikasi ondoren, irakasle aritu da urte askoan. Gaur egun, EHUko Euskara Zerbitzuan lan egiten du, eta lanpostu horretatik Zientzia Irakurle Ororentzat (ZIO) bilduma zuzendu du. Joxerra Garzia idazle eta irakaslea anaia du.\nItzulpengintzako \"Euskadi Saria\" eman diote bi aldiz: 1999an, Jorge Luis Borgesen \"Ipuin hautatuak\" liburuagatik, eta 2015ean, William Shakespeareren \"Sonetoak\" disko-liburuagatik.\nItzulpengintzan egindako lanekin batera, gramatikari eta estiloari buruzko entsegu batzuk argitaratu ditu.\n2013an Euskaltzaindiak euskaltzain urgazle izendatu zuen.\nBiografia.\nFilologia ikasketak egin zituen Donostian eta Bartzelonan. Geroztik, irakasle jardun du hainbat urtez eta literatura itzulpen ugari egina da. Melville, Borges, Chesterton, Shakespeare, Primo Levi, Schwob, Beckett eta Rulforen obrak euskaratu ditu, besteak beste. 1999an, literatura itzulpen onenaren \"Euskadi saria\" irabazi zuen Jorge Luis Borgesen \"Ipuin hautatuak\" lanarekin. Harenak dira halaber \"Akaso\" (1987) ipuin bilduma eta \"Itzalen itzal\" (1993) eta \"Fadoa Coimbran\" (1995) narrazio-lanak. Haur eta gazte literaturan, \"Antonio Maria Labaien\" saria eskuratu zuen 1994an, \"Sudur puntan mundua\" lanagatik. Herri Ardularitzaren Euskal Erakundearen (IVAP) Institutuan itzulpengintza-irakasle jardun zuen denboraldi batez eta 1997an, \"Joskera lantegi\" liburua argitaratu, euskararen sintaxia hizpide zuela. Urte hartan bertan, \"Txirritaren baratzea Norteko trenbidetik\" saiakera argitaratu zuen."}
{"id": "23180", "revid": "88969", "url": "https://eu.wikipedia.org/wiki?curid=23180", "title": "Julen Kaltzada", "text": "Julen Kaltzada Ugalde (Busturia, Bizkaia, 1935eko uztailaren 18a - \"ib.\", 2017ko azaroaren 13a) euskarazko irakasle eta idazlea izan zen.\nBiografia.\nDoroteo bere aita zinegotzi jeltzalea izan zen Busturian eta frankistek fusilatu zuten. 1958an Abadetu ondoren Iurretan jarduera erlijiosoetan ibili zen. Frankismoaren aurkako mugimenduan ibilitakoa, hamabi urteko zigorrarekin kartzelatu zuten garai hartan. Burgosko Prozesuan epaitu zuten 1970ean beste hamabost lagunekin batera eta ETAri laguntza eman izana leporatu zioten. 1976ko amnistiari esker Zamorako espetxetik askatu zuten, eta hurrengo urteetan AEKko burukide moduan nabarmendu zen."}
{"id": "23181", "revid": "2048", "url": "https://eu.wikipedia.org/wiki?curid=23181", "title": "Bittor Kapanaga", "text": "Bittor Kapanaga Elorza (Otxandio, Bizkaia, 1925eko urriaren 15a - Gasteiz, Araba, 2011ko uztailaren 14a) euskaltzalea eta euskal idazlea zen.\nAita eta ama euskaldunak zituen, aita kaletarra eta ama baserritarra. Bost urtedun, amak erdara apur bat irakatsi eta eskolara joan zen, dena erdaraz ikasten zen garaian. Zortzi urte zituela aita hil zitzaion, zorte txarreko ebakuntza baten ondoren. Ama hiru seme-alabekin geratu zen bakarrik.\nHamar urte zituela gerra hasi zen, hegazkinetatik ihesi aititak Berrizen zuen baserriraino heldu zen. Bertan bederatzi hilabete eman eta gero Otxandioko baserri erre suntsitura itzuli ziren kale-baserri bizitzara, behi pare bat eta lur batzuekin.\nHogei urtedun, Eibarrera joan zen lanera. Egunez, fabrikan aritzen zen, eta gauez, Armeria Eskolan. Industria-maisu ikasketak egiten zebilela, herri hartako gerraosteko euskal mugimendua sortu zuen, beste zenbait euskaltzalerekin batera. Gauez, euskara irakasten hasi zen Klub Deportiboan. 1953an, \"Euzko Gogoa\" aldizkarian hasi zen idazten; geroago, \"Zeruko Argian\", Anaitasunan eta beste batzuetan. 1978an, \"Euskera erro eta gara\" liburua argitaratu zuen, euskararen erroen bila joanda.\nEibarren 13 urte egin eta Otxandiora itzuli zen kooperatibak sortu eta antzeko beharretara, beti ere hiru zaletasun hauekin: euskaraz idatzi, hizkuntza ikertu eta baratza zaindu.\nBittor Kapanagak eta Gontzal Mendibilek elkarrekin sortu zuten \"Bagare\" euskal abesti ezaguna, 1974ko negualdean: Kapanagak jarri zizkion hitzak, eta Mendibilek musika."}
{"id": "23182", "revid": "148237", "url": "https://eu.wikipedia.org/wiki?curid=23182", "title": "Xabier Kintana", "text": "Xabier Kintana Urtiaga (Bego\u00f1a, Bilbo, Bizkaia, 1946ko urriaren 13a - ) euskalaria, euskal idazlea, itzultzailea eta da.\nBizitza.\nFilosofia eta Letretan lizentziatu zen 1974an Deustuko Unibertsitatean. Euskara eskolak eman zituen 1972tik 1979ra Erandion, Algortan, Getxon eta Leioan.\nImanol Berriatuarekin 1976an Israelen hebreera irakasteko erabiltzen zuten metodologia eta materialak aztertu zituen. Ikasi zutena giltzarri izan zen gero euskaltegietan erabili zen eredua diseinatzeko. Ordu arte eskolak erdaraz izaten ziren maiz, eta ikuspuntu erabat gramatikaletik bideratuak. Harrezkero, eskola guztiak euskaraz izan dira, elkarrizketa eta komunikazioa sustatuz.\nInstitutuko lehen katedratikoa izan zen Euskal Hizkuntza eta Literaturan 1980an. Geroago, 1981etik 2006an erretiratu zen arte, EHUko Euskararen Kabineteko burua izan zen. EHUko titulazioetan euskararen erabilera bideratzea eta administrazioko itzulpenak egitea ziren Kabinetearen zereginak.\nHiztegigintza.\nEuskara batuaren lehen hiztegi handiak sortzea haren ekarpen nabariena izan zen. 1970ean, Gabriel Arestirekin batera, batasunerako oinarrizko hitzak biltzen zituen \"Batasunaren kutxa\" argitaratu zuen. Oso ezagunak eta erabiliak izan ziren hurrengo urteetan atera zituen hiztegiak ere, berak bakarrik edo elkarlanean paratutakoak:\nEuskaltzaina.\n1966an euskaltzain urgazle izendatu zuten, eta 1993ko urriaren 29an, euskaltzain oso. 1994an egindako sarrera-hitzaldian, Bilbok euskararen bizitzan izan duen eragina azaldu zuen. Euskaltzaindiko idazkaria da 2002ko otsailaren 22tik.\n2009ko martxoaren 21ean, Academia de l'Aragon\u00e9sko ohorezko akademiko izendatu zuten.\nLanak.\nItzulpenak.\nHainbat idazleren lanak itzuli ditu: Franz Kafka, Karl Marx, Friedrich Engels, Miguel Unamuno, Joanes Uharte Donibanekoa, Albert Camus, Daniel Defoe, Vladimir Lenin, Benjamin Tuterakoa, Yehudah ha-Levi, Moseh Ben Maimon, Xota Rustaveli eta Yuval Noah Harari. Besteak beste, liburu hauek itzuli ditu:\nTestuliburuak.\nTestuliburuak ontzen nahiz euskaratzen lan eskerga egin zuen IKER taldearen barruan. Talde horrek sortua da euskarazko lehen ikasliburuen \"Saioka\" bilduma. Lehen Hezkuntzarako liburu-bilduma horretan zeuden eta, besteak beste, kide hauek: Jose Ramon Etxebarria, Xabier Mendiguren, Xabier Kintana, Imanol A\u00f1on, I\u00f1aki Antiguedad, Kepa Martinez de Lagos eta Karmele Baelo.\nAldizkari orokorretako artikuluak.\nBestalde, euskal komunitate zientifikoaren Inguma datu-baseak, Xabierrek sorturiko 110 lan baino gehiago erakusten ditu guztira.\nSariak.\nSari eta errekonozimendu hauek jaso ditu:"}
{"id": "23183", "revid": "1491", "url": "https://eu.wikipedia.org/wiki?curid=23183", "title": "Henrike Kn\u00f6rr", "text": "Henrike Kn\u00f6rr Borr\u00e0s (Tarragona, Katalunia, 1947ko martxoaren 2a - Gasteiz, Araba, 2008ko apirilaren 30a) euskal hizkuntzalaria eta idazlea izan zen, Gorka Kn\u00f6rr abeslari eta politikariaren anaia.\nGasteizko Ramiro de Maeztu institutuan, gaur egun Urrutiko Hezkuntzako Euskal Institutua, frantses irakasle ibili zen.\nEHUko katedraduna eta euskaltzain oso izan zen 1977tik hil arte, Euskaltzaindiko \"Iker\" saileko buru izanik 2004tik aitzina. Onomastikan eta toponimian bereziki aditua zen, \"Onomasticon Vasconiae\" izeneko bilduman hainbat argitalpen bildu baitzituen. Euskaltzaindian idazkari eta buruorde ere aritu zen."}
{"id": "23184", "revid": "1491", "url": "https://eu.wikipedia.org/wiki?curid=23184", "title": "Federiko Krutwig", "text": "Federiko Krutwig Sagredo (Getxo, Bizkaia, 1921eko maiatzaren 15a - Bilbo, Bizkaia, 1998ko azaroaren 15a) euskal idazle eta politikaria izan zen.\nBizitza.\nAita alemana zuen, lanbidez enpresaria, eta ama, aldiz, veneziar jatorriko bizkaitarra. Nerabezaroan euskara bere kasa ikasi zuen. 1941ean Resurreccion Maria Azkue ezagutu zuen eta elkarlanean aritu ziren heriotzak banatu zituen arte. 1943an gainbeheran zegoen Euskaltzaindian sartu eta Azkuerekin batera suspertu egin zuten. Garai hartan pintoreen \"Mikeldi\" taldea eta \"Ikerketaren Julio de Urquijo Institutua\" eratu zituen. Euskararen batasun literarioaren sustatzaile nagusietako bat izan zen Krutwig.\nEkialdeko hizkuntzak ikasi zituen Frantziako Sorbonako Unibertsitatean eta Alemanian.\nGernika aldizkarian (1945-53) lapurtera klasikoaren eta ekialdeko erlijioekiko aldekotasunak agertu zituen. 1952an Hego Euskal Herria utzi behar izan zuen, bere ideiengatik eta Euskal Herriko Elizari buruz egin zituen kritikengatik.\n1963an argitaratu zuen, \"Fernando Sarrailh de Ihartza\" ezizenaz. Bertan Euskal Herriaren historia arakatu zuen ikuspegi erabat iraultzaileaz. Sabin Aranaz geroztik garatutako nazionalismoaren kritika zorrotza eginez, beste abertzaletasun mota baten alde hitz egin zuen, batez ere mugimendu antikolonialisten iturrietatik edanez. Franco diktadore espainiarraren poliziak ETAren inspirazio iturritzat jo zuen liburua. Alde horretatik, egia da ETAren sortzaile eta kideetako askok idazlana goraipatu egin zutela, baina horrek erakundean izan zuen indarrari buruz eztabaidak daude. ETAren V. Biltzar Nagusian oso txosten garrantzitsua aurkeztu zuen Krutwigek.\nHelenista saiatua zen eta lapurtera klasikoa (Axular, Etxeberri, Haranader, eta Leizarragarena) proposatu zuen euskara batuaren oinarri gisa, eredu kultista baten alde. Krutwigen iritziz, euskararen batasuna XVI. mendeaz geroztik lortua zen, eta batasun hori Leizarragak egin zuen. Bide horretatik, euskarazko idazlan guztietan eredu horixe bera erabili zuen, baita 1968 ondotik ere.\nAlfontso Irigoien, Manu Ertzilla, Mikel Morris eta Josu Lav\u00ednekin batera Jakintza Baitha elkartearen sortzaileetako bat izan zen 1985 urtean, kultura helenistikoa bultzatu eta ezagutarazteko helburuarekin. Elkarteak \"\" aldizkaria argitaratu zuen. Bizitzako azken urteetan Jose Maria Gorordoren Euskal Hiritarren Egitekoak alderdiaren hautagai zerrendetan aurkeztu zen. Hala ere, hil baino hilabete batzuk lehenago, Euskal Herritarrok hautesle elkartearen sustengatzaileen artean egon zen.\nHizkuntz zaletasuna.\nPoliglota handia zen. Hamabostetik gora hizkuntza ezagutzen zituen nahiko sakonki, mintzatzeko gauza izateko moduan, besteak beste hauek: latina, greziera, euskara, hungariera, nederlandera, errusiera, arabiera, hebreera, persiera, , txinera, georgiera, paxtunera... \nBeste hizkuntza batzuekin mintzatzeko gaitasunik ez zuen, baina ondo ezagutzen zituen grafia, gramatika eta ezaugarri nagusiak. Euskaltzaindiko bileretan, askotan hitz baten etorkia azaltzeko, haren etimologia jatorrizko hizkuntzaren idazkeraz marrazten zuen inolako arazorik gabe...baita hebreera, arabiera edo hindierazko letrekin ere!"}
{"id": "23185", "revid": "69297", "url": "https://eu.wikipedia.org/wiki?curid=23185", "title": "Manex Lanatua", "text": "Manex Lanatua (Ahatsa, Nafarroa Beherea, 1948ko martxoaren 16a - ) euskal idazlea da."}
{"id": "23186", "revid": "448", "url": "https://eu.wikipedia.org/wiki?curid=23186", "title": "Paulo Iztueta", "text": "Paulo Iztueta Armendaritz (Berastegi, Gipuzkoa, 1941eko martxoaren 22a) euskal idazle eta filologoa da. Filosofian lizentziatua da (Erroma, 1969), eta Soziologian doktorea (Paris, 1976). 1981ean argitaratutako tesi horretan euskal klero kontestatarioaren soziologia aztertu zuen. Izan ere, soziologiaren ikuspuntutik landu ditu politika, hizkuntza, erlijioa, kultura eta literatura.\nKultur eragile.\nAreatzako sakramentinoen \"Arnas\" aldizkaria zuzendu zuen 5 urtez (1959-64).\n\"Zabal\" (1973-1977) aldizkariaren sortzaile eta lankide izan zen Iparraldean. 1974an, Elkar argitaletxearen sortzaile eta partaide ere izan zen. Euskal Kulturaren Batzarreetan (EKB) bideratzailea izan zen 1983an.\n2000. urtean, Utriusque Vasconiae argitaletxea sortu zuen, hainbatetan lankide izan duen Jokin Apalategirekin, diskurtso unibertsala testuinguru partikularretik abiatuta lantzeko asmoz.\nLanak.\nEuskal komunitate zientifikoaren Inguma datu-baseak, guztira berak sorturiko 120tik gora lan erakusten ditu. Bere liburu aipagarrienak hauek dira:"}
{"id": "23187", "revid": "499", "url": "https://eu.wikipedia.org/wiki?curid=23187", "title": "Manu Lopez Gaseni", "text": ""}
{"id": "23188", "revid": "95298", "url": "https://eu.wikipedia.org/wiki?curid=23188", "title": "Manu Lopez", "text": "Manu Lopez Gaseni (Bilbo, Bizkaia, 1961eko azaroaren 21a - ) euskal idazlea da.\nEuskal Filologian lizentziatua Psikodidaktikan doktorea da. EHUko Irakasle Eskolako irakaslea da, bertan literatura irakasle delarik. \"Behinola\" aldizkariaren koordinatzailea da."}
{"id": "23189", "revid": "512", "url": "https://eu.wikipedia.org/wiki?curid=23189", "title": "Gexan Alfaro", "text": "Gexan Alfaro, izengoitiz Lantziri (Urepele, 1941eko uztailaren 21a) Nafarroa Behereko euskal idazlea eta kazetaria da. Euskaltzain urgazlea da 1975etik.\nBizitza.\nGexan Alfaro Urepelen jaio zen 1941eko uztailaren 21ean. Angelura joan zen bizitzera gaztetan, eta Baionan aritu zen lanean, liburu-saltzaile eta editore gisa. Elkar argitaletxearen sortzaileetako bat izan zen; bizitza profesional gehiena argitaletxe horretan iragan zuen. Haurrentzako kantu anitz sortu zituen, ikastolen eta argitaletxeen hastapenetan. Seaskan ere inplikatu zen anitz; lehendakari ere izan zen, 1986-1987 bitartean. Seaskaren Xalbador kolegioaren bultzatzailea izan zen; gisa hartan, ikastolako ibilbidea 2 urtetik 18 urtera artekoa izateari atea ireki zion. 1990eko hamarkada hasieran, preso egon zen urte batez, errefuxiatu batzuei aterpea emateagatik. Presondegitik astero igortzen zituen bertso sorta berriak, eta Ekaitza astekariak argitaratzen zizkion."}
{"id": "23190", "revid": "90204", "url": "https://eu.wikipedia.org/wiki?curid=23190", "title": "Jose Mari Larrea", "text": "Jose Mari Larrea Muxika (Basauri, Bizkaia, 1954 - Bilbo, 2018ko uztailaren 29a) euskal idazle, kazetari, unibertsitateko irakasle eta militante politikoa izan zen.\nBizitza.\nJose Mari Larrea Basaurin jaio zen 1954an, eta kazetaritza ikasketak egin zituen Bilbon. Klandestinitatean eman zituen euskarari eta Euskal Herriari lotutako lehen urratsak. ETAko militantea izan zen frankismo garaian. Gasteizen zegoelarik, tiroketa batean hainbat bala jaso zuen hankan, eta hilzorian izan zen horren ondorioz. Atxilotu, eta preso sartu zuten, baina aske geratu zen 1977an, orduko Espainiako presidente Adolfo Suarezek agindutako amnistiari esker.\nEspetxetik irten ostean eman zituen lehen urratsak prentsaren munduan, \"Zeruko Argia\" aldizkarian. Lau urtez aritu zen Iru\u00f1eko berriemaile gisa lanean. Beste hainbat hedabiderentzat ere lan egin zuen gerora, hala nola \"Xaguxarra\", \"Jakin\" eta \"A Nosa Terra\". Urte batzuk geroago,\nPamiela argitaletxeak kaleratu zuen \"Mazantini\" aldizkaria sortu zutenetako bat izan zen. Aingeru Epaltza, Luigi Anselmi, Aurelia Arkotxa, Jesus Etxezarraga, Jose Enrike Urrutia eta Dario de Zaurieta izan zituen, besteak beste, kide aldizkarian.\nLagun minak zituen Federico Krutwig eta Joseba Sarrionandia idazleak, eta literatura konplizitate handia zuten elkarrekin. 1984an, Sarrionandiarekin batera argitaratu zuen \"Alkohola poemak\" olerki bilduma, \"Akademia Sekretua\" goitizena erabilita. \"Euskaldungoa erroizturik\" saiakera da haren lanik esanguratsuenetariko bat. Doktoretza tesia izan zena liburu gisara argitaratu zuen Pamielak 1994an. Euskararen historia sozialaren kontakizuna da, kritika zorrotz eta hausnarketa sakonetan oinarritua. Gai horren bueltako beste hainbat liburu ere idatzi zituen, \"Ele neumatikoak\" antologia, besteak beste.\nHizkuntzaz gaindi, euskal idazleak ere pasio zituen, Axular eta Jon Mirande, beste askoren artean. Haien prosa klasikoa miresten zuen, eta bere idatzietan islatu zuen hori, nafar-lapurteran idazten baitzuen sarri. Miranderen olerkien inguruko bi liburu kaleratu zituen: \"Poemak\" 1984an, Erein argitaletxearekin; eta \"Miranderen lan kritikoak\" 1985ean, Pamielarekin. XX. mendeko euskal idazleen inguruko beste bi liburu ere argitaratu zituen: \"Nafarroako euskal idazleak\" 1987an, eta \"Nafarroako euskal idazleak II\" 1995ean.\n1980ko hamarkadaren erdialdean, Euskal Herriko Unibertsitatera egin zuen jauzi, eta Historiako irakasle lanetan aritu izan zen azken urteetan. Bilbon hil zen, 2018ko uztailaren 29an."}
{"id": "23191", "revid": "56334", "url": "https://eu.wikipedia.org/wiki?curid=23191", "title": "Jon I\u00f1aki Lasa", "text": "Jon I\u00f1aki Lasa (Gernika-Lumo, Bizkaia, 1963ko irailaren 14a - ) euskal idazlea eta poeta da. Gaztetan hasi zen idazten; hemeretzi urterekin \"Alizia eta biok\" (1982) poema liburua argitaratu zuen eta handik bi urtera, 1984an, \"Andaluziari ene bilduma\".\nGizarte eta Informazio Zientzietan lizentziatua, Gasteizko Kandela literatur taldearen sortzaile izan zen Jon I\u00f1aki Lasa. 2001ean Galeusca literatur jardunaldietan parte hartu zuen (Pontevedran, Galizian), eta 2002tik 2006ra, \"Komatxo artean\" literatur saioaren zuzendari eta aurkezle izan zen Bizkaia Irratian. Hizkuntza eta literatura irakasle izan da UNEDen, Lea Artibai Ikastetxean eta Mondragon Unibertsitatean. Gaur egun, Eusko Jaurlaritzan egiten du lan.\n2017an poesiara itzuli da eta \"Bidaiak\" argitaratu du Pamiela argitaletxearekin. Jose Mari Lasa osaba poeta izan omen da liburuaren bultzatzailea."}
{"id": "23192", "revid": "95298", "url": "https://eu.wikipedia.org/wiki?curid=23192", "title": "Joxean Mu\u00f1oz", "text": "Jose Anjel \"Joxean\" Mu\u00f1oz Otaegi (Donostia, Gipuzkoa, 1957ko abuztuaren 3a - ), gidoilaria, erakusketagilea, zinemagilea eta euskal idazlea da. Eusko Jaurlaritzako Kultura Sailburuordea izan zen.\nIbilbidea.\nBartzelonako Unibertsitatean Arte Garaikidearen Historian lizentziatua (UAB, 1979), Zinemarako Gidoi Idazketarako Masterra ere egin zuen (UAM-Fundaci\u00f3n Viridiana, 1991).\nGidoigintza izan da bere jardun profesionalaren ardatz nagusia: telebistarako hasieran, dokumental, programa edo serieetan, zinemarako gero, komikietarako baita ere, eta erakusketetan azkenik.\nGidoigintzan aritzeaz gain, zinema-zuzendaritzan ere lan egin izan du: \"Karramarro Uhartea\" izeneko filmagatik Goya Saria irabazi zuen 2000. urtean, eta \"Tortolika eta Tronbon\" film laburra ere zuzendu zuen. Azken hau, Kimuak programarako hautatua izan zen 1999an.\nZinemagintzatik, erakusketak diseinatzera eta haien gidoiaz eta zuzendaritzaz arduratzera pasa zen, Txabi Basterretxea bere bazkidearekin batera. Ezagunenak, \"Badu Bada\" (euskarari buruzkoa), \"Atarian\" (Donostian XXI. mendea ospatzeko antolatutako erakusketa), \"Komikiak 100\" (komikiaren mendeurrena ospatzeko herriz herri ibili zena), eta hainbat artista grafikoren inguruko erakusketa monografikoak, hala nola, Antton Olariaga, Ivan Zulueta, Joxe Mari Zabala, Jon Zabalo \u201cTxiki\u201d, eta abarri buruzkoak.\nTabakalera Kultura Garaikidearen Nazioarteko Zentroaren zuzendari nagusia izan zen 2006tik 2010era. Aro hartako emaitza dira izenari eta eraikinari eutsi izana, Tabakaleraren berritze arkitektonikorako lehiaketa eta hainbat erakusketa handi: Latinoamerikako arte garaikidearen ingurukoa (\"Ez da Neutrala\", Daros bilduma), Julian Schnabel-ena (\"Summer\") edo Jose Antonio Sistiagarena (\"Ere erera baleibu izik subua aruaren\"\u2026), kasu.\nPoesia idazten du: \"Parentesiak eta abar\" (1984), \"Begien bizkar\" (1992); eta haurrei zuzendutako literatura ere idatzi du. Horrez gain, arteaz, zinemaz, kulturaz... artikuluak eta zutabeak idatzi izan ditu, eta marrazkigintzan eta diseinu grafikoan ere aritu izan zen.\nKultura, Gazteria eta Kiroleko Sailburuorde izendatu zuten Eusko Jaurlaritzan, Urkullu lehendakariaren lehen legealdian. Kultura Sailburuordea izan zen, berriro ere, 2017an hasitako legealdian. 2020an Andoni Iturbe Amorebietak ordezkatu zuen.\nEuskal literaturaren presentzia nabarmentzeko, Guadalajarako Nazioarteko Liburu Azokara (Mexiko) gonbidatua izan zen (2017ko azaroaren 26tik abenduaren 3ra arte).\nLanak.\nBestelako kultura-egitasmoak.\nKultura-egitasmoen\u00a0artean, Tabakaleraz gain, ezagunenak hauek dira:\nZinema.\nGidoilari.\nGidoigile bezala, beste hainbat film ere idatzi ditu:\nHorrez gain, 1994, 1995 eta 1996 urteetan zehar, Eremuak\u00a0(Hizkuntza Urrituen Nazioarteko Zinemaldia) ekimenaren talde-eragilean parte hartu zuen.\nHalaber, zinemarekin lotura duten hainbat epaimahaitan parte hartu du: Donostiako Fantasiazko eta Beldurrezko Zinemaren Astean (1997), Donostiako Nazioarteko Zinemaldiko Zuzendari Berriak sailean (2003) edota Donostiako Nazioarteko Zinemaldiko Zinemira (euskal zinemaren) saileko Irizar Sarian (2011).\nTelebista.\nGidoigile gisa, hainbat dokumentaletan aritu izan da (\"Jan-edanak /\" \"A mesa puesta\", \"Donostiako Orfeoiaren mendeurrena\", \"ETB 15\"\u2026), hainbat programatan kolaboratu izan du (\"Berbaguren\", \"Benta Berri\", \"Txuri-Beltz\", \"Goraintzi\"\u2026) eta enpresetarako bideoak ere egin izan ditu (Inasmet, Iberm\u00e1tica\u2026).\nLiteratura.\n\"Oh! Euzkadi\" aldizkariaren taldeko kide izan zen. Bertan argitaratu zituen lehen artikuluak eta marrazkiak. Hainbat poema-liburu argitaratu ditu. Komikietako gidoiak eta haurrentzako liburuak ere idatzi ditu.\nKomikiak.\nKomikietarako gidoiak ere idatzi izan ditu:"}
{"id": "23193", "revid": "56334", "url": "https://eu.wikipedia.org/wiki?curid=23193", "title": "Jose Mari Lertxundi Zuloaga", "text": "Jose Mari Lertxundi Zuloaga (Aia, Gipuzkoa, 1932ko abenduaren 9a - ) euskal idazle eta bertsolaria da.\n\"Aranzazu\", \"Zeruko Argia\", \"Goiz Argi\" aldizkarietan eta \"El Diario Vasco\" egunkarian argitaratu izan ditu idatzitako bertsoak."}
{"id": "23194", "revid": "9122184", "url": "https://eu.wikipedia.org/wiki?curid=23194", "title": "Juan Ramon Madariaga", "text": "Juan Ramon Madariaga Abaitua (Bilbo, Bizkaia, 1962ko abenduaren 19a - ), Juanra Madariaga izenez ere ezaguna dena, euskal idazlea eta alpinista da.\nJuanrak hiru zortzimilako igo ditu: Everest (8.848 metro), Cho Oyu (8.201 metro) eta Broad Peak (8.051 metro)."}
{"id": "23195", "revid": "95298", "url": "https://eu.wikipedia.org/wiki?curid=23195", "title": "Jon Lezamiz", "text": "Jon Lezamiz (Bilbo, Bizkaia, 1954 - ) euskal idazlea da."}
{"id": "23196", "revid": "56334", "url": "https://eu.wikipedia.org/wiki?curid=23196", "title": "Abelin Linazisoro", "text": "Abelin Linazisoro Azkue (Zumaia, Gipuzkoa, 1942ko abuztuaren 4a - Zumaia, Gipuzkoa, 2022ko otsailaren 23a) euskal idazle eta aktorea izan zen.\nAEK-ko irakaslea izan zen. Ondoren, bikoizketa eta telebista aktore lanak egiten egon zen. Zazpi urtez Euskal Telebistako \"Goenkale\" saioan Xaturren papera antzeztu zuen."}
{"id": "23197", "revid": "95298", "url": "https://eu.wikipedia.org/wiki?curid=23197", "title": "Gerardo Markuleta", "text": "Gerardo Markuleta Gutierrez \u2014ezizenez Jon Iriberri\u2014 (O\u00f1ati, Gipuzkoa, 1963ko abenduaren 17a) euskal idazlea eta itzultzailea da. O\u00f1atin jaioa, aspaldiko urteetan Gasteizen (Araba) du bizilekua. Unibertsitate ikasketak Donostian, Oviedon eta Gasteizen egin zituen. Hispaniar eta Euskal Filologietan lizentziatua. Zinpeko euskara itzultzailearen agiria du. Zenbait urtez irakaskuntzan aritu ondoren, gaur egun itzulpengintzatik bizi da.\nBizitza.\nLiteratur iruzkinak eta iritzi artikuluak argitaratu ditu aldizkari eta egunkari ugaritan. Bost poema liburu argitaratu ditu, aurreneko biak \"Jon Iriberri\" ezizenaz: \"Larrosak noizean behin\" (1990, Erein) eta \"Sagarraren hausterrea\" (1994, Erein). Gainerako hirurak bere izenaz: \"Hauta-lanerako poemategia\" (2000, Erein), \"Batak ez du bestea kentzen\" (2003, Alberdania) eta \"Ezjakintasunak (2006).\nHaurrentzako kontakizun bat ere badu argitaratua: \"Asier eta egia gurutzatuen liburua\" (Erein, 1995, Lizardi saria). Eta narrazio bilduma bat Iban Zalduarekin elkarlanean: \"Ipuin euskaldunak\" (1999, Erein).\nLiteratur itzulpen ugari egin du frantses, katalan, galego eta gaztelaniatik euskarara: Julio Cort\u00e1zarren \"Oktaedroa\" (Ibaizabal, 1992), Eduardo Galeanoren \"Hitz ibiltariak\" (Txalaparta, 2000), \"Zenbait poeta katalanen antologia\" (Ibaizabal, 1997) eta abar. \"Arkimederen hareneko te hura\" (Descl\u00e9e de Brouwer, 1996) itzulpena IBBYko nazioarteko ohorezko zerrendarako hautatu zuten 1997an.\nEuskal poesia gaztelaniaz eman izan du: \"Kartografia\" (Rikardo Arregi Diaz de Heredia, \"Cartograf\u00eda\", Bassarai 2000), \"Bitartean heldu eskutik\" (Kirmen Uribe, \"Mientras tanto dame la mano\", Visor 2004), eta beste hainbaten poemak zenbait antologiatan (Bernardo Atxaga, Joseba Sarrionandia, Xabier Lete, I\u00f1igo Aranbarri, Juanjo Olasagarre...). Juan Luis Zabalaren \"Galdu arte\" eleberria ere gaztelaniara eraman zuen: \"Hasta la derrota, siempre\" (Hiru, 1998)."}
{"id": "23200", "revid": "9407850", "url": "https://eu.wikipedia.org/wiki?curid=23200", "title": "Pello Lizarralde", "text": "Pello Lizarralde Larraza (Zumarraga, Gipuzkoa, 1956ko urriaren 3a - ) euskal idazlea da. 1980az geroztik Iru\u00f1ean bizi da, ogibidez euskara irakasle.\nEspainiako Kritika Saria saria bi aldiz eskuratu du, euskarazko narratibaren alorrean. \nHalaber, Euskadi Saria birritan irabazi du, euskarazko atalean. Horrelakorik Ramon Saizarbitoriak eta Jokin Mu\u00f1ozek ere baino ez dute lortu. "}
{"id": "23201", "revid": "1491", "url": "https://eu.wikipedia.org/wiki?curid=23201", "title": "Daniel Landart", "text": "Daniel Landart (Donoztiri, 1946ko abenduaren 11 - ), \"\"Daniel Arberu\", \"Laguna\" eta \"Mutiko gazte bat\"\" ezizenez ere ezaguna, Nafarroa Behereko euskal idazle eta antzerkigilea da.\nTipografoa bizibidez, \"Gazte\", \"Pan-pin\", \"Herria\", \"Enbata\" eta \"Egan\" aldizkarietan eman ditu argitara idazlan garrantzitsuenak. Enbata mugimendu politikoko kidea da. Antzerkigintzan, Piarres Larzabalen ikasle izana da. Antzerkiez gain, olerkigintzan ere aritu da. Hainbat kantarik eta musika taldek musika jarri diete. Euskal Kultur Erakundearen zuzendariorde egon da 2010 arte.\nElkar argitaletxearen sortzaileetako bat 1972an.\nEuskal Liburu eta Kantuen Argitaldaria S.L. (ELKAR S.A.R.L.) 1972an sortu zen Baionan. Helburu zehatz batekin sortu zuten: garaiko euskal kultur egoeraren norabidea aldatzea. Euskarazko sorkuntza txikia zen orduan, argitaratzeko zailtasunak handiak eta behar kulturala ere handia. Hutsune hori betetzeko sortu zuten argitaletxea.\nSortzaileak Ipar Euskal Herriko 20 gazte izan ziren, 9 emakumezkoak eta 11 gizonezkoak, Manex Pagola izan zen ideiaren bultzatzaile nagusia Gexan Alfaroren laguntzarekin. Bazkide bakoitzak orduko 1.000 franko jarri zituen, garai hartako hilabete bateko soldata. Elkar argitaletxearen sortzaileak, 1972an, hauek izan ziren:"}
{"id": "23202", "revid": "15251", "url": "https://eu.wikipedia.org/wiki?curid=23202", "title": "Emilio Lopez Ada", "text": ""}
{"id": "23203", "revid": "2048", "url": "https://eu.wikipedia.org/wiki?curid=23203", "title": "Emilio Lopez", "text": "Emilio Lopez Adan (Gasteiz, Araba, 1946ko urtarrilaren 15a - ) medikua eta euskal idazle eta pentsalari intelektuala da. Beltza ezizenaz ezaguna da. Euskal nazionalismoari eta Euskal Herriko historiari buruzko lan ugari argitara eman ditu, gai horietan aditu esanguratsua da.\nBiografia.\nFrankismoaren garaian ETAko kidea izan zen, 1963tik 1974ra. Garai hartan \u201cPravi\u201d ezizena zuen eta Biltzar Ttipiko kidea zen (Komite Exekutibo Taktiko, KET). Erakundeak 1966an egindako V. Batzarretik aurrera, langile-internazionalismoaren barruan jarrera independentistari eutsi zion. 1968. urteaz geroztik erbestean bizi da. \nBiltzar Ttipiko kidea izan zenean (1966-1968) medikuntzako ikasketak utziak izan zituen, baina ondotik, Bruselara erbesteratuta, han bukatu zituen medikuntzako ikasketak. 1974an ETA utzi zuen Langile Fronteko jendearekin batera, eta 1976ko hasieran Bruselatik Angelura itzuli zen. 2003tik 2012ra, Iparraldeko Abertzaleen Batasuneko militantea izan zen, hain zuzen ETAk ABko militanteak \"torturaren konplizeak\" zirela esan zuenetik, ETAren su-etena arte.\n1969tik aurrera \u201cGatazka\u201d taldean aritu zen. \u201cEuskadi ta Askatasuna\u201d manifestua sinatu zuen (1970). Lopez Adanen jardueran alde ideologiko-intelektuala gailentzen da; gehiago izan da teorikoa ekintzailea baino; hori esan orduko erantsi behar da, baina, alde teorikoa praktikarekin oso loturik garatu izan duela beti.\nIraultzaren eta bortxaren arteko harremanez gogoeta franko egin zituen, bere iritziak beste analista frantses eta amerikarrekin konparatu izan dira gero. Argudio ugari eskaintzen zituen askatasun eta erantzukizunetik. Lopez Adanen arabera, ETAren estrategia armatua soberan egon zen 1980ko hamarkadaz geroztik. Independentzia, sozialismoa, Euskal Herri euskalduna eta batua lortzeko helburuak 1960ko hamarkadarako finkatuta zeudela zioen.\nBestela ere, beste zenbait gai jakingarri landu ditu: nazioa eta estatua, nazionalismoa eta humanismo unibertsala, demokrazia eta naziotasuna; Iraultza eta Hexagonoko nazio ukatuak; egungo esperantzak eta arazoak Ipar Euskal Herrian; Marx eta iraultza, Ezkerra Europan; Ezker Abertzalearen estrategiaren analisia, eta negoziazioen nondik norakoena; Intelektualaren zeregina: literatur erreferentziak eta intelektual hurbilak (F. Krutwig, M. Legasse, F. Likiniano, Txillardegi, Jon Mirande).\nLanak.\nBere lanen artean honako hauek azpimarra daitezke: El Nacionalismo Vasco (1876-1936), Mugalde, Henday (1974); El Nacionalismo Vasco y Clases Sociales (1976) (Donostiako eta Durangoko liburu-azoketan saritutako lana); El Nacionalismo Vasco en el exilio (1936-1960) (1977); Del Carlismo al Nacionalismo burgu\u00e9s (1978); Bortu Gordetan Lainope (1982); Zazpigarren alaba (1984), hainbat garaitan girotutako hamar ipuinen bilduma.\nZenbait aldizkaritan, irratian eta telebistan jardun du laguntzaile, kulturari, politikari eta gizarteari lotutako gaietan, besteak beste, Argia eta Jakin aldizkarietan. Argia aldizkarian ehunka artikulu idatzi ditu. Inguma datu-basean 70 erreferentziatik gora ditu, horien artean euskarazko 6 liburu, 31 artikulu eta 22 hitzaldi agertzen dira. 2021eko martxoan, hiru liburukiko ikerlan oparoa argitaratu zuen euskal gatazkaren historiari buruz, \"Borroka armatua Euskadin (1967-2011)\", datu ugari hornituz jazotako biktimen eta erasoen inguruan. Euskal militanteen duintasun etiko eta iraultzailea defenditu nahi izan du bertan.\nTerminologia.\nEuskara unibertsitate mailako hizkuntza bihurtzeko prozesuan Lopez Adan medikuntzan eta politika gaietan aitzindarietako bat izan zen. Lan horretan egindako ekarpenak geroago UZEIk sortu zituen hiztegi terminologikoetan islatu ziren, hiztegi hauetan parte hartu zuen: \"Medikuntza/1: liseriketa\" hiztegian (1998) eta \"Politika\" hiztegian (1980, lau liburukietan)."}
{"id": "23204", "revid": "95298", "url": "https://eu.wikipedia.org/wiki?curid=23204", "title": "Juan Antonio Letamendia", "text": "Juan Antonio Letamendia Perez de San Roman (Donostia, 1940ko urriaren 18a - Hondarribia, 2019ko abenduaren 24a) euskal idazle, irakasle, hizkuntzalari eta komikilaria izan zen.\nEuskara irakasle izan zen Donostiako EUTGn, Santo Tomas Lizeoan, Gipuzkoako Irakasle Eskolan, Hondarribiko institutuan eta UBEI-IVBAD urrutiko irakaskuntzako institutuan. Euskaltzain urgazle izendatua izan zen 1975ean."}
{"id": "23205", "revid": "119347", "url": "https://eu.wikipedia.org/wiki?curid=23205", "title": "Manuel Lasarte", "text": "Manuel Lasarte Arribillaga (Leitza, Nafarroa, 1927ko abenduaren 16a - Aretxabaleta, Gipuzkoa, 2012ko otsailaren 12a) euskal bertsolari eta idazlea izan zen. Hamazazpi urterekin hasi zen bertsotan eta 40 urte inguru eman zituen plazaz plaza.\nLeitzako Franki baserrian jaio zen. Hamabi urte zituela Aiara joan zen bizitzera, eta Oriora gero. Errementaria zen bizibidez. Hemezortzi urte zituela hasi zen bertsotan Basarri eta Uztapiderekin. Errima biribila, hots kidetasun gozoa eta bertsoa neurtzen zehaztasun handikoa izan zen Lasarte. Bere bertso-bildumak ziren lehenengo bi liburuak, bertso jarri eta bat-batekoez osatutakoak: \"Bertso-mordoxka\" (1970), eta \"Gordean neuzkanak\" (1975). Geroztik egunkarietako artikuluak bildu eta argitara eman zituen \"Beranduko lanak\" (1992) izenburupean. Azken lanak hauek izan zituen: \"Enbor zarraren ezpalak\" (1995), \"Kantuaren ordainez\" (1997), eta \"Lazkao Txiki gogoan\" (1995) eta \"Uztapide gogoan\" (1999), bertsotan luzaro berarekin ibilitako bi lagunen omenez idatziak azken biak."}
{"id": "23206", "revid": "148237", "url": "https://eu.wikipedia.org/wiki?curid=23206", "title": "Augustin Zubikarai", "text": "Augustin Zubikarai Bedialauneta (Ondarroa, Bizkaia, 1914ko azaroaren 3a - Galdakao, Bizkaia, 2004ko uztailaren 12a) apaiza eta euskal idazlea izan zen, eta euskaltzain ohorezko.\nBizitza.\nSaturrarango eta Gasteizko apaizgaitegietan ikasi zuen. Hamasei urte zituela hasi zen \"Euzkadi\" egunkarian idazten. 1937an \"Eguna\" egunkariko erredaktore nagusi izendatu zuten. Geroztik agerkari askotan idatzi zuen: \"Zeruko Argia, Karmel, Argia, Egan, Boga Boga, Eguna\", eta abar.\nEspainiako Gerra Zibilean Laredon atxilo hartu zuten eta Aranda de Dueron, Miranda de Ebron eta Oteitzan (Oteiza de la Solana) egon zen preso. Azkenik, Zaragozako kazetari batekin trukatua izan ondoren Frantziara erbesteratu zen 1940 arte. Antzerki lan askoren egilea da. Lehenengoa 1934an argitaratu zuen \"Euzkadi\" egunkarian. 1945an Biarritzeko Euskal Lore jokoetan lehenengo saria lortu zuen, Itxasora lanarekin. 1963an, \"Iru alaba\" lanarekin, Toribio Altzaga Saria, eta sari bera 1967an \"Gizon on eta andre erre?,\" eta berriz ere 1969an \"Mendu zarrak\" antzezlanarekin. Sari gehiago ere jaso zituen: Markinako Lore Jokoena, Bizkaiko Foru Aldundiarena, Gipuzkoa saria... Baita ere, bestetik, eleberri eta kontakizun ugari argitaratu zituen.1978an Estatuko Kritika Saria jaso zuen \"Bale denborak\" eleberriarekin. 1979an, \"Esan eta esango\" sei liburuekin, Azkue saria.\nBaina bereziki antzerkigintzan nabarmendu zen. Herri ohiturak eta hizkera ikertu zituen halaber, eta mendebaleko euskara edo bizkaiera erabili izan zuen bere testuetan. Ohorezko euskaltzaina, eta Euskerazaintza elkartearen zuzendaria izan zen 1978tik 2004ra, hil zen arte alegia. Euskalkiak bultzatzea zuen xede elkarte horrek, hain zuzen ere."}
{"id": "23208", "revid": "96586", "url": "https://eu.wikipedia.org/wiki?curid=23208", "title": "Xabier Mendiguren Elizegi", "text": "Xabier Mendiguren Elizegi (Beasain, Gipuzkoa, 1964ko maiatzaren 3a - ) euskal idazlea eta editorea da. Euskal Filologia ikasi zuen Gasteizen.\nLanak.\nHainbat genero landu du: haur eta gazteentzako ipuinak, helduentzako ipuinak, eleberriak, eta antzerkia. Azken genero horrek zituen irakurle urriak ikusita, antzerki lanak idazteari utzi zion 1990eko hamarkadaren erdialdean. Literaturako sari ugari jaso du, hala nola: II. Telesforo Monzon Saria (antzerkia), Xabier Lizardi saria (haur literatura), Toribio Altzaga Saria (antzerkia), Bizenta Mogel Saria (ipuina), Tene Mujika saria (ipuina), Donostia Antzerki Saria (antzerkia) eta Pedro Inazio Barrutia Saria (antzerkia).\nBloga.\nBloga sortu zuen Eibar.org elkartearen komunitatean 2004ko uztailean. Geroztik, hainbat izenburu izan du blog horrek: \"Egunen harian, Paperjalearen dieta, Normalak bagina bezala, Nire uste harroan.\""}
{"id": "23209", "revid": "6950", "url": "https://eu.wikipedia.org/wiki?curid=23209", "title": "Xabier Mendiguren (argipena)", "text": "Xabier Mendiguren pertsona hauen izena izena da:"}
{"id": "23210", "revid": "95298", "url": "https://eu.wikipedia.org/wiki?curid=23210", "title": "Mikel Lasa", "text": "Mikel Lasa Alegria (Donostia, Gipuzkoa, 1938ko irailaren 1a) euskal idazlea da, olerkigintzan eta itzulpengintzan nabarmendu dena. Salamancan Filosofia eta Teologiako ikasketak egin ondoren Ekonomiako eta Informatikako ikasketak amaitu zituen. Euskaltzain urgazlea da. \"Egan, Olerti, Yakin, Zeruko Argia, Zabalik, Literatur Gazeta \"aldizkarietan eman ditu argitara lanik aipagarrienak.\nLasaren olerkigintzak berrikuntza nabarmena ekarri zuen euskal literaturara, bere garaiko olerki sozialetik aparte, Europako joerei irekita, poesia intelektualagoa egiten baitzuen. Bere lan poetikoaren oinarria 1971n, bere arreba Amaia Lasarekin batera ateratako \"Poema bilduma\" izeneko liburua da, olerki zaharrenak 1963az gero idatziak badira ere. 1984an berriro argitaratu zen bilduma hori, orduko hartan Mikelenak bakarrik, eta 1993an \"Memory Dump\" izeneko obra eman du argitara, lehengo bilduma osoa, poema berriekin eta literaturari buruzko aburuekin batera.\nBestalde, Alfonso Sastreren, Marcel Schwoben, Michel Tournierren eta Arthur Rimbauden obra batzuk itzuli ditu euskarara.\nLasarena da, halaber, \"Nobela Berria Hego Ameriketan \"(1972) saiakera."}
{"id": "23211", "revid": "135540", "url": "https://eu.wikipedia.org/wiki?curid=23211", "title": "Laura Mintegi", "text": "Laura Mintegi Lakarra (Lizarra, Nafarroa Garaia, 1955eko urriaren 26a) euskal idazlea, irakaslea eta politikaria da. Jaiotzez nafarra izanagatik, txikitatik Bizkaian bizi da, lehenengo urteetan Bilbon eta geroago Algortan (Getxo).\nHistorian lizentziaduna eta Psikologian doktoratua da.\n1999an \"Subjektibitatea nobelagintzan. Stephen Crane-ren \"The Red Badge of Courage\"\" izenburuko tesia aurkeztu zuen EHUn, Nikolas Xamardo-ren zuzendaritzapean.\n1981. urteaz geroztik Euskal Herriko Unibertsitateko Hizkuntzaren eta Literaturaren Didaktika Saileko irakaslea da. Saileko zuzendaria izan zen 1999tik 2006ra eta berriz ere 2010etik gaur egun arte. Horrez gain, 2004az geroztik, Euskal PEN Klubaren presidentea da. Euskaltzaindiak euskaltzain urgazle izendatu zuen 2006an.\nLiteratur sari batzuk bereganatu ditu, horien artean Azkue Nobela Saria, Donostia Hiria Saria eta Jon Mirande Saria eta 2022an Urrezko Luma, ibilbide literarioa saritzeko. Beste hainbat saritan epaimahaikidea izan da, hala nola Maria Maeztu narratiba sarian, Joseba Jaka bekan, Rikardo Arregi kazetaritza sarian, Anton Abaddia sarian eta Ren\u00e9 Cassin Giza Eskubideen Sarian.\nOhiko kolaboratzailea da hedabideetan, hala ikus-entzunezkoetan (ETB, Hamaika Telebista, Bizkaia Irratia, Egin Irratia, Bilbo Hiria Irratia, Euskalerria irratia eta Euskadi Irratia), nola idatzizkoetan ere (\"Anaitasuna, Argia, Susa, Ttu-ttu\u00e1, Egin, Euskaldunon Egunkaria, Gara, Berria, Jakin, Hegats\" eta beste).\n2012ko urriaren 21ean egindako Eusko Legebiltzarrerako hauteskundeetan legebiltzarkide aukeratu zuten EH Bildu koalizioaren aldetik, koalizioko lehendakarigai moduan aurkeztuta. Legegintzaldi hartan, EH Bildu taldeko bozeramaile moduan jardun zuen, harik eta 2014ko uztailean, arrazoi pertsonalengatik, legebiltzarkide kargua uztea erabaki zuen arte.\nEuskal Herriko Unibertsitatearen euskara-plana (1996).\n1996/97 ikasturtean 9.186 ikasle bakarrik ari ziren euskaraz ikasten EHUn (EHUn ikasten ari ziren ikasleen %15). Euskal Herriko Unibertsitateak (EHU) euskara karrera guztietan sartzeko plan bat diseinatu zuen 1996an. Plana diseinatu zuen batzordeko partaideak Pilartxo Etxeberria, I\u00f1aki Alegria eta Laura Mintegi bera izan ziren.\nLanak.\nEuskal komunitate zientifikoaren Inguma datu-basean, 40 lan baino gehiago azaltzen dira, berak idatzitakoak."}
{"id": "23212", "revid": "95298", "url": "https://eu.wikipedia.org/wiki?curid=23212", "title": "Xabier Monasterio", "text": "Xabier Monasterio Torre (Bilbo, Bizkaia, 1959 - ) euskal idazlea eta itzultzailea da."}
{"id": "23213", "revid": "56334", "url": "https://eu.wikipedia.org/wiki?curid=23213", "title": "Jabier Muguruza", "text": "Jabier Muguruza Ugarte (Irun, Gipuzkoa, 1960ko abuztuaren 30a) euskal musikari, abeslari eta idazlea.\nBiografia.\nEuskal Herriko musika garaikideari estuki lotuta agertzen da Muguruza abizena. I\u00f1igo eta Ferminen anaia Jabier Muguruzak (Irun, Gipuzkoa, 1960) bi proiektu inportantetan hartu zuen parte (Les Mecaniciens eta Joxe Ripiau), baina 1990eko hamarkadatik aurrera egindako kantautore ibilbideak egin du ezagun. Jazz eta pop lasaia uztartuz, Euskal Herritik haragoko oihartzuna izatea lortu du Jabier Muguruzak, bereziki Katalunian. Haurrentzat eta antzerkigintzarako ere hainbat lan ondu ditu.\nJabier Muguruzak oso gaztetik izan du harremana musikarekin. Bost urterekin akordeoia jotzen ikasten hasi, eta zazpi urte zituela Europako Txapelketa irabazi zuen, haurren kategorian, Herbehereetan. Hurrengo urteetan Frantzian eta Alemanian ibili zen akordeoia jotzen.\nErdalduna zen orduko Jabier Muguruza. Hala ere, euskal talde eta abeslarien musika entzutea zuen gustuko. \"Guk naturaltasun handiz entzuten genuen Itoiz edo beste edozein talde, eta, dirudienez, gaur egun zaila da euskal mundutik kanpo euskal kantaririk ezagutzea. Itzulpenak irakurri egiten nituen. Baina, hala ere, hitzak ulertzen ez dizkiozun kantu batek bere xarma badu. Batetik, musika duelako, eta bestetik, hizkuntzek ere badutelako bere musikalitatea\".\nAkordeoilari gisa kontzertu ugari eman ostean, 80ko hamarkadan euskal musikarien disko eta emanaldietan parte hartzen hasi zen. Garai hartako rock talde eta kantautore askoren ondoan aritu zen: Delirium Tremens, Kortatu, Xabier Lete, Imanol, Antton Valverde... 1989. urtean bakarkako lehen diskoa eman zuen argitara, Ja, ja (IZ, 1989). Haurrentzat egindako lana zen. Ordurako bere burua euskaldunduta, hitzak eta musika sortu zituen Muguruzak, \"Aukerak\" kantua izan ezik, The Clash taldearen kantu baten bertsio berezia.\n90eko hamarkadan kantautore ibilbidea hasi zuen, eta 1994an bakarkako bigarren diskoa kaleratu zuten, Boza barruan (Elkar, 1994), oraingo honetan entzule helduentzat. Txema Garces eta Roberto Iabenek lagunduta, irundarrak hortik aurrera bidelagun izan dituen bi idazleren hainbat poema musikatu zituen, Bernardo Atxaga eta I\u00f1aki Irazu idazleenak. Hurrengo bi diskoetan \u2014\"Kitarra bat nintzen\" (Elkar, 1996) eta Aise (Elkar, 1997)\u2014, ildo beretik segitu zuen: gitarraz eta akordeoiz lagundutako abesti intimista eta lasaiak, jazz kutsuz apainduta. Atxaga eta Irazuz gain, beste idazle batzuen hitzak musikatu zituen: Inazio Mujika Iraola, Xabier Lete, Joseba Sarrionandia, Juan Kruz Igerabide...\n90eko hamarkada diskoetxe aldaketarekin itxi zuen: Esan Ozenkik kaleratu zuen laugarren diskoa, \"Fiordoan\" (1999). Gero eta nabariago ziren jazz ukituak, bereziki Jean-Louis Hargousen saxofoi eta klarinetearengatik.\nBakarka ez ezik, bi proiektu paralelo garrantzitsutan ere aritu zen musikaria hamarkada horretan. Batetik, 1990etik 1993ra, Les Mecaniciens taldean ibili zen. Pop eta musika latinoa uztartzen zuen talde horrekin hiru disko argitaratu zituen. Bestetik, I\u00f1igo Muguruza anaiak sortutako Joxe Ripiau taldeko kidea ere izan zen, 1996tik 2000ra. Lau disko utzi zituen Karibeko doinuak euskal musikara ekarri zituen taldea.\nBakarkako bosgarren diskoa Hain guapa zaude (Metak, 2001) izan zen. Ohiko letra egile eta kolaboratzaileez gainera \u2014Garazi alaba horien artean\u2014, diskoak bazuen gonbidatu berezi bat: Kiko Veneno kataluniarra. Jackson Browne kantari estatubatuarra omentzeko proiektu batean elkar ezagutu zuten eta disko berrian parte hartzeko gonbita egin zion Muguruzak. Kiko Venenoren aspaldiko kanta bat berreskuratu zuten, gaztelaniaz eta euskaraz emateko: \"El pueblo guapeao-Herri apaindua\".\nOrdurako Jabier Muguruzaren lanak oihartzun handiagoa zuen Euskal Herritik kanpo, barnean baino. Frantzian, Alemanian eta Espainian aritu zen, baina batez ere Katalunian nabaritu zen haren musika gero eta jende gehiagorengana iristen ari zela, han jotzeko eskaera kopurua nabarmen handitu baitzen. Hori dela eta, hurrengo lan diskografikoan beste urrats bat egin eta Espainiako diskoetxe batean argitaratu zuen \"Enegarren postala\" (Resistencia, 2003).\nHala ere, lan moldean ez zen aldaketa handiegirik izan. Bernardo Atxaga, I\u00f1aki Irazu, Ibon Sarasola, Jose Luis Padron, Gerardo Markuleta, Inazio Mujika Iraola eta Jon Benitoren poemak kantatu zituen. Berritasun nagusia katalanez abesturiko kantu bat izan zen, Toti Soler gitarristaren \"Petita festa\".\n2004. urtea garrantzitsua izan zen. Paul McCartney The Beatles taldeko kide ohiak sortutako eskolak (Liverpool Institute for Perfomings Arts) Muguruza gonbidatu zuen hango ikasleekin lan egitera. Ikasleek haren errepertorioa landu zuten eta esperientzia horren emaitza Liverpool-Gernika biran eta zuzeneko diskoan (Hirusta Records, 2004) jaso zuten. Diskoa Zaragozan (Espainia) emandako kontzertu batean grabatu zuten.\nAbenduak 29 diskoak (Resistencia, 2005) aldaketa handia ekarri zuen Jabier Muguruzaren musikan. Izan ere, ordu arteko oinarrizko eskema aldatu -gehienbat piano, baxu eta akordeoiaren inguruan osatuta zegoen- eta beste batekin hasi zen: gitarra, akordeoia eta ahotsa izan dira aurrerantzean estudioko grabazioetako eta zuzeneko emanaldietako osagai nagusiak. Horretarako, aurrerantzean bidelagun izan dituen bi musikarirekiko elkarlana hasi zuen disko berrian: Angel Unzu (gitarra, harmonika, teklatua, bouzuki) eta Mireia Otzerinjauregi (ahotsa). Lan horretan Jorge Drexler musikari uruguaitarrak ere hartu zuen parte; Bernardo Atxagaren hitzen gainean egindako \"Bizitza bizitza da\" kantuan.\nBerriro ere Anjel Unzu eta Mireia Otzerinjauregirekin, 2007an estudiora itzuli zen Jabier Muguruza, eta hortik Konplizeak lana (Elkar, 2007) atera zen. Horretan gaztelaniaz abestutako kanta bat zegoen: \"No quedan tantas tardes\", Asturiasko Nosotr\u00e4sh taldeko kide ohi Covadonga de Silvaren hitzekin egindakoa. \"Gaztelania nire ama hizkuntza da. Nik gaztelania ere maitatzen dudala esan ohi dut. Baina horrek ez du esan nahi ez naizenik kontziente gaztelaniak gizartean duen indarraz, eta beraz, badakit diglosia egoera horretan euskara dela galtzaile ateratzen dena. (...) Nik katalanez, frantsesez, gaztelaniaz, galegoz kantatu dut eta halere %90 euskaraz abestu dut. Hori da nire aukera. Badakit ez dela politikoki zuzena. Baina nirekin gustura sentitzen naiz, eta beraz, kontent nabil\".\nMuguruzaren azken diskoa Taxirik ez da (Resistencia, 2009). 2009ko udan grabatu zuen Azkarate estudioan, eta urrian kaleratu zuen.\nHorrez gainera, urte horietan guztietan askoren artean egindako hainbat diskotan parte hartu izan du Muguruzak: \"Nueva Etiopia\" (El Europeo, 1997), \"Itsasoak urak handi dire\" (Hirusta, 1994), Jackson Browne. \"C\u00e1ntame mis canciones\" (Columna M\u00fasica, 1998), Ehungarrenean hamaika. Lauaxeta 2005 (Gaztelupeko Hotsak, 2005), \"Acordes con Leonard Cohen\" (Discmedi, 2007)... Azken aldian, Pablo Guerrero kantariaren azken diskoan, \"Plata\" (2008) eta Maria-Merc\u00e8 Mar\u00e7al poeta katalanaren omenezko diskoan (2009) parte hartu du. Halaber, 1997. urtean Tuteran egin zen Nafarroa Oinez ikastolen aldeko festarako \"Arraroa noski\" abesti ezagunaren musika egin zuen. Jabier Muguruzak hirutan jaso du Espainiako Musika Sarietako bat, euskarazko kantagintzaren atalean: 2002an, \"Hain guapa zaude\" diskorik onena jo zuten; 2006an, \"Bizitza bizitza da\" abestirik onena, eta 2008an, \"Irene\" abestirik onena.\n2005ean Mara-mara haur diskoetxea jarri zuen martxan eta urte berean Nire gorputza diskoa argitaratu zuen. Juan Kruz Igerabidek egin zituen kantu guztien hitzak, eta horiei musika jarri zien irundarrak. Proiektuak ez du jarraipenik izan.\nHorrez gain, hainbat antzezlanetarako musika konposatu du: \"Groau\", \"Sommer jaunaren istorioa\" eta \"Zeta\". Azken horrekin izenburu bereko diskoa argitaratu zuen: \"Zeta\" (Tx, 2005). Halaber, \"La buena nueva\" Helena Taberna nafarrak zuzendutako filmean (2008) aktore lana egin zuen, eta Hika antzerki taldearen \"Aitarekin bidaian\" obran (2009) aktore eta musikari lanak uztartu ditu.\nBernardo Atxagarekin batera, bi literatur errezitaldi musikatu egin zituen 1997. urtean: Groenlandiako lezioa eta Itzultzaile bat Parisen.\nMusikagintzan ez ezik, literaturan ere aritua da Muguruza. Haurrentzako sei liburu eman ditu argitara: \"Sei lagun, sei sekretu\" (Erein, 1994); \"Gabon Guanito\" (Erein, 1995); \"Sebas leihotik begira\" (Erein, 2001); \"Zubi misteriotsuan\" (Erein, 2001); \"Asteburu bat tren zaharrean\" (Erein, 2004) eta \"Amapola oporretan\" (Erein, 2006). Helduentzat, berriz, bi liburu kaleratu ditu: \"Bizitza pusketak\" (Erein, 1996) eta \"Laura kanpoan da\" (Erein, 1999)."}
{"id": "23214", "revid": "59723", "url": "https://eu.wikipedia.org/wiki?curid=23214", "title": "Luis Mari Mujika", "text": "Luis Mari Mujika Urdangarin (Lizartza, Gipuzkoa, 1939ko urriaren 10a - Donostia, 2017ko apirilaren 3a) euskal idazlea izan zen.\nTeologia ikasketak egin zituen Erroman, eta Filosofia eta Letretakoak Valentzian. \"Zeruko Argia\", \"Euzko-gogoa\", \"Olerti\", \"Jakin\", \"Egan\" eta \"Arnas\" aldizkarietan eman zituen argitara lan aipagarrienak. 1992an Azkue saria irabazi zuen \"Loitzu herrian uda partean\" eleberriarekin."}
{"id": "23215", "revid": "499", "url": "https://eu.wikipedia.org/wiki?curid=23215", "title": "Inazio Mujika Iraola", "text": ""}
{"id": "23216", "revid": "6950", "url": "https://eu.wikipedia.org/wiki?curid=23216", "title": "Inazio Mujika", "text": "Inazio Mujika Iraola (Donostia, Gipuzkoa, 1963ko azaroaren 18a) euskal idazlea eta editorea da. Erein argitaletxean lan egiten du. Itzulpengintzan eta gidoigintzan ere aritu izan da.\nBizitza.\nIrakasle eta filologia ikasketak egin zituen. 1993an Alberdania argitaletxea sortu zuen, Jorge Gim\u00e9nez Bech-ekin batera. 1991-1993 bitartean, Lur argitaletxearen euskarazko hiztegi entziklopedikoaren erredakzio taldean lan egin zuen. 1994-1997 bitartean, \"Goenkale\" telesailerako elkarrizketak idazten jardun zuen. \"Karramarro Uhartea\" animaziozko film luzearen gidoilaria ere izan zen, Joxean Mu\u00f1ozekin elkarlanean. Filmak animaziozko film onenaren Goya Saria irabazi zuen 2002an. Bestalde, Oscar Wilderen \"Salome\", Sylvain Saulnierren \"Marie ttikia\" eta Javier Aguirre Gandariasen \"Eguzkiak\" liburuak itzuli ditu euskarara.\nLanak.\n80ko hamarkadako euskal narraziogintzaren ikur bilakatu zaigu \"Azukrea belazeetan\" (1987) bere lehen narrazio-bilduma. "}
{"id": "23217", "revid": "56334", "url": "https://eu.wikipedia.org/wiki?curid=23217", "title": "Xabier Olarra", "text": "Xabier Olarra (Tolosa, Gipuzkoa, 1953ko irailaren 5a - ) euskal idazlea eta itzultzailea da. Filosofia eta Letretan lizentziatua (Hizkuntza Erromanikoak), euskara eta euskal literaturako irakasle izana da hainbat urtez. Nafarroako Gobernuko itzultzaile da 1988az geroztik. Joseba Urteagarekin eta Jose Manuel Gonzalezekin batera Igela argitaletxea jarri zuen martxan."}
{"id": "23218", "revid": "9257107", "url": "https://eu.wikipedia.org/wiki?curid=23218", "title": "Antton Luku", "text": "Antton Luku Hargindegi (San Frantzisko, Ameriketako Estatu Batuak, 1959ko apirilaren 15a - ) Nafarroa Behereko euskal idazle eta antzerkigilea da. Lanbidez, Donibane Garaziko ikastetxeko irakaslea da.\nNahiz eta Estatu Batuetan jaio zen, amikuztarra da, han hazi eta bizi izan baita.\nBizitza.\nGaraziko Ezterenzubin 19 urte eman zituen eskolak ematen eta bertan euskaltzaletu zen.\nAntzerkiaren munduan, aktore, zuzendari eta idazle modura aritu da, baita antzerki lantegiak zuzentzen ere Donibane Garaziko ikastetxean.\n\"Hirurak bat\" taldearekin jardun zuen 1985tik 1990ra, eta orduan izan zuen lehen esperientzia idazle moduan; geroago antzerki labur batzuk, irratietako gidoiak, inauterietarako lanak, ipuinak eta abar idatziz jarraitu zuen. Baina lanik oparoena dramaturgian egin du: hamabost bat antzezlan eta beste hainbat egokitzapen egin ditu.\nArgitaratu dituen antzerki lanen artean daude: \"Ezkonduko ditugu \"(1995), \"Tu quoque fili\" (1996),\" Antso azkarra eta Miramolinen esmeralda\" (1997). Azken bi obra horiekin, \"Donostia Hiria\" literatura saria eskuratu zuen bi urtez segidan.\nHorrekin batera, \"Botoiletan\" ipuin bilduma ere kaleratu zuen 1998an.\nLanak.\nArtikuluak.\nEuskal kulturaz, antzerkiaz, eta Literaturaz idatzi dituen artikuluetako batzuk dira hauek:"}
{"id": "23219", "revid": "95298", "url": "https://eu.wikipedia.org/wiki?curid=23219", "title": "Xabier Mujika", "text": "Xabier Mujika (Donostia, Gipuzkoa, 1946 - ) euskal idazlea da."}
{"id": "23220", "revid": "56334", "url": "https://eu.wikipedia.org/wiki?curid=23220", "title": "Jesus Mari Mendizabal", "text": "Jesus Mari Mendizabal Iraola, goitizenez Bizargorri, (Ormaiztegi, Gipuzkoa, 1949ko urtarrilaren 5a) euskal idazlea da. Aspalditik Hondarribian bizi da, eta irakasle lan egiten du.\nBere ezaugarri nagusia herri tradizioaren ezagutza sakona da. Haur eta gazte literatura landu du gehienbat: \"Alegiak, sudur ondoan begiak\" (La Fontaineren alegiak, 1985), \"llargia lekuko\" (ipuin bilduma, 1989), \"Roque ttikia\" (Maupassanten ipuina, 1992), \"Zelina, Leizezulo\" eta \"Kalezulo\" (gazteentzako kontakizunak). Bertsolaritzan ere jarduna da, bertso irakasle eta gai jartzaile lanetan. \"Lazkao Txiki gizon txikiaren handitasuna\" liburua kaleratu du.\nOrobat, hainbat liburu euskaratu ditu: \"35 kilo esperantza\" (2004), \"Kaio baten historia eta hegan egiten irakatsi zion katuarena\" (2007), \"Eguzki kolpea\" (2009).\nGaur egun, kolaborazioak plazaratzen ditu: \"Diario Vasco\"-n eta \"Hatsaren Poesia\"-n, besteak beste."}
{"id": "23221", "revid": "56334", "url": "https://eu.wikipedia.org/wiki?curid=23221", "title": "Joxean Sagastizabal", "text": "Joxean Sagastizabal Errazu (Eibar, Gipuzkoa, 1956ko irailaren 5a) euskal idazlea da.\nBiografia.\nEkonomia eta maisu ikasketak egin zituen.\n1983an Cafe Iru\u00f1a saria irabazi zuen \"Jolasean\" izenburuko nobela laburrarekin.\nBereak dira, halaber, \"Zerura igotzeko\" (1986, ipuin-bilduma), \"Paixibo\" (1987, eleberria), \"Inguratuta gatxeuden\" (1989, ipuin-bilduma) eta \"Kutsidazu bidea, Ixabel\" (1994, eleberria). Baserri batera euskara hobetzera doan euskaldun berri baten gorabeherak kontatzen dira azken liburu horretan. Liburua, umorez gainezka, euskal literaturako libururik arrakastatsuena bihurtu da, eta zinemara zein antzerkira eraman da. 2006an liburuaren bigarren partea argitaratu zen: \"Kutsidazu berriz, Ixabel\". Hurrengo urtean, lehen liburuaren gaztelaniazko bertsioa argitaratu zen, Jorge Gimenez Bechek itzulia, \"Monte arriba, \u00a1los vascos!\" izenburuarekin.\nSagastizabalen beste lan batzuk: \"Zorotariko euskal hiztegia\" (1996, hitz-jokoen gaineko hiztegi modukoa), \"Gerturik daukagu odola\" (2004, eleberria), \"Nomadak kantari doaz\" (2006, eleberria)."}
{"id": "23222", "revid": "58701", "url": "https://eu.wikipedia.org/wiki?curid=23222", "title": "Inozentzio Olea", "text": "Inozentzio Olea Ariztimu\u00f1o (Zerain, 1921eko abenduaren 28a - Legazpi, 2010eko azaroaren 12a) gipuzkoar bertsolaria eta euskal idazlea izan zen.\nBiografia.\nOlea bertsolaria Zeraingo Mendarte baserrian (Gipuzkoa) jaio zen 1921eko abenduaren 28an. Txikitatik jaso zuen etxean bertsozaletasuna amak kantatzen zituen bertso zaharren bitartez. Anaien artean ere zaletasuna zabalduta zegoen eta iturri horietatik edan zuen bertsolari ezaguna izango zenak. Patrizio Etxeberriaren lantegian lana aurkitu eta Legazpira joan zen bizitzera; han Floren Agirre zegamarrarekin ezkondu eta bi seme-alaba izan zituen. 60.go bukaeran eta 70.hamarkadan bere bertsoak ezagun egin ziren eta Inozentzio bertsolari txapelketen ohiko pertsonaia bihurtu zen baina ez bertsolariaren paperean, gai jartzaile eta epaile gisa baizik. Garai berean bere bertsoak ohikoak bihurtu ziren \"Diario Vasco\" egunkarian Basarrik zeraman sailean. Aldi berean bere kolaborazioak komunikabi desberdinetan agertu ziren: Olertin, \"La Voz de Espa\u00f1a\", Segura Irratian, Loiola Irratian, \"Zeruko Argian\", e.a. 1966an Euskaltzaindiaren Xenpelar Saria eskuratu zuten \"Nere jaiotetxea\" bertsoekin; 1965, 1975 eta 1976an bigarren saria eskuratu zuen eta 1972an hirugarrena. 1970.urtean, Antonio Zavalaren eskaerari erantzunez, \"Goierriko lorak\" bertso-liburua argitaratu zuen Auspoa bilduman. 1984an esperientzia errepikatu zuen, orduan \"Otemotxeko arnasa\" izenburupean. 1994an Bertsolari Egunaren barruan bertzozaleen omenaldia jaso zuen. 1997an eta 2002an bere lan periodistikoen antologiak argitaratu ziren. 2010eko azaroaren 12an Legazpin hil zen; bere errautsak Mendarte baserrian zabaldu ziren horrela idazlearen gogoa betez.\n2021eko abenduaren 28an, Zerainen, ZerainLabek elkarteak antolatuta eta I\u00f1aki Murua zein Aitor Furundarenaren eskutik, haren ehun urtemuga ospatu zuten heren bertsoen irakurketa batekin.\nEstiloa.\nOlearen bertso-paperak eta artikuluak gipuzkeraz idatziak izan ziren, idazlearen jarrera, belaunaldi bereko beste kasu askotan bezala, Euskaltzaindiak bultzatutako Euskara Batuaren aurkako baitzen. Ideologikoki Euskerazaintza akademiaren aldekoa zen, nahiko tradizionala. Pentsamendu hori ondo asko islatu zen bere lanetan non ohikoak diren erlijioaren eta betiko bizimoduaren laudorioak; sarritan baserritarren mundua eta izadia nostalgikoki jaso zituen. Estiloa ez zen oso garbizalea, nahiz eta garairako nahiko kultoa izan. Olea komunikatzaile ona izanik, garbi zuen irakurleari lana erraztu behar zitzaiola; ondorioz, estilo landua, aberatsa baina aldi berean herrikoia Modu batez Olearekin bertsoak asmatzeko modu berri bat sortu zen, landuago eta literarioago.\nIritzi kritikoa.\nPaulo Iztueta idazlearen iritziz Olea bertso jartzaile eskolatuen artean kokatu behar da. Kategoria horretan, besteak beste, Basarri, Uztapide, Xalbador, Lasarte, Manuel Matxain, Etxahun idazleak kokatu zituen. Juan Mari Lekuonak, bestetik, Inozentzio Olearen bertso-paperak bertsolaritzaren historian egindako onenetarioak bezala konsideratu zituen, Xalbadorrekin batera."}
{"id": "23223", "revid": "34497", "url": "https://eu.wikipedia.org/wiki?curid=23223", "title": "Jose Luis Otamendi", "text": "Jose Luis Otamendi (Azpeitia, Gipuzkoa, 1959ko apirilaren 30a) euskal idazlea da."}
{"id": "23224", "revid": "56334", "url": "https://eu.wikipedia.org/wiki?curid=23224", "title": "Karlos Otegi", "text": "Karlos Otegi Lakuntza (Donostia, Gipuzkoa, 1940ko uztailaren 12a - ) euskal idazlea da. Halaber, Euskaltzain urgazlea ere ba da."}
{"id": "23225", "revid": "119347", "url": "https://eu.wikipedia.org/wiki?curid=23225", "title": "Manex Pagola", "text": "Manex Pagola (Landibarre, Nafarroa Beherea, 1941eko ekainaren 28a - Baiona, 2018ko ekainaren 7a) idazle, abeslari eta politikaria izan zen. Bordele III Unibertsitatean antropologian doktoratu zen 1996an, eta zen. Besteak beste, \"Azken dantza\" eta \"Urtxintxak\" abestiak bereak ziren, Pantxoa eta Peio kantariek bereziki ezagun egin zituztenak; baina, guztira, 100 baino gehiago dira berak sortutako kantuak. Baionako Euskal Museoko zuzendariorde izan zen. Seaskan, Gure Irratian, Elkarren eta Euskal Herriko Artistak elkartean parte hartu zuen. Politikan hasieran Enbata mugimenduan, eta, ondotik, luzaz Eusko Alkartasuna alderdiko Ipar Euskal Herriko arduradun izan zen.\nBiografia.\nHasierako musika zaletasuna..\nElizan ernaldu zen Manex Pagolaren musika-zaletasuna, txikitan. \"Nire musika-kontserbatorioa izan da eliza\". Ondoren, Etxahun-Iruri eta Etxahun Barkoxeren kantuek Euskal Herririk bazela erakutsi zioten, eta, azkenik, Mixel Labegerieren diskoetan euskarazko sorkuntza modernoa eta garaikidea deskubritu zuen. Euskal kulturari ekarpena egin nahian, bertsoak idazten hasi zen, eta geroago, kantuak.\nHasierako musika taldeak.\n1957an Alegera taldean sartu zen, mendi irteerak egiteko eta antzerkia eta kantua herriz herriz eramateko. Hamar-hamabi laguneko talde hartan ziren, besteak beste, Joanes Borda, Be\u00f1at Sarasola, Gexan Alfaro eta Patxika Erramuzpe. 1965ean Gudalatz hirukoa osatu zuen, Be\u00f1at Sarasola eta Joanes Bordarekin. Geroago Guk taldea sortu zuten bi horiek. \"Bokaleko lantegi batean aritzen ginen hirurok zaku garraiolari, elkarrekin bizi ginen Baionako pisu batean, eta herriz herri ibiltzen ginen. Gure asmoa zen tabernetan kantatzea, kantu herrikoiak eta gero gureak, abertzaleak... Gabonetan, 1968an, lantegiko nagusiari esan genion ez genuela lanik egingo kontzertu handi bat genuelako emateko Itsasondon, eta joan ginen. Handik bi egunera gutuna jaso genuen, lantegitik kanpo ginelako esanez\". Garai hartan sortu zituen Pagolak bere kantu ezagunenetako batzuk; Urtxintxak, haurrek udalekuetan abestu zezaten idatzitakoa, eta Azken dantza, soldadutzara zihoala egindakoa, esaterako.\nDiskoak grabatuta.\nPagolak ez du sekula gustuko izan grabazio-estudioko lana, eta, hortaz, disko gutxi grabatu ditu. Bi disko txiki baino ez zituen kaleratu bakarka, Elkar diskoetxearekin bata, 1972an, eta bestea Burgosko prozesuan auzipetuei elkartasuna adierazteko, Goiztiri diskoetxearekin. Hala ere, horren aurretik, Graciane Hastoyk Pagolaren lau kantu grabatu zituen \"Jeik'adi Euzkadi\" disko txikirako (Goiztiri, 1969): \"Agur munduari, Gurea da, Ttakulin\" eta \"Jeik'adi Euzkadi\".\nIkuskizun-antolatzailea.\nEz Dok Amairu taldeak Baga Biga Higa ikuskizunarekin izandako arrakasta ikusita, Ipar Euskal Herrian antzeko zerbait sortzea otu zitzaion Manex Pagolari 70eko hamarkadaren hastapenetan. \"Guk ere ez ote dugu horrelako zerbait abiatzen ahal, sortzen ahal? Ikusteko gure entzuleak hobeki zerbitzatzen ditugula, eta gu kantariok poxi bat gehiago trebatzen, kantu edertiak aitzinatzen. Batzuk besten ondotik kantuz aritzea ez da segur bazter utzi behar...\", idatzi zuen Pagolak beste hainbat kantariri bidalitako gutun batean, 1971n. Horrela abiatu zen Zazpiribai ikuskizuna sortzeko bidea. Pagolarekin batera, Pantxoa Karrere eta Peio Ospital, Ugutz Robles-Arangiz, I\u00f1aki Urtizberea, Patxika Erramuzpe, Benito Lertxundi, Xabier Lete eta Lourdes Iriondo bildu ziren egitasmo hartan. Bederatzi aldiz eman zuten, Donibane Garazin, Baionan, Hazparnen, Maulen, Hendaian eta Donibane Lohizunen. Arrakasta handia lortu zuten, eta zenbait lekutan birritan eman behar izan zuten ikuskizuna. \"Guk bagenekien euskal kulturaren altxorra ederra dela. Euskal edertasun hori kantagintzarekin zerbitzatu nahi genion herriari. Lehengoa eta gaurkoa ez genituen aurka ematen\", esana du Pagolak.\nZazpiribairekin hasitako bideak jarraipena izan zuen \"Ortziken\" ikusgarriarekin. Orduan, kantariak (Eneko Labegerie, Pantxoa eta Peio, Iker Robles-Arangiz, Maribel Etxezaharreta, Maite Idirin, Patxika Erramuzpe, Pagola bera...), bertsolariak (Xalbador, Xanpun, Mattin, Igarzabal) eta txalapartariak (I\u00f1aki Urtizberea, J.C. Larzabal...) bildu ziren, eta disko bat ere grabatu zuten, 1976an. \"Ortziken\"en emanaldiek polemika piztu zuten, zenbait kanturen hitzak zirela medio (\"Parisen eta Madrilen\" Mixel Labegeriek idatzitako kantukoak kasu...). \"Zazpiribai baino politikoagoa zen. Egun batean Durangon eman genuen \"Ortziken\". 200.000 pezeta kobratzen genituen, eta antolatzaileek eman zizkiguten beste 200.000 pezeta, eta ez genuen hartu, esan genuen presoei eta behar zutenei emateko. Kriston jende pila etorri zen. Gero problema batzuk sortu ziren gure artean, kantari batzuk alde egin zuten, amaitzea eskatu zuten\".\n1978an \"Kanta-bi\" ikuskizuna eratu zuen Martxelin, Joku eta Panpinekin. Entzuleekin kantuan une goxo bat pasatzea zen helburua. Horretarako, publikoa gonbidatzen zuten taulan abestera. Ordurako, kantagintza hartzen ari zen bideak kezkatzen zuen Pagola: \"Batzuek eszena hartzen dute, eta herriarendako arrisku handia dira. Horrela jokatu nahi dutenek espektakulo hobea, beti eta hobeagoaren aitzakiaz, musika hobearen aitzakiaz, publiko 'ikasiagoaren' aitzakiaz, kopiatu besterik ez dute egiten; gure kultura zapaltzen dute, beste kultura zapaltzailearen kriterioak hartzen dituzte eta hortik heldu da gure herrian vedettak (beti artista ez direnak) sortzen ari direla\".\nAbesti-sortzailea.\nBere kantuek besteek emanda harrera ona zutela ikusita, kantatzeari uztea erabaki zuen Pagolak, baina abestiak sortzen jarraitu zuen. Pantxoa eta Peio bikoteak abestu du Pagolaren kantu gehien, eta horietako batzuk oso famatu bihurtu ditu: \"Urtxintxak\", \"Azken dantza\", \"E\u00f1aut Bidegorri\", \"Ttakolin\" eta beste hainbat. Anje Duhaldek, Erramun Martikorenak, Mattin Lerissak, Maite Idirinek, Jean-Noel Bessonartek eta Martxel Bravek ere abestu dituzte baxenabartarraren kantuak. Pagolak bere kantutegiaren zati handi bat Biziaren altzotik liburuan bildu zuen (Baionako Euskal Erakustokiaren Adiskideak, 1988), eta gero 2016an Elkarrekin argitaratu zuen geroago bertsio osatuago bat.\nPolitikaria.\nMusikatik kanpo, herrigintzan eta politikan ere engaiatu da Pagola. 1968tik 1972ra bitartean Enbata mugimenduko kidea izan zen, Seaska elkartearen sorreran parte hartu zuen, eta Iparraldeko Eusko Alkartasuna alderdiko idazkari nagusia izan zen.\nElkar argitaletxearen sortzaileetako bat 1972an.\nEuskal Liburu eta Kantuen Argitaldaria S.L. (ELKAR S.A.R.L.) 1972an sortu zen Baionan. Helburu zehatz batekin sortu zuten: garaiko euskal kultur egoeraren norabidea aldatzea. Euskarazko sorkuntza txikia zen orduan, argitaratzeko zailtasunak handiak eta behar kulturala ere handia. Hutsune hori betetzeko sortu zuten argitaletxea.\nSortzaileak Ipar Euskal Herriko 20 gazte izan ziren, 9 emakumezkoak eta 11 gizonezkoak, Manex Pagola izan zen ideiaren bultzatzaile nagusia Gexan Alfaroren laguntzarekin. Bazkide bakoitzak orduko 1.000 franko jarri zituen, garai hartako hilabete bateko soldata. Elkar argitaletxearen sortzaileak, 1972an, hauek izan ziren:\nEuskaltzain urgazle eta ohorezkoa.\n izendatu zuen Euskaltzaindiak 1996ko martxoaren 29an eta 2018ko apirilaren 27an.\nIdazlanak.\nKantuak.\n100 baino gehiago dira berak sortutako kantuak. Besteak beste hauek:"}
{"id": "23226", "revid": "119347", "url": "https://eu.wikipedia.org/wiki?curid=23226", "title": "Maddi Pelot", "text": "Maddi Pelot (Talen\u00e7a, Okzitania, 1947ko apirilaren 12a - Miarritze, 2016ko urriaren 6a) euskal idazlea eta \"Maiatz\" literatur aldizkariko sortzaileetarik bat izan zen. Zientzia fikzioa euskaraz jorratzen aitzindaria izateagatik da ezaguna.\nBizitza.\n1947ko apirilaren 12an jaio zen Bordele ondoko Talen\u00e7an. Biarritzen bizi zen.\nIkasketa klasikoak egin zituen, frantsesa, latina eta greziera. Gramatikako agregazioa pasa zuen eta Biarritzeko kolegio batean gai horiek irakasten zituen. Ikastaroak ere eman zituen Baionako euskal unibertsitatean. 23 urterekin ikasi zuen euskara.\n\"Maiatz\" taldean hastapenetik aritu zen eta literatura aldizkariaren sorreran parte hartu zuen. Ipuin futuristak egiten aitzindarietakoa da euskaraz. Gure Irratiaren lehen urteetan fikzio emankizun asko kudeatu zituen, Isaac Asimoven lanetatik hartutako testuekin eta batez ere Richard Wagnerren opera ezagun batzuk antzeztuz. Harremanetan egon zen Joseba Sarrionandiarekin kartzelan zelarik, baita Txomin Peillenekin ere.\nHiztegigintzan Euskararen Erakunde Publikoak (EEP) bideratutako \"Nola erran\" hiztegian frantsesezko adibideen gainbegiratzaile gisa aritu zen.\nMusikazalea zen. Atsegin zituen musika klasikoa, seriala, modernoa, opera eta herri anitzetako folk musika, bereziki Indiakoa. Egunero yoga egiten zuen eta hinduismoan interesa zuen.\nSeme bat adoptatu zuen eta geroztik ez zuen beste idazkirik argitaratu. Bizitza diskretua izan zuen, ez zen publikoki agertzen. Itxaro Bordak \"Emakumeak idazle\" antologia egin zuenean, ez zuen bertan agertu nahi izan.\n2016ko urriaren 6an hil zen Biarritzen, minbiziaren ondorioz.\n2019ko martxoaren 16an omenaldia egin zitzaion Baionako Zizpa gaztetxean.\nLanak.\nMaddi Pelotek narrazioa eta poesia landu zituen ororen buru, baina saiakera ere ez zuen alde batera utzi. Bere obren gehiengo zabala 80ko hamarkadan zehar argitaratu zuen, nahiz eta lehenagotik ibili idazten. Zortzi narrazio eta hamar olerki argitaratu zituen Maiatz aldizkarian. Horrez gain, bi ipuin-bilduma eta hinduismoari buruzko saiakera liburu bat ere argitaratu zituen.\nBere narrazioetako idazkerari dagokionez, azpimarragarria da hizkuntza ipuinaren testuinguru futuristara moldatzeko saiakera: hitz berri franko sortu zituen greziar erroak baliatuz, eta perpaus anitzetan aditza elipsian ezartzen zuen, erritmo bizkor eta mintzaira zehatz bat lortuz. Bi ezaugarri hauek Maddiren idazkera zientzia eta teknologia arloko testuetakora hurbiltzen dute, haren fikzioari kutsu zientifiko bat emanez.\nBibliografia.\n2019an Baionan egindako omenaldiarekin batera Maiatz argitaletxeak idazlearen lanen bilduma argitaratu zuen: Mayi Pelot, olerki, ipuin eta eleberriak. \nPoesia.\nHainbat olerki ere argitaratu zituen, ia denak Maiatz aldizkarian."}
{"id": "23227", "revid": "9112781", "url": "https://eu.wikipedia.org/wiki?curid=23227", "title": "Eneko Olasagasti", "text": "Eneko Olasagasti Ezeiza (Parte zaharra, Donostia, Gipuzkoa, 1960ko martxoaren 23a - ) aktorea, ekoizlea, zinema zuzendaria, irakaslea eta euskal idazlea da. Euskal Aktoreen Batasunaren antolakuntza idazkaria da 2018tik. Irakaslea da Mondragon Unibertsitateko HUHEZI eskolan.\nBiografia.\nKazetaritza ikasketak egin zituen Euskal Herriko Unibertsitatean, Leioan. 1984an Eusko Jaurlaritzako Arte Dramatiko Eskolan (Antzerti) diplomatu zen. 1980ko hamarkadan aktore gisa aritu zen batez ere, eta 1990eko hamarkadan salto egin zuen zuzendaritzara eta gidoi idazketara, Carlos Zabala lagunarekin batera. Telebista-saioetarako gidoiak idatzi eta zuzendu zituen. 1994an \"Mait\u00e9\" filma zuzendu zuen eta Habanako Zinemaldiaren Ikusleen Saria lortu. 1998an Tentazioa produkzio-etxearen sorkuntzan parte hartu zuen eta horrela, zenbait proiektu eta antzezlan plazaratu zituzten. 2012tik hainbat dokumental zuzendu ditu. Bestalde, Mondragon Unibertsitateko Humanitate eta Hezkuntza Zientzien Fakultateko irakaslea da (HUHEZI).\nHainbat komunikabidetan idazten du.\nEuskal Aktoreen Batasunaren antolakuntza idazkaria da 2018tik."}
{"id": "23228", "revid": "56334", "url": "https://eu.wikipedia.org/wiki?curid=23228", "title": "Tere Irastortza", "text": "Tere Irastortza (Zaldibia, Gipuzkoa, 1961eko otsailaren 23a) euskal idazlea da. Olaberrian (Gipuzkoa) bizi da. Bere poema liburu batzuk Kritika Saria jaso zuten. Poemak, hainbat antologiatan bildurik, italierara, gaztelerara, frantsesera, ingelerara, katalanerara eta gailegora itzuliak izan dira. Urte askoan \"Argian\", \"Nabarran\" eta \"Mugalarin\" idatzi ditu artikulu eta zutabeak. \"Hegatsen\", \"Jakinen\" eta \"Eganen\" ere argitaratu izan ditu saio laburrak.\nBizitza.\nEuskal Filologia eta Hispaniar Filologia ikasketak egin ondoren, emakumeari buruzko literaturan, semantikan eta ideologian interesa agertu zuen.\n1983 eta 1996 artean, Bergarako UNEDeko Ikastetxe Elkartuan lanean jardun zuen poeta zaldibiarra, euskara atalean eta gero Beasaingo Andramendi Ikastolako zuzendaria iza da 1996tik aurerra.\nElkarte eta erakunde ezberdinetan parte hartu du. 2001ean, Euskal Idazleen Elkartearen presidente izendatu zuten, Andolin Eguzkitza ordezkatuz eta kargu hartan aritu zen 2006 arte. EIEko kide zela Bergarako Idazle Eskola sortu eta bertako irakasle eta zuzendaria da sortzetik 2003an. Euskal Pen Klubaren sortzaileetarikoa izan zen, 2004ean.\nBI seme-alaben ama ere bada.\nLiteratura ibilbidea.\nBere lehen obra 1980an argitaratu zuen \"Gabeziak\" poesia liburua. Obra poetiko oso oparoa osatu du harrezkero. Urte berean Kritika Saria euskarazko poesiari saria jaso zuen lan honegatik.\n\"Hostoak. Gaia eta gau\" \"aldaketak\" (1981) poema liburuarekin Resurreccion Maria de Azkue sariaren accesit bat irabazi zuen. Lan hau Bilbao Aurrezki Kutxak argitaratu zuen saria eman ondoren 1982an.\n2003. urtean Espainako Kritika Saria errepikatu zuen \"Glosak esana zetorrenaz\" lanarekin. Aldi berean Espainiako Poesia Sari Nazionalean finalista izendatua izan zen.\nPoesia alde batera utzi gabe, saiakera ere jorratu du, 2008an \"Izendaezinaz\", Jainkoaren eta haren izendaezinaren kontzeptuaz eta XXI. mendeko gizadiari buruz diharduena, argitaratuz eta 2017an \"Txoriak dira bederatzi\", egilearen hausnarketa, aforismo, poema eta abarrez osatua.\nLiburuak argitaratzeaz gain, hainbat eta hainbat ekimenetan hartu du parte, adibidez, aldizkari ugarien sortzaile izanik: \"Susa\", \"Kandela\", \"Goierritarra\" eta \"Kalegats\" besteak beste. Beste aldizkari hauetan berriz, \"Maiatz\", \"Ttu-Ttua\", \"Administrazioa Euskaraz\", \"Egan\", \"Karmel\", \"Hegats\" eta \"Argian\" poema eta ipuinak argitaratuz kolaboratu du. Euskadi Irratiko \"Klasikoen Giltzak\" musika saioaren idazketa ere bost urtez zuzendu zuen.\nItzulpengintza lanetan ere dihardu Irastortzak, Mari\u00e0 Manent katalanetik eta Edmon Jab\u00e9s eta Marina Tsvetaieva frantsesetik, poeten lanak euskaratuz.\nLanaren kritika.\nKoldo Izagirreneren eritziz obra oparoa du Tere Irastortzak, anitza, estilo desberdinetakoa, baina ingurutik baitaratzen ditu beti bulkorik jasoenak: hitzetatik sortzen baldin badu poema, esperientziatik sortzen du ideia.\nJon Kortazarren esanetan berriz sortzaile honek txikitasunaren eta gutxienekoaren gainean egiten du poesia. Poemagintzari dagokionez, bi joera bereizteko beharra ikusi zuen Kortazarrek: Sarrionandiaren eragina eta emakumeek idatzitako literaturak hartu zuen garrantzia. Bada, testuinguru horretan agertzen dira Tere Irastortzaren testuak. Idazleak berak bere poetikaz iritzitakoa jasotzen du Kortazarrek hurrengo lerrootan:\n\u201cIrastortzak dio bere poemagintza idealizazioranzko ibilaldia dela eta poesia idatziz soilik mundua ez dela aldatuko baldin badaki ere, bere lanak hasieran hurbileko eta eguneroko munduarekiko loturak aurkitzea xede bazuen ere, emeki-emeki bere baitako adierazpidetik abiaturik poesia minimalistarantz egin du, izan ere, poesia on guztietan ageri diren gaiak baliatzen baditu ere, egileak egia handien aurrean dituen usteak ediren baikenitzake: amodioa, bizitza eta heriotza\u201d (Kortazar, 2003, 235)."}
{"id": "23229", "revid": "336", "url": "https://eu.wikipedia.org/wiki?curid=23229", "title": "Joxe Manuel Odriozola", "text": "Joxe Manuel Odriozola Lizarribar (Altzo, Gipuzkoa, 1948ko otsailaren 9a - ) euskal idazlea da. Egun, euskara irakasten dihardu. \"Berria\" egunkarian maiz argitaratzen ditu iritzi artikuluak.\nAlfabetatze mugimenduaren hastapenetan ere ibili zen; Euskaltzaindiarekin izandako tirabirak direla medio, mugimenduak garai iluna bizi izan zuen Gipuzkoan, batik bat. 1974. urtean, aldiz, egoera aldatu egin zen. Urte hartan, Udako Euskal Unibertsitatean, talde bat elkartu eta Alfabetatze Mugimenduari jarraipena ematea deliberatu zuten. Joxe Manuel Odriozola izan zen mugimendu birtsortzaile horren buru. AEK izango zenaren sorreraren aurrekarien barruan kokatu behar dira gertaera horiek.\nBere azken saiakeretako batekin (\"Abertzaleak eta euskara, edo nazio euskaldunaren gainbehera\"), eztabaida sortu nahi izan du, nazionalismo politikoak aberriaren oinarri diren kultura eta hizkuntza aintzat hartzen ez dituela eta.\nOdriozolak dioenez, abertzaletasunaren interpretazio sentimentala dago batetik, eta hor aberriarekiko sentimenduak dira nagusi euskal identitatearen muina definitzeko jardunean. Bestetik, berriz, abertzaletasunaren interpretazio etnokulturala ageri zaigu euskal identitatearen ardatz.\nEgileak berak aitortu du bigarrenaren aldeko hautua egina duela berak, euskal nortasunaren oinarria euskal kultura eta hizkuntza direlako bere ustez, eta ez abertzaletasuna. Ikuspegi hori, beharbada, euskal herri batean jaio izanari zor diola deritzo:"}
{"id": "23230", "revid": "56334", "url": "https://eu.wikipedia.org/wiki?curid=23230", "title": "Fito Rodriguez", "text": "Fito Rodriguez (Gasteiz, Araba, 1955eko irailaren 3a -) euskal idazlea eta EHU eta UEU unibertsitateetako irakaslea da. 1978tik Madrilgo Complutense Unibertsitatean Filosofia eta Letretan lizentziaduna da. 1988an Hezkuntza Zientzietan doktoratu zen.\nFito Rodriguez Adolfo Bornaetxea Rodriguezen izengoiti literarioa da. Idazlea, artikulugilea eta blogaria , baita Euskal Herriko Unibertsitateko irakaslea eta ikertzailea ere. Mota guztietako testuak argitaratu ditu: kazetaritza-artikuluak, ikerketa akademikoa, dibulgazio kulturala, fikzioa, itzulpenak eta hiztegi-sarrerak. Haren lanak itzuliak izan dira alemanera, gaztelaniara, katalanera, galegora, ingelesera, italierara, kurduerara, portugesera eta bai Dolomitako ladinora eta braillera ere.\nHainbat hedabidetan idatzi du heziketaz, literaturaz edota kulturaz (\"Egin\", \"Euskaldunon Egunkaria\", \"Berria\", \"Gara\", \"Punto y Hora\", \"Ele\", \"Bat\", \"Tantak\", \"Larrun\", \"Ezpala\", \"Bertsolari\", \"Argia\", \"Isilik\", \"Jakin\", \"Hik Hasi\"), eta baita nazioarteko aldizkari zientifikoetan ere: \"Astrolabioa\", \"Rep\u00fablica de las letras\", \"Digi-thum\", \"Escrita contempor\u00e1nea\", \"The International Journal of Critical Cultural Studies\" eta \"Journal of Education\";\u00a0 \"Au\u00f1amendi\" Entziklopedia Unibertsalean eta \"Terminolog\u00eda cient\u00edfico-social\"-en (Anthropos)\u00a0argitaratu ditu hiztegi-sarrerak. Beste batzuen artean, Juan Mayorga, Jean Jacques Rousseau, Marcel Proust, Alfonso Sastre, Paul Eluard, Andr\u00e9 Breton, Philippe Soupault, Roger Vitrac, Antonin Artaud eta Robert Desnos euskaratu eta argitaratu ditu.\nEusko Ikaskuntzako, Bertsozale Elkarteko eta Euskal Idazleen Elkarteko kidea da. 2006an aukeratu zuten Euskal Idazleen Elkartearen lehendakari. Euskal PEN klubeko Zuzendaritza Batzordeko kidea izan da.\nLanak.\nEuskal komunitate zientifikoaren Inguma datu-basean, berak idatzitako 150 lan baino gehiago azaltzen dira."}
{"id": "23231", "revid": "56334", "url": "https://eu.wikipedia.org/wiki?curid=23231", "title": "Ibon Sarasola", "text": "Ibon Sarasola Errazkin (Donostia, Gipuzkoa, 1946ko uztailaren 11) euskal idazlea, hizkuntzalaria, ingeniaria eta euskaltzaina da. Monumenta Linguae Vasconum ikerketa taldeko kide. Hiztegigintzan nabarmendu da, hark zuzenduta egin baitira, besteak beste, \"Euskal Hiztegi Arauemailea, Orotariko Euskal Hiztegia, Euskara Ikaslearen Hiztegia\" eta \"Euskal Hiztegia\". Koldo Mitxelenaren oinordekotzat jo izan da, harekin lan eginez lexikografian trebatu zelako, hark bezala euskara batuko lexikoa finkatzean eragin handia duelako eta hark bezala bere testuetan ironia darabilelako.\n2017an Abbadia saria jaso zuen, \u00abbereziki euskara batuari\u00bb egindako ekarpenagatik.\nLanak.\nHamarkada batzuk testuak argitaratzen eta hona horietako bakar batzuk besterik ez ditugu ekarriko."}
{"id": "23232", "revid": "119347", "url": "https://eu.wikipedia.org/wiki?curid=23232", "title": "Karlos Santisteban", "text": "Karlos Santisteban Zimarro (Karrantza, Bizkaia, 1960ko otsailaren 29a - ) euskal poeta eta idazlea da.\nLan ibilbidea.\nEuskara irakaslea izan zen, Euskal Kontseilu Nagusiaren eta Arabako Ikastolen Elkartearen plan baten barruan, irakasleak euskalduntzeko, eta ondoren hainbat euskaltegitan aritu zen ogibidean. 1983an Arrigorriagako Udalean euskara teknikari gisa lan egin zuen, eta 1984tik Bizkaiko Foru Aldundian itzultzaile.\nOso gazte zelarik hasi zen idazten eta hainbat egunkaritan kolaboratzaile izan da, \"Anaitasuna\", \"Zeruko Argia\", \"Egin\", \"Punto y Hora\", \"Jakin\", \"Zehatz\", \"Olerti\", \"Aizu!\", \"Habe\" edota \"Egunkarian\", besteak beste. 1983an idatzi zuen bere lehen liburua, \"Hitzak\" poesia liburua.\nHainbat literatura genero jorratzeaz gain, haur eta gazte literatura batez ere, idazlan ugari euskaratu ditu. Bere liburuetako batzuk hizkuntza ezberdinetara itzuliak izan dira."}
{"id": "23233", "revid": "9434836", "url": "https://eu.wikipedia.org/wiki?curid=23233", "title": "Joan Mari Irigoien", "text": "Joan Mari Irigoien Aranberri (Altza, Gipuzkoa, 1948ko irailaren 30a - Donostia, 2023ko maiatzaren 17a) euskal idazlea izan zen.\nBizitza.\nNahiz eta ingeniaritza ikasi, ez zuen arlo horretan jardun. Errealaren bigarren taldeko jokalaria izan zen gaztetan, eta gazte zelarik ere aldi baterako Venezuelara joan zen. Bertan Hego Amerikako literatura (Sabato, Garc\u00eda M\u00e1rquez, Benedetti...) ezagutzeko aukera izan zuen. Handik itzulitakoan, \"Egin\" egunkarian zuzentzaile aritu zen. Irakasle ere ibili zen, eta Euskal Telebistarako hainbat lan egin zituen.\nLanik ezagunenak \"Babilonia\" eta \"Lur bat haratago\" eleberriak ditu (azken hori euskaraz idatziriko fikziozko libururik luzeenetakoa da). Imanol anaia ere idazlea da. Joan Mari Irigoien hogeita lau urtez idazle profesionala izan zen \"Elkar\" argitaletxean. 2013ko urrian, ordea, osasun arazoak zirela eta, erretiroa hartu zuen: alboko esklerosi primarioa diagnostikatu zioten: hitzak ahoskatzeko ez ezik, mugitzeko zailtasunak ere izan zituen. Horrek bere jarduna gutxitzera behartu zuen, baina poesia lantzen segitu zuen. Azkenik, gaitzak okerrera eginda, 2023ko maiatzaren 17an hil zen."}
{"id": "23234", "revid": "95298", "url": "https://eu.wikipedia.org/wiki?curid=23234", "title": "Pablo Sastre", "text": "Pablo Sastre Forest (Madril, Espainia, 1958ko apirilaren 13a) euskal idazlea da. Beste zenbait lanbidetan ere jardun du.\nAlfonso Sastreren eta Eva Foresten bigarren semea, umezaroa Madrilen eman zuen; gaztaroa, berriz, Euskal Herriko hainbat lekutan."}
{"id": "23235", "revid": "95298", "url": "https://eu.wikipedia.org/wiki?curid=23235", "title": "I\u00f1aki Zubiri", "text": "I\u00f1aki Zubiri S\u00e1nchez (Bilbo, Bizkaia, 1913 - \"ib.\", 2006) euskal idazlea izan zen."}
{"id": "23236", "revid": "6327", "url": "https://eu.wikipedia.org/wiki?curid=23236", "title": "Jose Luiz Alvarez Enparantza", "text": ""}
{"id": "23237", "revid": "448", "url": "https://eu.wikipedia.org/wiki?curid=23237", "title": "Jose Luis Alvarez", "text": ""}
{"id": "23238", "revid": "59723", "url": "https://eu.wikipedia.org/wiki?curid=23238", "title": "Juan Luis Zabala", "text": "Juan Luis Zabala Artetxe (Azkoitia, Gipuzkoa, 1963ko uztailaren 24a - ) euskal idazle, kazetari eta blogaria da.\nBiografia.\nEuskal Filologiako ikasketak egin zituen. 1986-1988 bitartean euskara irakasle izan zen Andoaingo Zine eta Bideo Eskolan. Geroztik, \"Euskaldunon Egunkarian\" eta \"Berrian\" egin du lan, kultura saileko erredaktore gisa.\nLiburuez gain, artikuluak idatzi ditu hainbat aldizkari eta egunkaritan.\n1994an Rikardo Arregi kazetaritza saria irabazi zuen, Kroaziari buruzko erreportaje-sail batengatik.\nHainbat literatur genero landu ditu. Aipatzekoak dira \"Zigarrokin ziztrin baten azken keak\" (1985, 1984ko Azkue saria), \"Kaka esplikatzen\" (1989), \"Galdu arte \"(1996), eta \"Agur, Euzkadi\" (2000), eleberriak; \"Ahanzturaren artxipelagoa\" (1987), \"Gertaerei begira\" (1988), \"Sakoneta\" (1994, Tene Mujika saria), eta \"Harri barruko bihotz-borrokak\" (1999), narrazioak; \"Hautsia natza\" (2000, Felipe Arrese Beitia saria), poesia; Federico Garcia Lorcaren \"Poeta New Yorken\" (2003), itzulpena; \"Jesus Mari Artze, ttakunaren esku isila\" (2003), biografia; \"Inon izatekotan\" (2006), artikulu-bilduma.\n2015ean Kutxa Irun Hiria Eleberri saria irabazi zuen \"Txistu eta biok\" lanarekin.(1) Argitaratu ondoren, bigarren sari bat irabazi zuen, Zilarrezko Euskadi Saria.\nBloga.\n\"Inon izatekotan\" izena du eta \"Berria\" egunkariaren komunitatean sartuta dago."}
{"id": "23239", "revid": "95298", "url": "https://eu.wikipedia.org/wiki?curid=23239", "title": "Xabier Montoia", "text": "Xabier Montoia (Gasteiz, Araba, 1955eko irailaren 24a - ) euskal idazle emankorra eta musikaria da.\nMusikaren munduan, M-ak taldean ibili zen eta aurretik Hertzainak-en, ondoren bakarka ibiltzeko abeslari moduan.\nBiografia.\nHertzainak izan zen Xabier Montoiaren lehen rock taldea. 70eko hamarkadaren amaieran Londres bisitatu zuen, eta hango punk mugimenduaren eztanda ikusi eta gero, Gasteizera bueltatu eta Hertzainak taldearen lehen harria ipini zuen, Josu Zabalarekin batera. Taldeko abeslaria izateko, euskara ikasi zuen, Euskal Herriko talde batek benetan punk izateko euskaraz abestu behar zuela uste baitzuen. Hala, Hertzainak taldean hiru urte eman zituen Montoiak -garai hartan Gamma goitizenez deitzen zioten-, 1982. urte arte, taldetik kanpo geratu zen arte. Gasteizko taldearekin diskorik grabatu ez bazuen ere, haren ahotsa entzun daiteke entsegu lokaleko grabazio pirata batzuetan, eta Iker Trebi\u00f1ok zuzendutako Salda badago dokumentalean ere agertzen da, zuzeneko emanaldi batean. Hertzainak taldetik kanpo geratu zen arren, 1983an beste talde batekin agertu zen Montoia: M-ak. Musikalki garapen handia izan zuen M-ak taldeak; esperimentazioan, elektronikan eta musika beltz sustraidunean oinarritu zituen hasierako pausoak, eta, denboraren poderioz, taldekide aldaketak zirela medio, rock girora hurbildu zen. M-ak taldearen hitz gehienak -garratzak, umoretsuak eta kritikoak- Montoiak sortu zituen, eta musika, berriz, Kaki Arkarazok.\nEuskal Rock Erradikala deritzon garaian sorturiko taldea izan arren, mugimendutik kanpo kokatu zuten euren burua hasieratik, eta oso kritiko izan ziren fenomeno harekin: \u00abNiretzat rock erradikala zaharra zen sortu zenean ere, eta ez zen batere erradikala, ez zen ia-ia rocka ere, bakarrik zen vasco, eta ez euskalduna\u00bb, adierazi du behin baino gehiagotan. Hamar urteko musika ibilbidean, iraupen luzeko bost disko grabatu zituen M-ak taldeak: MMMM (IZ, 1984), Emeak eta arrak (Nuevos Medios, 1986), Zuloa (IZ, 1987), Barkatu ama (IZ, 1989) eta Gor (IZ, 1990).\nTaldeak bidea eten eta gero, bakarkako ibilbideari ekin zion Montoiak. Hasieran, bakarlari gisa azaltzen zen taula gainean, askotan Javi Pez (Paraf\u00fcnk) musikari donostiarra alboan zuela. Baina bakarkako lehen diskoa grabatzeko M-ak taldeko kide ohiez inguratu zen: Fernan Leiza (bateria), Mikel Irazoki (baxua) eta Kaki Arkarazo (gitarra). Beti oporretan hartu zuen izena diskoak (Esan Ozenki, 1995), eta berau zuzenean aurkezteko, berriz elkartu ziren M-ak taldeko azkenengo kideak.\nZuzeneko hainbat talde era landu izan ditu geroztik, oinarrizko rock hirukotik sei laguneko bandaraino (bi bateria jotzaile barne). Diskoetan ere askotariko soinuak jorratu ditu. Hemen (Esan Ozenki, 1997) bere diskorik gitarreroena kaleratuostean, soinua biluziz joan da hurrengoetan: Lagunak, adiskideak... eta beste hainbat etsai (Esan Ozenki, 1999) eta Ni ez naiz Xabier Montoia (Metak, 2002). Beste disko bat grabatuta dauka aspaldi, baina ez du oraindik argia ikusi.\nPop esparrutik aparte, zinemarako musika egin du Montoiak (Dordoka uhartea film laburrerako), eta musika elektronikoko sorkuntza ere jorratu du, Koipe izena erabilita. Horren arrastoa aurki daiteke zenbait disko bildumatan: Ikastola berria eraik dezagun Zuberoan (Esan Ozenki, 1997), MER (Amanita, 2000), Oztopoen gainetik... Bonberenea (Bonberenea Ekintzak, 2000)... Disko jartzaile ere jardundakoa da Montoia urte askoan, DJ Z\u00fclle izenpean. Ugariak izan dira taberna zulo, gaztetxe eta txosnetan eskaini dituen musika saioak.\nBeste musikari batzuekin lankidetza ugari egindakoa da Gasteizko abeslaria. Besteak beste, Mikel Laboa (haren omenez egindako Txerokee diskoaren bultzatzaile nagusia izan zen), Tapia eta Leturia Band, Kortatu, Negu Gorriak eta Pettiren diskoetan abestu izan du. Halaber, Estepan Urkiaga \"Lauaxeta\" poetaren omenezko Ehungarrenean hamaika diskoan (Gaztelupeko Hotsak, 2005) parte hartu zuen, Liparra olerkiari ahotsa eta doinua jarrita. Era berean, Xabier Montoiaren zenbait letra eta itzulpen beste musika talde batzuek erabili dituzte kantuak egiteko, Zarama, BAP!!, Petti eta Inoren Ero Ni, kasu.\nUrte hauetan guztietan, euskal musikagintzaren parte aktiboa izan da Xabier Montoia, eta egin dizkioten elkarrizketek zeresan ugari eman dute maiz. Horietako batean egindako adierazpenak zirela eta, Euskadi Gaztea irratiak Montoiaren musika jartzeari uko egin ziola zabaldu zen, eta polemika piztu zen.\nMusikan ez ezik, literaturan ere nabarmendu da Xabier Montoia. Musikarekin tartekaturiko ibilbidean, ugariak eta goraipatuak izan dira karrikaratu dituen eleberri, ipuin nahiz poesia liburuak. 2007an Euskadi Literatura Saria irabazi zuen, Euskal Hiria sutan (Elkar) ipuin liburuarekin.\nLiteratura.\nSariak.\n2007an euskarazko Euskadi Literatura Saria irabazi zuen \"Euskal hiria sutan\" lanarengatik."}
{"id": "23240", "revid": "2048", "url": "https://eu.wikipedia.org/wiki?curid=23240", "title": "Txomin Peillen", "text": "Txomin Peillen Karrikaburu (Paris, 1932ko azaroaren 17a - Kanbo, 2022ko abenduaren 9a) euskal idazlea eta osoa izan zen, Santa Grazi eta Baiona artean bizi zena.\nBere bizitzan zehar liburu anitz idatzi zituen. Biologia irakaslea izana, gero euskara irakaslea, katedradun emerito izatera iritsi zen. Hamaika ikerketa lan egin zituen etnografiaz (bi beka) eta hizkuntzalaritzaz. Hamabi ipuin eta eleberri liburu argitaratu eta haientzat bost sari eduki zituen. Literaturan umorea, fantastikoa, politikazkoa, poliziakoa eta erotikoa landu zituen.\nPEN euskal klubaren kide nabarmena eta bere ohorezko lehendakaria izan zen.\nJon Mirande eta Txomin Peillen bretoierazaleak.\nEuskaraz baino lehen ikasi zuen bretoieraz Jon Mirandek Parisen. Euskaldunak lagun egin baino lehen, bretainiarrak egin zituen adiskide. Txomin Peillenekin konpartitu zuen zaletasun hori. Izatez, Jon Mirandek hizkuntza zeltiko guziak ezagutzen zituen. 1950ean kornubieraren akademian sartu zen, eta Heinen eta H\u00f6lderlinen olerkiak eman zituen akademiaren \"An lef Kernewek\" aldizkarian.\nBretoieraren akademian hartu zuten kanpotar bakarra izan zen. Gerla denboran ikasi zuen bretoieraz. Berantago, Sorbonako sumeriar hizkuntzen irakasle Riec Jestinek, Jon Mirandek eta Txomin Peillenek \"Ar Stourmer\" aldizkari abertzale sozialista atera zuten bi urtez, eta Jon Mirandek hantxe eman zituen bretoierazko artikulu hoberenak, eta kantuak eta olerkiak ere bai. Haren olerkitxo erotikoak bretoieraz idatzi bakarrak izan ziren. Bertzalde, hebraieratik eta nederlanderatik ere ekarri zuen bretoierara lanik. Hil gabean, aleman eta nederlanderazko poemak idazten ari zen, bretoieraz."}
{"id": "23241", "revid": "95298", "url": "https://eu.wikipedia.org/wiki?curid=23241", "title": "Patziku Perurena", "text": "Patziku Perurena Loiarte (Goizueta, Nafarroa Garaia, 1959ko martxoaren 26a - ) euskal idazle eta pentsalaria da. Gaur egun Leitzan bizi da.\nBizitza eta obra.\nArrasateko Eskola Politeknikoan ingeniaritzako ikasketak egiten ari zela, haurtzaroan ezagututako baserri-giroaren eta euskara hutsezko bizimoduaren galdu-minak idaztera bultzatu zuen.\nLiteraturako lehen urratsak olerkigintzan egin zituen: \"Joannes d'Iraolaren poema bilduma\" (1985), \"Emily\" (1987), \"Iraingo apaiz gaztearen kantutegi zaharra\" (1988), eta \"Ixileko kantak\" (1993).\nBaina saiakera landu du batez ere, eta pentsalari zorrotz eta polemista moduan nabarmendu da: \"Harripilatan ezkutatzen zeneko apo tipiaren burutazioak\" (1990), \"Marasmus femeninus\" (1994), \"Harrizko pareta erdiurratuak\" (2004), eta \"Dakiguna ikasten\" (2007).\nIkerketa filologikoa ere landu du \"Euskarak sorgindutako numeroak\" (1993) eta \"Koloreak euskal usarioan\" (1992) liburuetan, eta Leitzako ahozko historia jaso du beste lan mardul batean: \"Leitzako errege-erreginak \"(1996).\nBestalde, egunkarietan idatzitako artikuluak liburuetan bilduta eman ditu gero argitara: \"Zirian Zirika\" (1995), \"Etorrerakoak\" (1998), eta \"Trapuan pupua\" (2001).\nEuskaltzain urgazle izendatua 1996ko martxoaren 29an. Herri Literatura Batzordean (2005-)."}
{"id": "23242", "revid": "95298", "url": "https://eu.wikipedia.org/wiki?curid=23242", "title": "Andoni Sarriegi", "text": "Andoni Sarriegi Eskisabel (Beasain, Gipuzkoa, 1946ko abuztuaren 13a - ) euskal idazlea, euskalaria, euskararen sustatzailea eta itzultzailea da. Mekanikako ingeniari teknikoa (1967) eta Hizkuntza Plangintzako diplomaduna (1995) da ikasketaz. 1966tik 1980ra, euskara irakasle izan zen; eta, 1980az geroztik, hizkuntza teknikari eta itzultzaile. Beasaingo Udaleko Euskara Zerbitzuko buru izan zen urte askoan. 2007an, erretiroa hartu zuen Administrazioko lanetatik. Hala ere, bere bizi guztian bezala, euskalgintzan dihardu orain ere.\nBost libururen egile, bakarka; beste 11ren egilekide, talde lanean; 27 liburu euskaratuak eta argitaratuak (teknikoak asko); beste 21 euskaratu eta webgune batean jarriak; eta argitaratutako beste 9 liburu, itzultzailekide gisa, talde lanean. UZEIko eta Elhuyarko hainbat lanetan partaide. \"Zeruko Argia, Argia, Elhuyar, Goierritarra, Beasain jaietan\" eta \"Senez\" aldizkarietan argitaratuak ditu hainbat artikulu.\n1990. urtean, Euskaltzaindiak emandako Azkue saria jaso zuen, Ikerketa atalean, bere \"Materialen erresistentzia\" liburuarengatik."}
{"id": "23243", "revid": "56334", "url": "https://eu.wikipedia.org/wiki?curid=23243", "title": "Mikel Sarriegi Etxezarreta", "text": "Mikel Sarriegi Etxezarreta (Beasain, Gipuzkoa, 1965eko apirilaren 25a) dantzaria eta mendi ingeniaria da. Zazpi aldiz irabazi zuen Euskadiko Aurresku Txapelketa; lehenengoa, 19 urterekin. Mendi Ingeniaritzako ikasketak egin zituen Madrilen; hain zuzen ere Mendi Ingeniaritza du lanbide, Basoinsa enpresan, eta Aiako Harriaren natura parkean Europar Batasuneko LIFE programa aurrera eramateko lanetan jardun du, besteak beste.\nRaimundo Gamayo, Martin Iraola eta Jesus Mari Garate dantza maisuekin ikasi zuen. Aurtzaka dantza taldeko kide da, taldea sortu zenetik, eta harekin Euskal Herriko eta nazioarteko hainbat jaialdi eta ekitalditan aritu da. Zuzendari eta koreografo lanetan, besteak beste \"Dantza berriak, doinu berriei jarriak\" (1996) eta \"Goierriko\" (2004) dantza ikuskizunen egile da. Goierriko ohiko dantzak berreskuratzeko lanetan aritu da, Ikerfolk elkartearekin. Dantza ikastaroak ematen ditu, eta dantzari buruzko hitzaldiak ere bai.\nEuskal idazlea ere bada: \"Purtzil halakoa, zenbat?\" haur literaturako liburua idatzi zuen, eta \"Dantza Beasainen: Aurtzakak 25 urte\" liburuaren koordinatzailea eta idazleetako bat dugu."}
{"id": "23244", "revid": "96586", "url": "https://eu.wikipedia.org/wiki?curid=23244", "title": "Joseba Zulaika", "text": "Joseba Zulaika Irureta (Itziar, Gipuzkoa, 1948ko martxoaren 24a-) antropologoa eta euskal idazle eta ikertzailea da.\nNevada Renoko Unibertsitatean lanean ibili izan da Center for Basque Studies delakoan.\nBiografia.\nDeustuko Unibertsitatean filosofian lizentziatu zen, eta AEBetako Princetongo Unibertsitatean doktoregoa lortu zuen antropologiaz. Gaur egun, Basque Studies Programeko zuzendari da eta Antropologia eta Euskal Kulturako eskolak ematen ditu Renoko Unibertsitatean (Nevada).\nImanol Muruaren tesi-zuzendaria izan zen Txema Ram\u00edrez de la Piscinarekin, ETAren jardun armatuaren bukaeraren azterketa egin zuten hor (\"The end of eta (2007-2011): narratives from the media and from the actors\"). Bake-prozesuaz 2015an Muruak argitaratuko zuen \"Ekarri armak\" liburu arrakastatsuaren abiapuntua izango zena.\nHauek dira Zulaikak argitaratu dituen lan nagusiak: \"Ehiztariaren erotika\" (1990), \"La violencia vasca: met\u00e1fora y sacramento\" (1990), \"Caza, s\u00edmbolo y eros\" (1992), \"Migraci\u00f3n, etnicidad y etnonacionalismo\" (elkarlanean, 1996), \"Del croma\u00f1\u00f3n al carnaval \"(1996), \"Cr\u00f3nica de una seducci\u00f3n: el Museo Guggenheim de Bilbao\" (1997) eta \"Vieja luna de Bilbao: cr\u00f3nicas de mi generaci\u00f3n\" (2014)"}
{"id": "23245", "revid": "1491", "url": "https://eu.wikipedia.org/wiki?curid=23245", "title": "Arantxa Urretabizkaia", "text": "Arantxa Urretabizkaia Bejarano (Donostia, Gipuzkoa, 1947ko uztailaren 1a) euskal idazle eta kazetaria da. Eleberrigintzan jardun izan du batik bat, baina olerkigintzan eta gidoigintzan ere egin ditu lanak. Aktore ere aritua da, \"Segoviako ihesa\" filmean. Feminista da, eta Hondarribiko alardean emakumeek gizonen pare desfilatzeko eskubidearen aldeko borrokan nabarmendu da. Izan ere, Hondarribian bizi da azken hamarkada hauetan.\nEuskaltzain urgazle izendatu zuten 1983an.\nBizitza.\nDonostiako Loiola auzoko Txominenean jaio zen. Hiru urteko zelarik, Donostiako Egia auzora aldatu zen familiarekin. Hamahiru urterekin idazkaritza ikasten hasi eta hamaseirekin, berriz, erizaintzaren ikasketari ekin zion. Historiako lizentzia eskuratu zuen Bartzelonan 1975 urtean.\nFamilia abertzale batean sortua, hiru neba-arreba ziren eta aita zortzi urtez egon zen kartzelan heriotza-zigorra jasota. Aita hil zenean hasi zitzaion euskararen aldeko jarrera sendotzen. Ramon Saizarbitoriak eta Ibon Sarasolak gurasoek markatutako bidetik aldentzeko indarra eman ziotela adierazi du.\nLur argitaletxearen inguruko taldean hasi zen idazten, Ramon Saizarbitoria, Ibon Sarasola eta Rikardo Arregirekin batera. Hain zuzen, Ibon Sarasola bere \"irakurle handia\" dela adierazi du. Xabier Elorriaga aktorearekin dago ezkonduta, eta harekin batera Urretabizkaia ere aktore izan zen \"Segoviako ihesa\" filmean. Seme baten ama da.\nHedabideetan ere lan egin du, artikuluak idazten eta solaskide moduan. 1977an \"Egin\" egunkarian hasi zen kazetari lanetan, eta geroztik EITB, \"El Diario Vasco\" (\"Zabalik\" gehigarrian, bereziki), \"Deia\" eta \"El Mundo\"n ere jardun du.\nBeste hizkuntzetara itzuliak.\n\"Zergatik panpox\"\n\"Saturno\"\n\"Koaderno gorria \"\n\"Hiru mariak\"\n\"Zuri-beltzeko argazkiak \"\n\"Bidean ikasia\""}
{"id": "23246", "revid": "95298", "url": "https://eu.wikipedia.org/wiki?curid=23246", "title": "Imanol Zurutuza", "text": "Imanol Zurutuza Sunsundegi (Usurbil, Gipuzkoa, 1961) euskal idazlea da."}
{"id": "23247", "revid": "1491", "url": "https://eu.wikipedia.org/wiki?curid=23247", "title": "Jokin Apalategi", "text": "Jokin Apalategi Begiristain (Ataun, Gipuzkoa, 1943 - ) soziologoa eta euskal idazlea da.\nIbilbide profesionala.\n1977an Parisko Unibertsitatean defenditu zuen doktore-tesian \"nazionalismoa eta nazio-arazoa Euskal Herrian\" gaia aztertu zuen. Liburu moduan argitaratuta harrera ona jaso zuen, mila ale saldu ziren frantsesez eta 7.000 espainieraz. Espainierazko bertsioa debekatuta egon zen Hegoaldean eta argitaratzeko arazo asko izan zituen zentsurarekin. Berdin gertatu zen Levi Straussen \"Arraza eta historia\" liburuaren euskarazko itzulpenarekin.\nNazioarteko 150 bat argitalpen ditu aldizkari zein kongresutan, gutxienez.. Psikologia Sozialeko katedraduna da Euskal Herriko Unibertsitatean.\nDatu biografikoak.\nEgun Angelun (Lapurdi) bizi da. Bere emaztea Maite Idirin kantaria da, musikologoa da, eta semea Ur, unibertsitateko irakaslea eta idazlea da.\nIdazlea.\nUztaro aldizkariko zuzendaria izan zen 1990ean sortu zenetik, 2017an Gidor Bilbaok ardura hori hartu zuen arte. 27 urte horietan argitaratu ziren 100 zenbaki horietan aldizkariak 621 artikulu eta 558 egile bildu zituen. 2011n \"Latindex\" zientzia aldizkarien sarean sartzea lortu zuten, euskarazko artikulu horiek nazioarteko ikerketa mailan errekonozituz. Aldizkariaren zuzendaritza utzi zuenean Apalategik, erronka moduan, eskatu zuen Unibasq-ek autonomia edo subiranotasuna izan zezan, bertako ikerketen ebaluazioa Euskal Herrian bertan egin ahal izateko, Madrilek nahi duenaren menpe ez egoteko.\nLanak.\nTerminolog\u00eda.\nGuztira, Inguma datu-basean 100 baino gehiago dira bere lanak."}
{"id": "23248", "revid": "56334", "url": "https://eu.wikipedia.org/wiki?curid=23248", "title": "Henriette Aire", "text": "Henriette Aire Etxebarren (Urepele, Nafarroa Beherea, 1943ko maiatzaren 22a - ) euskal idazlea da.\nBiografia.\nXalbador bertsolari handiaren alaba da. Bere lehen olerkiak \"Maiatz\" aldizkarian atera zituen. Olatz Zugastik bere zenbait olerki (\"Goizeko bortzetan\", \"Kristala porroskan\") kantatu ditu. Aipatu lehen olerkiari Jojo eta Ramuntxok ere ipini diote musika. Imanolek (\"Haurraren aita\") edo Be\u00f1at Axiarik (\"Kaska\") ere urepeldarraren olerki batzuk erabili izan dituzte.\nTopaketak.\nAirek \"Kultur homogeneizazioaren aurrean Euskal Herri Iparraldeko literatur kreazioa\" izeneko ekarpena egin zuen 1990eko Galeuzca idazleen topaketetan."}
{"id": "23249", "revid": "56334", "url": "https://eu.wikipedia.org/wiki?curid=23249", "title": "Jesus Etxezarraga", "text": "Jesus Etxezarraga (Bilbo, Bizkaia, 1953ko urtarrilaren 3a - ) euskal idazlea da."}
{"id": "23250", "revid": "119347", "url": "https://eu.wikipedia.org/wiki?curid=23250", "title": "Juanjo Olasagarre", "text": "Juanjo Olasagarre Mendinueta (Arbizu, Nafarroa, 1963ko martxoaren 9a - ) euskal idazlea da.\nHalaber, \"Volgako Batelariak\" blog literarioaren partaidea da."}
{"id": "23251", "revid": "56334", "url": "https://eu.wikipedia.org/wiki?curid=23251", "title": "Joxean Agirre", "text": "Joxean Agirre Odriozola (Azpeitia, Gipuzkoa, 1949ko maiatzaren 18a - ) euskal idazlea. Soziologia lizentziatura ikasi zuen Parisen. Bi urtez Eibarko ikastola bateko irakasle izan zen, baina ondoren historia ikasteari ekin zion. Hirugarren urtean, ikasteari laga zion Egin egunkarian lan egiteko. Eginen itxiera geroztik Garan egiten du lan.\nI\u00f1urritzan (Zarautz) bizi da."}
{"id": "23252", "revid": "1491", "url": "https://eu.wikipedia.org/wiki?curid=23252", "title": "Xipri Arbelbide", "text": "Xipri Arbelbide Mendiburu (Heleta, Nafarroa Beherea, 1934ko abenduaren 17a) euskal idazle, kazetari eta apaiza da. 1981ean Gure Irratiaren sorreran parte hartu zuen eta haren garapenean gero hainbat urtez. Ipar Euskal Herriko euskara hutsezko lehen irratia izan zen hori. Eliza, euskara eta euskalduntasuna izan ditu bere bizitzako ardatz nagusi.\nEuskaltzain urgazlea (1987tik) eta ohorezkoa (2014tik) ere bada.\nBiografia.\nHaurtzaroan Heletan bizi izan zen. 2. Mundu Gerraren garaian eta alemanen okupazioan ere bai. Ikasketak misionistekin egin zituen gero; hamar urterekin Heleta utzi eta Tarnosera joan zen ikastera, artean gerra garaia zela. 1957-1958an hamalau hilabete eman zituen Aljerian; han ikusitakoa \"Gerlako tresna bizidunak\" lanean jaso zuen. 1961ean Teologian lizentziatu zen Lyonen (Lyoneko Unibertsitate Katolikoa); Naoned (Bretainia) eta Belgikan ere ikasketak egin zituen. Boli Kostan 1964 eta 1975 artean ibili zen misiolari eta irakasle; hango esperientziaz frantsesez (\"Les Baoul\u00e9s d'apr\u00e8s leurs Dictons et Proverbes\") zein euskaraz (\"Afrikako \"Salbaien\" zuhurtzia\") idatzi zuen. 1976an Parisen \"\u00c9cole des Hautes \u00c9tudes en Sciences Sociales\" diploma atera zuen. 1977 eta 1982 artean Uharte Garaziko apaiz ibili zen eta 1998an Aiherra-Izturitzekoa izendatu zuten.\nKazetaria.\n1981etik kazetari lanetan ari da, nahiz eta Teologian lizentziatu baino lehen dagoeneko Herrian kolaboratzen zuen. Gure Irratiaren sortzaileetakoa da eta beste Euskal Irratietan kolaboratzailea da. Herriz Herri (1981ean jaioa eta 10 urtez iraun zuena) eta Fededunak aldizkarien sortzailea ere izan zen.\nBere kolaborazioak (kazetaritza, iritzia, ikerketa...) hainbeste hedabidetan idatzi ditu: Argia, ASJU, Deia, Diario Vasco, Egan, Egin, Eguna, Euskaldunon Egunkaria, Gazte, Euskera, Eusko Ikaskuntza, HABE, Hemen, Herria, Herriz Herri, La Semaine du Pays Basque...\n1991ean Rikardo Arregi sariaren barruan ohorezko aipamena eman zioten bere urte luzeetako lanagatik. 1998an bere apaiz lanetan gehiago zentratzeko kazetaritza lana utzi zuen, kolaborazioak egiten segitzen badu ere.\nEuskaltzaina (1987etik).\nEuskaltzaindiak \"euskaltzain urgazle\" izendatu zuen 1987ko uztailaren 24an, eta \"ohorezko\" , 2014ko maiatzaren 30ean. Lexiko Ebazpenen Finkapena batzordean (\"LEF\") aritu zen 1993 eta 1995 urteen artean."}
{"id": "23253", "revid": "56334", "url": "https://eu.wikipedia.org/wiki?curid=23253", "title": "Jasone Osoro", "text": "Jasone Osoro Igartua (Elgoibar, Gipuzkoa, 1971ko abuztuaren 12a - ) euskal idazlea da. Informazio Zientzietan lizentziaduna da eta ondoren, Zine Gidoigintzari buruzko gradu-ostekoa egin zuen Bartzelonan. Kazetaria da ikasketaz eta prentsan ez ezik, telebistan ere aritu izan da gidoigile. Literaturari dagokionean, \"Tentazioak\" eta \"Korapiloak\" ipuin liburuak, \"Isadora Duncan\" (estatubatuar dantzariaren biografia) eta \"Greta\" zein \"12etan bermuta\" eleberriak idatzi ditu. Gaztetxoentzat \"Jara, Ezekiel\" eta \"Eskularru beltzak\" bildumak ditu\".\" 2014ko otsailetik 2018ko martxora arte Euskal Idazleen Elkarteko lehendakaria izan zen."}
{"id": "23254", "revid": "95298", "url": "https://eu.wikipedia.org/wiki?curid=23254", "title": "Jose Luis Padron", "text": "Jose Luis Padron Plazaola (Legazpi, Gipuzkoa, 1970eko apirilaren 20a) euskal poeta da.\nBiografia.\nEbanista baten semea, Urretxura joan zen bizitzera bere familiarekin batera eta, hor, batxilergoa ikasteaz gain, Hits&amp;Fits kultur taldea sortu zuen. Gaur egun, Zarautzen bizi da. Euskaraz, gazteleraz eta galegoz aritzen da poesia idazten, eta baditu hainbat sariren babesean argitaratutako olerki-sortak. 1999an Kritika Saria jaso zuen, \"Ibaia euri-erasotan bezala\" poema liburuagatik.\nBereak dira,\" Ilargirik gabeko kalea\" (1987, Urruzuno saria), \"Antioju biribilduen kristaletatik zehar\" (1991, Pasaia Hiria saria), \"Egunez egun jendetzaren kiratsa\" (1993),\" Itzal izotzezkoan bildurik \"(1996ko Imajina Ezazu Euskadi saria), \"Txori erratuen bilera \"(Erein, 1998), \"Ibaia euri-erasoetan bezala\" (Felipe Arrese Beitia saria, 1999),\" Hitz-erraietan\" (2001), \"Bihotzak planto\" (2001) eta \"Zure bila itsasoa bidaliko dut\" (2002) poema-liburuak. Euskal Filologia ikasi zuen Gasteizen, eta Eusko Ikaskuntzan Espezialista Diplomatua da.\nEuskal Herriko Unibertsitateak babesten duen \u201cGaur Egungo Euskal Poesia\u201d bilduman itzultzaile eta koeditore izan da. Literatura-kritika lanak egin ditu urtetan komunikabide ezberdinetan, baita ETBko \u201cSautrela\u201d telebista saiorako ere. Artikulugile ibili da \u201cArgia\u201d astekarian, eta hala dabil Urola Garaiko \u201cAisia\u201d aldikarian edota \u201cP\u00e9rgola\u201d Bilboko udal-hilabetekarian orain ere.\nGari, Gontzal Mendibil, Jexusmai Lopetegi edota Jabier Muguruza bezalako kantariek bere hainbat poema musikatu dituzte. Itzulpengintzan ari da azken urteetan, eta poesia-jardunaldiak koordinatzen Koldo Mitxelena Kulturunean.\n\u201cLizardiren Baratza\u201d irratsaio zuzendu eta aurkezten du Euskadi Irratian.\nEuskarara itzuli du, Pello Zabaletarekin batera, Jorge Oteizaren poesia lan osoa."}
{"id": "23255", "revid": "119347", "url": "https://eu.wikipedia.org/wiki?curid=23255", "title": "Ixiar Rozas", "text": "Ixiar Rozas Elizalde (Lasarte-Oria, Gipuzkoa, 1972ko urtarrilaren 19a) euskal idazlea da.\nArte Ederretan doktorea (UPV-EHU), egun, Arte Hezkuntzako irakaslea da Mondragon Unibertsitatean eta \"Azala\" espazioko lantaldeko kidea.\nBere testuak, saiakerak eta artikuluak hainbat hizkuntza eta herrialdetan (Mexikon, Italian, Eslovenian, Erresuma Batuan, AEBetan, Portugalen eta Errusian, besteak beste) argitaratu dira. Horietako batzuk aipatze arren: \"Negutegia\" (2006), \"Beltzuria\" (2014) edo \"Ejercicios de ocupaci\u00f3n. Arte, vida y trabajo\" (2015).\nSortzaile garaikideei eskainitako \"Humano caracol\" (2006-2009) dokumentalaren egilea ere bada.\nKultur langile bezala, mintegiak, lantegiak eta hitzaldiak antolatu izan ditu; besteak beste, \"Erresonantzian\" (2011), \"Arrakalatuta\" (2014-2015) edota \"Proklama\" (2014-2016). \"Periferiak\" topaketen fundatzaile-kidea eta zuzendari-artistiko-kidea ere izan da. Italian eta Euskal Herrian (2002-2007) antolatutako topaketa horiek, pentsamendu kritikoaren eta jarduera artistikoen arteko topaketak izan ziren. Testuinguru horretan, \"Begiradak. Miradas y memorias desde el margen. Glances and memories from the fringes\" (KMK-Periferike, 2006), liburuaren editorea da Rozas.\nBatik bat, idazle gisa egindako ibilbideagatik da ezaguna, baina urte batzuk daramatza ahotsa, gorputza eta lengoaiaren artean dagoen espazioa modu teorikoan eta praktikoan ikertzen.\nDiziplina anitzeko sortzailea izanik, honako koreografo, egile eta artistekin lankidetzan aritu izan da: Idoia Zabaleta (Gasteiz), Filipa Francisco (Portugal), Estela Lloves (Vigo/Berlin), Elena Albert (Bartzelona), German Jauregi (Brusela/Bilbo), Maria Mu\u00f1oz eta Pep Ramis (Girona), Maite Arroitajauregi (Eibar), Maider Lopez (Donostia), Paco Toledo (Bartzelona/Chile), Jos\u00e9 Luis Gallero (Madril), Mireia Sentis (New York/Madril), etab.\nLanak.\nTelebistarako.\nGidoilari moduan, hainbat telesailetan lan egin du, hala nola, \"Benta Berri\" (ETB), \"Compa\u00f1eros\" (Antena 3) edota \"Teilatupean\" (ETB) izenekoetan."}
{"id": "23256", "revid": "143012", "url": "https://eu.wikipedia.org/wiki?curid=23256", "title": "Asier Serrano", "text": "Asier Serrano Lasa (Eibar, Gipuzkoa, 1975eko maiatzaren 20a - ) euskal idazle eta kantugilea da.\nBizitza.\nEH Sukarra taldeko letragilea eta Lorelei taldearen abeslari eta gidari izandakoa da.\nLorelei Asier Serrano idazle eta kantariak eta Mikel Gorosabel musikariak (EH Sukarra) 1990eko hamarkadan sortutako taldea izan zen.\nEH Sukarra taldearen diskoetan hasitako lankidetzari segida eman zioten pop lirikoko proiektu honetan. Serranoren \"Bada hiri gorri bat\" poema liburuan oinarrituriko disko batekin plazaratu zen taldea 1997an, eta geroago \"Tatuatu zenidan zerua\" kaleratu zuen. Azken urteetan, bakarkako zenbait disko kaleratu ditu Serranok, eta literatur ibilbidea ere egin du.\n[aldatu] Biografia\n90eko hamarkadaren hastapenetan, arreta piztu zuen Asier Serranok (Eibar, Gipuzkoa, 1975). Lubaki Banda literatur taldeko kide izan zen, artean oso gazteak ziren beste zenbait idazlerekin batera: Harkaitz Cano, Garikoitz Berasaluze, Xabier Aldai eta Xabier Gantzarain, besteren artean. Poesia da Serranok betidanik jorratu duen esparrua, eta hau jendearengana eramateko kezkak bultzatu zuen musikan ere aritzera. Poesiaren herritartzeko gaitasunari buruz jarrera ezkorra agertu zuen elkarrizketa batean: \u00abBatere kasurik ez dio egiten jendeak poesiari. Gainera, nire ustez, hala izan behar du. Poesia subnormalentzat da. Ni ere poesia errezitaldietan asko aspertzen naiz. Poesiak minorizatua eta minoritarioa izan behar du\u00bb (1). Poesia eta musika nahasteko hainbat ahaleginetan aritu zen, Hilakotz taldearekin \"Ane gutun galdua\" errezitaldia sortu eta maketa grabatu zuen, baina saio arrakastatsuena Mikel Markez kantariarekin eta Joxemari Carrere ipuin kontalariarekin ondutako \"Igurtzi nazazu berriro, laztana\" ikuskizunarekin gertatu zen.\n1994. urtean, EH Sukarra taldearekin kolaboratzen hasi zen. \"Garaien laberintoan\" diskoan (Esan Ozenki, 1994) hitz gehienak Serranok idatzi zituen, eta hala gertatu zen Eibarko taldearen hurrengo diskoetan ere. Hortaz, EH Sukarrako buru Mikel Gorosabel 'Norton'-ek eta Serranok elkarlana zabaltzea erabaki zuten; Serranoren poesia errezitaldietan teklatua jotzen eta musika sortzen hasi zen 'Norton', eta, azkenean, Lorelei prestatu zuten. Serranok argitaraturiko \"Bada hiri gorri bat\" poema liburutik abiatu zen Lorelei lehen kantuak egiteko. \u00abEmakumearen ezpain gorrien irudia hartu dugu Loreleirentzat, ez maitasun perfektoaren gisa, morboaren eta gogoaren inguruan kokatuta baizik\u00bb (2). EH Sukarraren rock gogorrarekin zerikusirik ez zuen poema horietarako 'Norton'-ek sortutako musikak, eta 80ko hamarkadako pop taldeen soinutik gertu zegoen. Pop musika lasai eta erromantikoa morbo eta gau giroarekin nahastu nahi zuen Loreleik. Berehala grabatu zuten lehen diskoa, \"Bada hiri gorri bat\" (Gaztelupeko Hotsak, 1997), bi taldekide gehiagorekin -Jon Maza (bateria, Estigia) eta Mikel Irisarri (baxua, Katarro)-, eta hari eta haize moldaketekin. Harrera polita izan zuen lanak, beharbada pop doinuen gose zegoelako euskarazko musikaren kontsumitzailea. Horren ondorioz, egitasmoari jarritako urtebeteko epea luzatzea erabaki zuen taldeak.\nLehen diskoa aurkezteko Euskal Herri osoa zeharkatu ostean, luze gabe bigarren lanerako kantuak prestatzeari ekin zioten, eta \"Tatuatu zenidan zerua\" heldu zen (Gaztelupeko Hotsak, 1999). Bakardadeari eta zoriontasunari buruzko lan horretan, soinua gogortu egin zuen taldeak, baina hala ere, hitzek jarraitzen zuten izaten garrantzi handiena: \u00abDiskoa hitz ederrez josten saiatu gara, jendea ohi dadin Lorelei ez dela bakarrik musika talde bat, horren atzetik badagoela poesia eta musika lotzen dituen lan bat\u00bb (3).\nBigarren diskoa plazaratu eta gero, banandu egin zen taldea. Geroztik, Serranok hiru disko kaleratu ditu bere izenean: \"Ez esan inori\" (Gaztelupeko Hotsak, 2002), \"Gerrari bai\" (Oihuka, 2003) eta \"Hoteleko kantuak\" (Oihuka, 2005). Bere hitzak hainbat talde eta abeslarik erabili dituzte kanturako: Gari, Exkixu, Eraso!, Jexuxmai Lopetegi, Tapia eta Leturia Band, Patxi Saiz...\nHalaber, idazle curriculuma ere nabarmen luzatu du Serranok azken urteotan, nobelak (\"Eskuetan mapak\", 2007; \"Zuloan\", 2007; \"Erlojugilea\", 2009), narrazioak (\"Hoteleko kontuak\", 2001) eta poesia-liburuak (\"Picassoren zaldia\", 2007) argitaratu baititu. Euskal PEN Klubeko kidea da."}
{"id": "23257", "revid": "96586", "url": "https://eu.wikipedia.org/wiki?curid=23257", "title": "Castillo Suarez", "text": "Castillo Suarez Garcia (Altsasu, Nafarroa Garaia, 1976ko ekainaren 11) euskal idazle, Euskara teknikaria toki-administrazioan, filologo eta euskaltzain osoa da.\nBiografia.\nEuskal Herriko Unibertsitatean burutu zituen Euskal Filologiako lizentzia ikasketak. Sakanako Mankomunitatean euskara-teknikari ari da lanean 2003tik aurrera. Zenbait komunikabidetan kolaboratzaile aritu izan da, esaterako \"Argia\" aldizkarian eta \"Berria\" egunkarian.\nBeste literatura arloen artean, olerkigintzan dihardu, eta 2010ean \"Ebelina Mandarina\" obrarekin Zarautzeko Udalak antolatutako XXVIII Lizardi Saria irabazi zuen. Helduentzako narrazio laburretan ere aritu izan da, eta, adibidez, 2014an Peru Abarka album ilustratuaren lehiaketaren irabazlea izan zen, \"Zerua berun\" lanari esker.\nLiteraturan aritzeaz gain, hizkuntzalaritzan aritua da. 2016an euskaltzain urgazle izendatu zuten.\n2017. urtean, Azkue Fundazioak antolatutako 'Blogetan!' lehiaketan, Castillo Suarezen 'Iparraldeko neska' bloga saritu zuten Kultura kategorian.\nEuskaltzaina.\n izendatu zuen Euskaltzaindiak 2016ko apirilaren 29an eta 2022ko irailaren 30ean Euskaltzaindiak Nafarroako Parlamentuan egindako osoko bilkuran izendatu zuten Patxi Zabaleta ordezkatzeko eta 2023ko uztailaren 1ean Sarrera hitzaldia irakurri zuen Altsasun, Akademiaren barne-arauek agintzen duten moduan. \n\"Maitasunaren botanika\" izeneko sarrera-hitzaldian bere bizitzan eragina izan duten poema liburuak izan zituen gogoan Castillo Su\u00e1rezek. Euskal poesia garaikidetik hainbat liburu eta egile hautatu zituen, hala nola, Jose Luis Otamendi, Harkaitz Cano, Jon Gerediaga, Igor Estankona, Rikardo Arregi D\u00edaz de Heredia, Miren Agur Meabe, Leire Bilbao, Amaia Lasa eta Bernardo Atxagaren poemak hautatu zituen, bere bizipen pertsonalekin eta landareekin kateatu dituenak. Castillo Suarez aspaldi da poeta botanikaria.; neguak, arbolek, oro har naturako elementuek indar handia dute haren literatur obran.\nMiren Agur Meabek gutunen bidez eman zion erantzuna. Poetikari eta estetikari buruzko gogoeta intimo modura planteatuta, poeta nafarraren gai batzuk aipatu zituen \u2014galera, bakardadea, maitasuna, mina, langintza, erresistentzia...\u2014 eta harremanetan jarri zituen mundu zabaleko beste idazle batzuen pasarteekin, Emily Dickinsonekin, esate baterako."}
{"id": "23258", "revid": "8878066", "url": "https://eu.wikipedia.org/wiki?curid=23258", "title": "Pako Sudupe", "text": "Pako Sudupe Elortza (Azkoitia, Gipuzkoa, 1959ko martxoaren 10a) euskal idazlea da. Irakasletzako diplomaduna eta Euskal Filologiako doktorea. Irakaskuntzan jardun zuen 1979az geroztik, hasieran Orioko Ikastolan, baina gero gehienetan helduen euskalduntze-alfabetatzearekin lotuta Legazpiko Udal Euskaltegian, Azpeitiko Udal Euskaltegian eta, 1994 urtetik, Pasaiako Udal Euskaltegian. 2001etik aurrera, Pasaiako Udaleko Euskara Zerbitzuan ari da, euskara normalizatzeko teknikari lanetan.\nXX. mendeko euskal kultura ikertzen eta ezagutzera ematen nabarmendu da, bereziki 50eko hamarkadako autoreak aztertu zituen Hain zuzen ere, hori izan baitzen bere tesiko gaia (\"Tradizioa eta modernitatea 50eko hamarkadan. Euskal kulturaren biziberritze gatazkatsua\"). 2010an euskal ikastetako doktore-titulua lortu zuen EHUn Joxe Azurmendi eta Jon Kortazarren zuzendaritzapean.\nLanak.\nPrentsako artikuluak.\n100dik gora artikulu argitaratu ditu egunkari-aldizkarietan: \"Egan\", \"Jakin\", \"Hegats\", \"HABE\", \"Diario Vasco\", \"Euskaldunon Egunkaria\", \"Berria\", \"Argia\"."}
{"id": "23259", "revid": "880", "url": "https://eu.wikipedia.org/wiki?curid=23259", "title": "Morau Taldea", "text": ""}
{"id": "23260", "revid": "56334", "url": "https://eu.wikipedia.org/wiki?curid=23260", "title": "Mikel Taberna", "text": "Mikel Taberna Irazoki (Lesaka, Nafarroa, 1957ko ekainaren 1a - ) euskal idazle eta itzultzailea da.\nBiografia.\nBiologiako ikasketak egin zituen. Itzultzaile jardun zuen Nafarroako Gobernuan erretiroa hartu zuen arte.\nGai jartzaile eta aurkezle lanak egin izan ditu bertso-jaialdietan, Nafarroako Bertsolari Txapelketan esate baterako. Artikuluak idatzi ditu hainbat hedabidetan.\nPoesia eta ipuingintza landu du batez ere: \"Bota xoxa!\" (1996, Tene Mujika saria), \"Mendearen ilunabarrean\" (1996, Ernestina de Champourcin saria), \"Errege eguneko panpina\" (2000, Donostia Hiria saria), eta \"Txokolatezko dinamita\" (2001)."}
{"id": "23261", "revid": "9470234", "url": "https://eu.wikipedia.org/wiki?curid=23261", "title": "Joan Mari Torrealdai", "text": "Joan Mari Torrealdai Nabea (Forua, Bizkaia, 1942ko azaroaren 24a - Usurbil, Gipuzkoa, 2020ko uztailaren 31) euskal idazlea, euskaltzaina, kazetaria eta soziologoa izan zen, frantziskotarra izandakoa. \"Jakin\" aldizkariko zuzendaria eta \"Euskaldunon Egunkariaren\" administrazio kontseiluko kide eta lehendakaria izan zen.\nEuskal liburugintza, bibliografia eta zentsura izan zituen ikerketagai nagusi. XX. eta XXI. mendeetako euskal liburugintza aztertu eta katalogatu zuen.\nIdazle oparoa izan zen, hainbat idazlan izkiriatua, besteak beste \"XX. mendeko euskal liburuen katalogoa\" (1990-1992), \"El libro negro del euskara\" (1998) eta \"Artaziak. Euskal liburuak eta Francoren zentsura, 1936-1983\" (2000). Euskal kulturaren argitalpen, zabalkunde eta saretze lanean eta, oro har, euskalgintzan oso esanguratsua izan zen.\nDeustuko Unibertsitatean Soziologia irakasle izan zen bi alditan (1976-1978, 1991-1993). Eskolak eman zituen, halaber, EHUn eta Mondragon Unibertsitatean (1998-1999).\nBiografia.\nForuko Urberuaga auzoan jaio zen 1942ko udazkenean, aitaren jaiotetxea ere izan zen Mosone baserrian. Ama Gernikatik bertaratua zen, bonbardaketan etxea galdu baitzuen. Bi seme-alabetako zaharrena izan zen. Oinarrizko ikasketak Forua bere jaioterrian egin zituen. 1954an, hamabi urterekin, Arantzazuko seminarioan sartu zen: artean, seminarioak pobreen unibertsitateak ziren. Erriberrira ere joan zen frantziskotarrekin 1960an, 1963an Arantzazura itzuli arte. Lehen ikasketak amaituta, urtebetez Zaurauzko Lanbide Eskolan irakasle aritu zen.\n1960ko hamarkadan, Rikardo Arregirekin herriz herri alfabetatze hitzaldiak eta ikastaroak eman zituen, gero AEK izango zenaren ernamuina. Gerora, Okzitaniako Tolosan (Teologia ikasketak Institutu Katolikoan, 1972an), Parisen (soziologiako lizentzia Parisko Institutu Katolikoaren Gizarte Zientzien Institutuan, 1975ean), eta Euskal Herrian (EHUn Informazio Zientzietako lizentzia, 1985ean) ikasketak garatu zituen, hurrenez hurren.\nUrteetan aritu zen euskalgintzan eta kulturgintzan: \"Anaitasuna\" hamabostekariaren zuzendaria; Elkar argitaletxearen sortzaileetako bat; Elkar Fundazioaren Patronatuko kidea; \"Jakin\" aldizkarian hasi zen 1960an, zuzendaritzan hasieratik eta zuzendari 1964-1969 eta 1977-2014 bitartean. Hain zuzen, lehen etapa horretan zuzendaria zela, aldizkaria itxiarazi zuten, zentsurak bultzatuta. 1972an, teologiako ikasketak egin zituen Okzitaniako Tolosan. Euskal Idazleen Elkarteko idazkaria izan zen 1969tik 1977ra, eta Euskal Soziologoen Elkarteko idazkaria 1979tik 1980ra. \"Euskaldunon Egunkariaren\" Administrazio Kontseiluko kide eta lehendakaria izan zen, egunkariaren sorreratik bertatik.\n1985. urtean Informazio zientzietan lizentziatu zen Euskal Herriko Unibertsitatean. Fakultate horretan euskaraz egindako lehen tesina aurkeztu zuen, \"ETB eta euskaren arazoa\" izenburukoa. Kazetaritza titulua lortuta, Nikaraguara joan zen, orduan herri txiki eta zapalduen esperantza zen iraultza sandinistaren berri bertan izatera, baita El Salvadorrera ere. Ignacio Ellakuria eta Jon Sobrinoren lanak eta adiskidetasuna ekarri zituen handik eta Nikaraguari buruz luze idatzi nuen \"Jakin\"-en 1986an.\n1991an Soziologia eta Zientzia Politikoetan doktoregoa lortu zuen Karmelo Garitaonandia zuzendaritzapean Deustuko Unibertsitatean zentsura frankistaz (1936-1983). 90eko hamarraldia garrantzitsua izan zen Torrealdairentzat, maila pertsonalean eta maila profesionalean: familia osatu, soziologia eta zientzia politikoen tesia defendatu, \"Jakin\"en kudeaketa bere gain hartu eta \"Euskaldunon Egunkaria\"ren sorkuntza eta garapenean murgildu zen.\n2016an, Eusko Ikaskuntzaren Manuel Lekuona saria eskuratu zuen. 2015ean hezur muineko minbizia zuela jakinarazi zuen, Euskaldunon Egunkariaren itxiera prozesuan atxilotzean jasan zituen torturekin lotzen zuen Torrealdaik gaixotasun hori. Minbizi hori zela eta osasun gorabeherekin egin zituen azken urteak, eta haren egoerak okerrera egin zuen 2020ko uztaileko azken egunetan. Etxean hil zen, uztailaren 31n, senideak eta lagun gertukoak agurturik.\nHaren omenezko hileta elizkizunak abuztuaren lehen egunetan egin ziren, 2020ko abuztuaren 3an eman zioten azken agurra Usurbilen. Haren heriotzak euskal kulturgintzan eta euskalgintzan oihartzun nabaria izan zuen, haren lanaren eta harenganako miresmenaren erakusle. Euskal komunikabideek luze eta zabal eman zuten gertaeraren berri eta azken agurrean Jaurlaritzako eta alderdi politikoetako goi-ordezkari ugari ere azaldu ziren. Abuztuaren 3an egindako azken agurrean, Torrealdairen alabak irakurri zituen euskaltzale kartsuak eskainitako azken hitzak:\nLandutako alorrak.\nIkertzailea.\nUnibertsitateko titulazio bat baino gehiago zituen. Toulousen (Okzitania) Teologian lizentziatu zen, Parisen Gizarte Zientzietan (orain soziologia izenez ezagunagoa) eta ostera Euskal Herriko Unibertsitatean Informazio Zientzietan lizentziatu zen, adar horretatik doktoregoa eskuratu zuen fakultateko lehen euskarazko tesia aurkeztuta: \"Euskal Telebista eta euskara\". Azkenik, Deustuko Unibertsitatean Soziologia eta Politika-zientzietan doktore egin zen. Bere ikergai nagusiak dira euskararen eta euskarazko kultura idatziaren historia soziala, liburuaren mundua, euskarazko komunikabideak eta zentsuraren auzia frankismo garaian.\n1976tik aurrera urtero liburugintzak utzitako uztaren berri eman zuen, 1976az geroztik hutsik egin gabe. Euskaraz argitaratutako liburu guztien datuak bilduz sortutako zerrendatik abiatuta, euskarazko produkzioari buruzko hausnarketa egiten zuen, indarguneak eta ahulguneak seinalatuz. Azterketaren txostena Jakin aldizkarian argitaratzen zuen artikulu moduan. \"Euskal liburugintza 1976\"... \"Euskal liburugintza 2017\" izenburuko artikuluak izan ziren horiek, azkena, 2017ko zerrenda, 2020an argitaratu zuen.\n1991-1993 urteen artean Deustuko Unibertsitatean aritu zen soziologia irakasle, bigarren aldia zen. 1976az geroztik biltzen zituen datuak bilduta, 1993an \"XX. mendeko euskal liburuen katalogoa\" argitaratzeari ekin zion, 2000. urte bitartean bost tomotan argitaratu zuen lana. \"Euskal idazleak, gaur\" lanaren jarraipena argitaratu zuen 1997an: \"Euskal kultura gaur.\" 1998 eta 1999 urteen artean EHUn eta Mondragon Unibertsitatean aritu zen irakasle lanetan.Euskaltzaindian lan asko egin zuen Joan Mari Torrealdaik. Bergarako Biltzarrerako (1978) prestatutako txostenaz gain, 2009tik bereziki Azkue Bibliotekaren eta argitalpenen arloan egin zuen lan euskaltzain emerituak. 2011n hartu zuen Azkue Bibliotekako zuzendaritza eta ostera, Azkue Bibliotekako Ohorezko bibliotekari izendatua izan zen, hain zuzen.\nLiburuen inguruan jorratutako bizitzan, euskal liburugintza sendotzeko urrats esanguratsu bat lortze aldera, ahalegin handiak egin zituen Euskal Liburutegi Nazionala sortzeko. Liburutegi Nazionalaren proiektuak garrantzi berezia zuen Torrealdairen ustetan, buru-belarri jardun zuen azken urteetan ere zeregin horren inguruko lanetan, eta gogoeta sakona idatzi eta argumentatu zuen, instituzioek hura sor zezaten motibatzeko. Bide horretan, mugarria izan zen euskaltzain oso izendatu zutenean 2009an Foruan eman zuen sarrera hitzaldia: \"Bibliografiatik Bibliotekara. Esperantzari leihoa.\" Aipatu zuen esperantzari zabaldutako leiho horrek luzaro daramala zabalik (1914-1923 urte tartea gogora ekarri zuen Torrealdaik hitzaldi hartan, Euskal Pizkundearen aro historikoaren erdi aldera) baina, tamalez, euskarak liburutegi nazionalik gabe segitzen du.\nAzken urteetan, Torrealdaik euskarak pairatutako erasoak jorratu zituen \"\" (2018, Txertoa) bezalako argitalpenekin. Saiakera horretan euskarak XVIII. mendetik pairatutako erasoak eta errepresioa landu zituen, zazpiehun baino erreferentzia bibliografiko gehiagotan oinarrituz. Saiakera horretan argi ikus daiteke Torrealdai kezkatu egin zutela azken hamarraldietan espainiar intelektual batzuek hartutako jarrera: euskarak pairatutako errepresioa (frankistaren aurrekoa, frankista eta ondorengoa) ukatu egiten dute eta euskaldunen gainean jarri euskararen ahuleziaren ardura. Torrealdaik, bere hitzetan, helburu honekin idatzi zuen saiakera: 'Nik espero dut irakurleak \"Asedio al euskera\"n negazionista linguistikoen iritziei aurka egiteko besteko argudio intelektual eta, halaber, moralak aurkituko dituela.'\nEuskaltzaina.\n1958an hasi zen euskaraz idazten. Euskaltzaindiak euskaltzain urgazle izendatu zuen 1975eko ekainaren 27an eta euskaltzain oso 2007ko azaroaren 30ean. \u201cBibliografiatik bibliotekara, esperantzari leihoa\u201d izeneko sarrera hitzaldia irakurri zuen Foruan 2009ko urriaren 31n. 2017an Euskaltzaindiak euskaltzain oso emeritu izendatu zuen Patxi Uribarrenekin batera.\nEuskaltzaindian, Bergarako Biltzarrerako (1978) prestatutako txostenaz gain, 2009tik bereziki Azkue Bibliotekaren eta argitalpenen arloan egin zuen lan. 2011n Jose Antonio Arana euskaltzaina hil zenetik 2017ra arte bibliotekari akademikoa izan zen, eta ordutik aurrera ohorezko bibliotekaria. Besteak beste euskaltzain hauen argitalpenak prestatu zituen: Rikardo Arregi, Karlos Santamaria, Martin Ugalde, Luis Villasante. Euskaltzaindiaren \"Euskera\" aldizkariko aholku batzordeko kidea izan zen 2009 urteaz gero.\n2018an Euskaltzaindiak Euskara Batuaren 50 urteak ospatzeko antolatu zuen biltzarrean, Torrealdai izan zen \"Euskara Batuaren Adierazpena\" irakurri zuena. Hamar puntutan euskara batuaren garrantzia, ibilbidea eta erronkak berresten zuen agiria eta 36 eragile publiko eta pribatuk sinatu zuten hantxe.\nMendizalea.\nGaztetatik izan zen mendizalea. 60ko hamarkadan Pirinioetara joaten hasi zen eta askoz ere geroago, Mikel Arrizabalagarekin bereziki, Alpeetara maiz joaten zen. Astebururo mendira joan izan ziren urteetan. Euskal Herriko mendi-martxa denak eginak zituen, 40 kilometrokoak. Hiru Handiak, 100 kilometroko martxa, hiru aldiz egina zuen, baina martxa horiek ere berandu egin zituen, 60 urte bete eta gero. Joseba Jakarekin basamortuko maratoia egitekotan ibili ziren luzaz, baina ez ziren inoiz joan. Sei maratoi egin zituen, Joseba Jakarekin batean ere bai. Behobia askotan egin zuen.\nAzken 20 urteetan mendian 14.000 kilometro egin zituela Mikel Arrizabalagarekin. Ibilaldi horietako asko jasota daude Mikel Arrizabalagak berak Berria egunkariko \"Ibilkari\" atalean bildutako 300 testuen artean.\nIbilbidea.\nJakin aldizkariko zuzendari (1969-2014).\nJakin Euskal Herriko kultura-taldea, aldizkaria eta argitaletxea da. Aldizkaria Arantzazun (O\u00f1ati) sortu zuten 1956an, frankismo betean, eta euskaraz kaleratzen direnen artean beteranoetarikoa da. \"Kultura eta pentsamendua\" jorratzen ditu. Jakin Taldeko kide historiko nabarmenak Joseba Intxausti, Joxe Azurmendi, Paulo Agirrebaltzategi eta Joan Mari Torrealdai bera dira. \"Jakin\" aldizkarian 1960an hasi zen, zuzendaritzan hasieratik eta zuzendari 1967-1969 eta 1977-2014 bitartean. Hain zuzen, lehen etapa horretan zuzendaria zela, hasieran Donostian hartu zuen egoitza eta aldizkariaren tankera aldatu zuen, \"Esprit\" Frantziako aldizkariaren itxura hartuta. 1969an, berriz, aldizkaria itxiarazi zuten, zentsurak bultzatuta.Franco hil eta gutxira taldea fisikoki berriro bildu zenean proiektu berriak abiarazi zituzten 1977an. Orduan UZEI sortu zuten eta argitaletxe bihurtu zen Jakin (Jakin Sorta); Torrealdai, Intxausti eta Agirrebalzategi izan ziren zuzendariak urte haietan. 1977an, aldizkaria berriz ere kaleratzen hasi zen L. A. Bilbaoren eta J.M. Torrealdairen zuzendaritzapean.\nDiktadura osteko aro berrian \"Jakin\" aldizkaria kultur aldizkari kritikotzat definitzen zen, eta soziologia, zuzenbidea, filosofia, zientzia edo literatura gisako eremu ezberdinak landu zituen. Maila profesionaleko erronka handia izan zen \"Jakin\" berria sortzea. Arantzazuko EFA argitaletxearen lege babespean egoteari utzi eta, 1990ean, independente bihurtu zen aldizkaria argitaratzeko enpresa, elkarte anonimo. Torrealdaik aldizkariaren zuzendaritzaren jarraipena eta enpresa berriaren kudeaketa hartu zituen bere gain.\n2006an Jakinek urrezko ezteiak handikiro ospatu zituen. Egindako lana aztertzeaz gainera, aurrera begira jarri zuten aldizkaria. Ondorioz, aldizkariaren 200. zenbakia argitaratzearekin batera, 2014n fundazio bihurtu \"zuten Jakin\", etorkizunean ere, bere ezaugarri propioak manten zitzan. Orduan Torrealdai Jakin Fundazioko lehendakari hasi zen, eta Lorea Agirre kazetari eta gizarte antropologian adituak hartu zion errelebua aldizkariaren zuzendaritzan.\n\"Elkar\" argitaletxearen sortzaile (1975-2020).\n1975ean, Torrealdai Paristik itzuli zen, eta Elkar argitaletxea sortzen parte hartu zuen. Euskarazko liburuen produkzioa ia hutsaren hurrengoa zen orduan, eta Joan Mari Torrealdaik argitalpena eta banaketa hauspotu zituen Elkarren bitartez. Berez, Elkar (Euskal Liburu eta Kantuen Argitaldaria) Ipar Euskal Herriko 20 euskaldunek sortua zuten 1972an. Baina 1974an Joxe Azurmendi eta Joseba Jakarekin bildu zen Parisen.\nLiburu sail berriak atera nahi zuen Jakak Elkar hura indartu nahian, Hegoaldeko beste 20 kide sartuz. Horrela, Iparreko eta Hegoko 40 lagunez birsortu zen Elkar 1974an. Urte asko geroago, 1996an, Elkar editoriala Euskalgintza Elkarlanean Fundazioko (gaur egun Elkar) kide izan zedila erabaki zuten aho batez. 1997az geroztik Elkar Fundazioaren Patronatuko kidea izan zen Torrealdai, urte horietan guztietan.\nEuskaldunon Egunkariaren kontseiluko lehendakaria (2000-2003).\nEgunkaria Sortzen taldeko arduradunetakoa izan ondoren,1990ean \"Euskaldunon Egunkaria\" sortu zenean, administrazio kontseiluko kide eta kontseilu editorialeko buru izan zen. 2000an, berriz, administrazio kontseiluko buru bihurtu zen. Aurretik urtebete pasatxo aritu izan ziren proiektua prestatzen. Erabat sinetsita zegoen Torrealdai euskarazko egunkari nazionala sortzeko erronka zailari ekiteko garaia zela hura: \u00abEztabaida utzi, eta egin dezagun\u00bb. Torrealdairen moduan, beste hainbat euskaltzalek ere bat egin zuten proiektuarekin. Tartean izan ziren Imanol Murua Uria kazetari eta Euskal Herriko Unibertsitateko irakaslea, Nerea Azurmendi kazetaria, eta Txema Auzmendi kazetari eta jesuita.\n1980ko hamarkadaren amaieran eta 1990ekoaren hasieran egindako lan eskerga. Batzuek erredakzioan, beste batzuek bideragarritasun ekonomikoa antolatzen, eta beste batzuek \u00abdiplomazia lanetan\u00bb. Nagusiki zeregin horretan aritu zen Torrealdai, \u00abpixkanaka horma lodiak hausten eta ateak irekitzen\u00bb. Eta ezina egina bihurtu zuten 1990eko abenduaren 6an Euskaldunon Egunkariaren lehen alea argitaratu zenean. Martin Ugalde Kultur Parkearen sorkuntzan ere parte hartu zuen.2003an, Euskaldunon Egunkariaren itxieraren prozesuan, Guardia Zibilak atxilotu, torturatu eta espetxean sartu zuen administrazio kontseiluko beste kideekin batera (Txema Auzmendi, Martxelo Otamendi, Xabier Oleaga eta I\u00f1aki Uriarekin). Orduko Espainiako Gobernuak abiatu zuen prozesua egunkaria ETArekin harremanetan egotea leporatuta. 2010ean, Auzitegi Nazionalak Torrealdai, Otamendi, Uria, Auzmendi eta Oleaga errugabe zirela onartu zuen, akusazioen argudioak gogor kritikatuz eta ETArekiko lotura ukatuz. Epai hori ez zuten akusazio bidegabeko kide ziren AVT eta Dignidad y Justicia elkarte espainiar nazionalistek onartu.\nHala ere, auzi ekonomikoak aurrera segitu zuen. 2012an, Estrasburgoko Giza Eskubideen Auzitegiak Egunkariako zuzendaritzako kide zen Martxelo Otamendik Guardia Zibilarengandik torturak jasan zituela frogatutzat eman eta Espainiako Gobernua zigortu zuen, ezer egin ez izana leporatuta; Otamendi Torrealdairekin batera atxilotu zuten. 2014an, \"Egunkaria\"ko auzi ekonomikoa artxibatu egin zuten epaitegiek. Orduan bukatu ziren auzi guztiak, 11 urte pasa eta gero.\nTorrealdaik berak hasieran ez zituen torturak salatu: bost urte behar izan zituen mina kanporatzeko. Zauri sakona izan zen. Eta ez zen atxiloaldi ondoren amaitu: 11 urteko auzibide luzeak etorri ziren ondoren \u2014Torrealdai auzi nagusian eta ekonomikoan zegoen\u2014. Baina kaltea eginda zegoen, bai pertsonala, bai profesionala. \u00abSarraskia\u00bb egin ziotela salatu zuen: paper asko ez zizkioten itzuli, eta itzuli zizkiotenak desordenaturik zeuden. \u00abEz da borondaterik gabe egina. Ezabatu egiten dizute memoria, badakite-eta ni bezalako baten indarra bere dosierretan dagoela. Nire informazio bilketetan oinarritutako lanik ez dut egin ordutik\u00bb.\nPuntuEUS Fundazioko lehendakaria (2015-2017).\n2015etik 2017ra PuntuEUS Fundazioko lehendakaria izan zen Joan Mari Torrealdai., Andoni Sagarnarengandik hartuz errelebua. Torrealdairen bi urteak garrantzitsuak izan ziren: domeinua egonkortu zen, eta bideragarri bihurtu zuten.\nHorrez gain, 2020. urtera bitarteko erronkak identifikatu zituzten, Fundazioaren Patronatua berriztatu zuten erakunde berriak integratuta: Kontseilua, Euskal Idazleen Elkartea, EKE, ESLE, Euskaltel, Euskaltzaindia, EHU, EITB eta PuntuEUS Elkartea. 2017ko urtarrilean, I\u00f1aki Goirizelaiak hartu zion errelebua lehendakari lanetan, EHUren izenean.\nLanak.\nJoan Mari Torrealdairen argitalpen guztiak 2020an digitalizatu zituen Jakin Fundazioak Gipuzkoako Foru Aldundiaren laguntzarekin. Guztira, 593 idazlan eta 13.614 orrialde digitalizatu zituzten, 57 urtetan zehar idatzi eta argitaratutakoak. Hainbat ziren landu zituen gaiak: liburugintza, kazetaritza, euskararen historia soziala, euskal literaturaren soziologia, zentsura, euskal prentsa, politika eta gizartea, hezkuntza. \nHainbat aldizkaritan idatzitako artikulu ugariez gain, 20 liburutik gora argitaratu zituen. Orotara, 24 liburu, 47 liburu-atal eta 554 artikulu idatzi zituen. Artikulu horiek 41 egunkari eta aldizkaritan azaldu ziren. Aldizkariko artikuluak horien artean asko \"Jakin\" aldizkaria argitaratu zituen, baita honakoetan ere bai: (\"Zeruko Argia\", \"Comun\", \"Jakin, Anaitasuna, Egan, Elgar, Arantzazu, Guip\u00fazcoa, Jaunaren Deia, Argia, RIEV, Euskera...\" Eta gainera, 3 liburu itzuli zituen eta beste bitan editore-lanak egin zituen.\n1977az geroztik landu zuen lan bibliografikoak bi alor nagusi izan zituen:\nEuskaltzale sutsua izan zen, eta behin baino gehiagotan salatu zituen diglosiak dakartzan kalteak, eta bereziki prentsari buruz hauxe adierazi zuen:\nSariak eta errekonozimenduak.\nBesteak beste, sari hauek jaso zituen:"}
{"id": "23262", "revid": "1491", "url": "https://eu.wikipedia.org/wiki?curid=23262", "title": "Jesus Mari Olaizola", "text": "Jesus Mari Olaizola Lazkano, Txiliku bezala ezaguna, (Zarautz, Gipuzkoa, 1951ko apirilaren 15a) euskal idazlea da. Euskal idazle hau, batik bat, haur eta gazte literaturan egindako lanagatik da ezaguna nahiz eta helduentzako literaturan inkurtsioren bat egin duen. Ahozko literatura atsegin du: igarkizunak, kantu eta esaera zaharrak, jolaserako erretolikak, ahokorapiloak...\nLiteratur ibilbidea.\nIngeniari teknikoaren eta irakaslearen ikasketak egin zituen. Ez du inoiz ingeniari lan egin, baina zenbait urtez hezkuntzan lana egina da. Dena dela, bereziki zientzia arloko ikasmateriala prestatzen egin zuen lana urte askoan.\nHaur eta Gazte Literatura izan da Txilikuren esparru naturala. Haren lehen argitalpena 1982koa da: \"Zozoa eta biok\".\nHaur eta gazte literaturan egindako ibilbide literarioan, genero ezberdinak landu ditu. Bere lehen lanen barruan dago euskal haur eta gazte literaturan zientzia fikzioko lehenengo nobela \"\" (1990). \"Katixa eta Kroko\" (Elkar, 1992) liburuarekin errealismo kritikoaren alorra landu zuen. Handik urte batzuetara, jarraipen moduan, \"Katixa, Kroko eta Kokoroko\" (Elkar, 1997) idatzi zuen. Txilikuren bildumaren abenturak ere badu bere lekua, bereziki \"Indianoa \" (Elkar, 1993) liburuarekin, hau abenturazko nobela klasiko bat dugu.\n\"Osaba Bin Floren\" (Elkar, 2003) liburuarekin, Haur eta Gazte Literaturako Euskadi Saria irabazi zuen. Liburu honek, Osaba Bin Florenen ipuinak jasotzen ditu, hauek lehenengo \"Euskaldunon Egunkarian\" publikatu zituen eta hau itxi ondoren \"Berrian\". Liburuan kontatzen diren istorioak lotuta daude kate moduan. 2004koa da, bestalde, \"Jokin Galtxagorri\" liburua. Umorea, abentura eta mitologiaren misterioa uztartzen ditu egileak Maider eta Jokin Galtxagorriren istorioa kontatzeko. 2008an argitaratutako \"Zaldun beltzak\" liburuan abentura haiei jarraipena eman zien idazle zarauztarrak. Batetik, Jokin Galtxagorri eta Maiderren gertaera berrien kontakizunari, eta, bestetik, Jokin Galtxagorrik narratuko duen kondairari egiten die leku Olaizolak liburu honetan.\nEstiloa.\nBere helburua haurra entretenitzea denez, ez ditu deskribapen luze eta astunak erabiltzen. Bere iritziz haurra ez da aldendu arazi behar literaturatik eta horregatik bere lanek estilo zuzen, sinple eta naturala dute.\nLanak.\nOso luzea da Jesus Mari Olaizola idazlearen liburuen zerrenda. Hainbat narrazio dituen arren, argitaratu duen gehiena Haur eta Gazte Literaturan izan da. Hauek dira Haur eta Gazte Literaturan azken urteetan argitaratutakoak:"}
{"id": "23263", "revid": "119347", "url": "https://eu.wikipedia.org/wiki?curid=23263", "title": "Ana Urkiza", "text": "Ana Urkiza Ibaibarriaga (Ondarroa, Bizkaia, 1969ko urtarrilaren 10a) euskal idazlea eta itzultzailea da.\nBiografia.\nInformazio Zientzietan lizentziaduna eta enpresa-komunikazioan aditua da. Komunikazio aholkularia eta Deustuko Unibertsitateko irakaslea da ogibidez. Gainera, itzultzaile eta artikulugile ere bada, \"Deia\" egunkarian eta \"Karmel\" aldizkarian, besteak beste.\nIpuingintza landu du batez ere, eta hainbat sari irabazi ditu, Agustin Zubikarai eta Tene Mujika sariak, besteak beste.\nArgitaratu dituen liburuen artean aipatzekoak dira: \"Desira izoztuak\" (2000) eta \"Bekatuak\" (2005) ipuin-bildumak; \"Gela ilunetik \"(2000) eta \"Bazterreko ahotsa\" (2002) poesia-liburuak; haur eta gazte literaturan, \"Betaurrekoak ditut eta zer? \"(2001), \"Hondartzako kioskoa\" (2001), \"Ondarruko piratak\" (2003), \"Amak plastakoa eman dit \"(2004), \"Nire herriak ostadarraren koloreak ditu \"(2006) eta \"Nire hiriko poemak\" (2006).\n2006an zortzi euskal idazle emakumezkori egindako elkarrizketak argitaratu zituen liburu batean: \"Zortzi unibertso. Zortzi idazle\".\n2020ko irailaren 19tik Eusko Ikaskuntzaren presidentea da."}
{"id": "23264", "revid": "127308", "url": "https://eu.wikipedia.org/wiki?curid=23264", "title": "Patri Urkizu", "text": "Patricio \"Patri\" Urkizu Sarasua (Lezo, Gipuzkoa, 1946ko irailaren 2a - ) euskal idazlea da. Filologia Erromanikoan lizentziaduna da Salamancan eta Euskal Filologian doktore Euskal Herriko Unibertsitatean. 1987an \"Pierre d\u00b4Urteren hiztegia: Londres 1715\" izenburuko tesiarekin Euskal Herriko Unibertsitatean Koldo Mitxelenaren zuzendaritzapean.\nEuskal Idazleen Elkartearen presidente izendatu zuten 1989an, eta kargu hartan egon zen 1997 arte. Horrez gain, Eusko Ikaskuntzako Hizkuntza eta Literatura saileko zuzendaria izan zen. Gaur egun euskaltzain urgazlea da.\nErrenteria eta Donostiako Institutuetan lehenik eta gero EUTG-n, Bordeaux III Michel de Montaigne-n, eta Madriden UNEDeko Unibertsitateetan irakasle izan da euskararen eta euskal literaturaren munduratzeaz arduratuz. Bartzelona, Madrid, Valentzia, M\u00e9rida, Pontevedra, Cuenca, Salamanca, Baiona, Donostia, Bilbao, Gasteiz, Iru\u00f1ea, Lille, Lancaster, Montpellier eta beste zenbait hiritako Literatur Jardunaldietan parte hartu izan du. \nBere semea Urtzi Urkizu kazetari eta idazlea da.\nIdoia Gere\u00f1u eta Arantzazu Fernandez izan dira Urkizuren ikasleak eta, gaur egun doktore direnak Urkizuren ikerketaren bidetik aritzen dira.\nLanak.\n1973an hasi zen argitaratzen Iparraldeko teatro zaharra: xaribariak. Bi urte geroago, 1975ean, \"Euskal Teatroaren Historia\" Gabriel Arestiri, eta, hamar urte geroago, \"Euskal Antzertia\" Piarres Larzabal eta Antonio Labaieni, Ipar eta Hego Euskal Herriko bi zutabe nagusiak landu zituen. Denborarekin lortu zuen biltzea \"Zuberoako Irri-teatroa\" eta plazaratu ere Baigorriko Izpegi argitaletxean. Geroago etorri ziren pastoralak eta hor daude bilduak UNEDeko \"Teatro popular vasco\" titulupean, eta hitzaurre hirueledunarekin, euskara, gaztelania eta frantsesa, XVIII. mendeko obra zaharrenak\u00bb.\nEusko Jaurlaritzaren Kultura Sailak 80ko hamarkadan Antzerti martxan jarri zuen, eta bertako aldizkarian ere lanak argitaratu zituen. Bertan aritu zen Patri, antzerkigileak eta antzerki tradizionala erakusten beti.\nLiburu ugari plazaratu ditu, batzuek bakarrik burutuak eta beste batzuek elkarlanean hamaika aldizkari ezberdinetan aurki daitezkeelarik berak sinatzen dituen artikuluak: \"Antzerti berezia, Anuario del Seminario Julio de Urquijo, Argia, Berriak, Egan, Epos, Euskera, Hegats, Jakin, Lapurdum, Mundaiz, Oihenart, Revista de lenguas y literaturas catalana, gallega y vasca, Serta Revista iberorrom\u00e1nica de poes\u00eda y pensamiento po\u00e9tico\" eta beste. Ikerketa eta dibulgazioaz at sorkuntza arloan ere poesia eta narrazioa landu ditu: \u2500\"Dorrejilko kanta\" (1977), \"Zeren azken finean\" (1984), \"Sekulorun sekulotan\" (1984), \"Zoazte hemendik\" (1995), \"Suaren froga\" (2021)\u2026\u2500. \nBereziki Bertsogintzaz eta Euskal Teatroaz entseiu eta artikulu anitz idatzi ditu, testu ineditoak plazaratuz, Patxi Intxaurrandieta eta beste zenbaiten lankidetzaz. Adibidez: \"Euskal Antzertia\" (Antzerti 1984), \"Lapurdi, Baxanabarre eta Zuberoako bertso eta kantak\" (Etor 1991), \"Anton Abbadiaren koplarien guduak. Bertso eta aire zenbaiten bilduma, 1851-1897\" (Eusko Ikaskuntza 1997), \"Zuberoako irri-teatroa. Recueil des farces charivariques basques\" (Izpegi 1998), \"Maria Dolores Agirre eta Euskal Antzertia (Michael V. Gazzo, Txapela bete euri\", Egan 2004); \"Teatro popular vasco. Manuscritos in\u00e9ditos del siglo XVIII. Estudio y edici\u00f3n\" (UNED 2007), \"Teatro Vasco. Historia, rese\u00f1a y entrevistas, antolog\u00eda biling\u00fce, cat\u00e1logo e ilustraciones\" (UNED 2009), \"Albert Camus, Gizon Zuzenak\" (Egan 2017), \u201cEuskal teatroaren azken ikerketez gogoeta xume batzu\u201d, \"Ekin eta joka, Azken ikerketak euskal teatroaz\" (EHAZE, 2018), ea. "}
{"id": "23265", "revid": "119347", "url": "https://eu.wikipedia.org/wiki?curid=23265", "title": "Iban Zaldua", "text": "Iban Zaldua Gonz\u00e1lez (Donostia, Gipuzkoa, 1966ko otsailaren 18a - ) euskal idazlea da, ipuin arloan nabaria. Euskaraz eta gaztelaniaz idazten du.\nBiografia.\nEHUan Geografia eta Historian lizentziaduna da eta egun bertako Ekonomiaren Historia irakasle ere bai Letretako Fakultatean. Gaur egun Gasteizen bizi da.\nIbilbide literarioa.\nIban Zalduak ipuina, eleberria eta kritika landu ditu, baina ipuin eta istorio laburren arloan nabari da. Hainbat komunikabide, aldizkari, eta blogetan hartzen du parte, hala nola, \"La Galleta del Norte\", \"Lata, Parentesis, Argia, El Pa\u00eds, Nabarra, Eremulauak\" eta \"Volgako batelariak\". Azken horretan, aldizkari elektronikoaren erredakzio batzordeko partaidea izan zen.\nHasierako lanak 1980. hamarkadan izan ziren eta zenbait sari jaso zituen: \"Patios\" (1987) Gasteizko Hiria saria eta \"Veinte cuentos cortitos\" (1989) IV. Gipuzkoa Aldundia saria, adibidez. Nabariena, aldiz, 1990. hamarkadan izan zen. Gerardo Markuletarekin \"Ipuin euskaldunak\" (Erein, 1999) idatzi zuenetik, ipuingintza jorratu eta lan esanguratsu asko argitaratu ditu: \"Gezurrak, gezurrak, gezurrak\" (Erein, 2000); \"Traizioak\" (Erein, 2001); \"La isla de los \u00e1ntropologos y otros relatos\" (Lengua de Trapo, 2002); \"Itzalak\" (Erein, 2004); \"Etorkizuna\" (Alberdania, 2005); \"Gerra zibilak\" (Argia, 2009); \"Ipuinak. Antologia bat\" (Erein, 2010). \"Etorkizuna\" ipuin bildumari esker 2006ko Euskadi Saria Euskarazko Literaturari irabazi zuen.\nZalduaren eleberrigintza umoretsua da. Horren adierazle dira bere bi eleberriak \"Si Sabino vivir\u00eda\" (Lengua de Trapo, 2005) eta \"Euskaldun guztion aberria\" (Alberdania, 2008).\nHaur eta Gazte Literatura ere landu du \"Kea ur gainean\" (Elkar, 2002) eta \"Ile luzeen kondaira\" (Pamiela, 2004) eleberri laburrekin.\n2012ko Euskadi Literatura Sarietan, berriz, Haur eta Gazte Literaturari zegokion garaikurra eskuratu zuen \"Azken garaipena\" (Ikastolen Elkartea, 2011) komikiari esker. 2015eko urtarrilaren 6an, hiru ipuin sartu zituzten 'Best European Fiction 2015' antologian.\nKritikari lana.\nZalduak literatur eta musika kritika ere lantzen ditu, \"Oharrak &amp; Hondarrak\" bere blogean, eta halaber musika iruzkinak eginez Euskadi Irratiko \"Faktoria\" saioan, \"Asteko soinu banda\" atalean (2017tik)\u02d0 adibidez, euskal gatazkaren historia musikala iruzkindu izan du tarte horretan. Zalduak esana da, kritika ere badela \"idazlearen zeregina, irakurlea den neurrian. Idazlea izatea kontu zirkunstantziala dela dio, naturalagoa dela irakurritakoaren gaineko iritzia ematea.\"\nKritika saiakera alorrean, \"Obabatiko tranbia\" (Alberdania, 2002) eta \"Animalia disekatuak\" (Utriusque Vasconicae, 2005) ditu argitaratuak. Arlo horretan, Euskadi Literatura Saria Gaztelaniazko saiakeran lortu zuen, \"Ese idioma raro y poderoso\" (Lengua de Trapo, 2012) lanarekin.\nIdazkera.\nMari Jose Olaziregiren iritziz, Zaldua narrazio oso laburrei neurria ondo hartu dien idazlea da, istorio zorrotz, ironiko eta umoretsuak eraikitzen dituelako. Haren lanen beste ezaugarri nabaria egileak paradoxak eraikitzeko daukan joera da, baita errealitatea eta fikzioa nahasiz, hiper-errealitateak sortzeko abilezia ere.\nUdako Euskal Unibertsitateko kidea.\nUdako Euskal Unibertsitateko Historia Sailean ere aritu izan da irakasle gisa hainbat urtez, saila eratu zenetik. Urte haietan, hiru liburu hauetan hartu zuen parte:\nUEUko Historiako sailburua izan zen eta, zenbait urtetan, Literaturako udako ikastaroen antolatzaile. Euskal komunitate zientifikoaren Inguma datu-basearen arabera, haren ekarpena 70 baino gehiago dira.\nLanak.\nEuskal komunitate zientifikoaren Inguma datu-baseak, guztira berak sorturiko 70 lan baino gehiago erakusten ditu. Haren liburu aipagarrienak hauek dira:"}
{"id": "23266", "revid": "95298", "url": "https://eu.wikipedia.org/wiki?curid=23266", "title": "Angel Zelaieta", "text": "Angel Zelaieta Gisasola (Mallabia, 1940ko urriaren 1a - ) euskal idazlea eta irakaslea da. 2018ko urriaren 26an, \"Anaitasuna\" aldizkariari emandako Rikardo Arregi Kazetaritza saria jaso zuen Andoainen, sariaren 30. urteurrenean. Ahoztar Zelaieta kazetaria bere semea da.\nBiografia.\nFilosofia eta Filologia Hispanikoan lizentziatua eta hiru urtez apaiz jardun ondoren, Bilboko \"Verdes\" liburudendan lan egin zuen, non Bernardo Atxaga gaztea ezagutu eta haren lehen lana irakurri eta Gabriel Arestiri eman zion irakurtzeko. \"Anaitasuna\" aldizkariko zuzendaria izan zen 1969-1972 bitartean. Geroztik, Lauro Ikastolako irakasle moduan lan egin du. 1992-1994 urte bitartean Bergarako UNEDeko irakasle ere izan zen. Gabriel Arestiren biografia bat idatzi du.\n2018ko urriaren 26an, \"Anaitasuna\" aldizkariari emandako Rikardo Arregi Kazetaritza saria jaso zuen Andoainen, sariaren 30. urteurrenean. Saria Bego\u00f1a Arregik eman zion, Rikardo Arregi zenaren arrebak."}
{"id": "23267", "revid": "65203", "url": "https://eu.wikipedia.org/wiki?curid=23267", "title": "Patxi Zubizarreta", "text": "Patxi Zubizarreta Dorronsoro (Ordizia, Gipuzkoa, 1964ko urtarrilaren 25a) euskal idazle oparoa da. Euskal Filologiako ikasketak egin zituen Gasteizen, egun, bertan bizi da. Helduen Literaturan eta itzulpengintzan lan asko egindakoa den arren, Haur eta Gazte Literaturan argitaratutako lanengatik da bereziki ezaguna. Lau aldiz eskuratu du Haur eta Gazte Literaturaren Euskadi Saria: 1998an, \"Gizon izandako mutila\" lanarekin; 2006an \"Pantaleon badoa\" liburuarekin; 2010ean \"Xia Tenzinen bidaia miresgarria\" lanarekin; eta 2019an \"Korri, Kuru, korri!\" lanarekin. Horrez gain, kolaboratzaile lanak ere egin ditu hainbat hedabidetan.\nLiteratur ibilbidea.\n1990eko hamarkadan, batetik Haur eta Gazte Literaturako idazleak eta bestetik heldu literaturakoak bereizten ziren. Haietako zenbait, Patxi Zubizarreta barne, Helduen Literaturatik Haur eta Gazte Literaturaren mundura hurbiltzen hasi ziren, bi arlo horien arteko mugak apurtuz.\nIrakasle lanetan ibili ondoren, literatura munduan murgildu zen \"Ametsetako mutila\" (Elkar, 1991) lanarekin hasita. Bibliografia luzea osatu du urte hauetan guztietan.\nHainbat genero landu ditu Zubizarretak: errealismo fantastikoa, zientzia-fikzioa, bidaia-liburua, umorea, familia, migrazioa, amodioa, kultura-aniztasuna eta herri-literatura. Baina gehien landu duen generoa ipuinak dira. Hainbat lanetan maiz jaso ditu tradiziotik etorritako ipuinak, narrazio nagusi batean harilkatuta.\nGaiei dagokienez, bere liburuetan gehien landu duen gaia immigrazioarena da, bereziki Ipar Afrika eta Europa artean ematen dena. Gai hau, immigrazioa, haurrentzako ulergarria den moduan azaltzen du, haiek erraz eta egoki uler dezaten. Patxi Zubizarretaren lan ezagunenen artean da \"Usoa\"; liburu-bilduma honen lehen pausoak, \"Berria\" egunkariaren \"Mantangorri\" haurrentzako aldizkarian aurki ditzakegu.\nItzulpenei dagokionez, berriz, Zubizarretaren hainbat lan, euskaraz zein gazteleraz idatziak, beste hizkuntza batzuetan argitaratuak izan dira.\nBestalde, idazketarekin erlazionaturiko hainbat ekintzetan ere jarduten da, hala nola, prentsarekin kolaboratzaile moduan eta hitzaldi zein errezitaletan parte hartuz. Gainera, musika eta literatura uztartzeko ahalegin handiak egin ditu, hala nola, \"Hamar mezu eta dei bat\", \"28 letra eta 7 nota munduari itzulia egiteko\", \"Zikoinaren hegaldia\", etab.\nHain zuzen, musika, irudiak eta literatura uztartuz, zenbait ikuskizun ere sortu ditu. Besteak beste, Londresen egin zen IBBYren Nazioarteko Kongresuan aurkeztutako \"Flying over paper/Paperean hegan\" ikuskizuna, Galtzagorri Elkartearen eta Etxepare Euskal Institutuaren laguntzarekin; edota bi elkarte horiekin Boloniako Haur Liburuaren Nazioarteko Azokan aurkeztutako \"Ants, horses, elephants\" (Inurriak, zaldiak, elefanteak). 2001ean Zubizarretak herri askotara eraman zuen \"Zikoinaren hegaldia\" literatur ikuskizuna, Afrikako iparraldean jaio baina Europan bizi diren hainbat idazleren testuekin. Zubizarretak I\u00f1igo Ramirez biolontxelo jotzaileak lagunduta errezitatzen zituen testuak.\nEstiloa.\nZubizarretak erabiltzen duen estiloa oso landua da, baita arina ere. Horrek, irakurtzera gonbidatzen du irakurlea. Hitzaldietan aipatu duen moduan, hegaztien irudiak behin baino gehiagotan erabili ditu bere liburuetan (zikoinak, enara, kukua...). Horren adibide, \"Midasen eraztuna\" edo \"Usoa, hegan etorritako neskatoa.\"\nLanak.\nOso luzea eta oparoa da Patxi Zubizarreta idazlearen liburuen zerrenda. Narrazioa, nobela, poesia, Haur eta Gazte literatura, antzerkia... denetarik idatzi du. Hauek dira Haur eta Gazte Literaturan azken urteetan argitara emandako liburuak:\nItzulpengintza.\nHaur literatura unibertsalaren lan klasikoak itzuli ditu \"Mila gau eta bat gehiago\" (Al\u00ed Bab\u00e1, Aladin eta Simbad) edo Antoine de Saint-Exup\u00e9ryren \"Printze txikia\"."}
{"id": "23268", "revid": "1519", "url": "https://eu.wikipedia.org/wiki?curid=23268", "title": "Alberto Barandiaran", "text": "Alberto Barandiaran Amillano (Altsasu, Nafarroa, 1964ko irailaren 24a - ) kazetari eta idazle euskalduna da.\nIbilbidea.\nEuskaldunon Egunkarian eta Berrian lan egin izan du. Hekimen euskal hedabideen elkartearen zuzendari izan zen 2012 eta 2018 urteen artean."}
{"id": "23269", "revid": "56334", "url": "https://eu.wikipedia.org/wiki?curid=23269", "title": "Jon Benito", "text": "Jon Benito Aranberri (Zarautz, Gipuzkoa, 1981eko maiatzaren 24a - ) euskal idazlea. Historia ikerketa, prentsa-artikuluak eta poesia eta narrazio lanak egiten ditu."}
{"id": "23270", "revid": "336", "url": "https://eu.wikipedia.org/wiki?curid=23270", "title": "Gari Berasaluze", "text": "Gari Berasaluze Ostolaza (Getaria, Gipuzkoa, 1975eko urriaren 30a - ) euskal idazlea da. Hainbat urtez kazetaritzan eta liburugintzan egin du bidea. Besteak beste, Urola Kostako Hitza egunkariko zuzendaria eta Txalaparta argitaletxearen euskarazko liburuen argitaratzailea izan da.\n1996-1999 urteen artean, Euskaldunon Egunkariako literatura gehigarriaren arduraduna ere izan zen, eta bertan egindako lanari esker Rikardo Arregi kazetaritza saria jaso zuen 1998an."}
{"id": "23271", "revid": "56334", "url": "https://eu.wikipedia.org/wiki?curid=23271", "title": "Luis Berrizbeitia", "text": "Luis Berrizbeitia Agirre (Abadi\u00f1o, Bizkaia, 1963ko abenduaren 12a - ) euskal idazlea da."}
{"id": "23272", "revid": "119347", "url": "https://eu.wikipedia.org/wiki?curid=23272", "title": "Jon Casenave", "text": "Jon Casenave (Baiona, Lapurdi, - ) idazle eta irakasle lapurtarra da. Bordele Montaigne Unibertsitatean Euskal Ikasketetan doktorea da, 1997an doktoretza tesia aurkeztu zuenetik (Jean Etxepareren harian egin zuen lan). Egun, UPPAn nahiz UBMn ematen ditu eskolak."}
{"id": "23273", "revid": "69297", "url": "https://eu.wikipedia.org/wiki?curid=23273", "title": "Javi Cillero", "text": ""}
{"id": "23274", "revid": "6950", "url": "https://eu.wikipedia.org/wiki?curid=23274", "title": "Andoni Ega\u00f1a", "text": "Andoni Ega\u00f1a Makatzaga (Zarautz, Gipuzkoa, 1961eko urriaren 2a) bertsolaria eta euskal idazlea da. Lau aldiz irabazi du Euskal Herriko Bertsolari Txapelketa Nagusia (lauak jarraian: 1993, 1997, 2001 eta 2005); beste inork ez du halakorik lortu. Euskal Filologian lizentziatua, euskaltzain Urgazlea da.\nBertsolaritzan ezaguna bada ere, telebistarako gidoiak ere idazten ditu; eta hainbat esparru landu ditu literaturan, baita kazetaritza artikulu ugari ere.\nBertsolari gizan, haren lorpenak handiak dira, baita gaiaren inguruan egin dituen ikerketa lanak ere, bai bertsoaren sorkuntzaren gainean eta baita bertsolaritzaren mugimenduari dagokionez ere. Gaur egungo bertsolaritzari buruzko teorizazioan aitzindarietako bat da.n\nArtikulu asko idatzi ditu El Diario Vascon, Euskaldunon Egunkaria, Argian, Berrian-eta, baita disko batzuk egin ere."}
{"id": "23275", "revid": "336", "url": "https://eu.wikipedia.org/wiki?curid=23275", "title": "Rafa Egiguren", "text": "Rafa Egiguren (Hernani, Gipuzkoa, 1948ko urriaren 30a - ) euskal idazlea da."}
{"id": "23276", "revid": "95298", "url": "https://eu.wikipedia.org/wiki?curid=23276", "title": "Imanol Elias", "text": "Imanol Elias (Azpeitia, Gipuzkoa, 1936ko urtarrilaren 1a - Donostia, 2013ko urtarrilaren 26a) euskal idazlea eta politikaria izan zen. Antzezlan eta ipuin idazle, olerkari, herriko kronikari eta istorio biltzaile izateagatik nabarmendu zen. Politikagintzan, Azpeitiko alkatea izan zen 1983-1985 tartean.\nLanak.\nGipuzkoako ingurunean kokatu zituen bere ikerlan nagusiak: \"Gipuzkoako baserria kondairan zehar\" (1986), \"Iglesia de San Sebasti\u00e1n de Soreasu de Azpeitia\" (1993), \"Azpeitia historian zehar\" (1997) eta \"Azkoitia historian zehar\" (1999).\nHorrekin batera, bestelako lanak ere kaleratu zituen: \"Apuntes hist\u00f3ricos sobre Juan de Antxieta\" (1982), \"El toro: s\u00edmbolo de fiesta en Gipuzkoa\" (1992).\nAzpeitiko Antxieta Antzerki Taldearen bidez lau antzerki lan aurkeztu zituen: \"Jokoa nagusi\", \"Lapurreta urtsua\", \"Bi ahoko ezpata\" eta \"Sendagai traketsa\". 1993an argitaratu zuen \"Bat, bi, hiru: ekitaldi bakarreko antzerkia\"."}
{"id": "23277", "revid": "12277", "url": "https://eu.wikipedia.org/wiki?curid=23277", "title": "Manu Erzilla", "text": ""}
{"id": "23278", "revid": "56334", "url": "https://eu.wikipedia.org/wiki?curid=23278", "title": "Patxi Ezkiaga", "text": "Patxi Ezkiaga Lasa (Legorreta, Gipuzkoa, 1943ko irailaren 12a - 2018ko ekainaren 28a) euskal idazlea eta La Salleko anaia izan zen.\nBizitza eta obra.\nLiteratura ikasketak egin zituen Cambridgeko eta Oxfordeko unibertsitateetan. Geroago, Historiako lizentzia eskuratu zuen Deustuko Unibertsitatean.\nIrakasle izan da urteetan Donostiako La Salle ikastetxean, eta lan handia egina du glotodidaktikaren arloan.\nLiteratura sari asko irabazia da: Felipe Arrese Beitia (1984), Irun Hiria (1985, 1986 eta 1999), Lizardi (1985 eta 1987), Azkue (1987), Kritikaren Saria (1988 eta 1997), Julene Azpeitia (1990), Jon Mirande (1991 eta 1995), Agustin Zubikarai (1998 eta 1999), besteak beste.\nPoesia landu du batez ere: \"Beldur naiz\" (1985); \"Aiodi herriko kantak\" (1986); \"Armaggedon\" (1986); \"Gernika\" (1987); \"Keiko eta beste udazkenak\" (1988); \"Komediaren Jainkoa\" (1993); \"Zauriaren salmoak\" (1997); \"Udazkenerako hamar kanta\" (1999).\nEuskal Herriko Unibertsitateak Ezkiagaren obraren antologia bat argitaratu zuen 1994an, \"Haize hurbila \"izenburupean.\nBestalde, hiru eleberri ere idatzi ditu: \"Charles Moulay\" (1990), \"Bi zisneen hegada\" (1992) eta \"Zure haragi bereko\" (1996).\n2005ean, Pedro Berrondok 1976an ekindako On Kixote Mantxakoaren euskarazko itzulpenetik antologia bat prestatu eta euskara batura ekarri zuen Ezkiagak."}
{"id": "23279", "revid": "56334", "url": "https://eu.wikipedia.org/wiki?curid=23279", "title": "I\u00f1aki Friera", "text": "I\u00f1aki Friera Urbistondo (Barakaldo, Bizkaia, 1962ko irailaren 16a) euskal idazlea da. Euskal Filologia ikasi zuen Gasteizen. Bere lehenbiziko idazkiak hizkuntzari eta hizkuntza gatazkari buruzkoak izan ziren. Literaturan, berriz, hasiberria da: 1996an argitaratu zuen lehen liburua, \"Izaroko altxorra\"."}
{"id": "23280", "revid": "1491", "url": "https://eu.wikipedia.org/wiki?curid=23280", "title": "Xabier Gantzarain", "text": "Xabier Gantzarain (Azkoitia, Gipuzkoa, 1975eko urtarrilaren 29a - ) euskal idazle eta arte kritikoa da. Medio askotako kolaboratzailea eta liburu-portada askoren egilea ere bai. Kalostra Arte Eskolako koordinatzaile ere izan zen.\nBiografia.\nXabier Gantzarain Etxaniz Azkoitian jaio zen 1975ean. Arte Ederretan lizentziatu zen EHUn, eta Arte Garaikidearen Historian eta Ikusizko Kulturan Masterra egin zuen Madrilgo Unibertsitate Autonomoan. Lubaki Banda literatur taldeko kide izan zen artean oso gazteak ziren beste zenbait idazlerekin batera: Harkaitz Cano, Garikoitz Berasaluze, Xabier Aldai eta Asier Serrano, besteren artean. 2001ean \"Lisboa min\" poesia eta marrazki liburua argitaratu zuen eta 2002an Van Gogh pintoreari buruzko gazteentzako biografia. 2004an \"Epelde. Mende baten soinua\" Joxe Mari Soraluze Balentziaga, Epelde (1914-1912) soinujoleari buruzko liburua argitaratu zuen. Artelekuko Zehar aldizkariaren editore izan zen, Arte kritikari lanetan ibili da besteak beste Euskaldunon Egunkarian eta Berrian eta komunikabide askotako kolaboratzailea ere izan da (Euskadi Irratia, Nabarra, Berria, Jakin, Sautrela).\n2012an Tene Mujika Beka jaso zuen Euskal Herriko arte garaikidea eta historia lotzen dituen azterlana egiteko. 2014an bere proiektua aukeratu zuen Adelina Moya, Peio Agirre, Txomin Badiola eta Idoia Zabaletak osatutako epaimahaiak, Kalostra Arte Eskola izango zenaren koordinazioa egiteko. Kalostra Artelekuren jarraipena izateko sortu zen Donostiako Santa Teresa komentuan, baina ireki eta hilabete gutxira itxi egin zuten. 2018an argitaratu zuen \"Tene Mujika Beka\"ren emaitza, \"Zuloa\", 23 saio laburrek osatutako liburua."}
{"id": "23281", "revid": "6950", "url": "https://eu.wikipedia.org/wiki?curid=23281", "title": "Gotzon Garate", "text": "Gotzon Garate Goihartzun (Elgoibar, Gipuzkoa, 1934ko irailaren 1a - Bilbo, Bizkaia, 2008ko urriaren 8a) euskal idazlea, hizkuntzalaria eta apaiz jesulaguna izan zen. Abertzalea zen, eta areago euskaltzalea:\nMadrilgo Unibertsitate Konplutentsean Filosofian doktoratu zen, Innsbruckeko Unibertsitatean Teologian lizentziatu zen, Deustuko Unibertsitatean Filologia Erromanikoan lizentziatu zen, eta Fribourgeko Unibertsitatean Marxismoan espezializatu zen.\n1976an Euskal Filologiako ikasketak abiarazi zituen Deustuko Unibertsitatean, hura izanik ikasketok abian jartzeko lehen saioa unibertsitate batean. Oso zaila izan zen ikasketa horiek aurrera ateratzea, baina hainbat pertsonaren inplikazioari esker, azkenean lortu zuen. Euskal Filologiako katedraduna izan zen, eta eskolak eman zituen.\nOso maiz joaten zen Estatu Batuetara, New Yorkera bereziki, literatura eskolak jasotzera. Hango latinoamerikar jatorriko bizilagunekin, spanglisha ikasi zuen; Indiara egindako bidaietan, hindia; eta Moskun, errusiera. Errusiako egonaldietan, Leninen jatorrizko idatziak ikertu zituen. Orotara, bederatzi hizkuntza zekizkien: euskara, espainiera, latina, greziera, frantsesa, errusiera, ingelesa, alemana eta hindia.\n1967tik aurrera, euskal atsotitzak biltzeari ekin zion, 2004an \"Atsotitzak\" liburuan argitaratu zituenak.\n2005ean Argizaiola saria eman zioten Durangoko Azokan, kultura arloan egin zuen lanaren esker onez.\nBizitza.\nElgoibarren egin zituen lehen ikasketak. Gaztaroan Durangon ikasi zuen San Jose Josulagunen ikastegian. 21 urterekin euskal kontzientzia piztu zitzaion, eta orduan hasi zen \"Jesusen Biotzaren Deia\", \"Egan\" eta \"Euzko-gogoa\" aldizkarietan euskaraz idazten.\n1972tik 2005era arte zazpi eleberri, lau narrazio, hamar saiakera, lau kronika, bi hiztegi eta bilduma bat argitaratu zituen euskaraz. Euskal nobela beltzaren aitapontekotzat har daiteke. Garatek, konturatuta munduan irakurle gehien dituzten literatura-lanak detektibe nobelak edo poliziakoak direla, erabaki zuen euskaraz ere genero hori landu beharra zegoela. Horrela, Jon Bidart euskaldun detektibea asmatu zuen.\n2004an argitaratu zuen BBKren laguntzaz \"Atsotitzak\" lan erraldoia, 14.458 euskal atsotitz, 5.208 espainol atsotitz, 4.045 ingeles atsotitz eta 3.462 latindar atsotitz biltzen dituena, guztira 27.173 atsotitz edo errefrau. 1967an ekin zion baserriz baserri esamoldeak biltzeko lanari euskal herrialde guztietan zehar.\nLanak.\nGotzon Garate (1934-2008), Manuel Larramendi (1690-1766), Luis Luziano Bonaparte (1813-1891) eta Resurreccion Maria Azkue (1864-1951) euskaltzale eta hizkuntzalariek bezala, Euskal Herriko euskalki guztiak aztertu zituen 1967tik aurrera, 33 urterekin hasi eta 2008ra arte, 74 urterekin hil zen arte.\n\"Atsotitzak\" bilduma-liburua osatu zuen 40 urtean zehar lan eginez. Lau hizkuntzatan (euskara, gaztelania, ingelesa eta latina) 27.000tik gora atsotitz bildu zituen aldaera desberdinetan, eta horietan 14.458 ziren euskarazkoak, Interneten argitaratu zen bertsioan.\nEuskara batuaren defendatzaile eta langile sutsua izan zen, nahiz eta euskalki guztiak jakin. Euskal Filologiako ikasketen sortzaile eta aitzindaria da Deustuko Unibertsitatean, euskara maila intelektualera eramanez, filosofia eta hizkuntzalaritzaren eskutik.\nEuskaldunek Garateri zor diote euskara normalizatu eta estandarraren eginiko lanengatik, saiakeran, eleberrian, ipuinean, kronikan, hiztegigintzan eta euskal hizkuntzalaritzan. Euskalkiek dakartzaten ulermen arazoak gainditzeko eta hainbat alorretan hizkuntza arautu baten beharrari erantzuteko sortu zen euskara batua. Txillardegi, Saizarbitoria edo Bernardo Atxaga euskara batuan idazten duten lehen idazleekin batera koka dezakegu Garate, literatura garaikidean eta zientzian oinarrituz. Gotzon Garate euskal naturalismoaren narratiban sailka daiteke, Emile Zola idazle frantsesaren bidetik. \"\"Hizkuntzaren aldetik, garaiko garbizalekeria utzi egiten da eta euskara baturako joera dute. Euskara nahiko herrikoia, baina ez baserrikoa, hiri-girokoa bizik (267. orria, 1964-... Uhin berria, Euskal literatura alfabetatzeko, Enrike Zabala, PAX argitaletxea)\".\"\nKanpo estekak.\n[[Kategoria:Gotzon Garate| ]]\n[[Kategoria:Elgoibarko idazleak]]\n[[Kategoria:Euskal hizkuntzalariak]]\n[[Kategoria:Deustuko Unibertsitateko irakasleak]]\n[[Kategoria:Euskal idazleak]]\n[[Kategoria:Abertzaleak]]\n[[Kategoria:Gipuzkoako apaizak]]\n[[Kategoria:Euskararen sustatzaileak]]\n[[Kategoria:Euskarazko saiakeragileak]]\n[[Kategoria:Idazle katolikoak]]\n[[Kategoria:Argizaiola saridunak]]\n[[Kategoria:Bilbon hildakoak]]\n[[Kategoria:Eleaniztunak]]\n[[Kategoria:Atsotitzak]]"}
{"id": "23282", "revid": "56334", "url": "https://eu.wikipedia.org/wiki?curid=23282", "title": "Txema Garcia-Viana", "text": "Jos\u00e9 Mar\u00eda \"Txema\" Garcia-Viana Arenales (Donostia, Gipuzkoa, 1963ko irailaren 21a) euskal idazlea da. Lanbidez garraiolaria. Orain arte hainbat jenero landu ditu: poesia, ipuingintza, gazte literatura eta nobelagintza. Halaber, zenbait literatura lehiaketetan saridun suertatu da. Honez gain, hainbat aldizkaritan artikuluak, literatura lanak eta kritikak ere argitaratu izan ditu. \u00a0"}
{"id": "23283", "revid": "59723", "url": "https://eu.wikipedia.org/wiki?curid=23283", "title": "Xabier Gere\u00f1o", "text": "Xabier Lopez de Gere\u00f1o Arrarte (Bilbo, Bizkaia, 1924ko abuztuaren 12a - \"ibidem.\", 2011ko apirilaren 8a) euskal idazlea eta ohorezko a izan zen.\nEuskal idazle oparoenetakoa izan zen: 2003an bakarrik, esate baterako, zortzi liburu argitaratu zituen. Literaturatik kanpo ezaguna da euskara ikasteko hainbat metodo eta hiztegi argitaratu zituelako 1970eko hamarkadan. Izan ere, frankismoaren sasoian Gere\u00f1o Bilbo aldeko euskaldunik aktiboenen artean izan zen.\nBiografia.\nBilboko Ledesma kalean jaio zen, familia abertzale batean; aita, Lorenzo Lopez de Gere\u00f1o Larrabe, arabar euskaldunberria zen; ama, Ines Arrarte Martinez. 1936ko gerra hasi zenean, aita lanetik bota zuten, eta familiak Kanarietako Las Palmas hirira alde egin zuen. Hiri horretako goi mailako Merkataritza Eskolan ikasi zuen. Familia Bilbora itzuli zenean, Merkataritza intendente ikasketak amaitu zituen. 1945etik aurrera ekonomista gisa, 33 urtean Erandioko \"La Aeron\u00e1utica S.A.\" enpresan lan egin zuen harik eta 1980an Euskaltzaindian egun erdiz hasi zen arte (erakunde horretako kontabilitatea euskaratu eta antolatu zuen, gero hainbat enpresatan erabili izan zen eredua garatuz); beste egun erdia idazten aritzen zen. 1988an bertan jubilatu zen. Bego\u00f1a Bilbao Galartzarekin ezkondua zegoen \u2014euskaldunberria hura ere\u2014, eta bera 1990ean hil zenetik, Deustuko San Ignazioko Bakearen Erregina Egoitzan bizi zen: bertako bizitza kulturalaren bultzatzaile sutsua izan zen. Hizkuntzazalea zen eta ingelesa, frantsesa eta alemana ikasi zituen; baina emazteak bidaiatzea gustuko ez zuenez, jakituria hori batez ere lanean eta filatelian \u2014hamar urte zituenetik praktikatzen zuen\u2014 erabili zuen.\nMusika.\n\"La Aeron\u00e1utica\"n Manuel Landaluze ezagutu zuen, eta haren eskutik txistua jotzen ikasi. Harrezkero, euskal munduan murgildu zen (euskara amarengandik jasoa zuen) eta dantza taldeen ekintzak eta bidaiak antolatzeari ekin zion. Euskal kulturaren dinamizatzaile eta ekintzaile izan zen frankismo garairik minenean; hainbestekoa zen haren jarduna, ezen Gabriel Aresti adiskideak \"Inurritxo\" ezizena ipini baitzion.\n1950eko hamarkadan, Miarritzeko eta Baionako udalekin batera, hainbat kantaldi antolatu zituen Ipar Euskal Herrian. Solfeo eta piano ikasketak egin zituen, eta 1957an Bilboko Txistularien Bandaren bultzatzailea izan zen. Euskal abesti berrien txapelketa eratu zuen Bilbon, 1965ean, baina agintariek debekatu egin zuten. Txapelketa horretan, Benito Lertxundik eta Lourdes Iriondok hartu zuten parte, besteak beste. Euskal Herriko Txistularien Elkarteko sortzaile ere izan zen, eta Bilboko San Anton orfeoia sortu zuen taldeko partaidea ere izan zen. \n1961ean, anaia Sabin eta Josebarekin batera CINSA liburu eta disko argitaletxea sortu zuen, eta zigilu horrekin 42 disko atera zituzten, tartean Benito Lertxundi hasiberriarenak. Merkataritza enpresen egitura erabilita euskal kulturaren aldeko ekintzak zabaltzea zuen helburu argitaletxe horrek; musika, bereziki. Jaialdi asko antolatu zituen Gere\u00f1ok, eta horren kontura hainbat alditan atxilotua izan zen. 1968an, Julen Lekuonaren \"Ez, ez dut nahi\" kantuak behar zuen baimenik ez zuen eskuratu, eta beste hamabost egun eman behar izan zituen espetxean.\nEuskalgintza.\nEuskaltzaindiarekin harremana 1960eko hamarkadan hasi zuen: 1965eko irailaren 24an izendatu zuten euskaltzain urgazle, eta 1998ko apirilaren 24an izendatu zuten euskaltzain ohorezko.\n1978an, Euskaltzaindiak bultzatutako \"Bai Euskarari\" kanpainan aritu zen, San Mamesen (Bilbo) eta Legairen (Araba) antolatutako jaialdi erraldoiak antolatzen.\n1982an Euskal Irrati Telebistako lehen Administrazio-Kontseiluko kide izan zen, Euskadiko Ezkerrako ordezkari Karmelo Garitaonaindiarekin batera.\nBilbon, 1980eko hamarkadan \"Euskaldunen Afariak\" izeneko ekimena bultzatu zuen; 1993tik 2010, arte Rafael Mikoleta ipuin lehiaketan epaimahaikide izan zen; eta 1996ean, Don Diego saria jaso zuen, bere ibilbide literarioa aitortuz.\nIdazletza.\nMusika jardunari jarritako oztopoen ondorioz, bigarren espetxealdiaren ostean (1968 inguruan) literatura idazten hasi zen; 44 urte zituen. \"Arantza artean\" (Itxaropena, 1969) eta \"Argi bat iluntasunean\" (1970) haren lehen bi nobelak izan ziren, biak ere gatazka eta gizarte kezken ingurukoak. Eleberri eta antzezlanez gain, euskara ikasteko hainbat liburu eta biografia ere idatzi zituen; Zumalakarregi, Napoleon edo Mahomaren gainekoak, esaterako. Irakurketa errazeko estiloa garatu zuen, eta horrek irakurle asko erakarri zizkion. 25 urtean zehar 150 idazlan baino gehiago ekoitzi zituen. Lehen zortziak salbu, besteak berak editatu zituen. Idazlearen kalkuluen arabera, 1994rako 100.000 ale inguru salduak zituen, eta \"Residencia\" \"Rochester\" gaztelaniazko bere lehen eleberria aurkeztu zuen.\nBesteak beste, bere idazlanak agerkari hauetan eman zituen argitara: \"Txistulari\", \"Karmel\", \"Dantzari\" \u2014berak sortu zuen\u2014, Zeruko Argia', Anaitasuna, Aizu!, Bilbao\" eta \"El Mundo\"\".\"\nIdeologia.\nTrantsizioaren urteetan Euskadiko Ezkerraren jarraitzaile bihurtu zen, Juan Mari Bandresen eraginez, batez ere. Euskadiko Ezkerraren desagertzea eta emaztearen heriotza aldi bertsuan gertatu ziren, eta zera zioen horren inguruan: \u00ab\"Batzuk PSEra joan ziren, beste batzuk EAra, eta ni hemen geratu nintzen, zahar etxean\"\u00bb. Azken urteetan euskal nazionalismotik gehiago aldendu zen, norbera jaiotako lekuak hainbesteko garrantzirik ez duela aldarrikatuz. 1990eko hamarkada hasieran, ETAren aurkako mugimenduetan parte hartu zuen, Julio Iglesias Zamora eta Jose Maria Aldaiaren bahiketen garaian."}
{"id": "23284", "revid": "119347", "url": "https://eu.wikipedia.org/wiki?curid=23284", "title": "Aritz Gorrotxategi", "text": "Aritz Gorrotxategi Mujika (Donostia, Gipuzkoa, 1975eko martxoaren 31) euskal idazlea da.\nZuzenbidean lizentziatua. Gidoigile (Goenkale, Balbemendi), zutabegile (Gaztetxulo, Egunkaria, Berria, Diario Vasco, Territorios gehigarria...), irakasle (EHU, Esperientzia Gelak, Sormen Tailerrak) eta itzultzaile jardun du.\n2000. urtean Irun Hiria saria irabazi zuen, \"Kafkaren labankada\" eleberriarekin.\n2001ean Gipuzkoako Foru Aldundiko literatur sorkuntza beka eskuratu zuen. Hiru urte geroago, erakunde berak antolatu sorkuntza literariorako Koldo Mitxelena beka lortu zuen. 2012an, Espainiako Kritikaren Saria euskarazko poesia alorrean \"Hariaz beste\" poema liburuagatik.\nDurangon eta Donostian 2008az geroztik antolatzen diren Pentsamenduaren Poesia jardunaldietako antolatzaile taldekoa da. Balea Zuria argitaletxearen (2017) sortzaileetako bat ere bada.\nItzultzaile ere aritu da. Euskarara itzuli ditu: Itziar Minguezen \"Pura coincidencia. Kointzidentzia hutsa\" (2010, Point de Lunettes), Lev Tolstoiren \"Zer da artea?\" (2012, Meettok), J. M. Coetzeeren \"Jesusen haurtzaroa\" (2013, Meettok) eta \"Jesusen eskola-egunak\" (2017, Meettok), Philip K. Dicken \"Ordaina\", Don DeLilloren \"Zero K\" (2016, Meettok) eta Julian Barnesen \"Istorio bakarra\" (2018, Meettok)."}
{"id": "23285", "revid": "56334", "url": "https://eu.wikipedia.org/wiki?curid=23285", "title": "Joxe Iriarte", "text": "Joxe Iriarte Zabaleta, ezizenez Bikila (Errenteria, Gipuzkoa, 1945eko urtarrilaren 13a) politikaria eta euskal idazlea da.\nETAn eta ETA-VI.ean ibili ondoren, Liga Komunista Iraultzailearen (LKI) sortzaileetako bat izan zen. 1990ean Euskadiko Mugimendu Komunistaren (EMK) eta LKI alderdien bategitea bultzatu zuen. Bategite horretatik Zutik alderdia sortu zen.\n2002an Euskal Herritarrokeko batzarkide izan zen Gipuzkoako Batzar Nagusietan. 1999an oroitzapen liburu bat argitaratu zuen, \"Borrokaren gorrian\", eta 2001ean, eleberri bat, \"Ekaitz aroa\". Beste obra batzuk: \"\u00bfLos obreros tienen patria?\" (1991); \"Orereta, herri borrokalari baten historia\" (1996, Luis Elberdinekin elkarlanean).\nEgun, Gorripideako eta Altenatibako militantea da."}
{"id": "23286", "revid": "58701", "url": "https://eu.wikipedia.org/wiki?curid=23286", "title": "Imanol Murua Uria", "text": "Imanol Murua Uria (Zarautz, Gipuzkoa, 1966ko martxoaren 28a - ) euskal idazle, kazetaria eta unibertsitateko irakaslea da.\nEuskal Herriko Unibertsitatean Informazio Zientziatan lizentziatu zen 1989an. Geroago doktore-titulua lortu zuen 2014an Euskal Ikasketetan, Renoko Unibertsitatetik (UNR), eta Gizarte Komunikazioan, EHUtik. Kazetaritzako irakaslea da EHUn 2015etik. Sei libururen egile eta lauren ko-egile da. Bere azken liburuan (\"Ekarri armak\") ETAren jardun armatuaren bukaeraren kronika idatzi zuen 2015an. Bere doktorego-tesian gai horixe landu zuen (\"The end of eta (2007-2011): narratives from the media and from the actors\"), Txema Ram\u00edrez de la Piscina eta Joseba Zulaikaren zuzendaritzapean.\n1980ko hamarkadaren amaieran, \"Argia\" aldizkariaren bueltan euskarazko egunkariaren proiektuaren gaineko gogoeta sortu zenean unibertsitatetik irten berria zen orduan Murua, baina \"Argia\"-n kolaboratzen zuen ordurako, belaunaldi bereko beste hainbat kazetarirekin batera: \u00abDenbora gutxi generamala, ohartu ginen egunkariaren ideia oso serio hartua zutela, egunkaria martxan jartzeko garaia zela erabakia zutela... Tokatu zitzaigun momentu egokian leku egokian egotea, beste batzuek pentsatu zutena martxan jartzeko\u00bb. Egunkaria sustatzeko taldean zeuden Martin Ugalde, I\u00f1aki Uria, Joan Mari Torrealdai, Nerea Azurendi, Pello Zubiria, I\u00f1aki Uria, Josu Landa eta Joxemi Zumalabe bera.\nArgia astekarian (1987-90), Egunkaria egunerokoan (1990-1995 eta 1999-2003), Jakin kultur aldizkarian (1995-1998), Egunero egunkarian (2003) eta Berria egunkarian (2003- ) aritu da kazetari. Euskal Herriko Unibertsitateko irakaslea da, Gizarte eta Komunikazio Zientzien Fakultatean. Ikerketa- lana \"HGH Hedabideak, Gizartea eta Hezkuntza\" Ikerketa Taldean aritzen da\".\"\n1996an Rikardo Arregi Saria jaso zuen, Erreportaje Sailean, Humberto Unzuetarekin batera, Irlandako bake prozesuari buruz Egunkaria-n argitaratutako lanengatik. 2006an, eta 2010ean ere, Rikardo Arregi Sari Nagusia jaso zuen, Berria egunkarian Politika Sailean idatzitako lanengatik eta \"Loiolako Hegiak\" liburua idazteagatik. 2008an prentsa idatziko Argia Saria jaso zuen, Berria egunkarian Politika arloan idatzitako lanengatik.\nGuztira 200dik gora artikulu argitaratu ditu Berria egunkarian. Berria egunkariko bere iganderoko asteko kronika hainbat urtetan erreferentzia nagusietako bat izan zen Euskal Herriko kazetaritza politikoan.\n12 artikulu luze ere idatzi ditu Jakin aldizkarian. 2014tik Jakin aldizkariko Kontseilu Editorialeko kide da."}
{"id": "23287", "revid": "56334", "url": "https://eu.wikipedia.org/wiki?curid=23287", "title": "Jakes Ahamendaburu", "text": "Jakes Ahamendaburu (Eiheralarre, Nafarroa Beherea, 1961eko irailaren 7a - 2022ko apirilaren 27a) euskal idazlea izan zen."}
{"id": "23288", "revid": "119347", "url": "https://eu.wikipedia.org/wiki?curid=23288", "title": "Piarres Aintziart", "text": "Piarres Aintziart (Heleta, Nafarroa Beherea, 1937ko maiatzaren 26a - ) euskal idazlea da.\nBiografia.\nHeleta Kaminoan jaioa, ikasketak Baionako Apezpikutegian eta Uztaritzeko Seminario Ttipian egin zituen; gero Paris aldera joan zen hiru urtez, misiolarigai. Aljeriako Independentziaren Gerraren esperientzia bizi izan zuen. Erromara Teologia ikastera joatekoa zenean utzi zuen apaiz bihurtzearen bidea; erlijioa eta elizaren gaineko eztabaida oso presente egon da bere lanetan eta horrez gain Joxe Arregi Olaizolak koordinatutako \"Jainkoaz galdezka. 40 euskal idazleren erantzunak\" liburuan parte hartu zuen. Bordeleko unibertsitatean ikasi zuen eta Orthezera joan zen hango bi lizeoetan Filosofia irakastera.\nEuskaltzalea, zenbait elkarte eta ekimenetan esku hartu du: Orthezeko lizeoetan euskara eskolak ematen, UZEIn filosofia gaiak lantzen, IKAS pedagogia zentruko bulegoan, UEUk ateratako Filosofiako Gidan partaide... 2004an Euskaltzaleen Biltzarraren lehendakari izendatu zuten eta Gillermo Etxebarria eta Henri Duhaurekin batera elkartearen historia idazten ibili da. Euskal komunitate zientifikoaren Inguma datu-basean, berak idatzitako 7 lan azaltzen dira.\nBi haurren aita da."}
{"id": "23289", "revid": "1491", "url": "https://eu.wikipedia.org/wiki?curid=23289", "title": "Koldo Ameztoi", "text": "Koldo Ameztoi (Arrueta, Nafarroa Beherea, 1952 - ) euskal ipuin kontalaria eta idazlea da. Hazparnen bizi da.\nBiografia.\nKontalari ezaguna da eta hainbeste eskola eta jaialditan ibili izan da; 1983tik kontalari profesionala da eta urte horretan \"Herrialka Txiki Taka\" ikuzkizunarekin ibilaldi artistikoa egin zuen. 1989 eta 1993 artean \"Hitza Pitz\" Hazparnealdeko kontalari jaialdia antolatu zuen eta 1996-1998 aldian Biarritzen antolatutako \"Hitzemena\" jaialdiko aholkularia izan zen. Euskal ipuin kontalaritzaren berrikuntzan oso paper inportantea bete izan du.\nKontalari bakarlari gisa aurkeztu dituen ikuskizunez gain, beste artista batzuekin ere kolaboratzen du, hala nola : Pascal Lefeuvre eta Ensemble Tre Fontane musika taldea, Mikel Angel Lertxundi eskultore eszenografoa (Hiru Uhainak), Be\u00f1at Axiary eta Maddi Oihenart kantariak, Juan-Antonio Urbeltz koreografoa, Xavier Leibar arkitektoa eta Bruno Agerre, Marko Armspach marrazkilaria, Francette Orsoni eta G\u00e9rard Jacquet kondalariak (Dragoiaren Ametsa), Peio Zabalete konposatzailea eta Baiona \u2013 Euskal Kostaldeko Orkestra (Urrezko erramua) Pascal Gaigne, Pantxix Bidart, Jesus Aured, Jean-Christian Irigoyen musikariak,\u2026\n2015ean ikuskizun berri bat antolatu zuen Bunuze herrian: \"Esperantza, zuhaitzen itzalpea gustukoa duen itsasontzia\". Lan honetan Asisko Urmeneta marrazkilariarekin, Eneka Bordato Ria\u00f1o dantzariarekin eta Jean-Christian Irigoyen akordeoi-jolearekin aritzen da. Kontakizunak itxaropena eta iraultza ereiten duen Esperantza ontzi ttikiaren bideari jarraitzen dio Besteak beste galbidean doazen natur baliabideak, eta arrantzale eta nekazari arteko borrokak azaltzen dira.\nLanak.\nNarrazioa.\nIpar Euskal Herriko bi herrialdetako herrietako ezizenak gaitzat hartuta ipuin sortak idatzi ditu:\nIkuskizunak.\nIpuin ikuskizunak.\n1984tik 1991ra Euskal Herri osoa bisitatu zuen ipuin emanaldiekin. Geroago estreinatutakoak:\nAntzerki zuzendaria.\nBi antzezlanen zuzendaria izan da: \"Nun banka han kalaka\" eta \"Menditarrak\".\nGraffit\u2019hitz ekitaldiak.\nGertakizun berezi baten inguruan sortutako saoak (erakusketa estreinatze, gertaera sinboliko eta zintzo, omenaldi, lekukotasun, etab.). Publikoari aurkezten den sorkuntza da, egitasmoaren arabera, kontalariak soilik kontatzen duena edo, musikari baten laguntzaz edo berdin, ekitaldi horrentzat programatutako hainbat parte-hartzaile edo/eta artistekin batera. Urteetan zehar, han eta hemen, egindako batzuk dira hauek:"}
{"id": "23290", "revid": "1028", "url": "https://eu.wikipedia.org/wiki?curid=23290", "title": "Augustin Anabitarte", "text": "Augustin Anabitarte Irazu, Anabi ezizenez, (Donostia, 1891ko azaroaren 20a - \"ib.\", 1981eko ekainaren 4a) euskal idazle bat izan zen. Zenbait aldizkaritan idatzi zituen artikuluak, besteak beste, \"Euskal-Esnalea\", \"Euskera\", \"Gure Herria\", \"Euzkadi\", \"RIEV\" eta \"Argia\" aldizkarian. Euskaltzain urgazlea izan zen. Espainiako gerraren aurretik argitaratu zituen bere lan nagusiak, 1920ko hamarkadan. Itsastar eta itsaso zale bipila izan zen; nabigazioari buruzko liburu batzuk argitaratu zituen, gaztelaniaz. \nJatorria.\nAugustin Anabitarte 1891ko azaroaren 20an jaio zen, Donostian; jaiotza agirian \"Agustin Felix Anabitarte Yrazu\" agertzen da izendatua. Ama Josefa Antonia Irazu Lasa izan zuen, Aginagakoa (Usurbil, Gipuzkoa) eta aita Santos Kandido Ramon Anabitarte Oa, Altzakoa (Gipuzkoa). Augustin seigarren senidea zen, zortziko familia batean. Hiru anai-arreba zaharrenak Altzan jaioak zirenez, pentsatzekoa da familia Donostiara aldatu zela bizi izatera 1886tik aurrera. \nBizitza.\nJuana Lasurtegi Alberdi donostiarrarekin ezkondu zen; hiru seme-alaba izan zituzten: Eustakio, Agustin eta Juanita.\nMerkataritza eremuko ikasketak eginik, gazterik hasi zen lanean Gipuzkoako Aurrezki Kutxa Probintzialean, ardura apaleko zereginetan hasieran, baina gora eginez, zuzendariorde izateraino.\nBere jaioterri Donostian hil zen, 1981eko ekainaren 4an, 89 urte zituela.\nIdazle.\nPoemak.\nLiteratura kritikariek Anabitarte poetatzat hartzen ez badute ere, zenbait poema argitaratu zituen:\nArtikuluak.\n1918tik aurrera, artikuluak argitaratzen hasi zen \"Euskal-Esnalea\" aldizkarian. Hastapenena, hizkuntza gaiak aztertu zituen zenbait artikulutan, baita kirol kontuak ere, bereziki igeriketa.\nAnabitartek zenbait ardura izan zuen \"Euskal-Esnalea\"ren barruan, besteak beste diruzain izan baitzen; aldizkariaren ordezkari ere izan zen, Lekarozko ikastetxean gazteentzat udan antolatzen zen euskarazko ikastaldiaren amaieran.\nEuskaltzain urgazle izendatu zuten Anabitarte, 1959ko uztailaren 30ean. Izendatua izan aurretik, baina, akademiarekin lotura estuak izan zituen, besteak beste, 1922an euskararen batasunari buruz Euskaltzaindiak antolatutako jardunaldietan parte hartu baitzuen. Haren hitzaldian, hizkuntzaren batasunaren alde egin zuen sutsu.\n1922an baita ere, aipamen labur bat argitaratu zuen \"Euzkadi\" egunkarian, azaroaren 25eko alean, Sabin Arana hil zela eta hemeretzigarren urteurrenaren harira, \u00ab\u00a1Gixaxoa!\u00bb izenburuaz. Aipamen horren barruan zegoen \u00abIgaro da gau-illa\u00bb izeneko poema.\n1923ko urtarrilean, artikulu bat argitaratu zuen Bilboko \"Euzkadi\" egunkarian, \u00abEinstein\u2019en ustariak\u00bb izenburuaz, hiru ataletan banatuta. Albert Einsteinek 1915ean formulatutako erlatibitatearen teoria era erraz eta ulergarri batean azaltzen saiatzen da, zientzietan aditu ez direnentzat. Fernando Plazaola EHUko irakasle eta ikertzailearen iritziz, Einsteinek bere teoriak plazaratu eta zazpi urte geroago, \u00abzientzietan aditua ez zen Agustin Anabitarte gai izan zen kontu batzuk era oso txukun eta jasoan idazteko\u00bb. Era berean, honela laburtu zuen Anabitartek idatzitako artikulua: \u00abezin ahantz dezakegu fisikari buruz euskaraz idatzitako lehen argitalpenetariko batez ari garela, eta hori meritu handikoa dela gure Herrian. Garbi ikusten dugu lexiko zientifikoarekin borrokan ibili behar izan zuela; hori oso nabaria da idatzian\u00bb.\n1924ko otsailaren 17an, nazioarteko politikari buruzko artikulu bat kaleratu zuen, \"Argia\" aldizkarian. Lloyd George britainiar politikariak egindako adierazpen batzuk kritikatzen zituen, Renaniaren geroaz Clemenceau frantsesak eta Wilson amerikarrak egin omen zituzten isilpeko itunak zirela eta.\nAtal berean, 1924ko martxoaren 16an, Madrilen izandako dantza apustu bat \u2015nork etengabe dantza denbora gehiagoz egitea, alegia\u2015 kritikatu zuen \u00abErokeria\u00bb izenburuko artikulu batean, euskal herri kirolekin konparatuta.\n1925ean, finantza gai batez artikulu bat argitaratu zuen \u2015zehazki, diruaren interesak kalkulatzeko formulak\u2015 \u00abBide be\u0155i bat, \u00bfbide zuzena?: zenbaki-gaiak\u00bb izenburuaz, \"Euskal-Esnalea\" aldizkarian, aurrez Jose Inazio Garmendiak idatzitako beste artikulu bati aurre eginez. \n1926an, hiru artikulu argitaratu zituen \"Argia\" aldizkarian: \n1927an, \u00abHindemburg lerroa\u00bb izenburuko artikulua plazaratu zuen \"Argia\" aldizkarian. Baikorren eta ezkorren arteko irudizko elkarrizketa bat da, euskararen atzerakadaz eta orduko egoeraz. Izenburuak iradokitzen zuenez, euskararen \"Hindenburg lerroa\" eraiki beharra ikusten du egileak.\n1930ean, \"Euskal-Esnalea\" aldizkariak Anabitarteren hitzaldi bat argitaratu zuen, Lekarozko ikastetxean gazteentzat egindako udalekuetan egindakoa. Euskararen eta euskaltzaletasunaren aldeko aldarrikapen bat zen, era honetan amaitzen zena: \n1931n, \u00abEn torno al idioma vasco\u00bb izeneko artikulua argitaratu zuen \"Euskal-Esnalea\" aldizkarian; izenburua gaztelaniaz duen arren, artikulua euskaraz idatzita dago. Lekarozko ikastetxean egindako euskal ikastaroaren kronika labur bat da.\n1932an, \"Argia\" aldizkarian \u00abEuskerari txistua jo\u00bb izenburuko hausnarketa bat argitaratu zuen. Euskararen aldeko aldarrikapen bat da, txistuaren soinua eta euskara lotzen dituena.\nEspainiako gerraren aurretik, 1935ean, Anabitartek artikulu bat argitaratu zuen, lau ataletan banatuta, \"El D\u00eda\" egunkarian, \u00ab1910-Dagonilla-6'ean\u00bb izenburuaz. Hogeita bost urte lehenago, 1910eko abenduaren 10ean, Donostian egindako agerraldi batean izan ziren atxiloketak \u2015artean, Anabitarterena\u2015 azaltzen zituen. Orobat, euskal abertzaletasunaren hastapeneko urratsen kronika pertsonal bat egin zuen.\nDibulgazio testuak.\nLehen liburuxka 1923an argitaratu zuen, \"Neska-muti\u012beri dirua au\u0155eratzen erakusteko\" izenburuaz; esan daiteke beraren lanbidearekin lotutako lana izan zela. Haurrei eta gaztetxoei diru aurreztu beharraz mintzatu zitzaien liburuan, eta aurrezki kutxek horretarako zeuzkaten eginkizunez, ipuinen, gertakarien eta adibideen bitartez. Liburutxoaren amaieran, adibide bat eskaintzen zuen, nolako eta zenbateko aurrezkia egin behar zuen mutiko batek, soldadutzara joan behar izango zuenean mila pezeta aurreztuak izateko. Liburuak Jon Zabalo \"Txiki\" marrazkilariaren ilustrazioez argitaratu zen. \n1925ean, \"Antzi\u00f1ako Olinpia\u0155 Jolasak\" argitaratu zuen. Antzinako Grezian egiten ziren olinpiar jokoen azalpen xehe bat zen, zenbait ilustrazioz lagundurik. Liburuaren azken atalean, joko olinpiko modernoak aipatu zituen laburki, 1920an Anberesen eta 1924an Parisen egindakoak. Hurrengo urtean, 1926an, testua \"Itzaldiak\" izeneko bilduman argitaratua izan zen, beste egileen testuekin batera, liburuan agertzen zen moldaera berberaz. \nEleberriak.\nAnabitarteren obrarik behinenak eleberriak dira, kritikari gehienen iritzira. \nLehen eleberria \"Usauri\" izan zen, 1931n argitaratua. Bi urte lehenago, 1929an, Euskaltzaindiaren Schuchardt saria irabazia zuen. Eleberria txalotua izan zen kritikarien eta beste idazleen artean; besteak beste, Emeterio Arresek poema batez ospatu zuen eleberriaren argitaratzea. Jon Kortazar kritikariaren iritziz, eleberri honek gordetzen ditu \u00abgaur egun modernotzat jotzen ditugun ezaugarriak: euskara eta erdararen erabilera, hiri giroa, deskripzioetan erabiltzen duen idealizazioa [...] kontatzeko era berriak, amaiera gabeko idazlearen ironia, kontatzerako erabilitako urruntasun hori, eta berriro burleti idazlea, bere burua han non aurkitzen dudan nobelaren erdian nobela bat idazten ari dela adieraziz\u00bb. Eleberri kostunbristatzat baino gehiago, nobela lirikotzat hartu behar genuke.\n1933an, \"Donostia\" izenburuko eleberria kaleratu zuen, 1932an Euskaltzaindiaren Schuchardt saria irabazitakoa. Eleberriaren hasieran, Txomin protagonista gaztea Donostiara itzultzen da, Bigarren Karlistaldia amaitu ostean. Izenburuak adierazten duen gisan, istorioan garrantzi handia daukaten hiriko auzoek (bereziki, moilak) eta bizilagun ezagunek. Berriz ere, garaiko kritikak begi onez hartu zuen eleberria. Kritikari modernoagoek ere aintzat hartu izan dute.\nFrancoren matxinadak eta garaipenak euskal letretarako ezarri zuen nahitaezko isilaldiaren ostean, Anabitartek \"Poli: mutil umezurtz baten ibillaldiak\" argitaratu zuen 1958an; azken eleberria argitaratu zuenetik 25 urtera. Istorioak umezurtz dohakabe baten gorabeherak biltzen ditu. Kritikarien iritziz, \u00abez da erraz jakiten \"Poli\" ohiturazko nobela den, edo pikareska edo abentura nobela, hiruren ezaugarriren bat daukalako. Egituraketagatik, hau da, zoritxarreko protagonista, gainditu beharreko gora-behera asko eta amaiera zoriontsua, Dickensen nobelak dakarzkigu gogora\u00bb. Literaturaren maila gorena aitortu ez arren, Koldo Mitxelenak eleberriaren merezimenduak azpimarratu zituen: \u00abIrakurgai honek ez darabil auzi larririk: ez du inoren gogorik kezkatuko, ezta bihotzik erdiratuko ere. Ez da beharrik ere. Bere bidetik dabil egilea, kontakizun arin, otxan eta jostarien bidetik. Eskubide osoa du, jakina, eta gure arteko irakurlerik gehienek ez diote noski horregatik kargurik hartuko\u00bb.\nBidaldi liburua.\n1961ean, bidaldi liburu edo kronika bat argitaratu zuen, \"Aprika-ko basamortuan\" izenburuaz, Aljerian barrena egindako bidaiaren kontaketa errealista. Liburuaren aitzinsolasean aitortzen duenez, bidaia Aljeriako Independentzia Gerraren aurretik, hau da, 1954ko azaroa baino lehenago egin zuen, Marseillako portutik abiatuta, Saharako basamortuaren inguruko hiri hauetan barrena: Aljer, Bou Sa\u00e2da, Biskra, , Ouargla, Ghardaia, , El Menia, Timimoun eta Adrar.\nAnabitartek bidaiazale aitortzen zuen bere burua:\nKoldo Mitxelenaren iritziz, \u00abarrazoi bide du, beraz, Anabitarte jaunak aurrean daukagun liburu honetan dioenean; \"Nere ustez, auxe da lenbiziko biaje-liburua euskeraz idatzia.\" Gogora datozkidanak ez dira liburuak edo, gutxienez, \"Beribilez\" esaterako, Euskalerritik edo Euskalerriaren aldamenetik ez dira aldentzen\u00bb; horrela, Anabitarteren kronikak \u00ablurrak, hiriak, jendeak, ohiturak eta egunoroko gorabeherak ederki eta biziki erakusten baitizkigu sukalde-txoko beroan kuzkurturik gauden bitartean\u00bb. Joxemiel Bidador idazlearen iritziz, baina, Anabitarteren kronika ez zen lehen bidaldi liburua izan, euskaraz idatzitakoen artetik, lehenagotik argitaratuak baitziren Martin Ducq hazpandarraren \"Erroma eta Jerusalem\" (1891), Txomin Agirre ondarrutarraren \"Juan etorri bat Erromara: biajari baten ziabeztxoak\" (1892), Jon Izurrategi bilbotarraren \"Jerusalem-go Osteran amari idazkijak\" (1923), Pierre Duhour beskoiztarraren \"Erromako itzulia\" (1931) eta Jean Etxepare medikuaren \"Berebilez\" (1931).\nIpuina.\nIpuin argitaratu bakarra ezagutzen zaio Anabitarteri, \u00abIru eskizaleen erokeria\u00bb izenburuaz bi ataletan kaleratu zuena, 1936ko martxoaren 4an eta 5ean, Donostiako \"El D\u00eda\" egunkarian. Hiru eskiatzailek gauez egindako mendi zeharkatzea da istorioaren muina; ustez, Anabitarteren bizipen batean oinarritua.\nEskuizkribuak.\nJulio Urkixoren paperen artean, Anabitarteren bi eskuizkribu gordetzen dira. Biak, gaztelaniaz idatzita, Eusko Ikaskuntzen Nazioarteko Aldizkarian (RIEV) aldizkarian artikuluren bat argitaratzeko nahiarekin daude lotuta:\nItzultzaile.\nLiteratura testuak euskarara ekartzen saio bat baino gehiago egin zuen Anabitartek.\n1928an, Iru\u00f1eko Udalak lehiaketa batera deitu zuen, On Kixote Mantxakoa eleberriaren bederatzigarren atala euskaratzeko; izan ere, atal horrek euskaldun baten eta mantxatar baten arteko borroka azaltzen du (\u00abDonde se concluye y da fin a la estupenda batalla que el gallardo vizca\u00edno y el valiente manchego tuvieron\u00bb). Anabitartek atal horren itzulpen bat aurkeztu zuen lehiaketara, \u00abEuskaldun lerdenak eta Mantxa\u2019ko seme bioztunak izandako a\u0155iga\u0155izko bo\u0155oka bukatu ta azkena ematen zaionekoa\u00bb izenburuaz. Lehiaketa irabazi ez bazuen ere \u2015Nikolas Ormaetxea \"Orixek\" irabazi zuen\u2015, aurkeztutako lanak Eusko Ikaskuntzen Nazioarteko Aldizkarian (RIEV) aldizkarian argitaratuak izan ziren.\nBigarren itzulpen bat ezagutzen zaio Anabitarteri: Luzio Apuleioren \"Izaera-aldakuntza ala urrezko astoa\" izeneko latindar eleberriaren lehen bi atalak. \nKritikaren ikuspegia.\nAnabitarteren obra aztertu duten literatura kritikariek haren bakantasuna nabarmendu izan dute.\nKoldo Mitxelenaren iritziz, \u00abeuskal eleberrigileetan gehiena, xuberotarrek dioten bezala\u00bb zen Anabitarte, hirugarren eleberria argitaratu zuenean, 1958an.\nIbon Sarasolak \u00abnobelagile aipagarri, Agirreren pare agian\u00bb ikusten zuen Anabitarte.\nAnabitarteren idazlan guztien bilduma argitaratu zenean, 1986an, Juan San Martin idazleak \u00abhiritar literaturaren\u00bb lekuko bakarrenetako izatea aitortzen zion Anabitarteri: \u00abGure mende honen lehen partean euskal letretan izan ditugun prosisten artean toki berezia betetzen dutenetakoa da Augustin Anabitarte Irazu. Bera izan bai zen hiritar literaturan nabari zen hutsune nabarmena hain oparotsu landu zuena\u00bb.\nXabier Mendigurenek eta Koldo Izagirrek egindako antologian, nolabaiteko balioa aitortu zioten Anabitarteri: \u00abbere apalean izan zuen garrantzia, fikziozko irakurgaiak hain urri ziren garaian [...] idazkera arin eta inpresionista darabil Anabitartek, Orixeren antzera aditz laguntzailea isilduz, haren indarrik lortzen ez badu ere\u00bb.\nIdazkera eredua.\nSabin Aranaren ereduko ortografia eta idazkera garbizalea erabili zuen Anabitartek bere idazlanetan. Orobat, NAFeko /r/ hotsa \u00ab\u0155\u00bb gisa idatzi ohi zuen (besteak beste, batzuetan bere izen-deituretan, \u00abAnabita\u0155te'ta\u0155 Augustin\u00bb) eta /\u028e/ hotsa \u00ab\u1fd9\u00bb grafiaz (adibidez, \"Neska-muti\u1fd9eri...\"). Horrez gain, hiztegian ere maiz antzematen zaio joera garbizalea, hegoaldeko idazle garaikide gehienen gisara.\nEkintzaile.\nAnabitarteren idatzietatik ondoriozta daiteke nolabaiteko lotura edo kidetza bat ukan zuela Euzko Alderdi Jeltzalearekin, lotura hori zenbaterainokoa ote zen inon argitzen ez bada ere. Gutxieneko kidetasun hori egiazta daiteke, alde batetik, artikuluak argitaratzeko hautatu zituen aldizkarien joera edo ikuspegian, gehienak mundu abertzaleari lotuak baitziren (\"Euzkadi\", \"Argia\", \"El D\u00eda\"); eta, bestetik, idatzitako artikulu batzuen edukian, bereziki \u00ab1910-Dagonilla-6'ean\u00bb.\nHorrez gain, lekukotasun apur batzuk daude Anabitartek Gipuzkoako EAJren barruan egindako lanaz, bereziki \"Gipuzkoarra\" aldizkari jeltzalearen argitalpenean. Gipuzkoako nazionalismoaren lehen astekaria izan zen, eta Anabitarte kolaboratzaileetako bat izan zen, ezizena erabiltzen ez zuen bakarrenetakoa.\nNabigatzaile.\nAnabitarte oso itsaso zalea izan zen bizitza guztian; aisialdiko itsasontzi bat eduki eta erabili zuen urte luzez, batik bat lanetik erretiroa hartu ostean.\nItsasoan ibiltzeaz gain, eskuliburuak idatzi zituen, gaztelaniaz, aisialdiko itsas nabigazioaz. Lehena, 1958an argitaratu zuen, \"Patrones y capitanes de yate\" izenburuaz. Geroztik, beste lau eskuliburu argitaratu zituen gai horretaz. \nArgazkilari.\nAnabitarte oso argazkizalea zenez, bidaia guztietatik argazki ugari bildu zituen, baita jendaurrean erakutsi ere. 1951n, Gipuzkoako Belenzaleen Elkarteak antolatutako jardunaldien amaieran, Anabitartek Egipton eta Lur Santu izenetan hartutako argazki erreportaje bat eskaini zuen, kolorezko argazkiz. \n1956an, Gipuzkoako Argazkilaritza Elkarteak Donostiako Udaleko Arte Aretoetan Euskal Herriaz antolatutako argazki erakustea batean parte hartu zuen, beste zenbait argazkilarirekin batera. Anabitartek 30 bat argazki erakutsi zituen, batez ere koloretan, Donostian eta beste herri batzuetan hartutakoak (Baiona, Zokoa, Pasai Donibane, Irun eta Astigarraga). \nHorrez gain, 1951tik 1959ra, Gipuzkoako Argazkilaritza Elkarteak elkarteak antolaturik, zenbait argazki erreportaje egin zituen: \u00abAtlantic itsasontzian Mediterraneoan zehar\u00bb, \u00abLoira-ko gazteluak\u00bb, \u00abSaharan barne\u00bb, \u00abProvenzan eta Saboyan zehar\u00bb, \u00abAustriatik barna\u00bb, \u00abSpitzberg\u00bb, \u00abPortugal\u00bb eta \u00abEuskal Herria\u00bb. "}
{"id": "23291", "revid": "56334", "url": "https://eu.wikipedia.org/wiki?curid=23291", "title": "Luis Gutierrez", "text": "Luigi Anselmi, agiri ofizialetako izen-deiturez Luis Gutierrez Larrea (Bilbo, Bizkaia, 1954ko urriaren 25a), euskal idazlea eta itzultzailea da.\nPoesia lantzen du bereziki literatura arloan. 2001ean Bizi Hitza Fundazioa osatu zuen I\u00f1aki Larra\u00f1aga eta Txepetxekin batera."}
{"id": "23292", "revid": "499", "url": "https://eu.wikipedia.org/wiki?curid=23292", "title": "Ur Apalategi Idirin", "text": ""}
{"id": "23294", "revid": "95298", "url": "https://eu.wikipedia.org/wiki?curid=23294", "title": "Ur Apalategi", "text": "Ur Apalategi Idirin (Paris, Frantzia, 1972ko abenduaren 28a) euskal idazlea da.\nBiografia.\nMaite Idirin eta Jokin Apalategiren semea, Euskal Filologian doktorea da, eta Zuzenbidean eta Letra Frantsesetan lizentziaduna. Paue eta Aturriko Herrietako Unibertsitatean Euskal Literaturako irakasle katedraduna da. Irakasteaz gain, kolaborazioak idatzi ditu hainbat egunkaritan, hala nola Garan, Euskaldunon Egunkarian, Berrian edo \"Maiatz\" aldizkarian.\nIdazle gisa bi bider irabazi du Beterriko liburua saria (\"Gauak eta hiriak\", 1997, eta Fizkizoaren izterrak, 2010). 2011n Euskadi saria irabazi zuen Fikzioaren izterrak ipuin liburuarekin.\nEditore gisa Utriusque Vasconiae argitaletxeko \"Kritika literarioa\" sailaren sortzaile eta kudeatzaile izan da (2002-2018). 25 liburu argitaratu ditu sail horrek.\nEuskaltzain urgazlea da."}
{"id": "23295", "revid": "1519", "url": "https://eu.wikipedia.org/wiki?curid=23295", "title": "Joseba Irazu", "text": ""}
{"id": "23296", "revid": "119347", "url": "https://eu.wikipedia.org/wiki?curid=23296", "title": "Josetxo Azkona", "text": "Josetxo Azkona Garcia (Iru\u00f1ea, Nafarroa, 1953ko maiatzaren 1a - ) euskal idazlea da. Iru\u00f1eko Korrok aldizkarian\ntrebatutako idazlea da, Jon Alonso edo Mikel Taberna bezala."}
{"id": "23297", "revid": "95298", "url": "https://eu.wikipedia.org/wiki?curid=23297", "title": "Joakin Balentzia", "text": "Joakin Balentzia Tirapu (Iru\u00f1ea, Nafarroa, 1947 - ) euskal idazlea da. Iru\u00f1eko Korrok izeneko literatura aldizkarian idazten hasi zen."}
{"id": "23298", "revid": "56334", "url": "https://eu.wikipedia.org/wiki?curid=23298", "title": "Lukas Dorronsoro", "text": "Lukas Dorronsoro Zeberio (Ataun, Gipuzkoa, 1931ko urriaren 18a - ) itzultzailea eta euskal idazlea."}
{"id": "23299", "revid": "71747", "url": "https://eu.wikipedia.org/wiki?curid=23299", "title": "Arrate Ega\u00f1a", "text": "Arrate Ega\u00f1a Gimenez (Errenteria, Gipuzkoa, 1963ko maiatzaren 24a) euskal idazlea da. Filologia Hispanikoan lizentziaduna, Euskal Filologiako eta gidoigintzako ikasketak ere egin ditu, eta Kataluniako, Galiziako eta Euskal Herriko literaturen inguruko Master bat. Bigarren hezkuntzako hainbat institututan lan egin du. Gaur egun ogibidez Eusko Jaurlaritzako Hezkuntza Saileko hizkuntza teknikaria da, ISEI erakundean (Irakas-Sistema Ebaluatu eta Ikertzeko Erakundea).\nLiteratur ibilbidea.\n1999an argitaratu zuen bere euskarazko lehen liburua: \"Printzesa puzkertia\". Baina lehenago gazteleraz idatzitako bere bi lan saritu zituzten: 1992an, Salamancako Atenea Saria jaso zuen \"Angelitos negros\" ipuinari esker, eta, Donostia Hiria Sarian bigarren geratu zen \"La visita\" ipuinagatik.\nHogei bat narrazio liburu argitaratu ditu euskaraz: \"Kixmi elurpean\" (2005), \"Hizkuntza sekretuak\" (2008), \"Giltza\" (2011), \"Paradisua\", (2012) eta \"Simon ipuinen munduan\" (2013), besteak beste. Literatura sari batzuk jaso ditu: \"Baporea\" (1999), \"Emakumeak Kontari\" (2002), \"Lizardi Saria\" (2011), \"Kutxa Literatur Saria\" (2012, \"Egia\" antzezlanarekin), \"Gabriel Aresti Saria\" (2013)... \n2022an \"Itzalen distira\" ipuin liburua argitaratu zuen.\nBestalde, \"Benetako pirata\" liburuan ilustrazio lanak ere egin zituen.\nArrate Ega\u00f1ak Haur eta Gazte Literaturako liburuez gain, Helduen literaturako liburuak ere argitaratu izan ditu. Euskaraz lehenengoa 2012an argitaratu zuen: \"Paradisua\" (Elkar).\nHainbat gairen inguruan idatzi du; besteak beste, nerabezaroko kezka eta arazoak, zorionaren bilatzea, familia, gaur egungo eskola, etorkinak, etab.Gustatzen zait egoera batzuk luzatzea muturreraino, erradikalagoak bihurtzea, eta ikustea pertsonaiek nola funtzionatzen duten egoera horiekin. (Arrate Ega\u00f1a)\nLanak.\nZerrenda luzea da Arrate Ega\u00f1a idazlearen liburuena. Batez ere Euskarazko Haur eta Gazte Literatura idatzi du, baina helduentzat ere argitaratu ditu hainbat liburu, baita antzerki obra bat ere. Hauek dira azken urteetan Haur eta Gazte Literaturan argitaratu dituenak:"}
{"id": "23300", "revid": "56334", "url": "https://eu.wikipedia.org/wiki?curid=23300", "title": "Juan Martin Elexpuru", "text": "Juan Martin Elexpuru Arregi (Bergara, Gipuzkoa, 1950eko azaroaren 15a) euskal idazlea eta itzultzailea da. Filosofia eta Euskal filologiako ikasketak egin zituen, eta 1976tik 1996ra irakasle izan zen Bergarako UNEDeko Euskara Sailean. Urte hartan \"Bergara aldeko lexikoa\" izenburuko doktorego-tesia aurkeztu zuen EHUn Ibon Sarasolaren zuzendaritzapean.\n2000an Goenkale telesailerako gidoiak idazten hasi zen. Gainera, Txapalarta argitaletxeak kaleratzen duen \"Literotura\" liburu erotikoen bildumako zuzendaria da. Horrez gain, \"Bergara aldeko berbak eta langintza zaharrak\" proiektu etnologiko-dialektologikoaren zuzendaria ere izan da. Bestalde, 2001etik 2005era Aralar alderdi politikoaren Gipuzkoako koordinatzailea izan zen.\nLanak.\nItzulpena.\nGeorge Orwell, Gianni Rodari eta Cesare Beccaria bezalako autoreen lanak itzuli ditu euskarara. 2008an Moli\u00e8reren \"Tartufo\" eta \"Zekena\" obren euskarazko bertsioa argitaratu zuen Literatura Unibertsala bildumaren barruan.\nSaiakera eta ikerketa.\nHizkuntzaren irakaskuntza eta ikerketaz ere baditu lanak eginak. Bergarako euskara aztertu eta hiztegia bildu du: \"Bergarako euskera\" (1988) eta \"Bergara aldeko berbak\" (2005), besteak beste."}
{"id": "23301", "revid": "512", "url": "https://eu.wikipedia.org/wiki?curid=23301", "title": "Manex Erdozaintzi-Etxart", "text": "Manex Erdozaintzi-Etxart (Ibarrola, Nafarroa Beherea, 1934ko uztailaren 15a - Tolosa, Okzitania, 1984ko apirilaren 29a) frantziskotar fraidea, euskaltzalea eta euskal idazlea izan zen. Idazle gisa, artikulu eta olerki ugari idatzi zituen, eta eleberri bat ere bai.\nBizitza.\nFilosofia eta teologiako ikasketak egin zituen. Akitaniako frantziskotarren nagusi izendatu zuten (1978), eta Tolosako (Okzitania) fraidegaien komentuko nagusi izan zen. Gaztetatik, kristautasunarekiko eta Euskal Herriarekiko konpromisoa uztarturik, lan handia egin zuen euskal Elizaren eta euskal kulturaren eta gizartearen alde. Nabarmena izan da Erdozaintziren ekarpena eta eragina bereziki Iparraldean garatu diren erlijio, gizarte, kultur nahiz politika mailako hainbat proiektutan, betiere helburu berarekin: euskal Eliza berriaren eta euskal kulturaren zabaltzea eta sustatzea. Batzuetan sortzaile gisa, bestetan laguntzaile edo animatzaile, honako proiektu eta talde hauetan egin zuen lan: Anaitasuna fraide euskaldunen anaidia (1972), Fededunak kristau taldea (1972), Argi Bil elkartea (1974), Herria eta Eliza kristau mugimendua (1975), Donapaleu eta Donibane Garaziko Gau-eskolak (1976), Herriarekin apaiz taldea (1977), \"Herriz Herri\" Donapaleuko astekaria(1980), Bertsolarien Lagunak (1980), Seaska eta Ikas.\nIdazle gisa, artikulu eta olerki ugari idatzi zituen, eta bi liburu argitaratu zituen: \"Hinki-hanka\" (Elkar, 1978) olerki bilduma, eta \"Gauaren atzekaldean\" (Elkar, 1982) eleberria; beste bi haren heriotzaren ondoren argitaratu ziren: \"Herri honen erraietan\" (Maiatz, 1985) eta \"Bizitza pilpirak, Nafarroari poema irekia, Herri honen erraietan\" (Maiatz,1994), olerki liburuak horiek ere.\nEuskaltzain urgazle izendatu zuten 1983an.\nObra.\nOso gaztetatik ekin zion idazteari Erdozaintzik, eta garaiko aldizkari ugaritan argitaratu zituen bere artikuluak eta gogoetak: \"Herria, Gure Herria, Elgar, Basque \u00c9clair, Jakin, Anaitasuna, Fedegintza, Herriz-Herri\". Artikuluak ez ezik, hainbat olerki ere kaleratu zituen euskal agerkari nagusietan: \"Euzko Gogoa, Egan, Gazte, Zabal, Elgar, Ager, Herria, Olerki, Maiatz\" eta \"Herriz Herri\". Argitalpen horiek lagungarri izan zituen idazgintzan trebatzen, bere ideiak zabaltzen, ezagutzera ematen eta euskal letretan toki bat egiten Ipar nahiz Hegoaldeko idazleen artean.\nOlerki-liburu bat, \"Hinki-hanka\", eta eleberri bat, \"Gauaren atzekaldean\", argitaratu zituen. Beste bi haren heriotzaren ondoren argitaratu ziren, aspalditik idatziak zituen izkribuak berreskuratuz: \"Herri honen erraietan\" (Maiatz, 1985) eta \"Bizitza pilpirak, Nafarroari poema irekia, Herri honen erraietan\" (Maiatz, 1994).\nBaina Manexen literatur produkzioa ez da horretan amaitzen. Liburu eta aldizkarietan argitaraturik dauden idatziez gain, olerki eta testu multzo handi bat dago, autoreak urteetan zehar gorde eta inoiz kaleratu ez zituenak; batzuek argitaratzeko prest diruditen bertsio landuak dira, beste asko amaigabeak, zirriborroak."}
{"id": "23302", "revid": "119347", "url": "https://eu.wikipedia.org/wiki?curid=23302", "title": "Martin Etxeberria", "text": "Martin Etxeberria Garro (Zarautz, Gipuzkoa, 1974ko urriaren 7a - ) euskal idazlea da. Martin Etxeberria Zuloaga idazlearen semea, eta Aitziber Etxeberria eta Xabier Etxeberria idazleen anaia.\nArgitaratutako lehen lana bakarka idatzia eta poesiaren alorrekoa izan bazen ere, aurrerantzean idatzi dituen lan gehienak Xabier Etxeberria anaiarekin lankidetzan izan dira, eta narratibazkoak."}
{"id": "23303", "revid": "512", "url": "https://eu.wikipedia.org/wiki?curid=23303", "title": "Xabier Etxeberria Garro", "text": "Xabier Etxeberria Garro (Zarautz, Gipuzkoa, 1974ko urriaren 7a - ) euskal idazlea da. Deustuko Unibertsitateko Donostiako Campusean marketing ikasi eta enpresa finantza arloan egin izan du lan, baita Seulgo Daewoo enpresan ere. Bere lehen eleberriarekin, \"Egun denak ez dira berdin\", Igartza Saria irabazi zuen. Hortik aurrera helduentzako nahiz haur eta gazteentzako hainbat liburu idatzi ditu, gehienak anaia Martin Etxeberriarekin batera."}
{"id": "23304", "revid": "56334", "url": "https://eu.wikipedia.org/wiki?curid=23304", "title": "Luzien Etxezaharreta", "text": "Luzien Etxezaharreta Galtzagorri (Urkodoi-Hazparne, Lapurdi, 1946ko abenduaren 14a - ) euskal herritar kazetari eta idazle euskalduna da. Maiatz argitaletxearen koordinatzailea da.\nBiografia.\nFisikan lizentziatu zen Pauen. 1966tik 1972ra zientzia eta matematika irakaslea izan zen. Ikasle denboran \"Egia\" eta \"Ikasle\" aldizkarietan idatzi zuen.\n1981ean, Euskal Herrira itzuli zen urtean alegia \"Maiatz\" literatura aldizkariaren sorreran parte hartu zuen eta harrezkero bere koordinatzailea da; urte luzeetan itzelezko lana egin du euskarazko idazleen argitalpenak bultzatzen. Euskal prentsan (Herria, Argia...) artikulu frango eginak ditu; Egunkarian lan egin zuen eta Berrian asteroko \"Maratila\" zutabea egiten du; Gure Irratian lan egiten du eta bertan \"Gure bazterrak\" emanaldiaren ardura eramaten du, besteak beste. Angelun bizi da.\n2012an Irratiko Argia Saria jaso zuen Luzienek Jakes Casaubonekin batera. \nLanak.\nItzultzaile.\nHainbeste testu euskaratu ditu, batez ere Maiatz aldizkarian argitaratzeko."}
{"id": "23305", "revid": "95298", "url": "https://eu.wikipedia.org/wiki?curid=23305", "title": "Xabier Galarreta", "text": "Xabier Galarreta (Astigarraga, Gipuzkoa, 1961 - ) euskal idazlea eta itzultzailea da.\nKanpo loturak.\n[[Kategoria:Astigarragako idazleak]]\n[[Kategoria:Euskal idazleak]]\n[[Kategoria:Euskal Herriko itzultzaileak]]"}
{"id": "23306", "revid": "28807", "url": "https://eu.wikipedia.org/wiki?curid=23306", "title": "Jorge Gimenez", "text": ""}
{"id": "23307", "revid": "95298", "url": "https://eu.wikipedia.org/wiki?curid=23307", "title": "Luis Haranburu Altuna", "text": "Luis Haranburu Altuna (Alegia, Gipuzkoa, 1947) euskal idazle eta argitaldaria da.\nSaturrarango apaizgaitegian, Donostian eta Parisen egin zituen Humanitate eta Filosofia ikasketak. 1972. urtean hasi zen literatura lanak argitaratzen, \"Zeruko Argia\", \"Anaitasuna\" eta Madrilgo \"Triunfo\" agerkarietan. Besteak beste, hainbat pertsonaiari buruzko antzerki lanak osatu ditu: \"Zumalakarregi\" (1986), \"Loyola\" (1986), \"Sabino\" (1986), \"Lancre\" (1987-1994), \"St. Cyran \"(1987) eta \"St.Cyran, Jainkoa gorderik \"(1992, BBK-Euskaltzaindia saria). Narratibari dagokionez, besteak beste \"Bestiario bat \"(1999) eta \"Seme\" (1999) eleberriak argitaratu ditu. \"Itsasoak ez du esperantzarik\" bere 1972ko eleberriaren beste bi argitalpen ere egin ziren 1987 eta 1994an. 2000. urtean \"Baleen kantua\" eta\" Historia de la alimentaci\u00f3n y de la cocina en el Pa\u00eds Vasco \"lanak eman zituen argitara. Argitaratzaile bezala, \"Haranburu Argitaletxea\" sortu zuen, 1974an, eta \"Hiria\" argitaldari berria, 1999an; 1999-2000 urteetan hainbat genero eta gaitako hirurogeitik gora liburu eman zituen argitara."}
{"id": "23308", "revid": "28807", "url": "https://eu.wikipedia.org/wiki?curid=23308", "title": "Luis Haranburu", "text": ""}
{"id": "23309", "revid": "95298", "url": "https://eu.wikipedia.org/wiki?curid=23309", "title": "Txomin Hegi", "text": "Txomin Hegi (Hazparne, Lapurdi, 1956 - ) euskal aktore, abeslari eta poeta da. Hasieran gehiago ezagutua izan zen antzerkiaren munduan baina gero kantatzeari ekin zion. 1978an Jojo eta Bernadette taldearen 'Agur' albumean parte hartu zuen.\nBetidanik engaiatu da euskal kulturaren alde. Euskal Kultur Erakundeko zuzendari ere izan zen."}
{"id": "23310", "revid": "56334", "url": "https://eu.wikipedia.org/wiki?curid=23310", "title": "Txiki Idoate", "text": "Jose Luis \"Txiki\" Idoate Iribarren (Iru\u00f1ea, Nafarroa, 1959ko apirilaren 8an - Iru\u00f1ea, Nafarroa, 2009ko irailaren 17an) euskal idazlea zen. Iruindarra bazen ere, leku askotan bizi izan zen, Euskal Herriko herri askotan, herri honetako kultura sakonean ezagutuz. Lanbidez, orientatzaile psikopedagogikoa zen, Nafarroako ikastetxe askotan, baina honetaz gain, AEKan euskara irakasle modura ere egin zuen lan."}
{"id": "23311", "revid": "9083133", "url": "https://eu.wikipedia.org/wiki?curid=23311", "title": "Mattin Irigoien", "text": "Mattin Irigoien (Ainhize, Nafarroa Beherea, 1963 - ) euskal idazle eta antzerkigilea da. Guillaume Irigoien kazetari eta idazlea anaia du."}
{"id": "23312", "revid": "56334", "url": "https://eu.wikipedia.org/wiki?curid=23312", "title": "Antton Kazabon", "text": "Antton Kazabon Amigorena (Oiartzun, Gipuzkoa, 1954ko ekainaren 25a) euskal idazlea da, batez ere, Haur eta Gazte Literatura idatzi ohi du. 1988an argitaratu zuen bere lehen liburua eta, dagoeneko, 100 baino gehiago argitaratu ditu\nLana eta bizitza.\nKazabonek, maisu ikasketak egin zituen Ategorrietan eta Oiartzungo Haurtzaro ikastolan ibili zen lanean 1991 urtera arte. Gipuzkoako Ikastolen Elkartean ere ibili zen 1991 eta 1994 urte bitartean, hain zuzen ere, Bertsolaritza ikastetxeetan izeneko proiektuan, ikasmateriala sortzen, irakasleak prestatzen eta bertso eskolak koordinatzen. Geroztik, berriro Haurtzaro ikastolan dabil.\nKazabonek aitortzen duenez, ez luke gaur egun duen ibilbidea izango idaztearekiko duen berezko sen eta pasioagatik soilik. Beharrak asko bultzatuta idazle izatera eraman du. Gaur egun, ordea, eskertu egiten du kondizio horiengatik hartutako bidea, orain plazeragatik idazten du batez ere. Bizitzari kolorea ematen laguntzen dio eta jendea entretenitzea du helburu.\nLiteratura ibilbidea.\nBere ibilbidea bertsolaritzari buruzko lanak kaleratuz hasi zen. Gerora, literatura tradizionaleko beste hainbat liburu idatzi zituen, baserri giroko istorioak umore kutsuz kontatzen dituztenak. Horretarako oinarri hartu ditu bere aitak kontatutako istorioak edota berari pasatako gertakizunak.\nKazabon Haur eta Gazte Literaturan aritu da batez ere, eta alor horretan sortu eta argitaratu ditu liburu gehien. Kontakizun laburrak sortuz bere ikasleei irakurzaletasuna sustatzea zuen helburu arlo horretan. 1988an abiatu zen \"Proxpero\" ipuinarekin haur literaturan. Hala ere, helduentzako literaturan ere utzi du bere arrastoa. Egun, Kazabonek hainbat genero landu ditu, hala nola narrazioa, poesia eta bertsoa.\nLiburu andana idatzi du; 1990eko hamarkadan, esaterako, 27 liburu idatzi zituen haurrentzat, 2000ko hamarkadan berriz, 40 liburu argitaratzera iritsi zen, eta dagoeneko 100 liburutik gora argitaratu ditu Haur eta Gazte Literaturan; gutxiago helduenean.\nLanak.\nOso luzea da Antton Kazabonen liburuen zerrenda. Hauek dira Haur eta Gazte Literaturan azken urteetan argitaratutako lan batzuk:"}
{"id": "23313", "revid": "56334", "url": "https://eu.wikipedia.org/wiki?curid=23313", "title": "Gabriel Korta", "text": "Gabriel Korta Rekarte (Donostia, Gipuzkoa, 1951ko otsailaren 23a - 2020ko otsailaren 3a) gipuzkoar idazlea zen."}
{"id": "23314", "revid": "1491", "url": "https://eu.wikipedia.org/wiki?curid=23314", "title": "Mariasun Landa", "text": "Mariasun Landa Etxebeste (Errenteria, Gipuzkoa, 1949ko ekainaren 5a) euskal idazlea da.\nEzaguna da batik bat haurrentzat idatzitako ipuinak direla-eta, \"Galtzerdi suizida\" eta \"Krokodiloa ohe azpian\" izanik, besteak beste, ezagunenak. Arlo honetan, liburu ugari plazaratu ditu, bai eta hainbat sari lortu ere. Euskarazko Haur eta Gazte Literaturaren arloan lortu dituen sarien artean, 1991n \"Alex\" ipuinagatik jasotako Euskadi Saria eta 2003an \"Krokodiloa ohe azpian\" narrazioagatik eskuratutako Espainiako Haur eta Gazte Literaturaren Sari Nazionala dira aipagarrienak. 2014an, Eusko Ikaskuntza-Laboral Kutxaren Humanitate, Kultura, Arte eta Gizarte Zientzia Saria jaso zuen.&lt;br&gt;\nMariasun Landaren lana hainbat hizkuntzatara itzulia izan da: gaztelania, katalana, galiziera, frantsesa, ingelesa, italiera, greziera, esloveniera, arabiera, koreera, etab. (IKUS \"\").\nAELG galegoz idazten duten idazleen elkarteak 2020ko Idazle galego Unibertsala izendatu zuen Mariasun Landa, \u00abharen obraren kalitate handiagatik eta Euskal Herriko hizkuntza, kultura eta duintasun nazionala defendatzeagatik\u00bb. Ohorezko sari hori 2020ko maiatzaren 9an jaso zuen euskal idazleak, Santiagon, Liburu Galegoaren Galan.\nBizitza.\nGizarte-langintza ikasketetan graduatu ondoren, Filosofia ikasketak egin zituen Parisen. Hauek amaitu ostean, 70. hamarkadan hain zuzen ere, Euskal Herrira itzuli zen euskalduntzera. Prozesu horretan bere helburuak lortzeko Zarauzko Ikastolara jo zuen. Han Anjel Lertxundirekin aurkitu zen eta orduan irakaskuntza munduan sartu zen. Hasieran ezkutuko lokal eta garajeetan ekin zion bere irakaskuntza ibilbideari eta garaiko euskarazko material eskasa zela eta, berak jardun zuen euskarazko materiala sortzen. Gerora, ikastoletako irakasleriaren kide egin zen, Eusko Jaurlaritzaren irakasleriaren euskalduntze programan irakasle lanari ekinez. Hortik EHUko \"Donostiako Irakasleen Unibertsitate Eskolan\" Literaturaren Didaktika irakastera igaro zen eta bertan eman ditu erretiroa hartu aurretiko bere irakasle ibilbidearen azken urteak.\nLiteratura ibilbidea.\nBere argitalpen gehienak Haur eta Gazte Literaturakoak dira eta sortu dituen obra asko hainbat hizkuntzetara itzuli dira, hala nola, gaztelaniara, katalanera, ingelesera, frantsesera, alemanera eta grezierara. Gainera, bere libururik arrakastatsuenak askotan berrargitaratu dira. Gianni Rodari eta Nostlinger-en ildotik, Mariasun Landaren ipuinetako fantasiak errealitatean hartzen du oinarri. Elementu, leku edo gertakari soiletatik abiatuz, sentimendu sakon eta iradokitzailez jositako unibertso literarioa eraikitzen du egile honek.\nFantasiaren bidetik ekin zion literaturari Mariasun Landak. Ibilbide horren hasierako puntua egunerokotasuna hausten duen gertaera batean kokatzen da, 1982. urtean argitaratu zuen \"Amets uhina\" obran hain zuzen ere. Rodariren obren irakurketek eragin handia izan zuten Mariasun Landak fantasia lantzeko zuen moduan. Aurrerago, bigarren etapa batean, errealismo kritikoa deritzon generoa lantzeari ekin zion, eta horren adibide da Euskal Haur eta Gazte Literaturan oso garrantzitsutzat jotzen den eta Lizardi saria irabazi zuen \"Txan Fantasma\" (Elkar, 1984). Etapa berri hau hirurogeigarren hamarkadan Europan autoritatearen aurka izandako matxinaden mugimenduarekin lotu daiteke. Landaren poetika Ursula W\u00f6lfel, Maria Gripe, Peter Hartling edo Christine Nostlingerren mezuekin bat etorriko da.\n\"Iholdi\" (Erein, 1988) obra izan zen idazle honen garapen literarioaren giltzarria. Sinple, zehatz eta iradokitzaileak diren 16 ipuin laburrez osaturik, obra honek estetika modernoago bat eman zion euskal literaturari, hitzaren zehaztasunarekiko irrika berezi bat argitara eman zuelarik. Harrezkero, obra honetatik sortuta Iholdi pertsonaiak beste hainbat obra eman zituen argitara, hala nola \"Amona, zure Iholdi\" (Erein, 2010) edota \"Marina\" (Elkar, 2003). Marijose Olaziregi irakasle eta kritikoak Mariasun Landaren aldi honetako lanari Katherine Mansfield obrarekiko eta Raymond Carver autorearekiko dituen antzekotasunak aitortzen dizkio.\nEstiloa.\nPsikoliteraturaren kutsua nabari daiteke Mariasun Landaren poetika arloan. \"Katuak bakar-bakarrik sentitzen direnean\" edota \"Nire eskua zurean\" bezalako obretan protagonistek duten komunikazio falta atzeman daiteke. Lehen pertsonan mintzatzen diren pertsonaia hauen barneko sentimenduak adierazteko beharraz ase nahi da idazlea bera, lan bakoitza autobiografikotzat kontsidera daitekeelarik narrazioarako erabilitako memoria dela eta. Memoria horri esker, emakumeari debekatu zaion iragana eraikitzen du garaiko beste hainbat emakumezko idazleek bezala. Berriz ere errealitatea bizi, honetaz hausnartu eta hau zalantzan jartzen duten pertsonaiak izango dira nagusi. Intimitatea eta memoria izango dira garaiko errelitateaz zalantza egiten duten identitateak sortzen laguntzeko teknikak.\nGehiegikeriak ere badu esanahi berezirik idazle honen poetikan. \"Txan Fantasma\" liburuko maitasun falta duten armairuko jostailuak, \"Kleta biziklet\" liburuko askatasun eskubidearen aldarrikapenak biltzen dituen zoologiko bateko animaliak\u2026 bezalako obrak aurki daitezke adibide modura. Baina \"nonsense\" edo umore aldrebesaren generoaren adibiderik garbiena \"Galtzerdi suizida\" obra da, non bertako protagonista den galtzerdiaren suizidioa gehiegikeria, umore, ironia eta kritikaren arteko fusioaren eragilea den, abentura eta elementu magikoak gehituta; horrela, errealitateak iraultzen du hainbat ideia eta gertaera zentzugabekeriarekin erlazionatuz.\nBere hainbat obretan, animaliek sentimenduak adierazteko askatasun handia ematen diote idazle honi, hala nola, \"Iholdi\"ren \"Zer egin beldurrak gaudenean\u201d beldurra adierazteko apoaren funtzioa edota \"Krokodiloa ohe azpian\" obran antsietatea islatzeko krokodiloaren funtzioa\u2026\"\nIpuin tradizionalak berreskuratzeko saiakerak ere egin izan ditu Marisunek. Horietako birsorkuntza batzuk \"Sorgina eta maisua\" (Anaya, 2000), \"Ahatetxoa eta sahats negartia\" (Erein, 1997) dira.\nIdazle honek haurrentzako literaturaz gain, helduentzako literatura ere sortu du, hala nola \"Festa aldameneko gelan\" obra autobiografikoa eta \"Inurrien hiztegia\" mikroipuin bilduma.\nIlustratzaile onenekin elkarlanean osatu ditu bere lanak. Asun Balzola lagunak, esaterako, haren liburu asko ilustratu ditu.\nGeneroa.\nMariasun Landa generoaren estereotipoak birplanteatzen ditu bere lanetan, rolen banaketa ez-sexistaren alde. Horretarako bere lanetan Emakumea protagonista da ( haurra zein heldua), bere izen propioan hitz egiten du eta rol aktiboak hartzen ditu. Bere emakume protagonistak ausartak, autonomoak, abenturazaleak, sentikorrak ( baina ez txepelak edo ahulak). Honen adibidea lan literario hauek, besteak beste:\nAma ausartak :\nBatzutan ere animaliak protagonista dira (Galtzerdi suizida, Arkakusoa)\nLanak.\n1982an bere lehen liburua argitaratu zuenetik, asko dira Mariasun Landak idatzitako liburuak, gehienak Haur eta Gazte Literaturan. Landaren lana hainbat hizkuntzatara itzulia izan da: gaztelania, katalana, galiziera, frantsesa, ingelesa, italiera, greziera, esloveniera, arabiera, koreera, etab. \nHona hemen egileak azken urteotan argitaratu dituen zenbait lan:\nSariak eta errekonozimenduak.\nBestalde, 2010 urtean, Errenteriako udalak, idazlea jaiotako herriarena, bere izena daraman idazlanen saria sortu zuen, Mariasun Landa Sariak. Sari horien helburua da gizarteko arlo desberdinetan emakumeek Errenteriari egindako ekarpenaren berri ematea, herri-kronika osatzearekin batera. Urtero abiatzen da."}
{"id": "23316", "revid": "9164834", "url": "https://eu.wikipedia.org/wiki?curid=23316", "title": "Goizalde Landabaso", "text": "Goizalde Landabaso Etcheverry (Bilbo, Bizkaia, 1970eko urtarrilaren 5a) kazetari eta euskal idazlea.\nEHUn Informazio Zientziak ikasi ondoren Bizkaia Irratian jardun zuen lanean. 1994tik Euskadi Irratia eta Radio Euskadin aritu da, \"Goizean Behin\" eta \"H\u00e1gase la Luz\" bezalako espazioetan.\n2000. urtean argitaratu zuen bere lehen liburua, \"Korte bat\", mesedez (Alberdania). \nJakin aldizkarian 17 artikulu argitaratu zituen literaturaz 2010 eta 2013 urteen artean.\nBerria egunkariko kolaboratzailea da 2013tik. Harrezkero 400dik gora zutabe idatzi ditu.\n2021ean \"Krakovia\" eleberria argitaratu zuen.\nLanak.\nDozena erdi liburu argitaratu ditu, hala nola kronikak, narrazio laburrak, poemak, korrespondentzia, eta eleberriak."}
{"id": "23317", "revid": "88969", "url": "https://eu.wikipedia.org/wiki?curid=23317", "title": "Amaia Lasa", "text": "Amaia Lasa Alegria (Getaria, Gipuzkoa, 1948ko abuztuaren 8a) irakaslea eta euskal idazlea da.\nIkasketak Donostian egin zituen (batxilergoa eta irakasle-eskola) eta 1965. urtearen inguruan amaitu zituen. Geroago, Filologia ikasketak hasi zituen, eta 2. urtean utzi zituen. 17 urte zituela, irakasle-ikasketak egiten ari zela, poesia idazten hasi zen, eta, Ricardo Arregirekin eta beste ikaskide batzuekin batera. \"Zeruko Argia\" aldizkarian lagundu zuen. 1969an, Suitzara joan zen Fribourgon literatura-ikastaro bat egitera. Handik itzuli zenean, 1971n bere lehen liburua, \"Poema bilduma,\" argitaratu zuen, Mikel nebarekin lankidetzan.\nIbilbidea.\nIrakasle-ikasketak amaituta, ikastoletan lan egin zuen, irakasle eta idazle lana txandakatuz. 1970etik 1977ra bitartean, Zeruko Argia, \"Egin\" eta \"Punto y Hora\" aldizkarietan eman zituen argitara lan garrantzizkoenak, poeta fundazional bat bezala ere definitua.Kutsu kultural eta feministako artikuluak idatzi zituen. \n1977. urtean bigarren liburua argitaratu zuen, \"Hitz nahastuak\" (ipuin- eta poesia-liburua), eta bi urte geroago hirugarrena \"Nere Paradisuetan\" izeneko poesia-liburua (1979). New Yorkera joan zen lehenbizi. Han urtebetez bizi izan zen, eta handik Nikaraguara hiru urtez. Han, gobernu sandinistarekin lankidetzan aritu zen irakaskuntzaren alorrean (Literatura Hispanoamerikarreko klaseak) eta gobernu horrek egin zituen txertaketa-kanpaina ugaritan. \n1988an \"Malintxearen gerizpean\" (Pamiela) lana agertu zen, narrazio laburren eta poemen konbinazioa.\n2000. urtean, Euskal Herriko Unibertsitateak Amaia Lasaren lan poetikoa jasotzen duen \"Geroaren aurpegia-El rostro del futuro (1967-1997)\" eman zuen argitara, \"Poema bilduma\" (1971), \"Hitz nahastuak\" (1977), \"Sustraia\" (1970-1977) eta \"Ordu minduak\" (1976-1978) poema liburuak bilduz. Bertan biltzen diren poemetako batzuk argitaratu gabekoak ziren. \n2001ean, XX antologia poetikoen bilduma. mendeko poesia kaierak (Susa) liburuki bat eskaini zion, eta haren hitzaurrean Koldo Izagirrek euskal literatura zela eta, hauxe esan zuen: \"\"Amaia Lasa iritsi arte, emakumeak ez zuen leku propiorik izan gure literaturan. Poesia modernoan emakumea aberriaren arrazoietako bat besterik ez zen izan, edo familiaren sostengua edo kristauaren paradigma. Amaia Lasak hutsetik hasi behar izan zuen eta gure literaturako lehen emakumea da, berak lehen aldiz ekarri baitzuen emakumea gure letretara\".\"Lasaren poesiaren ezaugarri nagusietako bat sentimenduak lotsarik eta artifiziorik gabe adierazten dituela da. Bere imajinarioa xumea eta konstantea da, eta itsasoa, lurra, haizea eta kaioa bezalako kontzeptuen inguruan jolasten du.\n2010ean, \"Maiatz\" argitaletxeak Itsasoko izakia liburua argitaratu zuen.\n2022ko uztailean Berria egunkarian, besteak beste hauxe adierazi zuen Lasak: \u00ab\"Idazten utzi ez, eta gure literatura intimista dela esan dute gero\"\u00bb\nTestu antologikoa.\n\"\"Jaungoiko guztiak ukatzen dituen\"\n\"emakume bat naiz.\"\n\"Atzo\"\n\"zeruko jaungoikoa ukatzen nuen,\"\n\"gero\"\n\"infernukoa, eta\"\n\"gaur,\"\n\"lurreko jaungoikoa ukatzen dut.\"\n\"Dotrina guztien aurka altxatzen naiz.\"\n\"Atzo,\"\n\"zeruko pekatari nintzen,\"\n\"gero\"\n\"infernukoa, eta\"\n\"gaur,\"\n\"lurreko pekataria naiz.\"\n\"Hutsunean igeri dabilen emakume bat izaten naiz\".\""}
{"id": "23318", "revid": "201", "url": "https://eu.wikipedia.org/wiki?curid=23318", "title": "Estepan Urkiaga", "text": ""}
{"id": "23319", "revid": "95298", "url": "https://eu.wikipedia.org/wiki?curid=23319", "title": "Karlos Linazasoro Izagirre", "text": "Karlos Linazasoro Izagirre (Tolosa, Gipuzkoa, 1962ko azaroaren 4a) euskal idazlea da. Euskal filologian lizentziatua Deustuko Unibertsitatean, 1987. urteaz geroztik, Tolosako Udal Liburutegian egiten du lan. Hainbat literatur-genero landu ditu: poesia, narrazio laburra, haurrentzako ipuingintza, antzerkia eta iritzi artikulugintza. 90ko hamarkadaren erdialdetik asteroko zutabea idazten du Diario Vasco egunkarian. I\u00f1aki Linazasoro idazlearen semea da.\nLiteratur ibilbidea.\nIdazle oparoa da Linazasoro, genero gehienak landu dituena baina batez ere narrazioan eta poesian aritutakoa. Irakurle helduei zuzenduta idazten du, baina oso luzea haur eta gazteei zuzendutako bere lanen zerrenda.\n\"Besterik gabe, Albina\" (Ibaizabal, 1991) eleberri errealistarekin zuzendu zitzaien gazteei lehenengo aldiz, zahar-etxe bateko komediak kontatuz. Harrezkero, hainbat izenburu argitaratu ditu haur eta gazte literaturan.\nAipatzekoak dira Juan Kruz Igerabiderekin lau eskutara idatzitako bi obra, \"Igerasoro\" ezizena erabiliz: \"Gau, gau, gau\" (SM, 1997) ipuina, 1997ko \"Bapore\" saria jaso zuena, eta \"Kartapazioko poemak\" (Ibaizabal, 1998), nerabe eta gazteek karpeta bazterretan idatzi ohi dituzten poesia, esaldi eta burutazioen gisakoak jasoz.\n\"Bota gorriak\" (Anaya Haritza) ipuinarekin, 2001eko \"Euskadi Literatura Saria\" irabazi zuen haur eta gazteentzako literatura alorrean. Irudimenez betetako istorio surrealista horretan, \"Hamabi\" \"titare\" (Aizkorri, 1999) poesia liburuan argitara emandako \"haiku\" erako poema batzuk ere txertatzen dira.\nOro har, lan narratiboetan umore, absurdo eta egoera surrealistekin jokatzen du, bai haurrei zuzentzen zaienean, Matteomigliako sailean adibidez, \"Franti\" (Giltza, 2002), \"Lau ipuin matteomigliar\" (Elkar, 2005) eta \"Nuvolari Plaza\" (Erein, 2011) lanetan, bai gazteei zuzentzen zaienean, \"Urperatze handia\" (Elkar, 2009) eta \"Udalbatza bahituaren kasu pollita\" (Elkar, 2011) lanetan. Dena den, beste erregistro batzuk erabiltzeko gai ere bada, hala nola, genero poliziakoa, \"Mendekuaren graziaz\" (Erein, 2004) liburuan bezala.\nEra berean, gaiak eskatzen badio, sentsibilitate handia erakusten du Linazasorok errealitatea modu xaloan islatzeko, adibidez, \"Etzi\" (Elkar, 2007) lanean: hor, mutiko batek Down sindromedun anaia Brunoren berri ematen du.\nPoesian ari denean, jostari ageri da: lehenengo urratsak \"Hamabi titare\" (Aizkorri, 1999) liburuarekin eman zituen, \"haiku\" erako poema laburrekin, haurrak hizkuntzarekin jolastera gonbidatuz. Gazteei zuzentzen zaienean, amodioa du hizpide nagusi, \"Zein beste mundukoa\" (Elkar, 2008) poesia bildumak erakusten duen moduan. \"Txori kantariak poeta hegalariak\" (Elkar, 2003) eta \"Zaldiko-maldikoan\" (Aizkorri, 2003) lan kolektiboetan ere argitaratu ditu poemak.\n\"Bat-batean, krispetak\" (Alberdania, 2011) liburuan, aldiz, ipuinaz gain, aforismoak eta neurri desberdinetako poema eta koplak ere eskaintzen ditu, adin desberdinetako haur eta gazteen gozamenerako.\nLinazasororen poesia eta narratiba, idazlearen beraren eskuek eginak izanagatik, gaien, erreferentzien zein adierazpideen aldetik oso bereiz doazen ibilbide luzeko bi ubide nagusi dira. Tolosarraren narrazio laburrek absurdoa ustiatzen dute maiz, umore eta (auto)ironia gordinez, mundu- ikuskera etsitua agertzen du, indarkeriak, heriotzak, krudelkeriak eta arrazionaltasun ezak inguratua. Umorera, ironiara jo izan du Linazasoro narratzaileak mundu eta bizitza mingotsaren adierazpideen leungarri. Bestelakoak dira, baina, Linazasoro poetaren hizkuntza literarioa eta gaiak zein bizitzaren eta heriotzaren gaineko gogoetak. Absurdotik, umoretik, esperpentutik urrun, maitasunaren gorazarrea dago poes\u00eda horren funtsean, heriotzari aurre egiteko bide bakar gisa, salbazio gisa.\nFantasiaren inguruko ikuspegia.\nLinazasororen ustetan, fantasia eta errealitatea ez dira txanpon beraren bi aurpegiak. Bere fantastikozaletasuna Jorge Luis Borges idazleari zor dio. Hark uko egiten omen dio fikzio psikologiko edo errealistari, faltsua eta engainagarria iruditzen zaiolako. Aldiz, fikzio fantastikoaren alde egiten du, egiazkoagotzat jotzen duelako.\nErrealismoaz aritzean, errealismo mota bat aukeratu beharko balu, gehien interesatuko litzaiokeena magikoa izango litzatekeela dio, gehiago duelako magiatik errealismotik baino.\nBere ustetan literaturak ez du mundurik aldatuko, ez du sinesten idazlearen funtzio publikoan. Idazlearen lana idaztea dela deritzo, ondo ahal bada, eta gero idazlan horrek eraginik badu, bada askoz ere hobeto. Borgesek zioen bezala, literatura fantastikoaren jomugak, berriz, apalagoak eta egiazkoagoak direla uste du; ez du helburu utopikorik, ez du ezer aldatu nahi. Literatura fantastikoak xede artistikoak ditu, soil-soilik.\nEz du, ordea, literatura errealista arbuiatzen, baina, egia esateko, erakarmen gutxi ikusten dio. Gainera, nahi gabe ere, eskola garaiak ekartzen dizkio gogora, edo, bestela esanda, irakurtzera behartzen zieten garai itsusi haiek.\nLiteratura fantastikoa, aldiz, askatasunarekin lotzen du, irakurtzeko plazerrarekin, atsegin goxoarekin; izan ere, idazle fantastikoak ez baitira eskolan irakurtzen, eta, ondorioz, ez diezu gorrotorik hartzen. Bere idazle kuttunen zerrenda luzea da, baina gehientsuenak Borgesenak dira, noski.\nLanak.\nUgaria eta askotarikoa da haren obra. Poesia, narrazioa, nobela, Haur eta Gazte Literatura, antzerkia, aforismoa... Hauek dira Haur eta Gazte Literaturan azken urteetan argitaratutako liburu batzuk:\nBeste hizkuntza batzuetara itzulitako lanak.\nLinazasororen obra batzuk hainbat hizkuntzatara itzuli dira: gaztelaniara, katalanera eta galizierara, esaterako. Hala nola, ondorengoak:"}
{"id": "23320", "revid": "371", "url": "https://eu.wikipedia.org/wiki?curid=23320", "title": "Jose Mari Agirre", "text": ""}
{"id": "23321", "revid": "56334", "url": "https://eu.wikipedia.org/wiki?curid=23321", "title": "Diego Martiartu", "text": "Diego Martiartu Zugasti (Arrasate, Gipuzkoa, 1968ko ekainaren 12a - ) euskal idazlea da."}
{"id": "23322", "revid": "95298", "url": "https://eu.wikipedia.org/wiki?curid=23322", "title": "Salbatore Mitxelena", "text": "Salbatore Mitxelena Lazkano, \u00abI\u00f1urritza\u00bb eta \u00abAbendats\u00bb ezizenez, (Zarautz, Gipuzkoa, 1919ko urtarrilaren 18a - La Chaux-de-Fonds, Suitza, 1965eko abenduaren 28a) euskal olerkaria izan zen. 36ko gerraren ostean Hego Euskal Herrian argitaratutako euskarazko lehen liburuaren egilea.\nBizitza.\nApaiz frantziskotarra zen. Arantzazun, Zarautzen eta Foruan egin zituen apaiz ikasketak. Erriberrin Filosofia ikasten ari zela, Espainiako Gerra Zibila hasi eta soldadu ibili zen. 1943an egin zen apaiz Arantzazun. Ondoren, Donostian egon zen hamar urtez. Frankismoaren lehen urteetan Espainiako Eliza ofizialak jarraitzen zuen ildoarekin ados ez zegoenez, bere burua erbesteratzea erabaki zuen. Horrela, 1954an, berak eskatuta, Montevideora bidali zuten. Montevideon, Asuncionen eta Kuban ibili zen misiolari, harik eta, Castroren iraultzak aginpidea eskuratu zuenean, alde egin behar izan zuen arte. Hego Amerikako lurraldeetan ibili zen gero, eta, 1962an, Suitzara bidali zuten, Espainiatik hara lan bila joandako langileen kapilau. Han hil zen handik hiru urtera ebakuntza baten ondorioz.\nIbilbide literarioa.\nMitxelenaren idazlanak euskararekiko eta Euskal Herriarekiko samin arduraz beterik daude. Francoren diktadura garaian, itota ikusten zuen hizkuntzaren eta hiztunen egoera, eta horregatik eskatu zuen Amerikara joatea. Beste aldetik fedeak asko kezkatzen zuen, eta bi ardura horiek, Euskal Herria eta fedea, uztartzen saiatu zen. Horren adierazpide dira \"Erri bat guruzpidean, Confixus, Guruzpidea, Euskal Sami\u00f1aren guruzpidea\" olerki bildumak. Lehen olerki bilduma argitaratua \"Arantzazu\" (1949) izan zen. Bilduma hura izan zen gerra ondoren Euskal Herri barruan argitaratu zen lehen liburua. Liburu hartan, zentsura arazoak zirela medio, poemaren hirugarren partea, \"Bizi nai\" izenekoa, argitaratu gabe gelditu zen (gero \"Euzko Gogoan\" argitaratu zen). Atzerrian bere literatur lanari jarraitu zion. Beste olerki bilduma batzuen izenburuak dira: \"Arraun ta amets\" (1955), \"Ogei kanta Arantzazuko, Aberriak min dit. \"Hitz lauz: \"Ama-semeak Arantzazuko kondairan\" (1951) eta \"Unamuno eta Abendats\" (1958). 1977an, Mitxelenaren \"Idazlan Guztiak\" argitaratzen hasi ziren (bi liburukitan), hari buruzko azterketa lan jakingarriez lagunduta. Estiloari dagokionez, Mitxelenaren olerkigintza bertsogintza tradizionaletik oso hurbil dago, eta olerki asko kantatzeko idatziak izan ziren."}
{"id": "23323", "revid": "95298", "url": "https://eu.wikipedia.org/wiki?curid=23323", "title": "Jokin Mu\u00f1oz", "text": "Jokin Mu\u00f1oz Trigo (Castej\u00f3n, Nafarroa, 1963 - ) filologoa eta euskal idazlea da. Filologia ikasketak egin zituen Donostian, eta hiri hartan hainbat urtez bizi izan zen. Gaur egun, Etxaurin (Iru\u00f1erria) bizi da. \"Bizia lo\", 2004ko Euskadi Sariaren irabazlea, bere lanik ezagunenetarikoa da. Bertan, ETAk erasotutako hainbat pertsonari buruzko fikzioa egin zuen, istorio laburren formatuan."}
{"id": "23324", "revid": "1491", "url": "https://eu.wikipedia.org/wiki?curid=23324", "title": "Lourdes O\u00f1ederra", "text": "Miren Lourdes O\u00f1ederra Olaizola (Donostia, Gipuzkoa, 1958ko ekainaren 9a) euskal hizkuntzalaria (fonologian espezializatua), ikerlaria eta euskal idazlea da. Hispaniar Filologian lizentziatua eta Euskal Filologian doktorea, Euskal Herriko Unibertsitateko irakasle katedraduna da, eta euskaltzain oso izendatu zuten 2007ko azaroaren 30ean. Euskadi Literatura Saria jaso zuen 2000. urtean \"Eta emakumeak sugeari esan zion\" eleberriarekin.\nLanak.\n1987an \"Palatizazioa euskaraz\" izenburuko doktorego-tesia aurkeztu zuen EHUn Koldo Mitxelenaren zuzendaritzapean. Euskal komunitate zientifikoaren Inguma datu-basean, Lourdes O\u00f1ederrak sorturiko 50 lan baino gehiago bildu dira."}
{"id": "23325", "revid": "24266", "url": "https://eu.wikipedia.org/wiki?curid=23325", "title": "Orixe", "text": "Nikolas Ormaetxea Pellejero (Orexa, Gipuzkoa, 1888ko abenduaren 6a \u2013 A\u00f1orga, Gipuzkoa, 1961eko abuztuaren 9a), Orixe ezizenaz ezagunagoa, euskal idazlea izan zen. Bigarren Pizkundeko idazle nabarmena izan zen, gerraurreko belaunaldiko kidea, Lauaxeta, Lizardi eta Loramendirekin batera.\nBiografia.\nHaurtzaro eta gaztaroa.\n1888ko abenduaren 6an jaio zen Orexa gipuzkoar herrian, \"Iriarte\" baserrian. Orexan jaio bazen ere, Nafarroako Uitzin hazi zen. Paulo Iztuetak Orixeren biografia berregiten du \"Orixe eta bere garaia\" lanean. Iztuetaren esanetan elkarren artean itxuraz baizik zerikusirik ez duten bi gertaerek Orixeren nortasuna markatu zuten. Lehenengoa amaren maitasunik eza da; hirukien artean jaio zenez, amaren altzotik bereiz hazi zen; bigarrena, berriz, Jesusen Lagundiko kide izan nahi zapuztua. 35 urterekin, jesuiten artetik kanporatu zuten Orixe.\nHamazazpi urte zituela, Jesusen Lagundikoekin ikastera joan zen, Xabierra. Bertan humanitateak ikasi zituen eta gero, Loiolara joan zen ikasketa berdinak jarraitzera. Burgosen erretorika ikasi zuen eta O\u00f1an filosofia ikasketak. 1914. urtean amaitu zituen eliz-ikasketak. Comillas, Carrion eta Tuteran ere ibili zen ordutik aurrera irakaskuntzan.\n1923an, Lagundia utzi zuen gogoz kontra, bertako nagusiek hala gomendatuta. 1923-1931 bitarteko urteetan Bilbon bizi izan zen.\nBilboko aroa.\nGarai hartarako Nikolas Ormaetxearen izena Euskal Pizkundeko idazleen artean entzun zitekeen, Nazioarteko Euskal Ikaskuntzen Aldizkarian eta bereziki, \"Jesus'en Biotzaren Deya\" aldizkarian argitaratutako lanengatik, zeintzuetan euskal gaiez jardun eta hizkuntza erabiltzeko trebetasunagatik nabarmentzen hasia zen. Ekarpen nabarmenak egin zizkion, aditu gisa, euskal metrika eta azentuan eta horiek gerora baliatuak izango ziren euskara batuaren eraketan.\nBilbora joan zenean laikotasunean murgildu zen eta bertan izan zuen Euskaltzaindiarekin lehen kontaktua, hiri hartan baitzuen egoitza nagusia. Euskara maila profesionalean lantzen jarraitzeari ezin uko egin eta talde-lanean jardun zuen Azkue, Olabide eta beste hainbat idazle ezagunekin. Talde-lan horien fruitu izan zen \"Erizkizundi irukoitza\", Ormaetxearen lorratzak nabariak dira bertan. Orexara itzuli aurretik, Orixek lan ugari argitaratu zituen Bilbon, gehienak folklore eta gramatika arlokoak eta baita ere iritzi-artikuluak, laurehundik gora \"Euzkadi\" aldizkarian. 1927an, \"Euskal Literaturaren Atze edo Edesti Laburra\" argitaratu zuen, eta bi urte geroago, \"Santa Cruz apaiza\" kontakizuna, egonaldi horretan argitaratu zuen jatorrizko lan esanguratsuena. Gainera, bi itzulpen ere ekoitzi zituen: \"Tormes'ko Itsu-mutilla\" (1929) eta \"Mireio\" (1930).\nOrexako aroa.\nOrexako aroa edo guda aurrekoa, 1931. urtean Orexara itzuli eta gerra zibila hasi aurretikoa, izan zen Orixeren aldirik oparoena. \"Euskaltzaleak\" elkartearen aginduz itzuli zen bere jaioterrira, Olerkigintzan nabarmendu zen aro honetan zehar, mistika eta folklore-ildoko olerkigintzan, hain zuzen.\nLehen olerki bilduma 1934an argitaratu zuen: \"Barne-muinetan\", olerki mistikoak. Esan bezala, 1931n, Orexara joan zen, \"Euskaldunak\", haren olerki lanik landuena, ontzeko asmoz. Aitzolen aginduz egin bide zuen lan hori, uste zutelako Mistralen Nobel sariak proventzerari eman zion bultzada Orixek eman ziezaiokeela euskarari. Izan ere, Mistralen \"Mireio\" izeneko obra, Orixek berak itzuli zuen \"Mistral-en Mireio euskeraz\" (1930) izenburupean. \"Euskaldunak\", berriz, gerra aurretik bukatua bazuen ere, ezin argitaratu izan zuen 1950 arte. Bi lan horiek hartzen dira idazlearen nagusiak bezala, lehenengoa baserri giroko kultura biltzen da eta bigarrenean esanahi metafisikoa ikus daiteke, bere bizipenak era garbi eta gardenean azaltzen dituenean. Bi lanetan ere Orixek bere idazle-grina eta garra erakusten ditu. 1936ko gerraurreko olerkari belaunaldiko kideetako bat izan zen, Lauaxetarekin, Lizardirekin eta Loramendirekin batera.\nGerra garaia.\nGerraren hasierak Orexan harrapatu zuen Orixe. Atxilotua izan zen salaketa bat zela medio eta Iru\u00f1eko San Kristobal gotorlekuan egon zen preso. 1937. urtean askatu zuten, baina bigarren aldiz salatua izan eta atxilotua izan behar zuenean, ihes egitea lortu zuen. Hala, 1938ko udan Ipar Euskal Herrira joan zen, iheslari. Baina bertako egonaldia ez zen oso erosoa izan idazlearentzat, urte gutxi batzuetan behin helbidez aldatu beharrean izan baitzen. Nazien etorrerarekin ere sufritu zuen, 1940. urtean Gurseko kontzentrazio-esparruan atxilo eduki zuten hiru hilabete eta erdiz, bere lagun batzuekin batera. Ezegonkortasun horrek zaildu egin zion literaturarekin jarraitzea.\nGerra amaitu, baina Ameriketara abiatu aurretik, euskal munduko eztabaida handi guztietan ibili zen, tartean, \"Gernika\" eta \"Yakintza\" aldizkarietan eta han Euskaltzaindiaren berriztatzeari eta euskara batuaren sorkuntzari buruz aritu zen. Ameriketara joan aurretik idatzi zuen azken lana \"Urte guziko Meza Bezperak\" (1950) izan zen, itzulpena, Jesus Maria Leizaola, I. Azpiazu, Maritxu Barriola eta beste hainbat euskaltzalek eskatuta. Lan horretan, ereserkien atalean transmititutako maitasun literarioa oso aipagarria da, jakinik hamahiru hilabete behar izan zituela itzulpena gauzatzeko.\nAmeriketako aroa.\n1950. urtean Ameriketara jo zuen, Argentinara, Txilera eta El Salvadorrera. Han zela, \"Quiton arrebarekin\", gerrako eta atzerrialdiko oroitzapenak kontatzen dituen obra \"Euzko-gogoa\" aldizkarirako idatzi zuen, arrebarekin izandako elkarrizketa moduan antolatua, eta 1988an liburu moduan argitaratu zena. Orixe beraren esanetan, urte horiek izan ziren bere bizitzako onenak. Sei hilabete eman zituen Guatemalan \"Euzko Gogoa\" aldizkariaren idazkari gisa, Jokin Zaitegirekin batera. El Salvadorrera joan zen ondoren, hiru urterako, eta bertan Rogelio Muyshondt Langhe eta Mercedes Contreras ezagutu zituen. Urte haietan zehar bere mundu mistikoan barneratuta ibili zen.\nAzken urteak.\n1954an, Euskal Herrira itzuli zen; harrera beroa egin zioten euskal idazleek eta euskaltzaleek. Itzulpen lan asko egin zituen: \"Tormesko itsumutilla\" (1929), \"Urte guziko meza-bezperak\" (1949), \"Agusti\u00f1 gurenaren aitorkizunak\" (1956), \"Salmutegia\" (1967). 1971n, \"Jainkoaren billa\", hitz lauzko teologia lana, argitaratu zioten. 1976an Au\u00f1amendi argitaletxeak \"Euskaldunak eta beste olerki guziak\" bilduma argitaratu zuen. Eragin handia izan zuen Orixek bere ondorengo belaunaldiaren idaztankeran.\n1965ean, Orixe hil eta handik lau urtera, \"Orixe. Omenaldi\" izeneko liburua atera zen, idazle askoren artean moldatua. Bestalde, haren lan asko aldizkarietan barreiatuta zeuden: \"Jesusen Biotzaren deya\", \"RIEV\", \"Euskera\", \"Euskal Esnalea\", \"Yakintza\", \"Euzko-gogoa\", \"Gernika\", \"Karmel\", \"Olerti.\nIdeologia eta izaera.\nOrixeren nortasuna bortitza izateagatik pasa da historiara. Minbera, sentikorra eta batzuetan zakarra ere omen zen, baina lagunekiko zuen zintzotasuna nabarmendu izan da. Ezaugarri horien eragileetako bat bizitzan zehar pairatutako atsekabe-segida izan zen, gaztetatik hasita, jesuitetan zailtasunak izan baitzituen ikasketak behar bezala burutzeko, eritasunak zirela eta. El Salvadorren ere gaixo egon zen denbora luzez eta Euskal Herrira itzultzean, zail egin zitzaion lehengo ohiturak berreskuratzea. Min morala ordea fisikoaren gainetik zuen: haurtzaroan, bi ama izan eta biak galdu zituen; Jesusen Lagunditik irten behar izan zuen gogoz kontra; euskal letretan berebiziko garrantzia aitortzen bazaio ere gaur egun, bizirik zenean ez zuen hainbesteko itzalik egin. Izan ere, azken urteetan jaso zituen sari bakarrak: Euskaltzaindian sartzea eta \"Lizardi\" eta \"Olerti\" sariak hil zen urtean bertan.\nOrixe mistikak liluratzen zuen eta gertatu omen zitzaizkion zenbait gertakari mistikoren berri eman du: \"Lenengo gai\u00f1ezkaldiak\" (1923-1931), \"Orixe'n\" (1931-1936), \"Lurde'n\" (1938-1939), etab. Iritzia emateari uko egitea zail egiten zitzaion, Aitzol, Lauaxeta, Barrensoro, Pierre Lafitte, Koldo Mitxelena eta beste hainbatekin eztabaida kartsuak izan zituen eta sarritan kritikatu zituen Krutwig, Txillardegi eta Joseba Intxausti, besteak beste. Orixe gizon bakartia izan bazen ere, ez zen bakarrik ibili beti; Josulagunetan Estefania eta Olabide Aitak lagun, eta Azkue Bilbon hurbileko lankide izan zuen. Idazleen artean gehien miresten zuena ordea, Xabier Lizardi zen.\nOrixe herriarentzat egindako artelanen edo lanen alde agertzen zen, Euskal Herriko irudi mitikoa zabaltzen eta mantentzen saiatu, eredu etiko tradizionala (erlijioarekin lotua) iraunarazten ere jardun zuen eta poesiaren balio tradizionalei garrantzia ematen zien. Izan ere, euskal idazleak poesia noble eta hezitzailean sinisten zuen ziur aski. Lizardi eta Lauaxetarekin alderatuta, modernismotik urrutiago kokatzen da Orixe, ohitura-zaletasunari eta erlijio tradizionalari atxikipen handiagoa erakusten du.\nObra.\nOrixe Berpizkundeko idazle garrantzitsuenetakoa izan zen, gainera, eragin handia izan zuen euskal idazleen hurrengo belaunaldian, haren kritika literarioak zirela eta. Euskal gizarte klasiko eta ohitura-zalea goresten zuen eta harekin kontaktu nabarmena izan zuen, arrantzale, ikazkin, nekazari eta abarrekin harreman handia izan baitzuen. Orixeren obraren ezaugarri nagusiak antimodernismoa, erlijio-gaiak eta horiekiko atxikimendua eta erromantizismo idealista dira. Bere hizkera klasikoa da eta deskribapen erabat objektiboak egitea da bere ezaugarri nagusia. Orixe Bigarren Euskal Pizkundeko belaunaldiarentzat euskal arima adierazten zuen idazlea zen, miresmen handia zioten.\nOlerkigintza.\nBi olerki mota landu zituen, epikoa eta lirikoa. Gai mistikoek liluratzen zuten eta handitasuna erakutsi zuen. Olerkigintza epikoan Euskal Herri nekazariaren bizimodua eta ohiturak islatu zituen eta horietan lanik oparoena \"Euskaldunak\" da, 1935ean egina eta hamabost urteren ostean argitaratua. Olerkigintza lirikoan bere barne-mundua landu zuen, mistikan bete-betean sartuz, \"Barne-muinetan\" da lanik esanguratsuena. Orixe, garaiko hainbat euskal olerkigilek egin bezala, euskal poesia nazionala ehuntzeari ekin zion. Guztira ehun olerkitik gora idatzi zituen; garaika antolatua 46 lehen urteetan idatzi zituen (1915-1923), Bilboko aroan eta gerra garaian gutxi idatzi zituen eta gero, Ameriketako aroan beste hogeita hamar inguru idatzi zituen. Azken urteetan \"Lau urtaroak nere begietan\" olerkia nabarmentzen da, Lizardi sariaren irabazle.\nProsa.\nAlde batetik gai profanoei buruz idatzi zuen prosa, kontakizun liburuak dira eta adibide garbiena \"Santa Kruz apaiza\" (Bilbo, 1930) eleberria da. Mota horietako lanetan narratzaile landu eta zehatzak erabili zituen. Bestetik, erlijio-gaiei buruz idatzi zituen zenbait prosa-liburu, hala nola, \"Quito\u00b4n arrebarekin\", zeinetan gai teologiko eta mistikoak lantzen diren. Gaia errepikatu egin zuen, geroago, \"Jainkoaren bila\" idaztean.\nSaiakera.\nAldizkaritan argitaratu zituen saiakera eta artikulu gehienak, ehundik gora. Estetika, filosofia, linguistika zabaltasunez eta literatur gaiak landu zituen, besteak beste. Nabarmentzekotan linguistikari zion interesa, zeinetan euskal azentua, euskal hizkuntzaren batasuna, ortografia, euskal gramatika, aditza, toponimia, hiztegigintza, itzulpengintza, etab. landu zituen. Folkloreaz ere idatzi zuen.\nArgitarapenak.\nAzpian Nikolas Ormaetxeak argitaratutako lanen zerrenda:\nNobela\nSaiakera\nPoesia\nHaur eta gazte literatura\nItzulpena\nDibulgazioa\nOroitzapenak\nBilduma"}
{"id": "23326", "revid": "56334", "url": "https://eu.wikipedia.org/wiki?curid=23326", "title": "Felipe Rius", "text": "Felipe Rius Saleta (Iru\u00f1ea, Nafarroa, 1961eko uztailaren 11 - 2018ko apirilaren 13a) euskal idazle eta kazetaria izan zen. Komunikazioaren hainbat esparrutan egin zuen bidea: besteak beste, Nafarroako Gobernuaren komunikazio arloan aritu zen lanean, eta kolaboratzaile izan zen hainbat hedabidetan. Euskaldunon Egunkaria-ren Nafarkaria gehigarrian izan zuen \"Metropoli forala\" iritzi tartea.\nEuskara irakasle ere aritu izan zen denbora luzez, Iru\u00f1eko Arturo Kanpion euskaltegian."}
{"id": "23327", "revid": "96586", "url": "https://eu.wikipedia.org/wiki?curid=23327", "title": "Jose Maria Satrustegi", "text": "Jose Maria Satrustegi Zubeldia (Arruazu, Nafarroa Garaia, 1930eko azaroaren 15a - Iru\u00f1ea, Nafarroa Garaia, 2003ko martxoaren 27a) etnografoa, idazlea, itzultzailea, euskalaria eta apaiza izan zen.\nBizialdia.\nLuisa eta Pedro Miiguelen semea, Arruazun jaio zen. Sei anaia-arrebaren artean zaharrena. Iru\u00f1eko apaizgaitegian egin zituen tkasketak, eta 1955ean meza eman zuen. Luzaiden eta Urdiainen ibili zen erretore.\nIru\u00f1eko apaizgaitegian ikasketak egin ondoren apaiz egin zen 1955ean. Madozko erretore, Luzaideko bikario eta Urdiaingo erretore izan zen. Artikuluak eta liburuak ehunka idatzi zituen. \"Egan, Euskera, Olerti, Luzaide\" nahiz \"Gure Herria\" aldizkarietan, \"El Pensamiento Navarro\" egunkarian eta Vianako Printzea Erakundearen nahiz Euskalerriaren Adiskideen Elkartearen buletinetan eman zituen argitara bere lan aipagarrienak. Euskaltzain osoa izan zen 1963az geroztik; eta Euskaltzaindiko idazkaria ere bai, 14 urtez. Era berean, Eusko Jaurlaritzako Euskararen Aholku Batzordeko aholkularia, Nafarroako Kultura Kontseiluko kidea, Eusko Ikaskuntzako Ameriketako Institutuko urgazlea eta Eusko Ikaskuntzako Batzorde Iraunkorreko kidea izan zen.\nEuskal onomastika (euskarazko pertsona eta leku izenak) eta gai etnografikoak landu zituen gehienbat, euskaraz zein gaztelaniaz. \"Fontes Linguae Vasconum\" filologia aldizkaria eta \"Cuadernos de Etnograf\u00eda y Etnolog\u00eda de Navarra\" etnografia aldizkaria sortu, abiarazi eta bideratu zituen. Lan handia egin zuen euskara ikertzen eta euskararen erabilera sustatzen.\nHasieratik izan zen Euskaltzaindiaren Onomastika batzordeko kidea, eta, beraz, jakite horri lotutako gai anitz landu behar izan zituen: Euskal Herriko herrialdeen eta udalerrien izenak, auzo anitzenak, mendienak, aurkintzenak, karrikenak, oikonimoak eta abar, toponimiari dagokionez; eta pertsona izenak, deiturak, hipokoristiko-txikigarriak eta beste, antroponimiaren arloan. Satrustegik egindako lan guztien artetik, berak gogokoena zuena \"Euskal izendegia\" da. Euskal izenak ere debekatu zituen frankismoaren errepresioaldi latzaren ondoren, euskarazko pertsona izenak berriz zabaltzeko funtsezko lana izan zen. Lehenengoz 1972an argitaratutako eta 1983an mardulago eta eguneratuta berrargitaratutako zerrenda horrek belaunaldi oso baten onomastika bideratu eta markatu du, hainbesteraino non, Euskal Herriko hainbat eskualdetan, XX. mendearen erdialdean ohikoen ziren izenak lekutu eta haien ordainez \"Euskal izendegia\"n ageri direnak ibiltzen baitira orain.\nArruazun hartu zuen erretiroa. Jaiotetxearen aitzinean dagoen etxe berriago batean bizi izan zen. orduan.\nNafarroako Kultura Kontseiluko eta Euskara Kontseiluko kide izan zen, eta bietatik atera zen euskarazko irratiei lizentziak ez emateagatik. \u00abToki bakoitzean eta parada dudanean euskararen defentsan atera naiz. Beste batzuk, euskaltzale izan arren, isiltzen dira\u00bb. Bigarren kargu uztean zera erran zion lehendakariari: \u00abSanz jauna, nik Francoren aurka borroka handia egin nuen, baina zuk jartzen dituzun oztopoak askoz handiagoak dira Francorenak baino\u00bb. Sanzek, berriz: \u00abFrankismoaren nostalgiaz hasiko ote zara orain?\u00bb.\nEuskaltzaina.\nMeza eman eta bi urtera egin zuten Euskaltzaindiko urgazle, eta 1963az geroztik euskaltzain osoa da. 1978 eta 1992 urteen bitartean Euskaltzaindiko idazkaria izan zen.\nLanak.\nOnomastika.\nEuskaltzaindiaren Onomastika batzordeko kide zenez, Satrustegiren ekarpena ere baduten Euskaltzaindiaren onomastika lanak:\nBiografiak.\nEuskara ikertu, sustatu, sendotu edo zabaltzeko lan egin duten hainbat pertsonaren biografiak idatzi zituen, eta Bidegileak bilduman argitaratu:"}
{"id": "23328", "revid": "6950", "url": "https://eu.wikipedia.org/wiki?curid=23328", "title": "Garbi\u00f1e Ubeda", "text": "Garbi\u00f1e Ubeda Goikoetxea (Ibarra, Gipuzkoa, 1967ko maiatzaren 4a) euskal idazlea, diseinatzailea eta politikaria da. Tolosako Udaleko zinegotzi hautatu zuten 1991ko maiatzaren 26ko udal hauteskundeetan, Herri Batasuna alderditik aurkeztuta. 2018ko martxoaren 17an Euskal Idazleen Elkarteko lehendakari izendatu zuten.\nBiografia.\nLan bat baino gehiago eduki ditu bizitzan zehar, kazetari eta diseinatzaile lanetan ibili baita. Euskal filologia ikasten ere hasi zen, baina azkar batean jauzi egin zuen lan mundura, haren esanetan, garbi zeukalako lan egiteko sortu zela. Txikitatik hartu omen zion afizioa marrazteari; alabaina, ez zuen alor horretan lan egiteko betarik izan eta nahiago izan zuen idazketara jo, nahiz eta afizioa argi erakusten duen liburuak eta jolas grafiko interaktiboak sortu edo ilustratzean, besteak beste.\nKazetaritza mundura sartzeko \"Argia\" aldizkaria baliatu zuen, baina ez zen bertan finko gelditu, hara eta hona ibili baitzen hedabide desberdinen artean. 2018ko martxoan Euskal Idazleen Elkarteko lehendakaritza bere gain hartu zuen."}
{"id": "23329", "revid": "137486", "url": "https://eu.wikipedia.org/wiki?curid=23329", "title": "Joanes Urkixo", "text": "Joanes Urkixo Beitia (Bilbo, Bizkaia, 1955eko ekainaren 11) euskal idazlea da. Euskal filologian lizentziaduna da. Zinema eta telebistako gidoigilea, eta film eta telesailen itzultzailea, lanbidez.\nLan ibilbidea.\nEuskal filologia ikasi zuen Deustuko Unibertsitatean. Gaztetan hainbat lan egin zituen, tartean, euskara eta gaztelera irakasle gisa lan egin zuen, baita film eta telesailen itzultzaile eta egokitzaile gisa ere (euskaraz eta gaztelaniaz). 1978 eta 1980 artean Bernardo Atxaga, Joxemari Iturralde eta Joseba Sarrionandia kide zituen \"Pott\" banda literatur taldearekin kolaboratu zuen. 1983an \"Ttua-ttu\u00e1\" literatur aldizkaria sortu zuen Laura Mintegirekin batera. EIE euskal idazleen elkarteko eta Galtzagorri haur eta gazte literatura elkarteko kidea da.\nLiteratura.\nHainbat aldizkaritan argitaratutako artikuluekin egin zituen lehen urratsak literaturaren munduan: \"Pott\", \"Anaitasuna\", \"Euskadi Sioux\", \"Argia\", \"Susa\".\n1980an Toribio Altzaga antzerki-saria irabazi zuen \"Eta beharbada ispilu beltz bat\" (BAK, 1981) antzezlanarekin, Joanes Urkixoren lehen argitalpena izan zena. 1983an Eusko Jaurlaritzak sortutako kontakizun laburren Kiriki\u00f1o literatur saria irabazi zuen \"Dragoia eta laberintoa\" lanagatik. Geroago, bere lehen eta, orain arte, azken poema-liburua argitaratu zuen: \"Berbak legezko aiztoak\" (Susa, 1990).\nNolanahi ere, egilearen ibilbidea Haur eta Gazte Literaturari lotuta dago batez ere, gazteentzat abenturaz beteriko lanak egin baititu. \"Zeruak erori zirenekoa\" (Ibaizabal, 1998) lanaren bidez Urkixok zientzia-fikzioari ekin zion berriro, eta gerora etorri zen \"Thule\" (Elkar, 1998) argitalpena Joseba Jaka literatura-bekari esker egin zuen.2003an Gazteentzako Narratibako Apirila Saria irabazi zuen, \"Gerlari zuria\" abenturazko eleberriarekin.\nZinemagintza.\nEHGEP-AGPEH euskal gidoilarien elkartearen sortzaileetako bat izan da. Telebistako eta zinemako gidoilari gisa lan egin du, eta film luzeetan, fikziozko eta animaziozko telesailetan, lehiaketetan, dokumentaletan... parte hartu du. Estreinatu diren lanen artean, honako hauek nabarmentzen dira: Filmaxen \"Goomer\" (1999), 2000ko Animazio Film Onenaren Goya Saria; Irusoin-Dibulitoonen \"Supertramps\" (2003), 2004ko Goya Sarietarako hautagaia, Gijongo Zinemaldiko haurrentzako zinema Saria 2004; Nazioarteko BRBren \"Nico\" (2004); Lotura Filmsen \"Payasos al rescate\" (2005); Irusoin-Dibulitoonen Cristobal Mol\u00f3n (2006); Donostiako Zinemaldian aurkezutako \"Querida Bamako\" (2007).\n2014ko urrian estreinatutako \"Lasa y Zabala\" filmaren gidoilaria ere bada.\nLanak.\nIdazle gisa, ia genero guztiak landu ditu."}
{"id": "23330", "revid": "1491", "url": "https://eu.wikipedia.org/wiki?curid=23330", "title": "Gotzon Egia", "text": "Gotzon Egia Goienetxea (Trintxerpe, Pasaia, Gipuzkoa, 1958ko irailaren 17a) euskal idazlea da; ogibidez itzultzailea da Gipuzkoako Foru Aldundian, bertako hizkuntza-plangintzaren arloan ere aritu izan da.\nItzulpengintzako eragilea.\nHizkuntzalaritza ikasi zuen Deustuko Unibertsitatean, baina Itzultzaile moduan eta arlo horretan iniziatiba berriak dinamizatzen aritu izan da batez ere, besteak beste hauek:\nIdazlanak.\nHistoria.\nArtikulu ugari argitaratu ditu Senez itzulpen-aldizkarian, baita 31 eskutik blogean ere 2012tik 2014ra. Bestalde, euskal komunitate zientifikoaren Inguma datu-baseak guztira berak sorturiko 45 lan baino gehiago erakusten ditu."}
{"id": "23331", "revid": "336", "url": "https://eu.wikipedia.org/wiki?curid=23331", "title": "I\u00f1aki Zabaleta", "text": "I\u00f1aki Zabaleta Urkiola (Leitza, Nafarroa Garaia, 1952ko otsailaren 9a) euskal idazlea, kazetaria eta EHUko irakaslea da.\nBizitza.\nKazetaritzan doktorea da New Yorkeko Unibertsitatean.\n1972-1982 bitartean Iru\u00f1eko Arturo Campion euskaltegian irakasle eta zuzendari izan zen, baita \"Egin\" egunkarian kazetari ere hainbat urtez.\nEgun irakasle da Euskal Herriko Unibertsitatean.\nBereak dira \"Bertsoen ezpata\" (1979) eta\" Eskuaren fereka \"(1979, Xalbador saria) poesia-lburuak, \"110 Street-eko geltokia\" (1985) eta \"Carloyn Meyer dantzaria\" (1986, Ignacio Aldecoa saria) narrazioak, eta \"Wilhelm von Humboldt: hezkuntza eta hizkuntza\" (2005) saiakera, besteak beste.\nBestalde, komunikazioaren eta irrati-telebistaren inguruan egindako lanen artean, aipagarriak dira: \"Komunikazioaren ikerkuntzarako metodologia \"(1997), \"El factor humano en radio y televisi\u00f3n\" (1994), \"Innovaciones tecnol\u00f3gicas en radio y televisi\u00f3n\" (1993), \"Los medios de comunicaci\u00f3n de las lenguas minorizadas en la Uni\u00f3n Europea\" (2002), eta \"Ikus-entzunezko informazioaren teknologia\" (2003), besteak beste."}
{"id": "23332", "revid": "336", "url": "https://eu.wikipedia.org/wiki?curid=23332", "title": "Patxi Zabaleta", "text": "Patxi Zabaleta Zabaleta (Leitza, Nafarroa Garaia, 1947ko maiatzaren 20a) euskal politikari eta euskal idazlea da. Herri Batasunaren sortzailetakoa eta mahaikidea izan zen, eta ibilbide politiko luzea egin zuen, Iru\u00f1eko Udalean zein Nafarroako Parlamentuan. 2001ean, Batasuna prozesuaren baitan azaleraturiko desadostasunak medio, alderdi berrian sartu beharrean Aralar Ildoa deitu korrontea beste hainbat jenderekin batera alderdi bilakarazi zuen. Nafarroa Bai bultzatzaile handienetakoa izanda, 2007ko eta 2011ko hauteskundeetarako koalizio horren Nafarroako lehendakaritzarako hautagaia izan zen. Halaber, euskaltzaina da 1986tik. Idazle gisa, Gorka Trintxerpe izengoitia erabili zuen gaztaroan.\nBiografia.\nApaizgaia izan zen, baina ikasketa erlijiosoak utzita, zuzenbidea ikasi zuen. Iru\u00f1ean abokatua da. 1971tik aurrera, Arturo Campion euskaltegiko lehen zuzendaria izan zen. Politikagintzan, Herriko Alderdi Sozialista Iraultzailea (HASI) alderdian hasi zen. 1970eko hamarkadaren amaieran, Herri Batasunako sormenean jardun zuen, eta 1982 arte mahaikidea izan zen, baita 1987tik 1996ra ere.\nHala ere, HBn barnean iritzi kritikoak adierazten hasi zen; esaterako, HBren politika ETAren borroka armatuaren menpe geratzearen kontura. Barne kritikarik eza ere salatu zuen, edota diputatuek parlamentuan eserlekua hartzeari muzin egitea. 1997ko uztailean Miguel Angel Blancoren hilketa gaitzetsi zuen, alderdiko jarrera ofizialetik aldenduta.\nKritikak kritika, HBko Mahai Nazionala defendatu zuen Zabaletak 1997an, talde armatuari laguntzeagatiko akusaziotik, Espainiako Auzitegi Gorenean. Bi urte geroago, Espainiako Auzitegi Konstituzionalak auzi horren gaineko Gorenaren ebazpenak bertan behera utzi zituenean, Zabaleta ere aritu zen abokatu defendatzaileen taldean eta Euskal Herritarrok alderdiaren zerrendaburua izan zen Nafarroan.\nNolanahi ere, urte horietan Aralar sortu zen. Hasiera batean, Euskal Herritarrok-en barneko korronte kritikoa zen. Lehenengo tirabirak udal hauteskundeetan suertatu ziren: instituzioetan agertu ez izana kritikatzen zien Aralarrek alderdiko hainbat kideri, baina ika-mika handiena ETAk 1998-1999ko su-etena bukatutzat jotzean gertatu zen. Bortizkeriak abertzaleen helburuen lorpena oztopatzen zuela adierazi zuen Patxi Zabaletak.\nAralarrek EHn 2002 arte segitu zuen. Orduan, Batasuna alderdia sortu zen, eta Aralarrek bertan parte ez hartzea erabaki zuen. Hori dela eta, Zabaletak eszisio hitza arbuiatzen zuen. Harrezkero mingostu dira bi alderdien arteko harremanak. Legez kanpoko Batasunaren botoez baliatzea eta espainolismoaren menpe egotea leporatzen dio Aralarri Batasunak.\n2007. urteko Nafarroako Parlamenturako Nafarroa Bai koalizioaren zerrendaburu izan zen. 2009ko urrian, haren alaba Miren Zabaleta atxilotua izan zen, Batasuna alderdiaren Mahai Nazionala berregiteko taldeko kidetzat. 2011. urteko Nafarroako Parlamenturako Nafarroa Bai 2011 koalizioaren zerrendaburua izan zen. Gaur egun, Aralar-NaBai eta Bildu parlamentari taldeak elkarlanean dabiltza Nafarroako Parlamentuan, Euskal Herria Bildu parlamentari taldea egituratzeko asmoz.\n2014ko azaroaren 15ean, alderdikideek Rebeka Ubera idazkari nagusi izendatu zuten eta Patxi Zabaletari ohorezko lehendakari kargua eman."}
{"id": "23333", "revid": "219", "url": "https://eu.wikipedia.org/wiki?curid=23333", "title": "Iokin Zaitegi", "text": ""}
{"id": "23334", "revid": "56334", "url": "https://eu.wikipedia.org/wiki?curid=23334", "title": "Auxtin Zamora", "text": "Auxtin Zamora (Senpere, Lapurdi, 1943) euskal idazlea eta ohorezko euskaltzaina da. Poesian eta poesia sustatzen aritu da bereziki, Hatsa Elkartearen eta Hatsaren Poesia ekimenaren bitartez.\nBizitza.\n1943an sortua, beste zazpi haurridetan gehiena (zaharrena). Olerkigintzan aritzeak eta idazle izateak egin du ezagun. Hatsa Elkartearen eta \"Hatsaren Poesia\" olerki bildumaren sortzaile eta azken horren arduradun. Urtero, apirileko lehen igandean, euskal olerkari askoren lanak aurkezten ditu Senperen, jaioterriko Oxtikenean edo Larraldean. \"Maite ditugun olerkariak\" sail poetikoaren abiatzailea. Eskoletarako olerki lantegietako animatzailea. \"Ostopeko artea\" arte erakusketaren bultzatzailea. Olerkarien Egunaren abiarazlea. \"Hats-Arte\" Hatsa Elkarteko kideek sortutako arte obren erakusketaren abiatzailea2010az geroztik.\n2018an Sarako Idazleen Biltzarrak ematen dituen sarietako bat irabazi zuen. Urte bereko apirilean Euskaltzain Ohorezkoa izendatu zuten.\nLanak.\nPoesia.\nBost olerki bilduma ditu:"}
{"id": "23335", "revid": "1491", "url": "https://eu.wikipedia.org/wiki?curid=23335", "title": "Mikel Zarate", "text": "Mikel Zarate Lejarraga (Lezama, Bizkaia, 1933ko martxoaren 6a - Lezama, Bizkaia, 1979ko apirilaren 10a) euskal idazlea eta apaiz katolikoa izan zen.\nOskorrik lau diskotan eta Mikel Laboak batean grabatu zuten \"Aita semeak\" abestiaren hitzak Mikel Zaraterenak dira.\nBiografia.\nLezamako Larretzalde baserrian jaio bazen ere, umetan Garaioltza auzoko Lejarrene baserrira bizitzen joan zen, bere familiarekin.\nGaztaroan bere aitarekin lanean hasi eta aparejadore ikasketak egiten aritu zen, 1954an Derioko Seminariora joan eta apaiz ikasketak egitea erabaki zuen arte; besteak beste, Xabier Amuriza izan zuen ikaskide garai haietan.\nAbadea eta irakaslea.\n1964ko ekainaren 24an abadetu egin zen, eta Mallabiko Gerea auzora joan zen apaiz, Oiz mendiaren magalean. Herriaren erdiguneko kale nagusiak bere omenezko izena darama.\nBizkaiko Elizbarrutiak Derioko Seminarioa ikastetxe arrunt bat bihurtzea erabaki zuenean, irakasle bezala aritzeko proposamena egin zion 1969an.\nFilosofia eta Letretako ikasketak egin ondoren, Deustuko Unibertsitatean Filologia erromanikoak ikasten zituen artean, euskara irakasteko hainbat material eta idazki sortzen hasi zen, Derioko apaizgaitegian klaseak emateko; baita Derioko Udako Ikastaroetan ere (gerora Labayru Ikastegia izendatu zena). \nOso ospetsua egin da Ander Manterolarekin batera sortutako esamoldea, ikasketaren progresioa definitzeko: \"Dakigunetik, ez dakigunera, hizkuntza bizitik euskera idatzira, Bizkaieratik Batura\" \nHizkuntza Eskolan eta Unibertsitatean irakasle.\n1975ean Bilboko Hizkuntza Eskola Ofizialean euskarazko klaseak emateaz gain irakurgaiak eta material sortzen aritu zen.\n1978an Deustuko Unibertsitatean Euskal Filologiako karreran, Euskal Literatura ikasgaia ematen hasi zen, zendu arte.\nIdazle oparoa.\n\"Karmel\" eta \"Anaitasuna\" agerkarietan eman zituen argitara lan aipagarrienak. Euskaltzain urgazlea izan zen.\nHauek izan ziren haren obra nagusiak: \"Bizkaiko euskal idazleak\" (1970); \"Haurgintza minetan\" (1972), eleberria; \"Ipuin antzeko alegi mingotsak \"(1975); \"Influencias del vascuence en el habla castellana\" (1975); \"Higidura berdez\" (1975), olerki bilduma; \"Euskal deklinabidea\" (1976); \"Euskal Literatura\" (1977), bi liburuki; \"Euskal Ortografia\" (1978); eta \"Bizipenen bultzadaz\" (1978) eta \"Utopiaren fantasian\" (1982), olerkiak.\n1979an bat-batean hil zen Lezamako Lejarrene baserrian, 46 urte besterik ez zituelarik. Baserri ondoan dago bere izena daraman plaza eta lezamar honen omenezko harrizko eskultura ere.\n1973an \"Haurgintza minetan\" eleberria plazaratu zuen, geroztik berrargitaratu izan dena. Beste eleberri bat ere idazten hasita zegoen, baina argitaratu gabe gelditu zen."}
{"id": "23336", "revid": "95298", "url": "https://eu.wikipedia.org/wiki?curid=23336", "title": "Jon Gaztelumendi", "text": "Jon Gaztelumendi (Errenteria, Gipuzkoa, 1961 - ) euskal idazlea da."}
{"id": "23337", "revid": "95298", "url": "https://eu.wikipedia.org/wiki?curid=23337", "title": "Xabier Izaga", "text": "Xabier Izaga (Gasteiz, Araba, 1960 - ) euskal idazlea.\nXabier Izaga euskal preso politiko ohiak kulturaren aldeko jarrera izan du beti. Txistulari aparta da eta hainbat kultura lanetan parte hartu du."}
{"id": "23338", "revid": "71145", "url": "https://eu.wikipedia.org/wiki?curid=23338", "title": "Antxon Gomez", "text": "Antxon Gomez Lorente (Gasteiz, Araba, 1964ko azaroaren 14a - ) euskal idazle, politikari eta basozaina da. 2002tik 2007ra Eusko Abertzale Ekintzako idazkari nagusia izan zen.\nPagoetan egiten du lan basozain bezala."}
{"id": "23339", "revid": "56334", "url": "https://eu.wikipedia.org/wiki?curid=23339", "title": "Jokin Urain", "text": "Jokin Urain Larra\u00f1aga (Mendaro, Gipuzkoa, 1959ko uztailaren 21a - ) euskal idazle eta preso politikoa da. Mendaron jaioa, Oreretan (Gipuzkoa) bizi zen. 1986tik preso dago Espainiako kartzela ezberdinetan. Gaur egun, Due\u00f1asko (Palentzia) kartzelan dago. 2009ko irailaren 7an, 23 urteko espetxe zigorra bete ondoren, Espainiako Auzitegi Nazionalak 197/06 doktrina ezarri eta kartzelaldia 2016 urtera arte luzatu zion.\n25 urte espetxean egin zituenean bere egoera salatu eta mobilizazio ugari egin ziren Oreretan Jokin Urainen askatasuna aldarrikatzeko.\nLanak.\nUrainek hainbat liburu idatzi ditu. Horrez gain, bertso idatziak ere sortu ditu, arlo horretan sari batzuk irabaziz, 1989ko Algortako Bertso Eskolakoa, adibidez."}
{"id": "23340", "revid": "1491", "url": "https://eu.wikipedia.org/wiki?curid=23340", "title": "Andima Ibinagabeitia", "text": "Andima Ibinagabeitia Idoiaga (Elantxobe, Bizkaia, 1906ko urtarrilaren 26a - Caracas, Venezuela, 1967ko azaroaren 2a) euskal idazlea eta itzultzailea izan zen. Bere artikuluak sinatzeko Elentxun, Norbait, Ibi\u00f1aga eta Idoyaga ezizenak erabili zituen, besteak beste. 1961ean euskaltzain oso egin zuten.\nJokin Zaitegirekin elkarlanean Euzko Gogoa literatura aldizkaria sortu zuen Guatemalan. 1967an Caracasen \"Eman\" aldizkari elebidunaren sortzaile eta zuzendari izan zen eta hiri beretik egiten zen \"Irrintzi\" agerkaria zuzendu zuen denbora batez. Besteak beste, Euzko-Deya, Gernika, Olerti, Alderdi, Egan, Irrintzi aldizkarietan kolaboratu zuen. Lizardik poetikoki adierazitako asmoarekin guztiz erara, hots, euskara larrekoa noranahikoa egin nahi bizian, klasiko latindarren itzulpengintzari lotu zitzaion, Zaitegi klasiko grekoei bezala. Horretaz gain, kazetaritzako artikuluetan euskal literaturaren historia eta literatura-kritika landu zituen batez ere, eta aldizkarietan hainbat testu literario ere argitaratu zituen han eta hemen.\nBizitza.\nAita, Galo Ibinagabeitia, Elantxobeko eskolako irakaslea, kartzelan egon zen Ramon Goikoetxearen \"Ami Vasco\" liburua banatzeagatik.\nTuterako jesuiten ikastetxean batxillerra egiten ari zela Orixe eduki zuen irakasle 1918 eta 1919 artean. Andimak apaiz sartzea erabaki eta 1921ean Loiolako jesuiten ikastetxera joan zen Humanitate eta Historia ikasketak egitera. 1923an egin zituen apaiz izateko boto txikiak. Loiolan irakurri zuen \"Ami vasco\", urte batzuk lehenago aita kartzelara eraman zuen liburua, eta Loiolan ere piztu zitzaion euskararekiko maitasuna. Jokin Zaitegi bezalako lagunekin batera talde euskaltzale txikia osatu zuen. Ikastetxean euskal literaturaren gaineko eskola apurrak jaso zituen, Aita Jose Maria Estefania irakasleak emanik. 1923koa da ezagutzen zaion lehen euskarazko lana, \"Lore ederrenak\" izeneko poema.\nFilosofia, Matematika eta Metafisika ikasketak O\u00f1an (Burgos) egin zituen, eta Teologia eta Zuzenbide Kanonikokoak Belgikan. 1935-1936 ikasturtean, lehen meza emateko denbora gutxi falta zitzaiola, Jesusen Konpainia uztea erabaki zuen, instituzio zurrun haren barnean obedientzia botoa betetzea ezinezkoa egiten zitzaiola-eta, bereziki euskararen inguruko gaietan.\nBelgikatik itzuli eta Galdakaoko lehergai enpresa batean hasi zen bulegari-lanetan. Enpresa berarentzat lanean aritu zen gerraondora arte, gerra garaian Portugalen eta gerraostean Madrilen tarte labur batez biziz. 1943an, Jose Antonio Agirrek zerbitzu sekretuetan aritzeko gonbita egin zion, espioi lana egiteko Francoren aurka, eta onartu zuen. Madrilen horretan aritu zen, eta lanagatik nahiko ondo ezagutzen zuen Portugalen ere bai, Borboiko Don Juan eta haren bozeramaileekin harremanak izan baitzituen. Diotenez, espioi ona izan zen.\n1947ko martxoan Deustuan bizi zen etxera joan zitzaion polizia espainiarra, eta ihes egitea lortu zuen. Beraz, Francoren aurka klandestinitatean aritzeagatik erbesteratu behar izan zuen, eta horregatik daude bere hezurrak Ameriketan ehortziak, eta ez Elantxoben, berak nahi zuen bezala, euskal lurrean.\n1947an Parisa erbesteratu zen, Iparraldetik, eta han hasi zen gogotsu idazten, aldizkari eta irratsaioetarako. Parisen ezagutu zituen Txomin Peillen eta Jon Mirande, bizitza guztirako adiskide min eta lankide izanen zituenak, eta haien euskara irakasle izan zen; Mirande eta Peillen idaztera ere bultzatu zituen. Ibinagabeitiari pasatzen zizkioten artikuluak eta hark goraipamenak egiten zizkien, beti adoreturik. Gernika aldizkarian (1945-53) idatzi zuen, besteak beste.\nJokin Zaitegik 1950ean sortutako Euzko-Gogoa aldizkarian hasi zen kolaboratzen Ibinagabeitia, Parisetik, eta aldizkari horrentzat harpidetzak lortzen ere jardun zuen. 1954an, Zaitegik Ibinagabeitiari deitu zion lagun ziezaion, bakarrik ezin zuelako. Ibinagabeitia Guatemalan bi urtez arduratu zen aldizkariaz (1954-1956).\n1956an Caracasen hartu zuen bizilekua, hango Euskal Etxean euskara irakasle lana hartzeko. Guatemala eta Venezuelatik Jon Miranderi idatzitako gutunetan, erbesteratu abertzaleen artean euskararekiko ardura urria dagoela salatzen du Ibinagabeitiak. Gutun horietan nabari zaionez, bakarrik eta gutxi babestua sentititzen zen euskal erbesteratuen giroan.\nCaracasen hil zen, 1967ko azaroaren 2an.\nIdazlan erakusgarri batzuk.\nHurrengo testua Caracasen ateratzen zen \"Irrintzi\" aldizkarian argitaratu zen, \u201cOdol gabeko matxinada\u201d izenburupean, 1958an. Bertan euskararen aldeko matxinada proposatzen du:\n\"Euskadi, aspalditik ari zaigu zainak ebakita odolusten, euskara gabetzen. Zainok elkar-itsatsi behar dizkiogu aberri maiteari hil ez dakigun. Nola ordea? Euskarari soin eta gogo, gure indar guztiekin eutsiaz. Horra hor odolik jario gabe egin dezakegun eta egin behar dugun matxinada.\n\"Matxinada horretarako egitarau (programa) txiki bat aurkeztera ausartzen gara, hutsuneak zuek beteko dituzuelako uste osoarekin. Denon laguntasuna behar du euskarak dagoen egoera negargarritik ateratzeko, eta ez dut uste ukatuko diozuenik\"\n\"OINARRIAK:\"\n\"I.\u2014 Eralguntza honetan parte hartu behar dute Euskadin eta mundu guztian zabalduta dauden euskaldunak oro, gizaseme eta emakume, txiki eta handi, aberats eta txiro, arrantzale eta nekazari, langile eta ugazaba, jakitun eta ezjakin, agintari eta mendeko, herri-gizon eta eliz-gizon, idazle, hizlari, olerkari, bertsolari eta mota guztietako mintzalariak oro. Hitz batean, euskara dakiten guztiek eta ikasi nahi luketenek ere bai, ar eta eme, zahar eta gazte denak nahaste\".\n\"II.\u2014 Euskara beti eta nonahi erabiltzera behartuko dira, lotsa-konplexua gure artetik zeharo baztertuz:\"\n\"a) GURASOAK, horiexek baititugu euskararen euslerik nagusienak, euskara erabiliko dute beti euren artean eta senitartean hizkera bakartzat\".\n\"b) HERRI-AGINTARIAK saia daitezela euskara bakarrik erabiltzen udaletxetako batzar, eztabaida eta agiri guztietan. Euskara sar dezatela, nahiz eta bortxaz, euren mendeko eskola guztietan, eta euskararik ez dakienik ez dezatela hartu otsein, langile eta ogipekoen artean\".\n\"d) ELIZ-GIZONEK euskara erabil dezatela euren artean komentuetan eta elizetan, batez ere herriari Jainkoaren hitza banatzeko orduan, nahiz izan apaiz, lekaide edo lekaime. Har dezatela euskara, behin betiko, euren mendeko ikastetxe eta eskola guztietan kultur-tresna nagusitzat erabiltzeko, baita argitaratzen dituzten aldizkarietan, erdara zeharo baztertzeko\".\n\"f) MAISU ETA IRAKASLEEK erabil dezatela ahalik neurririk handienean aberri-hizkera euren mendeko ikastola eta ikastetxe guztietan\".\n\"g) EPAILE, LEGE-GIZON, EPAI-MAISU, epaitegi, tribunal eta bestelako toki guztietan erabil dezatela euskara agiri eta hizketaldietan. Eta Auzitegira deitua izango litzatekeen euskaldunak ez dezala erantzun euskaraz baizik\".\n\"i) LANGILE ETA UGAZABAK, lantegietan, euskara dezatela hartu-eman guztietan hizkera bakar\".\n\"j) SALEROSTE, DENDA eta bestelako garatzetan, euskara bedi hizkera nagusi\".\n\"k) Orobat ITSAS-GIZON, ARRANTZALE eta NEKAZARIEN artean.\"\n\"l) IZPARKARI, EGUNEROKO, IRRATONTZI, ZINEMA eta era guztietako zabalkundean, euskara erabil dezatela arduradun guztiek.\"\n\"m) EUSKO ALDERDI, ERALGUNTZA eta aberri-hotsezko higikunde guztietan euskara bedi hizkera bakar.\"\n\"III.\u2014 Euskal matxinada honetako bazkide guztiak, zinez behartuko dira, Euskaditik, era eta modu guztietara, analfabetoen kasta lotsagarria zeharo erauzi eta kentzeko. Horretarako beren ahalmen guztiekin saiatuko dira euskaldun guztiei euskaraz irakurri eta idazten irakasten, askatasunaren zain egon gabe.\n\"Euskal matxinadaren etsaiak\"\n\"Eralguntza honek etsaitzat joko ditu, erdara erabiliz euskarari bizibidea ukatzen dioten guztiak:\"\n\"Aipatu etsaiak oro, gure indar guztiekin lotsatu eta isiltzen ahaleginduko gara, agerian eta estalian, erruki gabe, beldur gabe, baina gezurrik gabe.\"\n\"Horra hor, odol gabeko matxinada, hala ere kementsuen matxinada, sendoena, gudari azkarrena, herri osoarena, ez txepelen matxinada, ezta euskotar salduena ere.\"\n\"EUSKARA, heldu da zure garaia. Euskaldunak, jar ditzagun gure aizkorak sorbatza gora begira, gure hizkuntza ito nahi digun erauntsi izugarriari aurpegi emateko!\"\nHona hemen beste testu bat, garai berekoa eta aldizkari berean, arnas literario gehiagokoa, \u201cAstoaren gorazarre\u201d\nderitzana:\n\"Arrantzaka ari omen gara. Hala diote behintzat, biribil-erdi honetan, agertzen den izparkaritxo batean. Eta arrantzalari gogortzat jo gaituzte astoaren izena guri ezartzeko zakartxo edo, aurkitu dutelako. Eta jakina, arrantzaka ari garenez gero asto izan behar derrigorrean, arrantzak astoa, keak sua bezala salatzen duelako, ez baitago lurbira guztian halako kantu ederrik ematen duen beste abererik.\"\n\"Beharbada, ez dute gure adiskide on haiek astoa ondo ezagutzen, bestela, ziur-ziur nago, beste edozein abere arruntago batekin berdinduko gintuztena, ur-zaldi edo hipopotamoarekin, esate baterako.\"\n\"Astoa lur gaineko abererik apal eta langileena izan ordea. Astoa pataririk burutsuena; astoa lau-hankadun setatiena; astoa gizonaren laguntzailerik kirmenena; hitz batean esan, astoa Jaunak mendez-mende gizaseme langileari eman dion ondasunik bikainena. Non zitezkeen gure errotari eta nekazariak astorik izan ez balute? Eta non arrantzaleak? Haiek ere astodunak behar izaten zituzten herri barruetan arraina saltzeko.\"\n\"Hala ere zeinen zitalki erabili izan duen gizonak abere goragarri hori. Egiten dion laguntasunaren alderako, makila eskaintzen dio; lanaren alderako gosea, eta hori guztia gutxi bailitzan, era eta modu guztietara astotxoaren izen ona galtzera ekin dio. Halakoxeak gara, izan ere, gizonak; esker txarrekoak.\"\n\"Izan dira, horregatik, edestira pasatu diren asto ospetsuak. Bat, antzina xamar, Balaam igarlearen asto hiztuna. Galdua igarlea, astotxo hori izan ez balitz. Beste asto bat, izen handikoa hau ere, Josu haur jaioberria arnas lurrintsuz berotu ondoren Herodes errege gaiztoaren eskuartetik askatu zuena. Beti astoa on egiten.\"\n\"Asto jakitunak ere izan dira. Nork ez du Apuleius'en \u00aburrezko astoa\u00bb ezagutzen? Baina asto bihurtutako gizon bat zen hau, benetakoa baino eskaxagoa beharrik ere. Eta olerkariek ospatu dituztenak? Oraindik bizi dela esan daiteke Platero, Jimenez'en astoa, bere bidean utzi zigun argi-litsa ez baita behingoan itzaliko. Eta Junqueiro'k olerki zoragarri batean goraipatu zuena? \u00abA moleirinha branca, branca de luar\u00bb, ilargi txuriz txuri zegoen bolu-atsotxuaren asto zoragarria. Bataiatzea ere merezi zukeela dio olerkariak, asto hark. Horra iraizean bildutako astotxo argiak.\"\n\"Ez uste izan gero, arrantza ere noiznahi eta noragabe egiten duenik. Ez horixe. Oihu ozen eder haiek, zergatikorik gabe ez ditu jaulkitzen. Sua dela, lapurrak direla, arriskuren bat, nahigaberen bat, gosea, egarria... Eta zergatik ez? Zelaietako isiltasuna urratzeko ere bai, heriotzaren antzekoa den isiltasun samina, Euskadiren askatasunaren inguruan hogei urtez gero euskotarrok egin izan dugun isiltasun hilgarriaren antzekoa.\"\n\"Gizon askotxok ezer ere ez lukete galduko abere on hauen antzera jardungo balute.\"\n\"Balaam'ena bezala, hizketan zuhur eta eginetan setati balira, Euskadiri bere izatasunean eusteko.\"\n\"Junqueiro'rena bezala, apal eta xalo, gure euskarari, bolu-atsotxo zoragarri honi, laguntzeko.\"\n\"Jimenez'ena bezalakoak, ameslari, alai eta arrai ASKATASUN BIDETIK ibiltzeko.\"\n\"Belengoa bezala, Euskadi etsaien mendetik askatzeko.\"\n\"Behar orduan arrantza egiten dakitenak, batez ere Aberria amilbera lerratzen, eta galzorian dagoenean, beste asto lokartuak esnatzeko.\"\n\"Guk ere halakoxeak izan nahi genuke, eta esker onerako ez dugu nahi ez sekula-bedarrik, ez entxuferik, ez artalerik, ezta zaldalerik ere. Inoiz ez gara bizi izan askatik jaten, eta orain arte bezala jarraituko dugu aurrerantzean ere: jarei, askatasun-belardi oparoetan kantari.\"\n\"Artale-zaldale-sekula-belarrak, beude beste batzuentzat, ABERRIA sabelaren neurriz neurtzen dutenentzat.\"\n\"Horra esan, astoaren gorapenak.\""}
{"id": "23341", "revid": "56334", "url": "https://eu.wikipedia.org/wiki?curid=23341", "title": "Eustakio Mendizabal", "text": "Eustakio Mendizabal Benito, Txikia, (Itsasondo, Gipuzkoa, 1944ko urriaren 9a - Algorta, Bizkaia, 1973ko apirilaren 19a) euskaltzalea, poeta eta ETA erakunde armatuko kidea izan zen.\nEuskadi Ta Askatasunaren Fronte Militarreko buru nabarmena izan zen bere garaian.\nBizitza.\nLehenengo urteak.\nEustakio Mendizabal familia langile, umila eta abertzale batean jaio zen. Gurasoak, Joxe Mendizabal, nazionalista, Gerra Zibilean eta kartzelan izandakoa, eta Arantza Benito. Lau neba-arreba ziren etxean, eta horietatik hiru apaizgaitegira sartu zituzten, ikasketak egiteko.\nEustakio hamar urterekin sartu zuten Lazkaoko beneditarren monasterioan, eta urtebeteko nobiziotza egin ondoren hogeita bi urte bete zituenean irten zen handik.\nMonasterioan euskal giroa ere topatu zuen. Lazkaon, Arantzazun bezala, euskal kulturaren berpizkundea bere bideak egiten ari zen, mugimendu sozial berrien aldera.\nEuskaltzale egin zen komentuan. Eskura zituen euskal liburu guztiak irakurri zituen bertan. Eta kulturgintza eta euskara izango zituen ardatz bere ibilbidean.\nOrdenatu gabe irten zen komentutik urtebeteko baimena eskatuta, eta Beasaingo Pesa lantegian jarri zen lanean. Itsasondon Eskola Soziala eratu zuen, irakasle ikasketei ekin zien, euskarazko eskolak eman zituen...\nETAko militantea.\nTxikia euskaltzale eta olerkari izan zen lehenik, militante baino lehenago. Kulturgintzatik pasa zen ETAko militantziara, garaiko bilakaera natural batean. Bere pentsaeraren muinean euskara zegoen: behin ETAren marko politikoa zein zen galdetu omen zioten: \u201cHizkuntzak ematen duena\u201d, erantzuna.\nKomentuan zen garaitik nabarmen agertu zen bere konpromisoan, euskarazko eskolak eman, eskola soziala sortu, kultur jarduerak antolatu, mobilizazioetan parte hartu, Lazkaoko dorrean ikurrina jarri, Etxebarrietaren heriotzaren ondoko mezan... Martutenen hilabete preso egin zuen jarritako isunak ordaindu nahi ez zuelako. Kartzelan ere euskarazko eskolak eman zituen. Gero, Bilbora jo zuen, eta Compa\u00f1ia Franco-espa\u00f1olaren ontzigintza fabrikan lan egin zuen.\nIhes egin orduko ETAren marka utzia zuen Gipuzkoako hainbat lekutan. 1968ko abuztuan, lagun bat atxilotuta, bere bila joan zen polizia, eta alde egin behar izan zuen. Hasieran, Estibalitzen ezkutatu zen, beneditarren etxean. Gero, Iparraldera jo eta Belokeko komentuan hartu zuen aterpe, Baionan beste iheslariekin bizitzen jarri artean.\n1969an Maulen aritu zen espartin-lantegian lanean . Ondarroako Anabel Zubikarai ere bertan ezagutu eta berarekin ezkonduko zen. Ez ziren elizatik ezkonduko. Matalaz eta Ekaitz umeak ere ez zituzten bataiatuko, garai eta giro horietan haustura handia adierazten zuena. Garr\u00fczen, Donapaleu ondoko herrixkan hainbat iheslariren artean antolatutako baserrian bizi ziren garai horietan.\n1969an Basauri espetxeko ihesaldia burutzeko kanpoko laguntza antolaketan ibili zen.\nFrantziako poliziak bi aldiz atxilotu zuten, bietan mugatik hurbil eta pistola aldean zeramala. Bigarrenean Pabeko espetxera eraman zuten eta gero Poitiersera konfinatu. Berehala ihes egin zuen handik, hilabete pare bat ezkutuan egin eta Hego Euskal Herrira joatea erabaki zuen.\nBaionako katedralean egindako gose grebetan parte hartu zuen.\nETA erakundearen barruko bilakaeraren une garrantzitsuak bizi izan zituen: ETA V eta ETA VI. arteko zatiketa, Burgosko epaiketa, Carrero Blanco hiltzeko prestaketa lanak...\nPaper nabarmena jokatu zuen ETA V.aren eraketa eta jardunean. Hortik bideratu zen erakundeak bere marka eramango zuen: aktibismoa, zorroztasuna, zintzotasuna...\nTxikia ETA V.aren fronte militarreko arduraduna izan zen 1971. urtetik aurrera. Buruzagirik karismatikoena izan zen. Berari egozten zaio ETA ekintza militarrerako berrantolatu izana.\nBere esparrua, Tolosatik hasi eta Irunera bitartean zelarik, ETAren ekintzak ugaldu egin ziren eremu horretan batez ere.\nGaraiko agiri ofizialetan, ETAren ekintza esanguratsuenetan parte hartu izana leporatzen zitzaion: Beihl kontsularen eta Zabala eta Huarte industrialen bahiketak, Sindikatu Bertikalaren kontrako ekintzetan, hainbat atrakuetan edo dinamita lapurretan.\nFronte Militarreko arduraduna izanik Langile Frontea sustatzearen aldekoa zen. Zabala eta Huarteren bahiketak langile mugimenduaren osagarri modura ere planteatu zituen.\nEskapada ederrak egin zituen poliziaren jazarpenetik: 1972an Hernani eta Urnieta arteko errepidean, urte berean Zumarragan polizia ugariren tiroen artetik desagertu zen arrastorik utzi gabe. Berehala, nonahi agertzen zen ETAko militante mitiko bihurtu zen garaiko abertzaleen artean.\nTxikia baserriko gizona zen batez ere, izaeraz eta munduaren ikuskeraz. Militantzian ere hobeto mugituko zen mendi inguruan hiri handietan baino. Edonora joanda ere, mendia non zegoen begiratzen zuen lehenik.\nPertsona fina, langilea, borondatetsua, sutsua, intuizio handiko modura deskribatu izan da Txikia. Bere liburutegian: Che Guevararen liburu guztiak, Clausewitz, Orixeren \u201cSanta Kruz Apaiza\u201d eta Auspoa saileko bertso eta kanta guztiak. Zumalakarregiren taktikak ere aztertu bide zituen, Euskal Herrian gerrilla eratzeko bideak sustatzeko.\nHeriotza: Ostegun Santua, Algortan.\nETA besteren artean Madrilen Carrero bahitzeko asmotan zebilen, eta horretarako azpiegitura sendoa beharko zuen. Bilbon Labe Garaiak enpresan atrakua prestatzen bildu ziren militante liberatu gehienak.\n\"Txikia\" Algortako tren geltokira heldu da Bilbotik, \"Peixoto\" zain dauka. Goizean Bilboko Errekalde auzoan polizia segika izan dutela konturatu dira. Algortako geltokia poliziez josita dago, eta baita trena ere. \"Peixoto\" eta \"Txikia\" korrika hasi dira. Tiroak besterik ez da aditzen. Polizia gehienak txikiaren atzetik, kale artetik eta ortuetan zehar. Tiro bat ipurmasailean zuen, baina alde egin zien. \"Peixoto\"k ihes egitea lortu zuen beste aldetik.\n\"Txikia\" errepidera iritsi da, Makaleta etorbidearen ingurua. Auto batera jo, sartu eta arazoak eduki omen zituen autoarekin. Bitartean polizia bat inguratu eta tiro bat egin zion bertatik bertara. Hilzorian egonda, eskuburdinak jarri eta Basurtoko ospitalera eraman zuten.\nHogei minutu egin zituen bizirik.\nHiletak hil eta bi egunera egin zizkioten Itsasondon, Aberri Egunez, polizi ugarik inguratuta. Berehala ehorztea agindu zuen Espainiako Gobernu Zibilak, inolako omenaldirik antolatzen utzi gabe.\nZokoan (Ziburu) elizkizuna egin zuen Aita Larzabalek \"Txikia\"ren oroimenez, iheslari eta militante abertzalez betetako elizan.\nAlgortan hil zutenean 28 urte zituen. Itsasondoko kanposantuko bere hilobiko harlauzak bere poema du idatzita:\nGetxoko Udalak 1980ko maiatzaren 17an egindako osoko bilkuran Txikia izena eman zion hura hil zuten lekuan gaur egunean dagoen plazari. Horren alde bozkatu zuten PNVk (13) eta HBk (5), UCDk (5) kontra bozkatu eta PSOE (1) abstenitu egin zen bitartean . 2009ko apirilean Bilboko administrazioarekiko auzi-epaitegiaren 5. Aretoak agindu zuen plazako plakak kentzea , Dignidad y Justicia elkarteak egindako salaketari jarraiki, auzitegiak erabaki bitartean .\nBere aldetik, ETA(pm) erakundeak Jos\u00e9 Ram\u00f3n Mor\u00e1n polizia hil zuen Algortan 1975eko apirilaren 22an eta Txikia hil izana leporatu zion. Moranek berak jendeaurrean behin baino gehiagotan esan zuen Txikia berak hil zuela.\nTelesforok eginiko abestia: \"Txikia zuen guda izena\".\nTelesforo Monz\u00f3nek \"Txikia\" izenburuarekin bere abestietariko bat eskaini zion Eustakio Mendizabali. Txikiaren heriotzaren ondorengo urteetan, kantatzea borrokatzeko eta errebindikatzeko beste modu bat zela sinesten zen garaian. Kanta hau, klandestinitatean ateratako disko batean zabaldu zen Euskal Herri osoan. Diskoak ez zekarren kantarien izenik, baina harekin ibilitako burkide batzuk baziren: Domingo Iturbe \"Txomin\", Maite Ormaetxea (Txominen emaztea), Isidro Garalde \"Mamarru\" eta Manuel Garmendia \"Korta\".\nIdazlanak.\nPoesia.\nJon Aranok bildu eta argitaratu ditu Txikiak idatzitako bertso eta poemak. Dena dela, azken garaiko idatziak eta klandestinitatean zebilenean idatzitakoak ez dira aurkitu. Idatzi, idatzi zituen, baina Guardia Zibilak gurasoen etxetik eramandako paperak eta handik edo hemendik utzitakoen arrastoak galduta daude gaur egun, bere poemagintzaren atal interesgarriena ziur asko."}
{"id": "23342", "revid": "95298", "url": "https://eu.wikipedia.org/wiki?curid=23342", "title": "Joseba Alkalde", "text": "Joseba Alkalde (Lekeitio, Bizkaia, 1955 - ) euskal idazlea da."}
{"id": "23343", "revid": "95298", "url": "https://eu.wikipedia.org/wiki?curid=23343", "title": "Jokin Ansorena", "text": "Jokin Ansorena Miner (Donostia, 1963) euskal idazlea. Kultura teknikaria Tolosako Udalan."}
{"id": "23344", "revid": "95298", "url": "https://eu.wikipedia.org/wiki?curid=23344", "title": "I\u00f1igo Barandiaran", "text": "I\u00f1igo Barandiaran (Bilbo, Bizkaia, 1964) euskal idazlea."}
{"id": "23346", "revid": "95298", "url": "https://eu.wikipedia.org/wiki?curid=23346", "title": "Daniel Garbizu", "text": "Daniel Garbizu (Pasaia, Gipuzkoa, 1959ko abenduaren 4a - ) euskal idazlea da."}
{"id": "23347", "revid": "499", "url": "https://eu.wikipedia.org/wiki?curid=23347", "title": "Joxe Belmonte Fernandez de Larrinoa", "text": ""}
{"id": "23348", "revid": "56334", "url": "https://eu.wikipedia.org/wiki?curid=23348", "title": "Joxe Belmonte", "text": "Joxe Belmonte Fernandez de Larrinoa (Bilbo, Bizkaia, 1960ko ekainaren 16a - ) euskal idazlea da."}
{"id": "23349", "revid": "88969", "url": "https://eu.wikipedia.org/wiki?curid=23349", "title": "Mari Jose Kerejeta", "text": "Mari Jose Kerejeta Sarriegi (Zegama, Gipuzkoa, 1961 - ) euskal idazlea eta itzultzailea.\nBiografia.\nEuskal Herriko Unibertsitean ikasi zuen. Euskal Filologian lizentziaduna da eta gaur egun itzutzaile lanetan ari da Gasteizko Artium Museoan. Ikasketak amaituta gero Orotariko Euskal Hiztegian erredaktore gisa jardun ondoren, bi urte eman zituen Grazen W. von Humboldten euskarari buruzko eskuizkribuen argitalpen berri bat prestatzeko lanetan."}
{"id": "23350", "revid": "129250", "url": "https://eu.wikipedia.org/wiki?curid=23350", "title": "Ana Irigoien", "text": "Ana Irigoien Garitaonandia (Bilbo, Bizkaia, 1966ko maiatzaren 11 - ) euskal idazlea da."}
{"id": "23351", "revid": "512", "url": "https://eu.wikipedia.org/wiki?curid=23351", "title": "Gema Lasarte", "text": "Gema Lasarte Leonet (Errenteria, Gipuzkoa, 1962) euskal idazle eta irakasle feminista da.\nIbilbidea.\nLiteratura Zientzietan doktoretza lortu zuen \"Pertsonaia protagonista femeninoen ezaugarriak eta bilakaera euskal narratiba garaikidean\" tesiarekin \nLiteraturaren Didaktikako irakaslea EHUn, Gasteizko Hezkuntza eta Kirol Fakultatean, Hizkuntzaren eta Literaturaren Didaktika Sailean. Gasteizko Irakasleen Unibertsitate Eskolako Hezkidetza Batzordeko arduraduna lanetan aritua izan da.\nIrakurzaletasuna, umeen irakurmen garapena, euskal idazleen lanak genero-ikuspegitik behatu eta hezkidetzaren inguruko gaiak aztertu ohi ditu bere ikerketetan.\"Neurtuak ditugu eguneroko eginkizunak\nneurtuak ditugu eguneroko minutu bakoitzaren\npentsamenduak.\nOraintxe hor goian ari zatzaizkit nire\nbart arratseko amets erotikoaren zabaleroa\nneurtzen.\nEz dut nahi, ez dut bizitza honen erroiloetaz\nsolas gehiagorik nahi. Bizitzaren abiadak larrutsik\nharrapatu nau eta beldur naiz\".Berrian idazten du."}
{"id": "23352", "revid": "95298", "url": "https://eu.wikipedia.org/wiki?curid=23352", "title": "Gorka Setien", "text": "Gorka Setien (Bartzelona, 1958ko apirilaren 23a - ) euskal idazlea da."}
{"id": "23353", "revid": "1491", "url": "https://eu.wikipedia.org/wiki?curid=23353", "title": "Ramon Agirre", "text": "Ramon Agirre Lasarte (Donostia, Gipuzkoa, 1954 - ) antzezle, umorista, euskal idazle eta margolaria da. Amara auzoan jaiotakoa da.\n2018ko Donostiako Zinemaldian Zinemira Saria jaso zuen.\nBizitza.\nArkitektura ikasi zuen Valladoliden eta Donostian. Interpretazio ikasketak egin zituen Antzertin, Eusko Jaurlaritzako Arte Dramatikoko Eskolan. 1983. urteaz geroztik, aktore bezala egin du lan zinema, antzerki eta telebista alorrean.\nMichael Haneke zinema-zuzendariaren \"Amour\" filmean parte hartu zuen. Film honek 2012ko Cannesko Zinemaldiko Urrezko Palma saria irabazi zuen."}
{"id": "23354", "revid": "95298", "url": "https://eu.wikipedia.org/wiki?curid=23354", "title": "Imanol Txabarri", "text": "Imanol Txabarri (Bilbo. ????-02-27) euskal idazlea da"}
{"id": "23355", "revid": "95298", "url": "https://eu.wikipedia.org/wiki?curid=23355", "title": "Joseba Urizar", "text": "Joseba Urizar Irazabal (Elorrio, Bizkaia, 1964ko martxoaren 5a - 2021eko ekainaren 24a) euskal idazlea izan zen. Euskal Filologiako lizentziaduna, ikasketak Euskal Herriko Unibertsitatearen Arabako campusean eginda."}
{"id": "23356", "revid": "2241", "url": "https://eu.wikipedia.org/wiki?curid=23356", "title": "Pello Zabaleta", "text": "Pello Zabaleta pertsona bien izena da:"}
{"id": "23357", "revid": "9238334", "url": "https://eu.wikipedia.org/wiki?curid=23357", "title": "Felix Zubiaga", "text": "Felix Zubiaga Legarreta (Errigoiti, Bizkaia, 1932ko otsailaren 22a - ) euskal idazle eta filologoa da. Pasiotarra, Eubako komentuan bizi da."}
{"id": "23358", "revid": "56334", "url": "https://eu.wikipedia.org/wiki?curid=23358", "title": "Mari Jose Olaziregi", "text": "Mari Jose Olaziregi Alustiza (Donostia, Gipuzkoa, 1963ko apirilaren 6a) Euskal Literaturako irakasle katedraduna da Euskal Herriko Unibertsitatean, eta literatur kritikaria. 2007-2009 ikasturteetan Center for Basque Studies-eko (Nevadako Unibertsitatea, Reno, AEB) irakasle izan zen eta 2009-2010 ikasturtean Konstanzeko Unibertsitateko (Alemania) irakasle gonbidatu. Hainbat unibertsitatetako irakasle gonbidatua izan da (University of Chicago, CUNY, Universit\u00e4t Konstanz...). Euskaltzain urgazlea da, Center for Basque Studies-eko Basque Literature Series-eko zuzendari (2004-), eta MHLI (Memoria Historikoa Literatura Iberiarretan) ikerketa talde kontsolidatuko zuzendari 2013tik. Euskal literaturaren historia eta kritika, literatura konparatua, euskal ikasketa kulturalak edo kritika postkoloniala lantzen ditu. Haren ikerlanak hainbat hizkuntzatara itzuli dira. 2010-2016 artean Euskara Sustatu eta Hedatzeko Zuzendaria izan zen Etxepare Euskal Institutuan. Bere argitalpenen artean, 11 liburu, editatutako 18 liburu, libuetako 92 kapitulu eta aldizkarietan argitaratutako 81 artikulu aipa litezke."}
{"id": "23359", "revid": "56334", "url": "https://eu.wikipedia.org/wiki?curid=23359", "title": "Jose Manuel Etxeita", "text": "Jose Manuel Etxeita Luzarraga (Mundaka, Bizkaia, 1842ko abenduaren 13a \u2013 1915eko martxoaren 1a) euskal idazlea izan zen.\nBizitza.\nJose Manuel Etxeita eta Luzarraga 1842an jaio zen Bizkaiko kostako Mundakako herrian. Gaztetatik ibili zen itsasoan \"txo\" legez, gerora Bilbon nautika ikasteko; ikasle ona izan zen. Pilotu-titulua eskuratuta, mundu zabaleko itsasoetan ibili zen hainbat urtez. 1867ko azaroaren 25ean ezkondu zen Mundakako alaba Juana Abaroa Axuriagoxeaskoarekin. Seme bakarra izan zuten, izenez Salbador.\nEtxeitari buruz, horrela diosku Eusebio Erkiaga lekeitiar idazleak: \u00abGizon bardingoa zan luze-laburrean. Azalez, baltzerana. Begiak, urdi\u00f1ak zituan, zear luzanga urratuak. Bekoki zabala, ezpan lodiak, ao egokia, bizar estua. Izakeraz, atsegi\u00f1a ta mazala ei zan. Artu-emonetan, apal eta maitakorra. Bai goikoentzat, bai beekoentzat, guztientzat bardin antzekoa, gizon oso ta bakarra, azpillik bagea. Buruz argia, zanez azkarra, ariurriz langillea\u00bb.\nItsasoko lanak alde batera laga barik ere, lehorrean geratzea erabaki zuen Manilan: Larrinaga y Compa\u00f1\u00eda enpresakoekin jardun zuen lanean urte mordo batean; garai honetan Jose Manuel Etxeitak ardura eta kargu asko eta desberdinak izan zituen. Manilan hamasei urte eman zituen lehen aipatu itsas etxearen kargu. Besteak beste Kaia Batzordeko partaide izan zen; Filipinetako Administraritza eta Tabako Elkarteko aholkulari; Itsas Bazkuneko zuzendari eta Merkataritza Ganbarako lehendakari. Han, ikus daitekeenez, erantzukizun handiak izan zituen, baina beharbada aipagarriena Manilako bertako alkate izana izan daiteke. Bere lanak zirela kausa, Woyler eta Polavieja jeneralekin harremanak izan zituen. Haatik, gaztetasunak dituen adore eta kemena ahuldu ahala, bere jaioterrira, Mundakara, itzultzea erabaki zuen, oraingo honetan betiko.\nItsas astronomiaz jardungo du; musikari ekingo dio, eta marinel zaharrak \u2014hainbeste urte atzerrian iragan eta gero\u2014 erabat ahaztu ez zuen euskarari arreta eta lana gogo beroz eta atseginez eskainiko dizkio. Mundakan azken urteetarako eraikiarazi zuen etxean emango zituen ezagutzera, euskarari dagokionean bederen, euskal munduari oparitu zizkion lanik baliotsuenak.\nLanak.\nEuskal eleberria ibilbidearen hastapenetan zegoen garai horretan. Jose Manuel Etxeitak badaki euskal letren munduan idazle taldetxoa lanean dabilela \u2014Mogel, Jean Barbier, Joan Batista Azkonagerre, Elizanburu, Domingo Agirre\u2014 beste nazioetako idazleek urte batzuk lehenago egiten saiatu ziren gauza berbera egiten: eleberria. Euskal idazle horien lanak, batzuenak gutxienez, ezagutzen zituela dirudi, eta berak ere esku hartu nahi izan zuen hain gogoko zuen euskal literaturaren zabalkundean. Beraz, euskal eleberria sortzeko lehen urratsetan buru-belarri sartuta ibili zen, batik bat, itsasoko zereginak utzi eta Mundakako etxera bildu zenetik. Jose Manuel Etxeita idazle oparoa da: kazetari, ipuingile, itzulpengile, olerkari, eleberrigile..., nahiz eta ezagunagoa den eleberrigintzan utzi zituen \"Josetxo\" eta \"Jaioterri Maitia\" nobelengatik.\nGarai hartako idazleek bezala, Etxeitak lur ongarritua aurkitzen du idatzitako lanak argitaratzeko. Izan ere, RIEV (1907), \"Euskal-Esnalea\" (1908), \"Euskalerriaren Alde\" (1911), \"Jaungoiko-Zale\" (1912)\u2026 aldizkarietan eta baita zenbait egunkaritan ere, emango ditu argitara genero laburrak, konplikazio gabeko narrazioak, fikziozko edota benetako elkarrizketak eta abar. Ipuinei dagokienez, mundakarrak aldizkarietan ematen ditu ezagutzera, batik bat, \"Euskal Esnalea\" aldizkarian. Oso ezaguna da Etxeitaren ipuinen artean 1910. urtean \"Eskuegundiya\" izeneko argitalpenean argitaratu zuen \"Mari Jesus eta iru artzaiak\" izenekoa.\nAipatu argitalpen horretan beste idazle ezagun askoren lanak agertzen ziren, hala nola A. Campionenak, J. de Urquijorenak, T. Aranzadirenak\u2026 Bestalde, Jose Manuel Etxeita da Trueba ipuinlari ospetsuaren lanak euskarara itzultzen saiatu zenetako bat. Hala, bada, Truebaren \"Creo en Dios\", \"El Exp\u00f3sito\", \"Juan Palomo\", Etxeitak \"Zi\u00f1istuten dot Jaungoikoa\u00b4gan\", \"Urikoa\", \"Jon- Uso\" titulupean itzuli zituen. Horiek ez dira itzuli zituen ipuin bakarrak. Badu beste bat \"Zorijona\" izenpean \u2013hau ere Truebarena\u2013 itzulitakoa. Etxeitak olerkiak eta bertsoak egiteko dohain berezia zuen. Nobeletan bertan zenbait pasadizotan erabiltzen ditu. Koplak, bertsoak eta olerkiak mundakarraren literatura-mundua osatzen duten elementu osagarriak ez ezik garrantzizkoak ere badira; berak duen nortasunaren isla direla esan daiteke. Etxeitak 52 olerkiz osatutako liburuxka eman zuen argira \"Au, Ori ta Bestia\" izenarekin. Olerkiotan itsasoa, euskara eta bizitzako gorabeherak ukitzen ditu batik bat. Samurtasuna eta minberatasuna adierazten duten olerkien ondoan, zirikatzeko eta alaitasuna adierazteko direnak ere badira; inoiz edo behin, elkarrizketa gisa emanak ere badaude. Eusebio Erkiagak dio Etxeitaren zenbait bertso eta olerki kantatzeko direla eta kantatuak ere izaten direla oraindik. Horren adibidea da Manilan zegoela Mundakako Santa Katalinaren ermita erori zenerako paratu zituenak.\nBadirudi, halako joerarekin orduko gizartean zegoen giroarekin bat egin nahi izan zuela. Euskalerriaren Aldek Zarauzko Euskal Jaietan eratu zuen olerki-sariketan esku hartu zuen, eta baita saria lortu ere \"Itsasoan\" izeneko olerki-sortarekin. Eleberriei buruz, Jose Manuel Etxeitak euskal literaturan jaso duen ospea eta izena, idatzi zituen bi nobelei zor die. Horretan bat datoz kritikariak. Bera berehala ohartu zen euskal literaturaren sorkuntzak erritmo geldoegia zeramala, eta bere burua gaitasun urrikoa ikusten bazuen ere (\u00abUtsune asko topako dozuz, irakurlea, irakurgai honetan\u00bb dio Josetxoren hitzaurrean, eta \u00abOlako irakurgaiak nik bai\u00f1o milla bider obeto egingo leukezan euskaldunak dagoz\u00bb berresten du \"Jaioterri Maitia\"ren berbaurrean), hala ere, edota beharbada horregatixe, lanari ekin zion. Baina Etxeitak, eleberria edo irakurgaia egiten hasten denean, ia ez du erreferentziarik: sei-zazpi eleberri baino ez zeuden kalean, eta, egia esan, sei-zazpi eleberri horietatik bik edo hiruk baino ez zituzten betetzen orduan eleberri batek horixe izateko \u2013kritikarien iritziz\u2013 eduki behar zituen baldintzak: luzera, originaltasuna eta eleberritasuna, nolabait esateko, eta horiek \"Au\u00f1amendiko Lorea\" eta \"Kresala\" ziren, Domingo Agirrerenak. \"Josetxo\" Durangon argitaratu zen 1909. urtean. Josetxo izeneko umezurtzaren bizitza kontatzen du.\nLiburu mardula da, 368 orrikoa. Ohitura eta abenturazko eleberrien sailean sar daiteke. Batzuen ustez, eleberri horrek kutsu biografikoa ere badu. Lan horretan, A\u00f1ibarroren bidetik jotzen duela dirudi.\nMataza oso lineala du. Familia euskaldun batek ijito batzuei erositako umezurtz usteko baten istorioa da. Erosten dutenetik mutilak hogeita hamar urte bete arte, hainbat gorabehera, atzerrialdi, bidaia eta jazoera gozo eta garratz jasaten ditu. Jaioterrira itzultzean, bere benetako gurasoak aurkitu eta ezagutuko ditu. \"Jaioterri Maitia\" du bigarren eleberria. Hura ere Durangon argitaratu zen 1910. urtean. 255 orrikoa da. Protagonistak Ardibaso izeneko Arkadia antzeko batean kokatzen ditu Etxeitak. Ekintzak Mexiko eta Euskal Herriaren artean kokaturik daude. Artzain-giroko eleberria da. Bigarren lan horretan Mogelek eraiki zuen ildoan ageri da mundakarra. \"Oroitzapenak\" lana du hirugarrena, baina argitaratu gabe dago. Eskuizkribua da. Hartan Etxeitaren pasadizo, gertaera eta bizitzako gorabeherak batzen direla esan daiteke: itsasoari eta atzerriari dagozkionak, etxekoen harremanei dagozkienak ahaztu gabe.\nEzaugarriei dagokienez.\nE. Erkiagak, Etxeitaren poesiari buruz, honako hau esaten du: \u00abMusika-zale zanez, neurriz artez eginak dira, izkera errezean... itzak moztu ta itsusitu gabe, euskera osasuntsuan. Samurtasuna ugari dabil izneurtu askotan,an hor hemen sentimentu bikain ta gardena erakutsiaz. Minberatsuen ondoan, ba ditu bertsu zirikatzaileak bere, alaikorrak...\u00bb (Olerti, 1962, 115. or.).\nM. Zaratek, \"Josetxo\" eleberriaz diharduenean, honela dio: \u00abErromantiku usai\u00f1a dario, bai\u00f1a erreza eta polita da\u00bb. Etxeitaren kezkarik handienetakoa hizkerarena da eta honetan badu antza bere garaiko euskal idazle gehienekin.\nMundakarrak gogoan ditu Kanpion, Azkue, Arana Goiri eta Domingo Agirre, idatzi behar duenean; baina, adibidez, hizkuntzari dagokionez Agirrerekin erkatuz gero, esan behar da ez duela ondarrutarraren maila erdiesten: Etxeitaren euskarak ez du Agirreren euskarak duen aberastasuna, jatortasuna eta jariotasuna. Agirreren pertsonaiak, bestalde, mugigaitzak dira; Etxeitarenak, aldiz, bidaiariak; mundakarraren pertsonaiek, batzuetan, P\u00edo Barojarenak gogorarazten dituzte. Oro har esan daiteke Jose Manuelek bai gaia, bai gaia garatzeko tresna, hurrenez hurren, herri xumea gogoan izanik erabiltzen dituela. Urte asko kanpoan eman zituelako edo lehen aipatu zenbait idazleren eragina zela medio, garbikeria-usaina \u2013ez asko\u2013 hartzen zaie idatzi zituen lan batzuei. Idazkerari dagokionez, herriari oso ulerterraza egiten zaion bizkaiera darabil. Hala ere, apur bat mugatua dago esakune, lokuzio, hiztegi eta adierazkortasunaren aldetik. Zerbait leporatu beharko balitzaio joskeraren erabilera ahula izango litzateke.\nHizkuntzaren batasunik eza zela eta, batzuetan, A\u00f1ibarroren bideari ekingo dio; beste batzuetan, Mogelen bidetik abiatuko da; eta izen bereziei dagokienez, Sabino Arana hartuko du maisutzat. Garai hartako idazleek egin zuten bezala, Etxeitak ere pertsonaia idealizatuegiak sortzen ditu, eguneroko errealitatetik nahikoa urrunduak.\nUmorea da Etxeitaren idazlanetan ikus daitekeen beste ezaugarri bat. Berea da honako pentsamendu hau: \u00abJarraitu beti aurrera, esan oi dan lez, esanaz: lenengoan parkatu, urrengoan urkatu\u00bb. Bestalde, idazlanetan umorea nabari zaion bezala, antzematen zaio abertzaletasuna. Bere garaiko semea da. Foruak galdu aurreko gizartea du gogoan Etxeitak; ikuskera horretan aberri-mina eta iragan-mina uztartzen saiatuko da. \u00abEuskaldun-fededun\u00bb lema gogoan duela idazten du, sarritan moralkeria eta didaktismoa erakutsi nahi dituela.\nJaioterri Maitia eleberriaren paragrafo batean honela dio: \u00abZenbait bider gogoratu ete jaken Jaungoikuak zeatu ebala bere gizabide okerragaitik...\u00bb.\nKoldo Mitxelenak honela idazti zuen Etxeitari buruz: \u00abIa ahazturik dagoen aitzindari bat, ahaztuegi beharbada, Jose Manuel Etxeita bizkaitarra dugu\u00bb."}
{"id": "23360", "revid": "201", "url": "https://eu.wikipedia.org/wiki?curid=23360", "title": "Domingo Agirre", "text": ""}
{"id": "23362", "revid": "56334", "url": "https://eu.wikipedia.org/wiki?curid=23362", "title": "\u00c9mile Larre", "text": "\u00c9mile Larre Otxobi, ezizenez Sokorri (Baigorri, Nafarroa Beherea, 1926ko urtarrilaren 3a \u2013 Kanbo, Lapurdi, 2015eko maiatzaren 30a) euskal idazlea, bertsolaria, euskaltzain osoa eta apaiza izan zen.\nUztaritzen erlijio-ikasketak eginda, apaiz sartu zen. Hazparneko apaiza izan zen. \"Gazte\", \"Gogoa\", \"Gure Herria\" eta \"Herria\" aldizkarietan idatzi izan zuen, eta \"Herria\" aldizkariko zuzendaria izan zen. 1980an, \"Aiherra Naparroan leihoa\" liburua argitaratu zuen.\nIparralden, bertsolaritzaren sustatzailea izan zen, eta horrexegatik, 1993an, Euskal Herriko Bertsolari Elkarteak aita Santi Onaindia eta bera omendu zituen. Halaber, 1974. urtetik euskaltzain osoa zen."}
{"id": "23364", "revid": "219", "url": "https://eu.wikipedia.org/wiki?curid=23364", "title": "Mattin Larralde", "text": ""}
{"id": "23365", "revid": "95298", "url": "https://eu.wikipedia.org/wiki?curid=23365", "title": "Juan Inazio Goikoetxea", "text": "Juan Inazio Goikoetxea Olaondo (Gaztelu, Gipuzkoa, 1908ko maiatzaren 5a - Donostia, Gipuzkoa, 1983ko urtarrilaren 6a) elizgizona eta euskal idazlea izan zen.\nBizitza.\nAltsasun, Hondarribian, Lizarran eta Iru\u00f1eko kaputxinoetan egin zituen teologia ikasketak. 1934an hasi zen euskal lanak idazten, \"Yakintza\" aldizkarian. 1935ean Argentinara joan zen, eta han igaro zituen 22 urte. Buenos Airesen, Euskal Etxean antolatu zen eskolako irakasle izan zen.\n1952an kaputxinoen ordena utzi eta apaiz egin zen. Handik sei urtera Euskal Herrira itzuli eta Au\u00f1amendi argitaletxean egin zuen lan, hiztegigintzan nagusiki. 1962an frai Luis Leongoaren eta San Joan Gurutzekoaren olerkien itzulpenak argitaratu zituen \"Musika ixilla\" izenburuarekin eta Orixeren lan jakingarri batekin.\nAmeriketatik itzulita Kubaren eta Che Guevararen miresle handia bihurtuta etorri zen, eta laguntza eman zien dokumentazioa euskaraz atera nahi zuten talde antifrankistei. Antton Elosegik, esaterako, oso ondo estimatu zuen Gazteluren idazkera eta aitortu zuen berarengandik asko ikasi zuela itzulpengintzaz.\nOlerkari gisa sari ugari jaso zuen, Irun Hiria esaterako bi aldiz: \"Biziaren erroetan \"(1970) eta \"Gauean oihu\" (1971) bildumekin.\n\"Zeruko Argia, Egan, Euzko Deya, Euzko Gogoa\" eta \"Olerti\" aldizkarietan eman zituen argitara bere idazlanak.\nHil ondoren, 1991n, haren olerki hautatuekin liburu bat argitaratu da."}
{"id": "23366", "revid": "56334", "url": "https://eu.wikipedia.org/wiki?curid=23366", "title": "Julene Azpeitia", "text": "Julene Azpeitia G\u00f3mez (Zumaia, Gipuzkoa, 1888ko urtarrilaren 8a - Bilbo, Bizkaia, 1980ko otsailaren 5a) maistra eta euskal idazlea izan zen. Leku askotan bizi izan zen: Mexikon, Gorlizen, Burgosen, Markinan, Durangon...\nBiografia.\nLehen ikasketak Zumaian bertan egin zituen, lehen mailako Irakasletza Donostiako Eskola Normalean, eta titulua Bilboko Normalean lortu zuen. Valladolideko oposizioetan lehenengo postua atera zuen 1911n. Ezkondu ondoren, Mexikon eman zituen lau urte, 1916tik 1920ra. Euskal Herrira itzuli eta bere lanbideari ekin zion hainbat postu eta tokitan. Gerra ondoren erbesteratuta, 1947an Bizkaiko Diputazioaren eskoletan irakatsi zuen berriro. 1949an zigortu egin zuten, eta 1952 arte Burgos aldean aritu behar izan zuen irakasle. 1958an jubilatu zen. Literaturaz gain, pedagogia alorrean ekarpen aipagarriak egin zituen. Hori dela eta, Euskatzaindiak euskaltzain urgazle izendatu zuen 1964 eta 1975 urteetan..\nLana.\nBi interesgune zituen: umeak eta euskara. Lehenengo ikastoletako irakaslea izan zen, eta irratian ere lan egin zuen. Ipuin-idazlea eta artikulugilea zen. Halaber, ikastolak sortzeko mugimenduan ibili zen. Azpeitia\u00b4tar Julene, berak sinatzen zuen moduan, bere garaiko haur-literaturaren alorrean nabarmena zen hutsunea betetzen ahalegindu zen, idazkera egokiz eta pedagogia-senaz. Euskaltzain urgazlea izan zen, eta aldizkari askotan idatzi zuen: \"Euzkadi, Argia, Euskera, Ekin, Yakintza, Egan, Zeruko Argia, Karmel\", etab. Hona hemen haren lanetako batzuk: \"Osasuna, merketza ta yanaritzaz \"(1922), sukalde-liburua; \"Irakurri matte \"(1932), hiru liburuk osatu behar zuten bildumako lehena, gerra zela eta argitaraturiko bakarra; \"Amandriaren altzoan\"(1961), 100 ipuin biltzen duen liburua, Euskaltzaindiak deituriko lehiaketan saritua; \"Umien Adiskidea \"(1961), irakurtzen eta idazten irakasteko metodoa; \"Zuentzat \"(1974), haurrentzako ipuin eta irakurgaiak."}
{"id": "23367", "revid": "1491", "url": "https://eu.wikipedia.org/wiki?curid=23367", "title": "Piarres Lartzabal", "text": "Piarres Lartzabal Karrera (Azkaine, Lapurdi, 1915eko maiatzaren 5a - Ziburu, Lapurdi, 1988ko urtarrilaren 12a) euskal idazlea izan zen, batez ere antzerkia landu izan zuena. Egile arrunt emankorra izan zen, 120 antzezlan idatzi izan baitzituen, komediatik dramaraino hainbat arlo landuta. Lanik nabarmenenak \"Iba\u00f1eta, Etxahun, Bordaxuri\" eta \"Matalas\" ditugu. Piarres Lartzabalek sortu zuen Mixel Lab\u00e9guerieren ahotsarekin famatutako \"Gazteri berria\" abestiaren letra.\nBizitza.\nZiburuko Zokoa auzoko apaiza izan zen urte luzez. Bigarren Mundu Gerran Alemanian, orduko Txekoslovakian eta Polonian izan zuten preso naziek. Gerra amaitu zelarik laster ekin zion Lartzabalek idazle-lanari. Garai haietako aldizkarietan oso ezaguna izatera iritsi zen. Lartzabalek zinez obra luzea du ikerlanetan, azterketa politikoetan, pastoraletan... Baina haren izena euskaldunengan berezik ezagutarazi zuena antzerki-ekarria da. Agian, bera baita euskal antzerkigile emankorrena.\n1963an, euskaltzain oso izendatu zuten.\nEuskara batuaren sorkuntzan zinezko detonagailua izan zen 1964an Baionako Euskal Idazkaritza. Txillardegiren bultzadaz abiaturik, idazle gazteek bidea ibiltzeari ekin zioten, baina lehenengo unetik adineko euskalari jakintsuen babesa izanik (Piarres Lafitte, Piarres Lartzabal, Piarres Xarriton, Koldo Mitxelena, Imanol Berriatua, Patxi Altuna...). 1964ko abuztuan abiatu zen zorioneko biltzar hura, eta hango iritziak eta erabakiak urtebete geroago argitaratu ziren. Hiru atal zituen txostenak: ortografia, deklinabidea eta aditza. Garrantzizko ezaugarri batez hornitu zuten biltzarra: hasieratik bertatik planteatu zen mugimenduaren izaera nazionala, eta horren erakusgarri izan zen, besteak beste, dokumentuaren bukaeran h letra erabili beharreko hitzen zerrenda argitaratzea, bereziki Hego Euskal Herriko idazleen informaziorako prestatua bi tradizioen arteko lotura egiteko, nahiz eta gero euskara batuaren kontrakoen gerra-ikur bihurtu zorioneko hatxe hura. Hortaz, biltzarrean emandako gomendioak betetzen hasi ziren gazteak eta adinekoak beren testuetan, aldi berean eskaria eginez Euskaltzaindiari, batasunerako bidean pauso sendoak eman zitzan. \nEzaguna da, bestalde, apaiz honek Hego Euskal Herriko errefuxiatuei aterpea ematen egin zuen lana. Berak, beste batzuekin batera, sortu zuen Anai Artea erakundea, zeregin horretan laguntzeko.\nKritika.\nLartzabalen obrak ikuslearen entretenigarri izan nahi du. Ardura politikoa ere igartzen da, haatik, haren idazlanetan. Lapurtera atseginean, umore eder askoa dastatzeko aukera bikaina eskaintzen duen obra utzi zuen. Hartzailearen kezketara iristen saiatzen da. Gaien artean pertsonaia historikoen gainean egindakoak gertatzen dira deigarri. Lartzabalek antzerkiaren bidez ikuslearen eskolatze-lan bat edo egin nahi baitu.\nKanpo estekak.\n[[Kategoria:Piarres Lartzabal]]\n[[Kategoria:Euskal idazleak]]\n[[Kategoria:Euskal antzerkigileak]]\n[[Kategoria:Euskaltzainak]]\n[[Kategoria:Ipar Euskal Herriko apaizak]]\n[[Kategoria:Lapurdiko idazleak]]\n[[Kategoria:Nafar-lapurtera]]\n[[Kategoria:Azkaindarrak]]\n[[Kategoria:Enbatako kideak]]\n[[Kategoria:Euskararen sustatzaileak]]"}
{"id": "23368", "revid": "95298", "url": "https://eu.wikipedia.org/wiki?curid=23368", "title": "Antonio Maria Labaien", "text": "Antonio Maria Labaien Toledo (Tolosa, Gipuzkoa, 1898ko urtarrilaren 12a - \"ib.\", 1994ko urriaren 12a) euskal idazlea eta politikaria izan zen. Euskarazko lehen antzerkilaria izan zelako da gehienbat ezagutua. Espainiako Bigarren Errepublikaren garaian Tolosako alkate izan zen.\nGaur egun bere jaioterriko kultur-etxeak bere omenez Antonio Maria Labaien Kultur Etxea izena darama.\nBizitza.\nAntonio Maria Labaien 1898. urtean jaio zen Tolosan. Hiri honetako Eskolapioetan egin zituen ikasketak, eta, ondoren, Zaragozako Komertzio Eskola Nagusian bukatu zituen. Handik bueltan, familiako inprenta enpresan hasi zen lanean, eta, urte askoan, bertako nagusi izan zen.\nPolitika.\nEuskal abertzalea zen eta 1931n Tolosako zinegotzi hautatu zuten, EAJ-PNV bere alderdiaren izenean. Bi urte ondoren, hiri horretako alkate izatera iritsi zen, eta horregatik muga zeharkatu behar izan zuen aterpe bila, Sara herrian babesa hartuz, Gerra Zibileko pertsekuzioa zela eta. Zortzi urteren ondoren itzuli zen bere herrira. Lehenago, 1937 urtean, bere alderdiko ordezkari izan zen Londresko Naciones y Estados delako kongresuan. Euskaltzaindiko partaide ere izan zen.\nMusika eta mendizaletasuna.\nAntzerkiaz gainera, Antonio Labaien musikan ere ezaguna egin da. Frantzian biolina ikasi zuen, eta instrumentu honi buruzko hainbait liburu idatzi zituen. Ezagunena 1979 urtean argitaratutako \"Peque\u00f1a Historia del Viol\u00edn en Tolosa\" da, hain zuzen.\nMendian ibiltzea ere atsegin zuen, nahiz Tolosan edo Frantzian. Uzturre mendira edo Sarako Lizune basora mahiz joaten zen, eta baita Aralarrera, bera baita han dagoen babes-etxearen egileetako bat. Bere naturarako maitasuna zela eta, \"Pyrenaica\" mendi-aldizkarian hainbat artikulu idatzi zituen.\nBi seme izan zituen, Carmen Sansinenearekin: Ramon Labaien (1928-2013), Donostiako alkatea eta politikari famatua, eta Matxin Labaien (1931) margolaria eta idazlea.\nLanak.\nAntzerkia da, ordea, Antonio Labaien-en artea. Esan daiteke bera izan zela euskarazko genero honen aita, eta bere bizitzan zehar hainbat lan idatzi zituen."}
{"id": "23369", "revid": "95298", "url": "https://eu.wikipedia.org/wiki?curid=23369", "title": "Roger Idiart", "text": "Roger Idiart (Azkaine, Lapurdi, 1931ko urtarrilaren 15a - 2009ko abuztuaren 27a) euskal idazlea eta apaiza zen. Euskaltzain urgazlea ere bazen. Kantuak, bertsoak eta pastoralak idatzi zituen.\n1955. urtean apaiztua, Idiart Oloroen, Hazparnen eta Ustaritzeko apaiztegi txikian irakasle egon zen. Horrez gain, hainbat urte eman zituen Zuberoan Zalgizeko erretore bezala. Ondoren, Lapurdira itzuli zen eta Zuraideko erretore izan zen bere heriotzara arte.\n1963-64 ikasturtean, Baionan egindako Euskara batuari buruzko bileretan parte hartu zuen.\nZuberoan urte askotan bizi ondoren, zuberera bikaina hitz egiten zuen eta bi pastoral idatzi zituen. Lehenengoa \"Xalbador pastorala\" 1991. urtean antzeztua izan zen. Bigarrena, berriz, \"\" 2001. urtean. Horrez gain, \"Herria\", \"Sud-Oest\", \"Basque-Eclair\", \"Enbata\" eta \"Otoizlari\" agerkarietan eman ditu argitara bere lanetako batzuk."}
{"id": "23370", "revid": "336", "url": "https://eu.wikipedia.org/wiki?curid=23370", "title": "Felipe Arrese Beitia", "text": "Felipe Arrese Beitia (Otxandio, Bizkaia, 1841eko maiatzaren 25a - Otxandio, Bizkaia, 1906ko urtarrilaren 16a) euskal idazlea izan zen.\nBiografia.\nMarrazkigintza ikasi zuen Gasteizen. Lanbidez santugina zen; 31 urterekin ekin zion olerkaritzari. Hego Euskal Herriko Lore Jokoak hasi zirenetik (Elizondo, 1879), ez zuen bakar batean ere huts egin Arrese Beitiak eta haietan sari asko lortu zituen. \nIdazle gartsua eta oparoa da, gehiegizko erretorikak moteldu egiten du euskararen etorkizunaren aurrean beti kezkati ageri den obra. 1884. urtean\" Diccionario Manual Bascongado y Castellano y elementos de Gram\u00e1tica\" argitaratu zuen, halako arrakastarik izan ez zuen lana. 59 urte zituela, ordura arte idatziriko poema guztiak eman zituen \"Ama Euskeriaren Liburu Kantaria\" izenburuko liburuan (1900). Hil ondoan, \"Asti-Orduetako bertsozko lanak\" liburua argitaratu zen (1908).\nArrese Beitia, erromantiko berantiarra, bere garaiko semea izan zen. Euskara eta Euskal Herriaren geroa arriskuan ikusi zituen, eta sua eta garra darie bestalde literatura balore urriak eskaintzen dituzten olerkiei:\nHego Euskal Herrian antolatu ziren lehen Lore Jokoetan, gorago aipatu bezala, parte hartu eta irabazi egin zuen Arrese Beitiak \"Ama Euskeriari azken agurrak\" lanarekin.\nIdeologiari dagokionez, gaztetan karlista izan zen. Foruen defentsaren kaltetan afera dinastikoari garrantzia handiagoa ematea egotzirik mugimendu hori utzi zuen 1872an Zornotzako ituna sinatu zenean. Foruen abolizioaren ondoren Euskal-Erria elkarte foruzalearen aldeko izan zen. Bizitzako azken urteetan Sabin Aranaren euskal nazionalismoaren jarraitzaile egin zen."}
{"id": "23371", "revid": "28807", "url": "https://eu.wikipedia.org/wiki?curid=23371", "title": "Felipe Arrese", "text": ""}
{"id": "23372", "revid": "95298", "url": "https://eu.wikipedia.org/wiki?curid=23372", "title": "Juan Bautista Bilbao", "text": "Juan Bautista Bilbao Elgezabal, Batxi, (Arratzu, Bizkaia, 1887ko irailaren 7a - Bizkaiko golkoa, Atlantikoa, 1916ko urtarrilaren 16a) euskal idazlea izan zen.\nBizitza.\nJuan Bautista (\"Batxi\" bere kroniketan, Jon Ugutz aipamen aberkoietan) Bilbao Elgezabal Gernikan bizi zen, bertako batzokiko bazkide zen, eta noizean behin Altzagara ere hurbiltzen zen. Koldo Izagirrek eta I\u00f1igo Aranbarrik bere liburuaren edizioan aipatzen duten legez. Euzkadik eskaini zizkion eskelatik eta oroigarriengatik Aranbarrik eta Izagirrek jakin zuten \"Batxi\"k 28 urte zituela hil zenean, eta hiru alabaren aita zela. Itsasontzi batean marinel zihoan Batxi itsasontziak mina bat jo eta hondoratu zenean.\nJuan Bautista Bilbao Elgezabal 1887an jaio zen. Aita, Saturnino, kaxakoa zen, hospizioko haurra zen, hogeita hiru urtekoa orduan, eta Arratzuko errementaria. \"Batxi\" idazlea, beraz, ez zen gernikarra, Arratzuko errementariarenekoa baizik. Ama, Ana Josefa, Lumokoa zuen. \nEz dakigu gauza handirik idazlearen haurtzaroaz. Irakurzale amorratua izan arren, ez bide zuen itsas ikasketarik egin: maiordomo \u2014\"hornikari\" idatziko du berak beti\u2014 ibili izan zen ontzietan. Bere azken kroniketarik batean \u00ab\"hamazazpi urte daroadaz ur gainean\"\u00bb aitortzen dio \"Kiriki\u00f1o\"ri. Gazterik hasi zen beraz txo bezala, hamaika urteko zela edo.\nHemezortzi urte zituela izan zen guraso aurrenekoz. Jesusa Zabala Bilbao zuen emazte, mendatarra. Goiztua, azkarra, urduria, Sabin Aranaren zirkulukoa omen zen Gernikan. Aranaren eskutitzak ere ba omen ziren Batxiren\netxean, gerran galdu zirenak. Aranak denboraldiak egiten zituen bertan, eta haren tertuliako izango zen ziur aski, tartean oraindik hamalau-hamabost bat urte besterik ez zituela.\nJuan Bautista Bilbao Elgezabal-en, Batxi-ren biografia labur bat topa daiteke 1997an Susa argitaletxeak argitara emandako \"Hau mundu arrano hau\" liburuaren aurkezpenean. Liburua, 1914-1916 inguruan idatzita, XX. mendearen amaieran argitaratu zuten, Koldo Izagirre eta I\u00f1igo Aranbarri idazleek, Batxi Bilbaori buruzko informazioa biltzen ibili eta gero. \nTestuinguru historikoa.\nBurdinaren esportazioak behera jo zuenean bertan lehertu zen Lehen Mundu Gerra, Gerra Handia, irabazi errazen Bilbo anglofiloa sortzeko. Itsasontzien konpainiek mozkin gaitzak egin zituzten neutraltasun plantan batarekin eta bestearekin\ntrafikatuz, Ingalaterrarekin bereziki. Ingalaterra beligerantea zen. Fleten prezioak oso gora egin zuen, arriskua estakuru.\nCardiff-era eginiko itsasketa bakarrean amortizatzen zen ontzia 1915-16 urteetan. Bat-ek, Uriarte-k, Vascongada-k, Bilbaina-k, Nervion-ek, Sota-k... irabazi itzelak izan zituzten. Printzipioekiko eta pertsonenganako urrikirik gabeko merkataritza honen ondorioz Bizkaiko itsasetxeen 59 ontzi galdu ziren, 100 marineletik gora ito. Eta ito ziren marinelen artean \"Batxi\". Baina arriskuak merezi ei zuen. Sota y Aznar konpainiak % 6ko mozkinak zeuzkan 1910ean; % 112koak 1916an.\nRamon de la Sotak mozkin kapitalistekin batera \u00abKnight Commander of the British Empire\u00bb titulua hartu zuen, Britainia Handiko gobernuak emana. Bizkaiko itsasontzien konpainien inperioaren biktima izan zen \"Batxi\", marinel bezala halakoaren kontzientziarik ez zeukan arren. Soldata ona jasotzen zuen hiru alabaren aita zen marinel gazteak, baina Euskal Herria jo gabe eman zuen 1915 osoa, portuz portu. Alde batetik dirua irabazi baina bestetik bizia galdu zuen ofizio horretan zebilelarik."}
{"id": "23373", "revid": "1491", "url": "https://eu.wikipedia.org/wiki?curid=23373", "title": "Pierre Topet", "text": "Pierre Topet, ezagunagoa Etxahun ezizenez, (Barkoxe, Zuberoa, 1786ko uztailaren 26a - Barkoxe, 1862ko urtarrilaren 17a) euskal koblakaria izan zen. \"Etxahunia\" deitu etxean jaio izanak eman zion ezizena.\nBizitza.\n\"Etxahunen bizitziaren khantoria\" bertso sortan esaten duenaren arabera, ez zuen bizitza erraza izan. Txikitatik ez omen zuten oso maite izan, bere hitzez, \"edertarz\u00fcnez praube ninzalakoz sorth\u00fc\". Familiako giro txarrak gizon zail eta bortitz bihurtu zuen. Gaztetan etxeko neskame bat haurdun utzi zuelarik, gurasoek etxe oneko neska batekin ezkonarazi zuten. Emakume edo neskame hau maite zuen arren, traizio egitea erabaki zuen, etxekoen presioaren ondorioz. Hala ere, Etxahun damutu edo gutxienez, oker hartaz jabetu zen, gai honen inguruan idatzi zuen \"Urxapal bat\" olerki autobiografikoan ikusten den bezala. Bertan, aipatutako neskamea eta idazlearen arteko elkarrizketa bat ageri da, amaierako ondorioa hurrengoa izanik: idazleak badaki neskamearekin gaizki jokatu zuela eta hark etsaitzat hartzea logikotzat jotzen du. Gurasoek ezarri zioten emaztearekin beste sei seme-alaba izan zituen, ezkontza hark ordea ez zuen ezer onik ekarri, izan ere, zor kontuak zirela eta, Etxahunek aizkorakada bat eman zion gizon bati, bi urteko espetxe zigorra ezarri zitzaion eta itzultzean emazteak beste gizonekin engainatzen zuela konturatu zen. Emaztearen ustezko mutil-laguna zigortzeko asmotan, idazle zuberotarrak herriko jaietan gizon bati tiro bat jo zion, ez zuen gizon egokia hautatu ordea, tiroa jo eta hil omen zuena bere laguna zelako. Kasuaren inguruko eskumenak zituen auzitegiak hilketa saiakera egotzi zion Etxahuni, baina frogatu ezin zitekeenez, aske utzi zuten handik gutxira. Heriotza haren atzean, dena den, etxe batzuen gaineko jabego auziak ere ez ote ziren izan susmatzen da. Aipatutako gertaera jazo eta gero, erromes joan zen Erromara eta Santiago de Compostelara. Erromesaldi hartan ere kartzelatik igaro behar izan zuen. Zuberoara itzultzean, bere anaietako batek zenbait ondasun lapurtu zizkiola konturatu zen, honek asko haserrarazi zuen idazlea eta, notario baten aurrean anaiak kendutakoa berreskuratzeko saiakerak egin zituen, kale egin zuen ordea eta presondegitik igaro behar izan zuen berriz ere.\nBere bizimodu tragikoak Europako erromantikoak erakarri zituen. Emazteak dibortzioa lortu zuen eta hura zendu zenean, berriz etxean onartu zuten. Ordurako, haren izena Ipar Euskal Herri osoan egin zen ezagun eta mota guztietako jaietan kantatzeko deitzen zuten.\nEskale gisa eman zituen azken urteak, noizbehinka seme-alaben etxean bizi izanda. Bere aisialdian, herriko haurrei idazten eta irakurtzen irakasten zien.\nBeste idazleengan izandako eragina.\nEtxahunen eleberri moduzko bizitza tragikoak benetako literatura-lanak inspiratu zituen. Yon Etxaidek \"Joanak-joan\" (1955) koblakariaren bizitzan oinarrituriko eleberria idatzi zuen eta Piarres Larzabalek pastorala idatzi eta taularatu zuen: \"Etchahun\" (1962). Europako giro erromantikoetan Etxahunen izena ospetsu bilakatu zen bere bizitza tragikoagatik, eta Adelbert von Chamisso poeta alemaniarrak poema bat eskaini zion: \"Des Basken Etchehon' Klage\" (\"Etxahun euskaldunaren arrangura\").\nPierre Topet koblakariaren biografian oinarrituriko beste narrazio liburu bat: Xipri Arbelbideren \"Piarra Topet Etxahun. 1786-1862\" (1987), Elkar.\nLanak.\nDakigunagatik, Etxahunek berak eskuz idatzitako bertso-paper gehienak bere familiak erre zituen, eta Jean Haritxelhar eta beste hainbat bertso-biltzaile eta ikerlariri zor diegu herriaren ahotik bertso haiek jaso izana. Haritxelharrek bere doktore-tesia Etxahunen obraz egin zuen, orain arteko lanik sakonena. Tesia bi liburutan eman zen argitara: \"Le po\u00e8te souletin Pierre Topet-Etchahun\" (1969) eta \"L'oeuvre po\u00e9tique de Pierre Topet-Etchahun\" (1970). Haritxelharrek Etxahunen bertsoak hiru multzotan bereizten ditu:"}
{"id": "23374", "revid": "9299403", "url": "https://eu.wikipedia.org/wiki?curid=23374", "title": "Antonio Zavala", "text": "Aita Antonio Zavala Echeverria (Tolosa, Gipuzkoa, 1928ko urtarrilaren 23a - Xabier, Nafarroa Garaia, 2009ko urtarrilaren 2a) euskal idazlea, eta euskal herri-literaturaren ikerlari eta editorea izan zen. Kazetaritzari ere ekin zion, \"La Voz de Espa\u00f1a\", \"Diario del Alto Arag\u00f3n\" eta \"El Diario Vasco\" egunkarietarako idatzita. Orobat, mendizale sutsua izan zen.\nBiografia.\nAntonio Zavala 1945ean sartu zen Jesusen Lagundian, eta Filosofia eta Teologia ikasi zituen O\u00f1an.\n1954an bertsoak biltzeari ekin zion, eta 1961ean Auspoa argitaletxea sortu zuen horien berri zabaltzeko. 1993an, Auspoa argitaletxearen barruan beste bilduma bat sortu zuen, Biblioteca de Narrativa Popular izenekoa, gaztelaniazko lanak argitaratzeko. Berrogei urtetik gorako bide horretan, 361 liburu argitaratu zituen guztira: 332 liburu Auspoa sailekoak (310 ohikoak eta 22 sail nagusikoak), eta beste 29 ale Biblioteca de Narrativa Popular sailekoak. Hor agertu dira bertsolarien bertso bildumak, biografiak eta pasadizoak; herriko jendearen kontakizunak; garai bateko bizimoduaren berri ematen duten liburuak; erromantzeak, narrazioak... Euskal herri-literaturaren gordailurik oparoena da gaur egun Auspoa liburutegia, eta bertsolaritzaren ikuspegitik ez ezik, antropologiaren, historiaren, soziologiaren eta literaturaren ikuspegitik ere berebiziko garrantzia du. Biltzaile, ikertzaile eta eragile izan da Zavala. Izan ere, biltzen eta ikertzen ez ezik, lan handia egin du zer kontatua bazuen jendea bilatzen eta horiek idaztera bultzatzen.\nEuskaltzaina eta omendua.\nEuskara batuan inoiz idatzi ez zuen arren (nahiago zuen euskara batuaren aurretiko grafia erabili; bere abizenen idazkera lekuko), euskararen eta herri literaturaren alde egiten ari zen lan bikaina eskertu nahi izan zion Euskaltzaindiak, eta euskaltzain urgazle izendatu zuen Antonio Zavala 1961ean; handik hiru urtera, 1964ko abenduaren 18an, euskaltzain oso. Euskaltzaindiaren barruan, Herri Jakintza eta Bertsolaritza batzordeen buru izan zen, eta Euskararen Lekukoak batzordeko kide. Hala ere, Zavala hurbiletik ezagutu zuen Joxemari Iriondok hauxe dio: \u00abEz dut ustea, ordea, bilera askotara joango zenik, bere lanetan aspergabea eta bakartia baitzen, eta ez zuen betetzen inongo taldetako diziplinak, bileretan denbora gehiegi galtzen dela uste eta esaten baitzuen\u00bb.\nZavala omenaldizalea ez zen arren, Tolosako \"herriko seme kuttun\" izendatu zuten 2000. urtean; Deustuko Unibertsitateak \"honoris causa\" doktore egin zuen 1999an; Durangoko Euskal Liburu eta Disko Azokak Argizaiola saria eman zion 1996an, eta erakusketa bibliografikoa egin 1999an; Labayru ikastegiak Gatzontzi saria eman zion 1997an.\nLanak.\nAntonio Zavalak berak honela laburbildu zuen bere bizitza:"}
{"id": "23375", "revid": "2048", "url": "https://eu.wikipedia.org/wiki?curid=23375", "title": "Pablo Fermin Irigarai", "text": "Pablo Fermin Irigarai Goizueta, izengoitiz Larreko (Auritz, 1869ko urtarrilaren 25a - Iru\u00f1ea, 1949ko irailaren 3a) nafar medikua eta euskal idazlea izan zen, Aingeru Irigarai idazlearen aita eta Jose Angel Irigarairen aitona. Haren estiloa herrikoia eta jasoa da aldi berean, ugaria eta argia, bizia, literarioa baino gehiago. Auritzen, bere etxe izandakoan, oroitarria dago ipinita.\nBizitza.\nAuritzeko Martinzurginenea etxean jaioa, aita Ramon Irigarai Gurpide zuen, auriztarra eta sortetxeko jabea, eta ama, Josefa Goizueta Madina, doneztebarra. Herriko eskolan ikasketak bukatu ostean, Iru\u00f1eko Huarte eskoletara joan zen. Medikuntza ikasketak Zaragozan eta Madrilen egin zituen. Mediku aritu zen bere bizitza guztian, Beran, Iruritan eta Iru\u00f1eko erietxean. Bere lana euskaldun jendearekin bete behar zuenez, euskaraz alfabetatu eta idazten hasi zen. \"Eskualduna\" aldizkarirako astero idazten zituen kronikak. \n1911n Nafarroako EAJ \"Napartarra\" astekaria argitaratzen hasi zelarik, \"Eskualduna\"-ko irakurleen artean arrakastatsu gertatu ziren atalak eransten zizkion Larrekok. Oso ziren inportanteak herrietako berriak, Nafarroako Pirinioetako ibarretatik, bakoitzak bere etxeko moldean, euskara erraz eta egunerokoan igorritako kronikak. Bere gain egon zen euskara atala eta hala idazteko gaztigatu zien herrietako berriemaileei. \"Napartarra\"-n egindako lanaz gainera, \"Gure Herria\", \"Euskal-Esnalea\" eta \"La Voz de Navarra\"-n ere kolaboratu zuen.\n1936ko gerrak eten zuen haren prentsa jarduna. Idazten jarraitu zuen, baina ezkutuka. Hegoaldean euskaraz idaztea erabat ezinezkoa bazen ere, Larrekok ez zuen etsi eta noizbehinka gutunak bidaltzen zizkion Iparraldeko \"Herria\" aldizkariko zuzendaria zen Piarres Lafitteri, han argitara zitzaten. Nabarmentzekoa da 1993 arte argitaratu ez zen \"Gerla urte, gezur urte\" kronika liburua, Espainiako Gerra Zibilean bere inguruan, Iru\u00f1ean, gertatutakoa kontatzen duena, betiere Francoren aurka agertuz, politikoki euskal abertzalea baitzen.\nEuskaltzalea zen, eta sarritan agertu zen euskararen erabileraren alde:"}
{"id": "23377", "revid": "23317", "url": "https://eu.wikipedia.org/wiki?curid=23377", "title": "Juan Arana Ezpeleta", "text": "Juan Arana Ezpeleta \u2014Loramendi, idazle goitizenez; frai Joakin Bedo\u00f1a, erlijio izenez\u2014 (Bedo\u00f1a, Gipuzkoa, 1907ko urtarrilaren 27a - Donostia, Gipuzkoa, 1933ko martxoaren 23a) elizgizona eta euskal olerkaria izan zen.\nBizitza.\nJuan Arana Bedo\u00f1a auzoan jaio zen, garai hartan Aretxabaletako auzoa zen oraindik, 1966an Arrasate izatera pasa zen. Hamahiru urte zituela Altsasuko kaputxinoetan sartu eta bost urte geroago, 1925ean, abitua hartu zuen. Teologia ikasten ari zela, gaixotu, eta 26 urte ozta-ozta beterik zituela hil zen peritonitis eraso batek jota.\n\"Zeruko Argia\" eta \"Yakintza\" aldizkarietan argitaratu zituen bere idatziak. Espainiako Gerra Zibilaren aurreko \"Olerkarien\" belaunaldikoa izan zen, Lizardirekin, Lauaxetarekin eta Orixerekin batera. Loramendiren olerkigintza lirikoa da, eta, sarri, Jainkoa du kantagai.\nTolosan (1931) eta Hernanin (1932) \"Euskaltzaleak\" erakundeak, Aitzolen agindura, eratutako Olerki Jaietan bi sari jaso zituen \"Arrantzalien arrats-otoitza\" eta \"Barruntza leyotik\" izeneko olerkiekin. Julen Yurrek, 1960an, Aranaren idazlan guztiak bildu eta argitaratu zituen \"Loramendi. Olerki ta idatzi guziak\" izenburupean."}
{"id": "23378", "revid": "95298", "url": "https://eu.wikipedia.org/wiki?curid=23378", "title": "Martin Landerretxe", "text": "Martin Landerretxe (Sarasketa, Nafarroa Beherea, 1842ko uztailaren 26a - Ezpeleta, Lapurdi, 1930eko urtarrilaren 29a) euskal idazlea.\nBizitza.\nLarresoro eta Baionako apaizgaitegietan ikasketak egin ondoren 1869. urtean egin zen apaiz. Euskaltzaleen Biltzarra elkartea sortu zuen beste batzuekin batera eta bertako idazkari izan zen. Joannateguy beneditarrak \"Fedearen Hedameneko Urtecaria\" (\"Les annales de la propagation de la Foi\" boletinaren itzulpena) utzi zuenean Landerretcheri eskatu zitzaion lanarekin aurrera egin zezan 1891. urtean. \"Aphurka zahar eta berri ahurtara bat eskuararen alde\" eskuizkribua argitaratu zuen 1905. urtean. Euskaltzaindia osatu zenean (1919) Lapurdiko ordezkari izan zen."}
{"id": "23379", "revid": "119347", "url": "https://eu.wikipedia.org/wiki?curid=23379", "title": "Joan Piarres Duvoisin", "text": "Joan Piarres Duvoisin, edo Jean Duvoisin, izengoitiz Gazteluberri (Ainhoa, Lapurdi, 1810eko maiatzaren 16a - Ziburu, Lapurdi, 1891ko urtarrilaren 30a) euskal idazlea eta itzultzailea izan zen.\nBizitza.\nHaurtzaroa Ezpeletan igaro ondoren, Larresoroko apaiztegian ikasi zuen. Diziplina gabeko ikaslea zen arren, irakurtzeko zaletasuna eta geografia, historia eta literatura ikasteko grina piztu zitzaizkion han. 20 urterekin, apaiztegia utzita bere aita bezala mugako aduanetan hasi zen, bai eta kapitain izatera iritsi ere.\nMugako aduanetako kapitaina izateaz gain, Luis Luziano Bonaparte printzeak euskararen ikerketarako hautatu zituen lankideetarik gorenetakoa zen, eta berari eskatu zion Biblia osoaren itzulpena, 1859. urtean hasi eta 1865.ean argitaratua. Era berean, euskara-frantses hiztegia egiten hasi zen, aurreko burubide bera eramanik. Hartarako, euskarazko liburu anitz irakurri behar izan zituen, eta hitzetara ez ezik, esaldietara ere zaletu zen. Irakurketa haietan, besteak beste Agustin Kardaberazen \"Aita San Ignacioren Egercicioen ga\u00f1ean afectoac\" liburua dago: gipuzkeratik lapurterara bihurtu eta 1856an \"Liburu Ederra\" izenburuarekin argitaratu zuen. Handik bi urtera, \"Laborantzazko liburua\" idatzi zuen, bere lanik ezagunenetakoa, Bonaparte printzeak eskaturik.\nHala ere, euskal nobelagintzari ekarritako ekarpenik garrantzitsuena \"Baigorriko Zazpi Liliak\" liburua da. 1832an bildutako ipuinekin osatutako lan hori ez zen 1884-1885 arte argitaratu. Parisen zatika ateratzen hasi zen \"Revue des Basses-Pyr\u00e9n\u00e9es et des Landes\" aldizkariaren lehen bi liburukietan. Ipuinez osatua bada ere, nobelatzat har daiteke, ipuinek elkarrekin duten koherentziagatik batez ere, bata bestearekin lotzeko erak liburuari batasuna ematen baitio.\n1891n hil zen Ziburun, hainbat lan argitaratu gabe utzirik, adibidez, Cervantesen On Kixote, hiztegi bat, gramatika lanak, historia artikuluak eta abar."}
{"id": "23380", "revid": "119347", "url": "https://eu.wikipedia.org/wiki?curid=23380", "title": "Jean Hiriart-Urruti", "text": "Jean Hiriart-Urruti (Hazparne, Lapurdi, 1859ko urtarrilaren 30a - 1915eko azaroaren 4a) apaiza, euskal idazlea eta kazetaria izan zen. \"Eskualduna\" astekariaren sortzailea (1887) eta zuzendaria izateaz gainera, artikulu ugari idatzi zuen bertan. \"\u00abMaestro de prosistas\u00bb\" (prosisten maisu) izan zen, Koldo Mitxelenaren iritziz.\nBizitza.\nLarresoroko apaizgaitegian eta Baionan egin zituen eliz ikasketak. Larresoroko irakasle izendatu zuten 1881. urtean, eta apaiz egin zen hurrengoan. \"Eskualduna\" astekariaren sortzaile (1887) eta zuzendari izateaz gainera, artikulu ugari idatzi zuen bertan. Lapurteraz idazten zuen, behe-nafarrerarekin osatuz. 1907an Hazparneko kalonje izendatu zuten, Grazian Ademaren lekua betetzeko.\nHiriart-Urruti eta \"Eskualduna\" astekaria.\nHiriart-Urrutik euskal kazetaritzara dakarren ekarpena nabaria bezain indartsua da. Alde batetik, garbi du zein behar duen izan aldizkariaren irakurle nagusi: euskal nekazari kristaua. Honen eguneroko gaiak izango dira astekariak jorratuko dituenak, hots, bizipidea, laborantza, hazkuntza, merkatua, haurren irakaskuntza\u2026 Bestalde, lehen egunetik daki zer euskaratan eman behar diren berriok. Eskuara garbiz izkiria dezagun gaztigatuko du. Baina Hiriart-Urrutirentzat honek ez du esan nahi euskarak frantsesetik hartutako hitzak baztertu behar dituenik. Hauek ere sartzen ditu, gatz berezirik badute.\nDena den, aipagarria da lexikoari ez ezik joskerari ere eskainiko dion arreta. Hitz bitan: euskal kazetaritzaren oinarriak ezartzen ari ziren haien baitan oso garbia da lehenak izatearen kontzientzia. Euskal irakurleari mundua asaldatzen duten gaien berri emateak handia du ardura, eta Hiriart-Urrutik badaki hizkuntzarekin duela arazorik handiena euskal kazetari trebatugabeak. Egiteko dagoen mundua da orrialdeetara ekarri nahi duena.\nAlde honetatik, ezin aipatu gabe utzi Hiriart-Urrutik egin zuen ahalegina kronika euskal prentsara ekartzeko. Lehen Mundu Gerran zirelarik Jean Saint-Pierrek, Jean Elissaldek eta Jean Etxepare medikuak Ardenetako frontean idatzi eta Eskualdunako harpidedunek irakurri ahal izan zituzten lerroak arras gogoangarriak dira.\nEstilo aldetik, euskara landua baina xehea, argia zerabilen Hiriart-Urrutik, doi-doi irakurtzen zekiten laborariek soberako nekerik har ez zezaten. Idazkera bizi eta indartsukoa, lapurtera zerabilen batez ere.\nIdazlanak.\nHiriarten idazki hautatuak biltzen dituzten bi liburu eman dira argitara: \"Mintzaira, aurpegia: gizon!\" (1971), eta \"Zezenak Errepublikan\" (1972)."}
{"id": "23382", "revid": "219", "url": "https://eu.wikipedia.org/wiki?curid=23382", "title": "Ebaristo Bustintza", "text": ""}
{"id": "23383", "revid": "58701", "url": "https://eu.wikipedia.org/wiki?curid=23383", "title": "Koldobika Jauregi (idazlea)", "text": "Koldobika Jauregi Etxenagusia (Errenteria, Gipuzkoa, 1896ko ekainaren 21a - Zarautz, Gipuzkoa, 1971ko otsailaren 2a) euskal idazlea. Jautarkol ezizenez da ezaguna. Bere ezizena sabindarren izen sistemari dagokion Jauregi\u00b4tar Koldobika kontrakziotik dator.\nBiografia.\nComillasen egin zituen apaiz ikasketak. Euskaltzain urgazlea izan zen. Irugarrengo Prantziskotarra, Zeruko Argia, Yakintza, Euzko Gogoa, Euskal-Esnalea, Ekin, eta Bertsolariya aldizkarietan eta \"El D\u00eda\" egunkarian eman zituen argitara bere idazlan eta olerki gehienak. 1929an \"Biozkadak\" olerki bilduma eman zuen argitara. Gerra aurreko olerkari belaunaldian sartua izan da Lizardi, Lauaxeta, Loramendi eta Orixerekin batera. Espainiako Gerra Zibilean erbesteratu behar izan zuen. 1958an Euskal Herrira itzuli eta Zarautzen bizi izan zen hil arte, fraideen kaperau. Hitz lauz, gerra aurretik, \"Egiazko edertasuna \"(1923, ipuin luzea) eta \"Ipuiak\" (1924) argitaratu zituen, eta gerraren ondoren, berriz, bi saiakera:\" \u00abLoramendi\u00bb olerkaria, aren garai barruan ikusia ta aztertua \"(1959) eta\" Xenpelar bertsolaria \"(1958). Camilo Jos\u00e9 Celaren \"Pascual Duarte\u00b4ren sendia \"itzuli zuen euskarara. Zarautzen bere omenezko kale bat dago."}
{"id": "23384", "revid": "58701", "url": "https://eu.wikipedia.org/wiki?curid=23384", "title": "Fernando Artola", "text": "Fernando Artola Sagartzazu (Hondarribia, Gipuzkoa, 1910eko otsailaren 14a - Hondarribia, 1983ko otsailaren 3a), izengoitiz Bordari, euskal idazlea izan zen. Txomin Artola kantautorearen aita eta Urbil Artola musikariaren aitona izan zen, bai eta bere semearekin batera \"Txakurraren partia\" abestiaren hitzen egilea ere.\nBiografia.\nHamaika senideen artean laugarrena zen eta txiki-txikitatik Elizari erakutsio zion lotura ez zuen inoiz galdu. Hamaika lanetan aritu zen, hala nola, sukaldari, banketxe bateko mandatu mutil... Abertzale eta euskaltzale sutsua izan zen eta 1931. urtean EAJ-ko alderdikide egin zen. 1933. urtetik aurrera berak ordezkatu zuen Hondarribia alderdiaren batzar guztietan.\nGarai hartarako hasia zen zenbait egunkari eta aldizkaritan idazten, hala nola, \"El Bidasoa\"n, \"Argian\"... baina gerra piztu zelarik jarduera hori errotik moztu zen. 1936. urtean Iparraldera alde egin zuen, gerra zela-eta. Bertan Belokeko komentuko ateak zabaldu zizkion Hondet Abade hendaiarrak. Belokeko abadia guztiz erabakiorra gertatu zen Bordariren bizitzan. 1939. urtean Hondarribiko portura iritsi zelarik, atxilotu eta kartzelan pasa zuen aldi labur bat. Kartzelatik atera ondoan, aliatuen alde aritu zen lanean klandestinitatean.\n1950. urtean hasi zen berriro idazten \"El Diario Vasco\" egunkarian kolaboratzaile gisa, euskal gaiak lantzen. Garai hartan hasi zen \"Bordari\" sinatzen, lehendik beste izezen batzuk erabili izan zituen arren: \"Fedea\", \"Ipar haize\"... Urte haiek izan ziren bere bizitza literarioan oparoenak, euskarazko argitalpen ia denetan aurkituko dugularik bere lanaren bat: \"Arantzazu\", \"Olerti\", \"Bidasoan\".\nBordarik asko maite zuen bere ama hizkuntza eta beti saiatu zen bere herriko hizkera azalarazten. Bera izan zen Olentzero eta eguberri kantuen lehiaketaren sustatzailea eta Hondarribiko marinelen hitzak bildu zituena. 1961. urtean euskaltzain urgazle izendatu zuten.\nArtikuluak idazteaz gain, poema eta bertso ugari ere ondu zituen. Bestalde, oso mintzalari maitatua izan zen, bere hitzaldiak erudizio, ironia eta umorez beterik baitzeuden. Bertsolaritzan ere ekarpen ugari egin zituen eta berari zor diogu gaur egun bertso txapelketetan \"kartzelako lana\" deitzen den ariketa. Bertsolarien profesionaltasuna aldarrikatzen ere, bera izan zen lehenbizikoa. Bertso txapelketa ugaritan epaile aritu zen makina bat aldiz."}
{"id": "23385", "revid": "95298", "url": "https://eu.wikipedia.org/wiki?curid=23385", "title": "Bingen Ametzaga Aresti", "text": "Bingen Ametzaga Aresti (Algorta, Bizkaia, 1901eko uztailaren 1a - Caracas, Venezuela, 1969ko otsailaren 4a) euskal idazle eta politikaria izan zen. Pedro Ametzaga Abaroa (1852-1919) eta Mar\u00eda Aresti Sustatxaren (1862-1945) semea, Algortan (Getxo) jaio zen 1901eko uztailaren 4an, Basagoiti etorbidean zegoen Iturrieta familiaren etxean. Algortako San Nikolas parrokian bataiatu zuten Vicente de Pa\u00fal Laureano izenarekin.\nGaztaroa.\nZazpi anai-arreben artean gazteena zen Bingen. 1918ko gripeak jota hil zen Pedro 1919an urriaren 13an. Hilabete gutxi batzuetara, 1920ko, neguan Blanca eta Maria ahizpa nagusiak hil ziren ere.\nAlgortako San Bernardo ikastetxean ikasi zuen. Nahiz eta ama euskalduna izan, Bingenek ez zen euskaraz alfabetizatu hamasei urte bete arte. Pedro Ametzagak Sabino Arana ezagutu zuen eta horrek bultzatu zuen semea EAJko kide izatera bai eta euskaraz idazten hastera.\nOrduan hasi zen bere lehen lanak argitaratzen hainbat aldizkari eta egunkarietan, batez ere \"Euzkadi\" EAJko egunkarian eta \"Euskal Esnalea\" Euskal Herriko elkartearen kultur aldizkarian. Aldi berean, bere lagun Jos\u00e9 Olivares Larrondo \u201cTellagorri\u201d-rekin batera sortu zuen \"El Gobela\" aldizkaria. Ram\u00f3n, Bingenen anaia, editorea eta administratzailea izan zen. Guatemalako \"Euzko Gogoa\" aldizkarian Jokin Zaitegik adierazi zuen moduan, Ametzaga Aitzolen Belaunaldiko olerkarietako bat zen eta 1936ko gerra hasi baino lehen bere lan poetikoa oso zabala zen, bai euskaraz zein gaztelaniaz ere. Hainbat olerki aurkeztu zituen euskaraz Jose Ariztimu\u00f1o \u201cAitzol\u201d-ek 1933 eta 1934 artean sustatutako lehiaketetan, behin baino gehiagotan saritua izan zelarik.\nFamiliako negozioen zuzendaritza bere gain hartzeko merkataritza ingeniaritza teknikoa ikasi zuen Bilbon eta 1921ean graduatu. Hala ere, humanitateak zituen gogoko eta 1924an Valladolideko Unibertsitateko zuzenbide fakultatean matrikulatu zen eta hiru urte geroago lizentziatura lortu zuen.\nErrepublika eta gerra.\n1931ko apirilaren 12ko hauteskundeetan koalizio errepublikarrak garaipena lortu aurretik, Jose Antonio Agirrek eta Bingen Ametzagak aldarrikatu zuten, Getxoko udaletxeko balkoitik, Primo de Riveraren diktaduraren amaiera eta euskal errepublikaren ezartzea. 1932an, Getxoko parrokiako bake epaile hautatu zuten eta hiru urtez aritu zen lan horretan, 1935era arte. Getxoko bake epailea zenez, Jose Antonio Agirre eta Mari Zabala ezkondu zituen.\nGerra hasi eta gero, Eusko Jaurlaritzako lehen hezkuntzako zuzendari nagusi izendatu zuten 1936ko azaroaren 12an . Egun batzuk geroago, abenduaren 4an, 1936ko estatutuaren arabera sortuko zen lehenengo Ikastola sortzeko agindua eman zuen. Hilabete batzuk geroago, Bilbo matxinatuen esku erori baino lehen, Ikastola horiek desegiteko zereginari aurre egin behar izan zion Ametzagak. Bakarrik edo babesik gabe zeuden edo jazarritako pertsonen senideak ziren haurrak ebakuatzen laguntzea izan zen bere ardurarik handiena 1937ko maiatza eta ekaina bitarte.\n1937an Ametzagari heriotza zigorra ezarri zioten eta bere ondasun guztiak bahitzeko agindua eman ere \u201cBizkaiko hondamenaren eragileetako bat izateagatik\u201d. 1937ko ekainaren 18ko goizeko hiruretan ezkondu zen Mercedes Iribarren Gorostegirekin Areetako eliza nagusian. Mercedes Inocencio Iribarren Ega\u00f1a (1864-1943) mutrikuar industrialariaren alaba gazteena zen.\nLehenengo erbestea.\nDonibane Garaziko 500 euskal haur ebakuatuen koloniako zuzendari izan zen. Bilbotik Santanderrera atera ziren 1937ko ekainaren 18an, gauez, matxinatuen hegazkineriaren erasoak saihestearren. Santanderreko Hotel Realen egun batzuk pasa ondoren itsasontzi baten zain, ekainaren 22an iritsi ziren Donibane Lohizunera Plous Vazlanec ikatzontzian. Euskal haurren koloniak osatzea, martxan jartzea eta gainbegiratzea izan ziren Ametzagaren oinarrizko zereginak erbesteko lehen hiru urteetan. Ebakuatutako haurren koloniak erbestean zeuden ikastolak ziren. Hortaz, haurren segurtasunaz gain, \u201ceuskaraz ikasi eta euskara ikasteaz gain, euskararen erabilera zabaltzea\u201d zen kolonien funtsezko helburuetako bat. 1937ko abenduan Kataluniara joan zen Eusko Jaurlaritzak Bartzelonan zuen ordezkaritzan lan egiteko. Bertan, justizia saileko idazkari eta euskal haurren kolonien ikuskatzaile izendatu zuten. 1938ko apirilean Parisera joan zen eta bertan bizi izan zen 1940ko ekainera arte. Han, jaio zen Mirentxu, 1938ko maiatzaren 7an, argiaren hirira iritsi eta hilabetera. Bertan jaio zen ere bikotearen bigarren alaba, Bego\u00f1a, egun seinalatu batean, 1939ko irailaren 2an. Alemanek Paris hartu eta egun bat lehenago atera zen Ametzaga, emaztea eta alabekin Bordelera baina hara iristean hiria okupatua zegon jada. Bertan ikusi zuten lehen aldiz Wehrmacht-eko soldaduen parada. Iheska berriz ere, Donibane Lohizunera iritsi ziren. Hilabetea eman ondoren, Kommandantur-era joateko agindua jaso zuen Ametzagak. Ez zuen oraindik polizia alemaniarrak Ametzagaren inguruko dosierrik eta libre utzi zuten baina beste hainbeste lagunek bezala, Ameriketara ihes egitea erabaki zuten senar-emazteak. Bidaiaz eta etorkizunaz ezer jakin gabe, alaba biak Mercedesen Juliana ahizparen zaintzapean utzi behar izan zituzten eta Marseillara jo zuten. Bertan bi hilabetez egon ziren, Vichyko poliziaz iheska eta jakin gabe zein itsasontzi hartu eta Amerikako zein portura joango ziren. Azkenik, 1941eko urtarrilaren 15ean ontziratu ahal izan ziren Alsina itsasontzian. Ameriketara itsasoratu ziren baina zein herrialdera joango ziren jakin gabe. Ez zuten berriz ere Mirentxu ikusiko bederatzi urte bete arte. Hil baino egun batzuk lehenago ikusi ahal izango zuen Ametzagak Bego\u00f1a berriz ere.\nBigarren erbestea.\nAlsinaren bidaia.\nAlsinaren bidaia laster bihurtu zen odisea edo amets gaiztoa. Atlantikoko gudua zela eta, Frantziako bandera zuen ontziak ezin izan zuen britainiar agintarien eskutik Navy Certificate ziurtagiria eskuratu, beraz, Dakarren aste batzuk itxaron ondoren, Casablancara itzuli behar izan zuten beste itsasontzi batean itsasoratu ahal izateko. Casablancan egon ziren bitartean, Vichyko agintariek bidaiariak atxilotzeko agindua eman zuten, eta taldeko euskal, katalan eta espainiar erbesteratu errepublikarrak eta judu talde handi bat kontzentrazio esparruetan sartu zituzten. Bingen eta Mercedes Sidi-El-Ayachi-ko esparruan egon ziren, Atlas mendilerroaren magalean.\nArazo ugari konpondu ondoren, Eusko Jaurlaritzako agintariek Vichyko gobernua presionatzea lortu zuten Argentinako gobernuaren ordezkaritzaren bidez Alsinako bidaiari guztiak aska zitzaten. Casablancako prefeta euskalduna izateak lagundu zuen. Azkenean, \u201caskatasuneko bidaiariek\u201d Quanza itsasontzian abiatu ahal izan ziren Casablancatik Ameriketara. Britainiar inteligentzia zerbitzuek Bahametan geldiarazi zuten itsasontzia eta bertan jakinarazi zioten Maria Teresa Agirre lehendakariaren ahizpari Jose Antonio bizirik zegoela. 1941eko Gabonetan iritsi ziren Bingen eta Mercedes Kubara eta bertan hilabete pare bat eman ondoren, Argentinara abiatu ziren R\u00edo de la Plata itsasontzian. Alemaniar urpekuntzi batek geldiarazi zuen itsasontzia Bahiako kostan eta janaria eta bestelako ondasunak ematera behartu zuten kapitaina. Hamabi ordu baino gehiago egon zen itsasontzia itsasoan geldirik hondoratzeko mehatxupean. Azkenik, 1942ko apirilaren 15ean porturatu zen Buenos Airesen R\u00edo de la Plata itsasontzia. Portuan, txistua eta tanborilarekin Laurak Bat euskal etxeko ordezkaritzak eta errepublikako nekazaritza ministroak ongi etorria egin zieten Alsinako bidaiariei.\nBuenos Aireseko Comit\u00e9 Pro-inmigraci\u00f3n Vasca euskal immigrazioaren aldeko batzordearen ahaleginari esker, Buenos Airesera iristen ziren euskal jatorriko bidaiariek ostatua eta lana bermatuta zuten. Bidaiari asko apatridak ziren, agintari frankistek erantzukizun politikoen legearen arabera hainbat erbesteratuei herritartasuna kendu baitzieten. Ondorioz, Eusko Jaurlaritzako igarobidea erakutsiz, Argentinako gobernuak lau hilabetetan hiritartasun osoa eta pasaportea ematen zien immigrazioaren aldeko batzordearen aholkuari jarraiki, beste inongo dokumenturik erakutsi gabe eta beste inongo eskakizun legalik gabe. Horrela lortu zuten senar-emazteak hiritartasuna 1942an bertan.\nUruguai.\nAmerikar erbestean euskara eta euskal kulturaren inguruko lanei ekiteko aukera izan zuen Ametzagak.\n1942 eta 1943 urteetako Ametzagaren jarduera nekaezina izan zen. 1943an bikotearen hirugarren alaba, Arantzazu, jaio zen Buenos Airesen. \"Guerra y Destierro\" idatzi zuen, burutuko zituen sei poema liburuen arteko lehenengoa. 1943ko uztailaren 20an, 1918ko Eusko Ikaskuntzaren ereduari jarraiki Euskal Ikasketen Institutu Amerikarra sortu zuten erbesteratu talde batek Buenos Airesen. Urte hasieran Montevideoko Euskal Kultur Astea antolatzeko batzordean sartzeko enkargua jaso zuen. Montevideora lehenengo bidaiak egin ondoren, 1943ko irailaren 2an Uruguaira bizitzera joan ziren. Euskal Kultur Astea erbesteko euskal komunitateak Uruguai eta Amerika osorako egindako lehen agurra izan zen. Agintari politikoekin, kulturgintzako pertsonalitateekin eta Uruguaiko prentsarekin harremanetan jartzea zen Ametzagaren lana Eusko Jaurlaritzako Uruguaiko ordezkari moduan. 1943ko udaberrian, Euskal Astearen aurrekari gisa, euskal kulturari eta historiari buruzko artikulu sorta argitara eman zuen.\n1943an, Jim\u00e9nez de Aretxaga Montevideoko Unibertsitateko humanitate fakultateko errektorearekin eta Adolfo Berro Garc\u00eda hizkuntzalariaren laguntzaz, \"Departamento de Estudios Vascos\" edo Euskal Ikasketen Saila sortu zuten Errepublikako Unibertsitateko humanitate eta zientzien fakultatean. Bertan eskainiko zuen euskara eta euskal kultura Ametzagak 1944 eta 1954 bitarte. Amerikan sortutako lehen euskal ikasketen departamentua izan zen hura eta 1936ko gerra eta gero osatutako lehenengoa.\n1945eko apirilaren 18an bikotearen laugarren semea jaio zen, Bingen. Abuztuan, Galeuzca aldizkariaren lehen alea argitara eman zuten Buenos Airesen, 1946ko uztailera arte inprimatuko dena. Galeuzca-Uruguai taldeko zuzendari izendatu zuten Ametzaga eta Tellagorrirekin batera hitzaldi ugari eman zituen 1945eko udan. Era berean, artikulu mordoa idatzi zuen Montevideoko prentsan euskal gaiei buruz eta Galiziako Kontseiluaren sorrerari buruz. Orduan ezagutu zuen Alfonso R. Castelao eta harremanetan egon ziren urtetan.\n1943an hasita, zazpi agente sekretuz osatutako taldea antolatu zuen Montevideon eta Office of Startegic Services (OSS) Estatu Batuetako inteligentzia agentziarekin batera lan egin zuen sei urtez. Euskal agente zelularen egitekoa Uruguain agente espainiar, alemaniar edo italiarrak propaganda, ekintzak eta mugimenduak neutralizatzea zen. Agente taldeak izugarri ongi funtzionatu zuen, eta 1945ean gerra amaitu ondoren lanean jarraitu zuten 1949 arte. Agente iparramerikarrekin harreman zuzenean zeuden arren, lankidetza hitzarmenaren arabera Ametzaga Eusko Jaurlaritzako agentea zen eta, ondorioz, Jaurlaritzako New Yorkeko edota Parisko egoitzara bidaltzen zuten zuzenean informazioa. Hego Amerikako herrialde askotan izan zuen agerrera euskal agenteen sareak, hala nola Uruguai, Venezuela, Txile, Argentina, Brasil, Mexiko edota Santo Domingon.\nItzulpengintzan nabarmendu zen. Wilderen \"Reading Baitegiko leloa\" (1954), Shakespeareren \"Hamlet. Danemark'eko Erregegaya\" (1952), Plinioren \"Plini gaztearen idazkiak\" (1951), Eskiloren \"Prometeu burdinetan\" (1951), Zizeronen \"Adiskidetasuna\" (1952), Juan Ram\u00f3n Jim\u00e9nezen \"Platero eta biok\" edota Goetheren \"Lur-mi\u00f1a\" poesia (1960) bezalako obra garrantzitsuak paratu zituen euskaraz. Shakespeareren \"Macbeth\" euskaratu zuen Ametzagak 1942an baina argitaratu gabe utzi zuen. Gauza bera gertatu zen Shakespeareren \"Julius Caesar\" itzulpenarekin. 1951ko amaieran Ametzagak \"Hamlet\"-en itzulpena egin zuen eta, 1952ko erdialdean, jatorrizkoa Andr\u00e9s Irujori bidali zion eta azken honek urte horren amaieran Ekin argitaletxean argitaratuko zuen Buenos Airesen. Geroago, \"A Midsummer Night\u2019s Dream\" euskaratuko zuen ere \"Uda gau bateko ametsa\" izenburupean. Lehenengo hiru itzulpenak egin zituen hiru tragedia horietan Shakespearek ematen zuten tiranoaren irudiarengatik burutu zituen. Uda gau bateko ametsa testuaren aberastasun lexikoarengatik eta adjetibazio joriarengatik egin zuen ordea. Baina lehenengo biak bezala, itzulpen hau argitaratu gabe geratuko zen. 1953an Juan Ram\u00f3n Jim\u00e9nez idazle andaluziarraren \"Platero y Yo\" itzuli zuen ere eta Florensa argitaletxeak 1954an Uruguain argitaratuko zuen. Guztira hirurogei bat itzulpen lan burutu zituen Ametzagak erbesteko urteetan eta gehienak Euzko Gogoa aldizkarian argitaratu zituen. Bestetik, euskaraz idatzitako poemak Egan aldizkarian eman zituen argitara.\nBaina Uruguaiko erbesteko urte oparoak amaitzen ari ziren. 1947an hasita, Gerra Hotzak munduko oreka geoestrategikoa eraldatzen hasita zegoen eta Estatu Batuek Franco jeneralarena bezalako diktadurekin zituzten harreman diplomatikoak bultzatzen hasi ziren. Central Intelligence Agency (CIA) sortu ondoren, EEBBek Jaurlaritzarekin espioitza arloan zituzten lankidetza akordioak okertzen hasi ziren eta 1949ko azaroan bertan behera geratu ziren, bi aldeen helburu estrategiko eta politikoak oso anitzak eta gatazkatsuak baitziren. Montevideoko CIAko loturak Ametzagari esan zion \u201czintzoegia zela espioia izateko\u201d, eta horrela amaitu zen sei urteko harremana. Egun batetik bestera Ametzagak hileko diru-sarreraren %60 inguruko murrizketa jaso zuen eta oso baliabide mugatuak zituen familia batentzat hura oso larria gauzatu zen. Bestalde, Uruguaiko demokrazia parlamentario bikaina, Suitzako ereduaren imitazioz 1952an Kontseilu Nazionala sortu zuena, 1950eko hamarkadaren erdialdera depresio ekonomiko larria jasotzen hasi zen bai eta inboluzio politiko sakona ere. Lehen aldiz Francoren erregimenaren aldekoa zen Partido Nacional eskuineko alderdi politikoak hauteskundeak irabaziko zituen 1958an. Martxa behartua eta oso mingarria izan zen Ametzagarentzat.\nVenezuela.\n1955eko uztailaren 16an iritsi zen Caracasera. Heldu bezain azkar, Bortolamedi eraikuntza enpresan kontulari gisa hasi zen lanetan eta soldata oso ona izan arren, ez zitzaion gustatzen. Emazteari idatzitako gutunetako batean \u20141955 eta 1956 bitarte Mercedes Algortan eta Bingen Caracasen egon ziren bitartean gutun bat eguneko idazten zioten elkarri\u2014, Caracasen zuen egoera \u201csuizidio intelektual\u201d gisa definitu zuen. Horregatik guztiagatik, 1956ko otsailean Caracasko euskal etxeko kultura idazkari kargua onartu zuen, zentroari kultura eta intelektualtasun injekzio berri bat emateko asmoz. Han berriro Caracasera iritsi berria zen Jose Antonio Agirre gaztaroko lagunarekin elkartu zen eta azken honek Eusko Jaurlaritzak Donibane Lohizunen sortuko zuen Euskal Kultur Etxea proiektua azaldu zion. Bertan ziren Ametzaga eta Jokin Zaitegi elkarrekin lan egitekoak baina, zoritxarrez, erbesteko Eusko Jaurlaritzaren finantzak ezinezkoa egin zuen Iparraldean kultura ministerio bat eratzea eta mantentzea.\nOso aktiboa izan zen euskal etxeko kultura idazkari gisa. Erbestean eta erbestetik euskararen galtzea ekiditeko hartu beharreko neurri administratiboei buruzko ziklo kulturala osatu zuen bai eta zenbait hitzaldi eman ere. Euskararen Berpizkundearen Alde artikuluan, egileak euskararen loratzerako beharrezkoak ziren politika baten ildo nagusiak zehaztu zituen, hala nola, helduentzako euskara eskolak euskal etxe guztietan sustatzea bai eta haurrentzako ikastetxeak sortzea. 1965ean Caracasko eusko etxean sortu zen Euzkadi ikastolak ehun bat ikasle izan zituen urtez urte 1985 arte. Ildo berean, 1962ko maiatzaren 10ean hasi zen Euskal Kultura Ikastaroa eskaintzen, urte pare batez hitzaldiak aste oro emanik. Euskal etxeko zuzendaritzako beste kide batzuekin batera bai eta Caracaseko Eusko Gaztedi taldearen lankidetzaz beste hamaika proiektu bultzatu zituen Ametzagak, hala nola, Aberri Egunak, Gudari Egunak, Gernika Egunak eta beste hainbeste ospakizun eta efemeride. Jarduera hauekin batera, material didaktikoa itzultzearekin eta prestatzearekin batera, zentroari euskararen eta euskal kulturaren hedapenarekin lotutako ekintza guztiei bultzada emateko ahalegina egin zen hitzaldi, elkarrizketa, mahai inguru, lehiaketa eta ikerketen bidez. Lan hauek guztiengatik eta euskararen garapenaren alde egindako lanarengatik, euskaltzain urgazle izendatu zuten 1957ko irailaren 26an.\n1957an Venezuelako dokumentu historikoen ikertzaile lanetan hasi zen Nazioaren Artxibo Nagusian. Bertan, Caracasko kultura arloko zenbait historialari eta pentsalari nabarmenekin lan egin zuen, besteak beste, Pedro Grases, Manuel P\u00e9rez Vila eta Mario Brice\u00f1o Perozorekin, Artxibo Nazionaleko zuzendaria. Ikertzaile gisa, laster argitaratu zituen bere lehen artikuluak eta saiakerak Historiako Akademiako Buletinean, Eugenio Mendoza Fundazioaren argitalpen zerbitzuan, Venezuelako Elkarte Bolivartarraren aldizkarian, Nazioaren Artxibo Nagusiko aldizkarian, Cuatricentenario de Caracas-eko bilduman, John Boulton Fundazioaren Buletin Historikoan, Kultura Aldizkari Nazionalean eta Caracasko \u00cdndice Literario agerkarian. Lan historikoaz eta saiakeraz gain, artikulu ugari idatzi zituen, nagusiki El Nacional, El Universal eta El Farol egunkarietan, uneko tirada handiena zuten hiru egunkarietan. Bestetik, Ametzagak erbestean zeuden euskal argitalpenekin kolaboratu zuen 1955 eta 1969 bitarte, besteak beste, Euzko Deya, Euzko Gogoa, Egan, Gudari, Euzko Gaztedi, Revista del Centro Vasco de Caracas eta Donostiako Zeruko Argia agerkarietan argitara eman zituen lanak.\n1960an John Boulton Fundazioko ikerketa taldean sartu zen eta Pedro Grases historialariarekin lan egin zuen. Fundazioan lan eginik Venezuelako euskal aztarna ikertzeko aukera izan zuen, nagusiki XVIII. mendean sortutako Caracasko Gipuzkoar Erret Konpainiaren inguruko ikerketak egiteko. Ikertzaile eman zituen bost urte horietan lau liburu eta berrogeita hamar artikulu inguru argitaratu zituen euskaldunek Venezuelan izan zuten eragina ikertuz. Caracasen sorreraren laugarren mendeurrena zela eta, beste bi liburu argitaratu zituen, \"El elemento vasco en el siglo XVIII venezolano\" eta \"Vicente Antonio de Icuza, comandante de Corsarios\".\n1969aren hasieran Venezuelako Ospitale Nagusian sartu zen minbiziak jota. Familiaz inguratuta, Euskal Herritik urrunegi hil zen, 1969ko otsailaren 4an.\n1981ko ekainak 27an, Francisco Javier Urretxua Getxoko alkate zelarik, Bingen Ametzagaren omenean Ereagako hondartzan, Arriluzeko garabia paraturik egon zen tokian, \u201cBingen Ametzaga Aresti Enparantza\u201d izenarekin herriko plaza irekitzea erabaki zuen Getxoko udalak, \u201cVicente Ametzagak egin zuen burulan eta eraman zuen bizitzaren oroimen eta esker onez, Getxoko Udaletxeak herriko plaza bati bere izena emanez bere irudi bat eraikitzea erabaki du\u201d. Jos\u00e9 Luis F. Butr\u00f3n eskultoreak egin zuen irudia. Euskaltzaindiak eta Getxoko udalak antolatuta, 1988ko abuztuaren 11an izan zen plazaren inaugurazioa. Xabier Sarria zen orduan Getxoko alkate."}
{"id": "23386", "revid": "95298", "url": "https://eu.wikipedia.org/wiki?curid=23386", "title": "Juan Mateo Zabala", "text": "Juan Mateo Zabala Zabala (Bilbo, Bizkaia, 1777ko irailaren 21a - Zarautz, Gipuzkoa, 1840ko otsailaren 6a) euskal idazlea izan zen.\nBizitza.\n1792an frantziskotarren ordenan sartu eta 1803an apaiz egin zen. 1815ean Zarauzko frantziskotarren komentura joan zen eta bertako nagusi izan zen 1826 eta 1839. urteetan. Lan handia egin zuen misiolari gisa, beti Bizkaiko herrietan barrena. Pedro Antonio A\u00f1ibarro laguna izan zen, eta harekin batera bizi izan zen komentuan. Gutun trukaketa jakingarria izan zuen L\u00e9cluserekin eta Ulibarrirekin. Euskarari buruzko obrak idatzi zituen, guztiak hil ondoren argitaratu zirenak: \"El verbo regular vascongado\" (1848), bizkaierazko aditza aztergai duena; \"Noticias de las obras bascongadas que han salido a luz despu\u00e9s de las que cuenta el P. Larramendi\" (1856); \"F\u00e1bulas en dialecto vizca\u00edno\" (1907), Julio Urkixok, RIEVen argitaratuak. Azken lan honetan Juan Antonio Mogelek idatzitako alegia batzuk ere aurkitzen dira bertan jasoak. Zarauzko frantziskotarren komentuan gordetzen dira oraindik Zabalaren eskuizkribu argitaragabeak.\nBere gramatika argitaratu ostean, hiperbizkaiera deituriko mugimendu berri bat sortu zen."}
{"id": "23388", "revid": "336", "url": "https://eu.wikipedia.org/wiki?curid=23388", "title": "Juan Anjel Etxebarria", "text": ""}
{"id": "23389", "revid": "95298", "url": "https://eu.wikipedia.org/wiki?curid=23389", "title": "Leon Leon", "text": "Leon Leon (Hazparne, Lapurdi, 1896 - Uztaritze, Lapurdi, 1962ko otsailaren 12a) euskal idazle, antzerkigile eta itzultzailea izan zen.\nBiografia.\nBelokeko eta Baionako apaizgaitegietan egin zituen apaiz ikasketak. Lehen Mundu Gerran soldadu izan zen.\n1932an Arrangoitzeko erretore izendatu zuten, eta Bigarren Mundu Gerraren ondoren Uztaritzekoa.\n\"Euskal-Esnalea\" eta \"Gure Herria\" aldizkarietan eman zituen argitara hasierako lanak.\nOso euskara dotorea zerabilen, lapurtar behe-nafar herrikoi bizi-bizia baliatuz.\nItzulpenak: \"Jesu-Kristoren Imitazionea \"(1929),\" Jesu-Kristo Gure Jaunaren Ebangelio Saindua\", (1949), \"Alegiak\" (La Fontainerenak, 1960).\nAntzerki obrak: \"Gure txokoan \"(1926),\" Haurrak azken hitza bere! \"(1939), \"Matturinaren gaphoinak \"(1933),\" Ttomas ezkongei\" (1938) eta \"Herriko besta biharamunean \"(1937)."}
{"id": "23390", "revid": "119347", "url": "https://eu.wikipedia.org/wiki?curid=23390", "title": "Jakes Bela", "text": "Jakes Bela (Maule, Zuberoa, 1586ko otsailaren 15a - 1667ko maiatzaren 28a) legegizona eta euskal idazlea izan zen.\nTolosa Okzitanian Zuzenbide ikasketak egin ondoren, oztopo handiak gainditu behar izan zituen Lextarreko Gorteko legegizon izateko, kalbinista zelako. Geroago, ordea, bere baitara bildu eta erlijioan aurkitu zuen bizi neurria. Idazle oparoa izan zen; euskal hiztegia eta gramatika idatzi zituen, zoritxarrez galdu direnak.\nBi eskuizkribu luze utzi zituen, frantsesez idatziak: \"Tablettes\" delako lanean, teologia, etika, medikuntza eta zientziari buruzko gaiak erabili zituen, entziklopedia gisa aurkeztuak. Beste eskuizkribuan Zuberoako Foruei buruzko komentario luzea idatzi zuen.\nHoriez gainera, Zuzenbideari buruzko beste lan batzuk ere egin zituen, eta euskal esaera zaharren sorta bat bildu ere bai. Jacques Belaren lana ez da ondo ezaguna, eta argitaragabea da oraino. Joan Filipe Bela zuberotar zaldun eta idazlearen birraitona izan zen Jakes.\nLanak.\nEsaera zaharrak.\nG. Clement-Simonen \"Le Protestantisme et l'erudition dans le Pays Basque au commencement du XVIII si\u00e8cle\" liburuan daude jasota Jacques Belaren esaera zaharrak. Bere beste lanak galduta daude."}
{"id": "23391", "revid": "512", "url": "https://eu.wikipedia.org/wiki?curid=23391", "title": "Etienne Salaberri", "text": "Etienne Joseph Salaberri, ezizenez So egilea (Heleta, Nafarroa Beherea, 1903ko otsailaren 18a - Baiona, 1981eko uztailaren 26a) euskal apaiz, idazle eta kazetaria izan zen.\nBizitza.\nBeloken, Baionan eta Okzitaniako Tolosan egin zituen ikasketak. Uztaritzeko apaizgaitegian filosofia irakasle izan zen 1931-1958 urteetan, eta Baionako Villa Pia-n 1958. urteaz geroztik. Bigarren Mundu Gerran borrokatu zen alemaniarren kontra, eta preso hartu zuten. \"Herria\"-ko erredakzio buru izan zen hasierako urteetan. Baionako ohorezko kalonge izendatu zuten 1959. urtean..\nIdazlanetan frantsesa eta euskara, biak erabili zituen bere obrak idazteko unean. \"Herria\", \"Jakin\", \"Basque \u00c9clair\" eta \"Gure Herria\" aldizkarietan eman zituen argitara euskarazko lan aipagarrienak. Idazkera aberats, antolatu eta gozokoa, Europako herri txikien artean osatutako konfederazioa izan zen bere artikulugintzan agertu zuen ametsik handiena.. Hizlari trebea, neurriaren dohaina zuen idazlea, maixu izan zen Etienne Salaberri \"Herria\" aldizkariko eta Iparraldeko belaunaldi gazteagoentzat."}
{"id": "23392", "revid": "95298", "url": "https://eu.wikipedia.org/wiki?curid=23392", "title": "Jean Baptiste Kamusarri", "text": "Jean Baptiste edo Jan Battista Kamusarri Murgi (Ziburu, Lapurdi, 1815eko otsailaren 17a \u2013 \"ib.\", 1842ko irailaren 21a) euskal idazle eta apaiz katolikoa izan zen.\nBizitza.\nArrantzale sendi batean jaioa, 1838an apaiztu eta Donibane Garazin (Nafarroa Beherea) erretore ibili zen.\nJean Martin Hiribarren eta Gratien Adema \"Zaldubi\" olerkariak ezagutu zituen, eta haren olerkietan Erromantizismoaren ukitu malenkoniatsua antzematen da. Hauxe idatzi zuen haren azken egunetan zegoelarik: \"Menditik nola doa / Ura itsasorat / Hala ni banihoa / Lasterka tonbara / Akabo da akabo / Neretzat denbora / Banoa sekulako / Hillen herritara\".\nTuberkulosiak jota oso gazte hil zen, 27 urte baino ez zuelarik. Hamarka olerki eta zazpi eliz-kanta eginda utzi zituen."}
{"id": "23393", "revid": "95298", "url": "https://eu.wikipedia.org/wiki?curid=23393", "title": "Xabier Idiakez", "text": "Xabier Idiakez (Iru\u00f1ea, Nafarroa, 1711ko otsailaren 18a - Bolonia, Italia, 1790), Euskal Herriko idazlea eta elizgizona.\nJesusen Lagundiko kidea zen, eta konpainiak Espainian zuen Laguntzaile Nagusia. Bolonian jarri zen bizitzen jesuitak Espainiatik egotzi ondoren. Jesuiten mistika eta humanismoa landu zituen bere obretan."}
{"id": "23394", "revid": "95298", "url": "https://eu.wikipedia.org/wiki?curid=23394", "title": "Tomas Agirre", "text": "Tomas Agirre (Errezil, Gipuzkoa, 1898ko otsailaren 24a - Algorta, Bizkaia, 1982ko abenduaren 26a) euskal idazlea izan zen.\nBizitza.\n1898ko otsailaren 24an jaio zen Errezilgo Etxeberri etxean. Bost senide ziren. Maria Dolores Agirre idazlea arreba zuen.\n\"Euzkadi\" egunkarian artikuluak idatzi zituen Barrensoro ezizenez."}
{"id": "23395", "revid": "1491", "url": "https://eu.wikipedia.org/wiki?curid=23395", "title": "Ixaka Lopez Mendizabal", "text": "Ixaka Lopez Mendizabal, garaiko sabindar euskal grafiaz Lopez-Mendizabal'ta\u0155 Ixaka (Tolosa, Gipuzkoa, 1879ko apirilaren 11 \u2013 1977ko otsailaren 27a) euskal idazlea, kultura eragilea, euskaltzalea eta politikari abertzale eta jeltzalea izan zen.\nBizitza.\nBere aita Eusebio Lopez inprimatzailea zen eta 1750ean jatorria zuen moldiztegi baten jabea. Seme bakarra izan zen. Lehen liburuak bere aitaren inprimategian publikatu zituen. Aita 1929an hil zenean berak hartu zuen familiaren negozioaren ardura.\nFilosofiako, Letretako eta Zuzenbideko ikasketak egin zituen Deustuko Unibertsitatean. \"Eskualzaleen Biltzarra\" elkartearen sortzaileetariko bat izan zen 1902an. Lopez Mendizabalen lehen idazlanak: \"Cantabria, la guerra cant\u00e1brica y el Pa\u00eds Vasco en tiempos de Augusto \"(1899),\" Fueros de Guip\u00fazcoa\" (1900), biak doktoretza tesiak, \"Aita Santu amargarren Pio'ren dotri\u00f1a laburra\" (1907), \"Manual de conversaci\u00f3n castellano-euskera\" (1908), \"Zenbakiztia\" (haurrentzako aritmetika, 1913) eta \"Diccionario vasco-castellano\" (1916), lau argitaraldi izan dituena.\n1918an Euskaltzaindia sortu zuen taldeko kide izan zen, baina ez zen euskaltzain izan. \"Umearen laguna,\" euskaraz irakurtzeko ikasbidea, argitaratu zuen handik bi urtera. 1925ean \"Xabiertxo\" haurrek irakurtzeko liburu ospetsua, plazaratu zuen, eta handik urtebetera \"Nekazaritza\". Espainiako Bigarren Errepublika garaian hainbat ikastola sortu zuen.\n1931an EAJ alderdiaren eskutik Tolosako zinegotzi ere hautatua izan zen, eta 1935an EBBko lehendakari izan zen. Garai hartan idatziak dira \"Martin Txilibitu\" (1931), \"\u00bfQuiere vd. hablar en euskera?\" (1932) eta \"Erleak, beren bizitza eta oiturak\" (1933) idazlanak. Espainiako Gerra Zibilaren garaian, frankistek bere Tolosako liburutegi osoa erre zioten plaza erdian. Frantziara erbesteratu zen lehenbizi, eta Buenos Airesa gero; hiri horretan \"Ekin\" argitaletxea sortu zuen. Argentinan egon zen garaikoak dira \"Otoitzak\" (1942), \"La Lengua Vasca, Gram\u00e1tica. Conversaci\u00f3n, Diccionario\" (1943), \"Breve Historia del Pa\u00eds Vasco\" (1945), \"El Pa\u00eds Vasco, descripci\u00f3n general\" (1946), \"Gram\u00e1tica abreviada\" (1954) eta \"Etimolog\u00edas de apellidos vascos\" (1958). 1965ean Euskal Herrira itzuli zen, eta Tolosan inprimeria bat zabaldu zuen."}
{"id": "23396", "revid": "6950", "url": "https://eu.wikipedia.org/wiki?curid=23396", "title": "Ixaka Lopez", "text": ""}
{"id": "23397", "revid": "95298", "url": "https://eu.wikipedia.org/wiki?curid=23397", "title": "Jose Manterola", "text": "Jose Manterola Beldarrain (Donostia, Gipuzkoa, 1849ko martxoaren 23a - 1884ko otsailaren 29a) euskal idazle eta argitaratzailea, XIX. mendearen amaieran Donostian sortu zen kultura eta literatura mugimenduaren sustatzaile eta antolatzaile nagusietako bat izan zen.\nBiografia.\nDonostiako esku handiko familia batean jaio zen, Narrika kaleko 1ean. Bere aita, Gregorio Manterola Alzate, Gipuzkoako diputatu nagusi izana zen, eta etxean kultura giro bizia ezagutu zuen gaztetxotatik. Ama Ramona Beldarrain Izagirre zuen.\nEloisa Evarista Amiama Camiorekin ezkondu zen 1871ko apirilaren 17an, Donostiako Santa Maria elizan. Seme bakarra izan zuten, Luis Victoriano Francisco Ramon, 1872ko martxoaren 24an jaioa.\nBatxiler ikasketak Bergarako seminarioan egin zituen, eta gero filosofia ikasi zuen Valladoliden, Zaragozan eta Madrilen. Oso gaztetatik zetorkion literaturarako joera, eta ikasle zelarik hasi zen idazten, Madrilgo \"El Resumen\" aldizkarian, gero foruzaleen \"La Paz\" eta liberalen \"Aurrera\" aldizkarietan.\nBere lehen liburua (\"Gu\u00eda manual geogr\u00e1fico-descriptiva de la provincia de Guip\u00fazcoa\", gazteleraz) 1871. urtean argitaratu zuen, artean hogeita bi urte zituela. Handik bi urtera, 1873an, \"Diario de San Sebasti\u00e1n\" egunkariko zuzendari izendatu zuten. 1876an, Donostiako udal liburutegiko zuzendari. Horrez gainera, bigarren hezkuntzako institutuko irakasle izan zen, 1876an foruak deuseztatzeko legearen aurka jalgi zen arte.\nGiro erromantikoan hezitakoa, euskal herriaren kulturarekiko eta foruekiko atxikimendu suharra erakutsi zuen bere bizitza laburrean egin zituen lan guztietan.\nGaruneko odol isuri batez hil zen bat-batean 1884ko otsailaren 29an, 36 urte betetzeko hilabete eskas falta zuela.\nIdazle, argitaratzaile, eragile.\n\"Cancionero Vasco\".\nBere lehen garrantzizko lana izan zen: euskal kanta, poema eta kopla zaharren bilduma zabala, garai eta eskualde guztietakoak, hiru liburukitan argitara eman zuena 1877-1880 bitartean. Bildutako kantak generoen arabera antolatu zituen, eta ohar biografikoak, bibliografikoak, eta iruzkin kritiko eta linguistikoak erantsi zituen, baita gaztelerazko eta, batzuetan, frantsesezko itzulpenak ere.\nGeroztik argitaratu ziren lanen argitan hutsune ugari nabarmendu bazitzaizkion ere, XIX. mendearen hondarrean urrats ikaragarri ekarri zuen euskal kulturara.\n\"Euskal-Erria\" aldizkaria.\nManterolaren lanetan eraginik handiena, ziur aski, \"Euskal-Erria\" aldizkariak izan zuen. Berak sortu 1880an, eta 1918an azken alea argitaratu zen artean, idazle eta euskaltzaleen biltoki izan zen. Aldizkariaren 79 liburukiak mende arteko Euskal Herriko (eta bereziki Donostiako) kultura eta hizkuntza egoeraren ispilu paregabea dira. Orduko idazle, hizkuntzalari eta euskaltzale gehienak bildu ziren bertara: Anton Abadia, Manuel Antonio Antia, Karmelo Etxegarai, Klaudio Otaegi, Julien Vinson, Arturo Kanpion, Ricardo Becerro de Bengoa, Joan Batista Elizanburu, Juan Iturralde Suit, Pedro Ega\u00f1a, Luis Luziano Bonaparte, Julian Apraiz Saenz de Elburgo, Ramon Artola, Felipe Arrese Beitia, eta abar.\nAldizkarian argitaratu zuen 1884an Manterolak bere poema dramatikorik ezagunena: (Ilunaren ondotik argia dut itxaropen). Foruak galtzeak Euskal Herriaren kontzientzia zenbateraino astindu zuen erakusten du Manterolaren poemak.\nLore jokoak.\nManterolaren ekimenak sortu zuen \"Euskarazko Itz-Jostaldien Batzarra\", hegoaldean Euskal Lore Jokoak antolatzen hasi izen erakundea, iparraldean Anton Abbadiak eratu zituenen gisara. Lore-jokoen ondorio garrantzizko bat izan zen Bidasoaren bi aldeetako idazle, intelektual, bertsolari eta, orobat, jendeak heltzen zirela. Harreman horietatik sortu zen, Julio de Urquijok zioenez, 1900ean, Donibane Lohizuneko euskal jaietan, \u00abZazpiak bat\u00bb esamoldea, euskal lurraldeen eta jendeen batasuna nahiaren ikur."}
{"id": "23398", "revid": "95298", "url": "https://eu.wikipedia.org/wiki?curid=23398", "title": "Aingeru Irigarai", "text": "Aingeru Irigarai Irigarai (Bera, Nafarroa Garaia, 1899ko martxoaren 1a - Donostia, Gipuzkoa, 1983ko azaroaren 28a) euskal idazle, sendagile eta euskaltzain osoa izan zen, Pablo Fermin Irigarai \"Larreko\"ren semea eta Jose Angel Irigarairen aita. \"Apat-Echebarne\" ezizena erabili zuen lan anitzetan.\n\"Gure Herria\", \"RIEV\", \"Yakintza\", \"Pr\u00edncipe de Viana\" eta \"Egan\" aldizkarietan eman zituen argitara, euskaraz eta gaztelaniaz, lanik aipagarrienak. 1951. urteaz geroztik \"Egan\" aldizkariko zuzendaritzako kidea izan zen, Antonio Arrue eta Koldo Mitxelenarekin batera. \"Euskalerriko Ipuinak\" (1957), \"XXgarren mendeko Nafarroako euskal idazlariak\" (1958) eta \"Una geograf\u00eda diacr\u00f3nica del euskara en Navarra\" (1974) dira haren obra nagusiak.\nLehen urteak eta ikasketak.\nAingeru Irigarai Berako Altzate auzoan jaio zen, 1899ko martxoaren 1ean. Gurasoak, Pablo Fermin Irigarai Goizueta eta Felisa Irigarai Apat, auriztarrak ziren. Aingeruk aitarengandik hartu zuen euskararen aldeko maitasuna; izan ere, sendakin ospetsua izateaz gain, izen handiko euskaltzalea eta idazlea ere izan zen.\n1909tik aitzina, Lekarozko ikastetxean ikasi zuen, sei urtez. Baztanen hasi eta mamitu zitzaion euskal kontzientzia. Aitak etxean sortutako giroa ez ezik, ikastetxean zeuden batzuena gehitu behar zaio, Celestino Caparrosokoarena eta Eusebio Etxalarkoarena, kasu. Lekarozko ikasketak bukaturik, Zaragozara joan zen medikuntza ikastera. Han pare bat urte egon ondoren, beste lau ikasturte Bartzelonan egin zituen.\nDoktore mailako ikasketak Basurtun egin eta gero, Parisera joan zen espezialitate batzuk egitera, eta ondotik Alemaniako Friburgo hirira. Bertan, medikuntzako hainbat adarretan trebatzeaz gain, hizkuntzak ere landu zituen; ingelesaz eta frantsesaz landa, alemanez ere ikasi zuen poliki. 1924an Iru\u00f1era itzulitakoan, lanean hasi zen Udalaren menpe zegoen Sorospen Etxean. Kontsultategi pribatua ere zabaldu zuen hiru urte geroago, eta aita-semeak batera aritu ziren lanean Iru\u00f1eko Orreaga hiribideko kontsultategian. 1927an, Parisera jo zuen espezializazioko ikasketak amaitzera, eta bueltan, artean 30 urte bete gabea, medikuntza lana beste esparru batera ere eraman zuen: sindikalismora; hain zuzen, ELAko kide egin zen. Alderdi abertzalearen ekintzetan parte hartzen hasi zen, eta Irlandan egon zen beste abertzale batzuekin batera.\nEuskararen aldeko lana.\n1930eko hamarkadan, euskararen aldeko lanari eta idazteari ekin zion. Eta, berarekin batera, beste batzuek ere, hala nola Blas Fagoagak eta Paz Zigandak. Bi belaunaldiren arteko zubi izan zen, aitzinetik lanean ari ziren Larreko, Manezaundi, Jose Agerre, Damaso Intza eta besteekin ere bat egin zuelako. Denak Iru\u00f1eko Euskararen Adiskideak elkartean batu ziren. Bestalde, urte haietako euskaltzale ospetsuenak ezagutu zituen: Arturo Kanpion, Resurreccion Maria Azkue edo Julio Urkixo. Gainera, etxean zuen giroak eta Nafarroak Lapurdirekin eta Nafarroa Beherearekin zuen loturak sentiberatasun handia eragin zion mugaz haraindiko euskaldunei buruz.\nEusko Ikaskuntzan eta Euskaltzaindian ere aritu zen. Eusko Ikaskuntzan 1924an sartu zen. Erakundeak ospe eta itzal handia zuen gerra baino lehen, eta 1933an batzorde iraunkorreko kide izendatu zuten, eta handik urtebetera, berriz, idazkari ordezko. Harreman handia izan zuen erakundeko kide eta laguntzaileekin, horien artean Joxe Migel Barandiaranekin. 1929an urgazle egin zuten Euskaltzaindian; beraz, mahuka bete lan zebilen: lanbidea, zaletasunak, ikerketak, izkribuak eta familia.\nNafarroa Garaiko beste euskaltzaleak bezala, euskararen galera ikaragarriak oso kezkatzen zuen. Ordurako, tokitan zeuden Bonaparte printzeak 1863an egindako maparen mugak. Galeraz oharturik, hizkuntzaren geografiari buruzko lehendabiziko ikerlanak egiteari eta agiri zaharrak biltzeari ekin zion. Lan ibilera horien emaitza izan zen euskararen egoeraz argitaratu zuen mapa, hau da, noraino iristen zen euskara 1933an, eta herri bakoitzean euskarak zuen indarra edo ahuldadea. Ikerketa Errepublika garaian egin bazuen ere, hogei urte geroago ikusi zuen argia, tartean Francoren altxamendua gertatu baitzen.\nGerra aurreko urteetan, ezin konta ahala artikulu eta idazlan idatzi zituen. Lehenbizikoak 1926koak dira: \"Atsotitzak euskara garbia ikasteko\" eta \"Notas al nuevo mapa del Pats Vasco\" idatzi zuen \"RIEV\" aldizkarian. Hortik aurrera, hainbat artikulu izkribatu zituen hamaika aldizkari eta argitalpenetan: \"Gure Herria\"-n, \"Yakintza\"-n, \"Eusko Folklore Urtekaria\"-n, \"La Voz de Navarra\" egunkarian. Izkiriatutako lan horietan hainbat gai jorratu zituen: euskal idazleak eta haiek plazaratutako lanak, literatur hizkera, euskararen ortografia, herri kantak, euskararen gaineko agiri zaharrak eta hizkuntzaren lekukotasun historikoak, usadio eta ohitura zaharrak, besteak beste.\nGerra eta gerraondoa.\n1934an Maria Rosa Imazekin ezkondu zen, Lezon, eta Iru\u00f1ea hautatu zuten bizileku. Bi urte geroago, Espainiako Gerra Zibila hasi zen, beldur aroaren hasiera izan zena. Gerra ikaragarrizko zartakoa izan zen harentzat. Nafarroan erreketeek eta falangistek jende asko hil zuten. Aingeruk Sarara ihes egin zuen, baina familiagatik eta Diputazioaren presioengatik itzuli egin zen. Orduan hasi ziren harentzako zinezko urte latzak. Udalak mediku kargutik bota egin zuen, arrazoi politikoak zirela medio. Euskarari dagokionez, urte gogorrak izanen ziren.\nGerra ondoan euskal mundua mutu zegoen. Aingeru Hondarribira aldatu zen, hango sendakin postura. 1942a zen, eta hurrengo urtean familia Donostian jarri zen bizitzen. Familian hiru heriotza gertatu ziren urte gutxiren buruan: aita, emazte Maria Rosa eta ama Felisa Irigarai Apat hil zitzaizkion. Aingeru lau seme-alabekin alargun gelditu zen.\n1953an, Iru\u00f1eko Udalak eta Diputazioak atzera bota zituzten 1937an lanetik kanporatuak izateko erabakiak. Hala ere, Iru\u00f1ean lanean hasteko lanposturen bat libre gelditu behar zen, eta hori ez zen gertatu 1962ra arte. Hortaz, Donostian lanean eta ondoren Iru\u00f1ean, eta halaxe jarraitu zuen bi hiriburuen artean, erretiratu arte. Bestalde, gerra ondorengo urteetan sukin garrrantzitsuenetarikoa izan zen Aingeru Irigarai. Nafarroaren izenean, Eladio Espartzarekin batera, Euskaltzaindiko kide izendatu zuten 1941ean, eta lumari heldu zion berriro. Euskalerriaren Adiskideen Elkarteko buletinean hasi zen idazten.\nElkarte bereko \"Egan\" literatur aldizkarian ere idazten hasi zen, euskara hutsean, gai-nera. 1950eko hamarkadan, \"Pr\u00edncipe de Viana\" erdal aldizkarian ere argitaratu zituen lanak. Nafarroako Diputazioko Pr\u00edncipe de Viana erakundeak eratutako Euskararen Sailean, Pedro Diez de Ultzurrun iruinsemearen gidaritzapean, lan handia egin zuten berak, Jose Mari Satrustegik eta beste hainbat kolaboratzailek. Hamaika ekitaldi antolatu zituzten: euskal jaiak, haur azterketak edota bertsolari txapelketak. Era berean, euskarazko aldizkari bat plazaratu zuten, eta Iru\u00f1eko Diario de Navarra egunkarian \"Nafar Izkuntzan orria\" sortu. Orobat, garai hartan Diputazioak bi aldizkari atera zituen: \"Fontes Linguae Vasconum\" eta \"Cuadernos de Etnologia y Etnografia\", Satrustegiren zuzendaritzapean. Horietan ere aritu zen izkribatzen Aingeru. Eusko Ikaskuntzan, bestalde, Joxe Migel Barandiaranekin eta Agustin Zumalaberekin, erakundea berriro eratzen aritu zen.\nTxepetxek bere garaian esan bezala, euskararen iragana aztertzen ez ezik, hizkuntzari etorkizuna ematen ere saiatu zen Irigarai, eta euskararen batasunaren aferan bertan erdiko bidea proposatu zuen muturrekoak gailentzen ari zirela sumaturik. Horrela jokatu zuen hainbatetan, 1983ko azaroaren 28an heriotzak eraman zuen arte, Donostian.\nLanak.\nArtikulu anitz argitaratu zituen hainbat aldizkari eta argitalpenetan. Maiz \"Apat-Echebarne\" izengoitia erabili zuen. Gaiak ere denetarikoak dira."}
{"id": "23399", "revid": "56334", "url": "https://eu.wikipedia.org/wiki?curid=23399", "title": "Emeterio Arrese", "text": "Emeterio Arrese Bauduer (Ibarra, Gipuzkoa, 1869ko martxoaren 3a - 1954ko apirilaren 7a) euskal idazlea izan zen.\nGazterik Ameriketara joan zen eta han negoziotan aritu zen. Amerikan luzaro ibili bazen ere, joan-etorri anitz egin zituen Amerika eta Europa artean. Kontratista aritu zen han, eta lan horrek ematen zizkion baliabideak probestu zituen Ameriketan pilotalekuen eraikuntza bultzatzeko. Irabaziei dagokienez bide gorabeheratsua izan zuen, batean aberats eta bestean pobre suertatzen baitzen. Ameriketatik itzulita, Donostian finkatu zen, baina zahartzaroan Tolosara joatea erabaki zuen. Bertan hil zen, 85 urterekin. \nLehen idazkiak, bertso-paper itxurakoak, 26 urte zituelarik argitaratu zituen garaiko aldizkarietan (\"Euskal-Erria\" eta \"Euskaltzale\" aldizkarietan hasieran, \"La Baskonia\", \"Zeruko Argia\", \"Euskal Esnalea\", \"Yakintza\" eta beste hainbatetan gero). 1913an argitaratu zuen lehen liburua, \"Nire bidean\" izeneko poesia sorta, Tolosako Udalak diruz lagundurik. 1928an kaleratu zuen bigarren liburua, \"Txindor\", hau ere olerkiz osatua. Azken olerki liburua 1952koa da, lehenago argitaratutako olerkiak berrikusi eta bilduz osatua (\"Olerki berritze\"). \nOlerkari erromantiko gisa sailka daiteke. Bestalde, Pello Mari Ota\u00f1o gaztetan ezagutu zuen eta eragin handia izan zuen Arreserengan. Xabier Lizardi ere lagun zuen, eta honen eragina ere nabari da. Olerkiez edo bertsoez gain antzerkia eta opera ere landu zituen. Opera libreto eta olerki ugari utzi zuen: \"Aiton baten eriotza\" (antzerkia) eta \"Zara\" (opera), besteak beste.\nErrepublikazalea izan zen gaztetatik eta zenbait arazo ekarri zizkion horrek. Preso politikoa izan zen Ondarretako espetxean."}
{"id": "23400", "revid": "148237", "url": "https://eu.wikipedia.org/wiki?curid=23400", "title": "Telesforo Monz\u00f3n", "text": "Telesforo Monz\u00f3n Ortiz de Urruela (Olaso dorrea, Bergara, Gipuzkoa, 1904ko abenduaren 1a - Baiona, Lapurdi, 1981eko martxoaren 9a) euskal idazlea eta politikari nazionalista izan zen.\nBigarren Errepublikaren garaian Eusko Jaurlaritzako kidea izan zen, buruzagi jelkide gisa. Gerra Zibila galdu ondoren, erbestera ihes egin beharra izan zuen. 40 urtez Ipar Euskal Herrian bizi izan zen; aldi hartan aldaketa ideologiko sakona izan zuen, eta Hego Euskal Herrira itzuli zenean Herri Batasunaren sorreran parte hartu zuen.\nBizitza.\nTelesforo Monzon Bergaran (Gipuzkoa) jaio zen familia aberats batean, Olaso dorretxean. Madrilen egin zituen Zuzenbide ikasketak, bukatu ez zituen arren. Familia karlismo tradiziokoa zen, baina Telesforo gaztea euskal nazionalismorantz hurbildu zen.\nEAJko kide.\nBerriro ikasi zuen euskara, ia ahaztua zuen hizkuntza, eta jelkide egin zen 1930ean, Bigarren Errepublika hastear zela.\nErrepublika garaian Bergarako EAJko zinegotzi hautatu zuten. Hizlari aparta, bai euskaraz eta baita gaztelaniaz ere. 1933an, Bigarren Errepublika garaiko Legebiltzarreko diputatu hautatu zuten EAJren izenean.\n1936an Gipuzkoako diputatu izan zen Madrilgo parlamentuan.\nGerra Zibila.\n1936ko uztailaren 18an altxamendu militarra izan zen eta Espainiako Gerra Zibila hasi zen. EAJk Errepublikaren aldeko hautu epela egin zuen hasieran, defentsa eta ordena lanetan zentratua, eta Monzon Gipuzkoako Defentsa Batzordeko kide izan zen (\"Junta de Defensa\"), baita Donostiako barne-gaietako arduradun nagusia ere. Aldiz, uztail amaieran eta abuztu hasieran Ondarretako espetxearen kontra zenbait ezkertiar indarrek egindako erasoen ondoren, dimisioa eman zuen, talde kontrolgabeak egiten ari ziren fusilamenduen aurka baitzegoen. Eusko Gudarostea antolatzeko lanetan parte hartu zuen, Eusko Jaurlaritzaren armada erregularra izango zena.\n1936ko urrian, altxatutako eskuin muturreko indarrak Bizkaiko atarian zirela, Euskal Autonomia Estatutua onartu zen. Eusko Jaurlaritza osatu zenean, Gobernazioko sailburu izendatu zuen Jose Antonio Agirrek. Izendatu berritan, Guardia Zibila eta \"Guardia de Asalto\" polizia-kidegoa desegin zituzten, eta Ertzaintza polizia antolatu.\n1936ko azarotik aurrera, Monzonek eginahalak egin zituen Bilbon zituzten eskuindar presoak Francoren preso euskal herritarrekin trukatzeko, baina Francok uko egin zion konponbide horri.\n1937ko urtarrilean, militar errebeldeen aire-eraso batengatik mendekua hartu nahirik, ezkertiar joerako Bilboko jendetzak haserre jo zuen eskuindarrak giltzapean zituen Larrinaga espetxera eta Carmelo zein Angeles Custodios komentuetara, eta ateak zabaltzeko eskatu zuen. Monzonek ordena mantendu nahi izan zuen, baina ezkertiar indarren kontra tiro egin beharrik gabe, Eusko Jaurlaritzako indarren arteko borroka zibila saihesteko. Azkenean ateak ireki ziren eta, UGTko gizonek ordenari eusten porrot egin ondoren, ertzaintzaren polizia motorizatua heldu zen Telesforo Monzon buru zela. Normal delako espetxean, Monzon adore handiz sartu zen eskoltarik gabe, eta milizietako arduradunari hilketa berehala bertan behera uzteko agindu zion pistola eskuetan. Arduradunak hala egin zuen, baina ordurako odola ugari isuri zen.\nGernikako bonbardaketan testigu izan zen. Frankistek Euskadi okupatu zutenean, 1937ko abuztuaren 23an, Jose Antonio Agirre lehendakariarekin batera egin zuen ihes Santandertik Frantziarantz.\nHerri Batasuneko garaia.\n1977ko apirilean, Xibertako topaketa bultzatu zuen Ezker Abertzaleko eragileen eta EAJren artean, baina horiek porrot egin ondoren, 1977ko udan Hegoaldera itzuli zen, eta abuzturako Altsasuko Mahaia osatu zuen KAS Alternatibaren inguruan. Urtebete geroago sortu zen Herri Batasuna Altsasun (Nafarroa). Koalizio horretan EAE/ANV, ESB, HASI eta LAIA alderdiek parte hartu zuten, hainbat independenterekin batera.\n1979ko martxoko Espainiako hauteskundeetan koalizioak 170.000 boto lortu zituen, Hego Euskal Herrian emandakoen % 13. Monzon Kongresurako hautatua izan zen Gipuzkoako barrutian, 46 urte lehenago gertatu zen bezala, orduan EAJko kide moduan. Oraingoan, Monzonek 74 urte zituen eta osasun arazo ugari. Horrez gain, atxilotu egin zuten eta kartzelan gehiago gaixotu zen. Diputatu izateagatik lortu zuen espetxetik irtetea, baina ez zen Kongresura inoiz joan, gaixoegi baitzegoen. 1979ko abenduan Letamendia eta biak epaitu zituzten \"terrorismoaren apologia\" egitea egotzita. 1980ko martxoan legebiltzarkide aukeratu zuten EAEko lehen autonomia hauteskundeetan, baina segituan dimititu, eta Antonio Ibargurenek bete zuen kargua. Ez zen Legebiltzarrera joan ere egin, osasun arazoak zirela-eta.\nEzker Abertzalera hurbildu izanaz, bere bizitzaren amaieran aitortu zuen Monzonek \u00abHBko Mahai Nazionalaren sei hilabeteetan, langileen egoeraren inguruan, aurreko 70 urteetan baino gehiago\u00bb ikasi zuela.\nBaionan hil zen 1981eko martxoaren 9an, eta Bergaran lurperatu zuten.\nIdazlea.\n\"Olaso\" ezizenez sinatu zituen bere lanak deserrian zebilen bitartean. Olerkigintzan hasi zen lehenengoz, eta 1945ean Mexikon argitaratu zuen \"Urrundik\". 1947an Frantziara itzuli zen, eta \"Gudarien Eginak\" argitaratu zuen, bere obrarik ezagunenetakoa. 1950eko hamarkadan antzerkigintzan ere aritu zen, komedia batzuk idatzi zituelarik. 1966an, euskaltzain urgazle izendatu zuten.\nHala ere, Monz\u00f3ni ospe handiena kantek eman zioten. Izan ere, hainbat abesti abertzale sortu zuen, doinu ezagunen bati erantsita: \"Itziarren semea, Batasuna, Lepoan hartu eta segi aurrera, Kanta aberria, Kalera, kalera\"...\nIdazlanak.\nOlertia.\nTelesfororen idazlanik ospetsuenak musikatutako olerkiak ditugu, makina bat euskal abesti abertzaleren hitzak sortu baitzituen: \"Bai Euskarari, Batasuna, Itziarren semea\" eta abar (ikus zerrenda osatuago bat ). Beste hainbat olerki, aitzitik, idatziz argitaratu zituen:"}
{"id": "23401", "revid": "95298", "url": "https://eu.wikipedia.org/wiki?curid=23401", "title": "Domingo Patrizio Meagher", "text": "Domingo Patrizio Meagher (Donostia, Gipuzkoa, 1703ko martxoaren 17a - Florentzia, Italia, 1772ko irailaren 21a) euskal idazlea. Irlandar etorkinen semea zen. Hamalau urte zituela Jesusen Lagundian sartu zen.\n1736an apaiz egin zen. Filosofia katedradun izan zen Santiago de Compostelan eta teologiakoa Valladolideko eta Salamancako unibertsitateetan. Olerkiak idatzi zituen euskaraz eta gaztelaniaz. Euskaraz idatzi zituenetatik ospe handikoak dira \"Ardoari\" eta \"Matsaren ura\" izenekoak, gipuzkeraz eginak. Florentzian hil zen erbesteraturik."}
{"id": "23402", "revid": "56334", "url": "https://eu.wikipedia.org/wiki?curid=23402", "title": "Jose Ariztimu\u00f1o", "text": "Jose Ariztimu\u00f1o Olaso, Aitzol ezizenez, (Tolosa, Gipuzkoa, 1896ko martxoaren 18a - Hernani, Gipuzkoa, 1936ko urriaren 17a) euskal idazle, kazetari eta elizgizon abertzale eta euskaltzalea izan zen. ELA-STVko ideologoetako bat izan zen. 1936ko urrian, indar kolpistek Bilborantz ihesi harrapatu eta handik gutxira Hernanin hil zuten.\nGaztelaniaz zein euskaraz idatzi bazuen ere, hizkuntz normalizazioaren aldeko ekimenak bultzatu zituen, euskararen ofizialtasuna eskatuz. Ehunka artikulu idatzi zituen aldizkari eta egunkarietan.\nBiografia.\nHasierako urteak.\nHaurra zela, beste bi anaiekin apaiz egitea erabaki zuen. Hamahiru urte bete arte, Tolosan ikasi zuen eta gero Comillaseko apaiztegira joan zen, Humanitateak eta Filosofia ikastera. Argi ez dauden arrazoiengatik, Aitzol Comillaseko apaiztegitik atera eta anaiekin Gasteizko Seminario Diocesanora joan zen.\nKultura eragile.\n1922an Gasteizen apaiztu zen. 1930an \"Euskaltzaleak\" elkarteko zuzendaria izan zen. Urte berean Donostian sortu zen \"El D\u00eda\" egunkarian berebiziko garrantzia izan zuen Aitzolek komunikabide hori erabat abertzaletasun aldera lerratzen. Ideologia sendoko pertsona eta ideia barreiatzaile paregabea, Eusko Langileen Alkartasuna sindikatu katoliko eta abertzalea bultzatu zuen etengabe, gainerako ekimen abertzaleak bezala, nahiz Errepublika garaiko azken bi urteetan lan teorikoetara mugatu zen, nolabait ere.\n1931n Orixeri \"Euskaldunak\" poema idaztea enkargatu zion. 1935erako amaitu bazuen ere, Aitzolek ez zuen dirurik izan urte hartan eta 1950. arte argitaratu gabe geratu zen. 1935. urtean, \"La democracia en Euzkadi\" saiakera eman zuen argitara eta gerrak argitaratzea eragotzi zuen beste bi lan prestatu zituen: Ipar Euskal Herriko erakundeei buruzko historia politiko-soziala (hastapena \"Euzkadi\" egunkarian agertu zen, zenbait zatitan) eta \"La poes\u00eda popular en el renacimiento de los pueblos\" izeneko lanaren lehen liburukia.\n1936an faxisten altxamendua hasi zenean, Donostian zen eta Beloken errefuxiatu zen. Hala ere, matxinoekin adostasun batera heltzearen alde agertu zen. Donostia eskuindar matxinoen esku geratu zenean, Bilborako bidea hartu zuen, baina 1936ko urriaren 15ean, Pasaia inguruan \"Galerna\" itsasontzian zihoala, preso hartu eta Donostiako Ondarretako kartzelan sartu zuten. 1936ko urriaren 17an prentsan zabaldu zen Aitzol preso zegoela, nazionalen pozerako. Han tortura jasan zituen eta handik gutxira Hernaniko hilerriaren hormaren kontra fusilatu zuten, beste 191 lagunekin batera. Haren gorpuzkinak Erorien Haranera eraman zituztela iradoki izan da.\nLanak.\nJardun politiko eta sindikalez gain, kultura arlo asko (historia, folklorea, literatura kritika) landu zituen. Euskararen alde kartsuki idatzi zuen, euskaraz eta gaztelaniaz, nahiz lan teoriko gehienak gaztelaniaz osatu. Liburuxka bat idatzi zuen gai horri buruz: \"La muerte del euskara o los profetas de mal ag\u00fcero\". Gerra aurreko euskal abertzaletasunak izan zuen ideologorik garrantzitsuenetakoa izan zen.\nLan horietaz gain, Aitzolen \"Idazlan guztiak\" izeneko bildumaren lehen liburukia 1998an argitaratu zen, \"Biografia eta bere ekintzaren alderdi nagusienak\" izenburupean. Liburukia argitaratu zenerako, bitik seirako liburukiak argitaratuak ziren jada."}
{"id": "23403", "revid": "1491", "url": "https://eu.wikipedia.org/wiki?curid=23403", "title": "Santiago Onaindia", "text": "Aita Santi Onaindia Baseta (Amoroto, Bizkaia, 1909ko martxoaren 24a - Gasteiz, Araba, 1996ko otsailaren 11) euskal idazlea, karmeldar fraidea, apaiza eta itzultzailea izan zen. Euskaltzain ohorezko (1979) eta 1991z geroztik EIZIEko ohorezko bazkidea izan zen.\nBizitza eta ibilbide literarioa.\nAmorotoko Atxuriarte baserrian jaioa, Larrean egin zituen lehen eliz ikasketak. Gero, Markinan, Gasteizen eta Bego\u00f1an ikasketa haiek osatu ondoren, 1934an apaiztu zen. Gerra hasi zenean, gudarien kapilaua izan zen Euskal Herriko kanpainan barrena. Kartzelan egon zen hiru urtez. Gerra aurretik, \"Euskal-Esnalea, Karmen'go Argia, Pyrenaica, Ekin, Yakintza, Eguna\" eta \"Euzkadi\" aldizkarietan idatzi zuen.\n1951n, \"Karmen'go Amaren Egutegia\" sortu zuen, gerora \"Karmel\" aldizkaria bihurtu zena. 1959an, berriz, \"Olerti\" aldizkaria sortu zuen. Onaindiaren hasierako liburuetako bat \"Milla euskal olerki eder\" (1954) izeneko antologia zabala izan zen.\n1965ean \"Jolasketa\" argitaratu zuen. Haur jolasen bilduma bat da, zenbait idazleren testuekin osatua. Euskal idazleen gutun antologia bat ere eman zuen argitara, 1974an, \"Eskutitzak\" izenburupean. Saioak ere argitaratu zituen: \"Gure bertsolariak\" (1964), \"Enbeita oleskaria\" (1965), \"Gure urretxindorra: Enbeita'tar Kepa\" (1971), \"Euskaldunak eta osasuna \"(1984), \"Arana Goiri'tar Sabin olerkaria\" (1982), eta \"Euskal Literatura\" (1972-1990, Euskal literaturaren historia 6 liburukitan). Bestalde, olerkiak ere idatzi zituen: 1970ean, 1929-1950 urte bitarteko olerki guztiak biltzen dituen \"Goiznabar\" liburua argitaratu zuen, eta geroztik olerki guztien bilduma osoa kaleratu zuen.\nZenbait idazleren lanak bildu, prestatu eta kaleratu zituen, hala nola Arrese Beitiarenak, Txomin Agirrerenak, Kiriki\u00f1orenak eta Lauaxetarenak. Tagore, Virgilio, Santa Teresa, Dante, Goethe, Homero, Horazio eta Pio Baroja itzuli ditu euskarara.\n1991. urteaz geroztik EIZIE Euskal Itzultzaile, Zuzentzaile eta Interpreteen Elkartearen ohorezko kidea izan zen, eta Bertsozaleen Elkarteak ere omenaldia eskaini zion 1993an. Euskerazaintza elkarteko kidea ere izan zen."}
{"id": "23404", "revid": "95298", "url": "https://eu.wikipedia.org/wiki?curid=23404", "title": "Anastasio Albisu", "text": "Anastasio Albisu Aierdi (Lazkao, Gipuzkoa, 1915eko martxoaren 27a - Azkoitia, Gipuzkoa, 1997ko apirilaren 14a) euskal idazlea izan zen."}
{"id": "23405", "revid": "1310", "url": "https://eu.wikipedia.org/wiki?curid=23405", "title": "Jose Mari Iparragirre", "text": ""}
{"id": "23406", "revid": "95298", "url": "https://eu.wikipedia.org/wiki?curid=23406", "title": "Eusebio Maria Azkue", "text": "Eusebio Maria de los Dolores Azkue Barrundia (Lekeitio, Bizkaia, 1813ko apirilaren 13a \u2013 \"ib.\", 1873ko azaroaren 11) euskal idazlea izan zen. Resurreccion Maria Azkue hizkuntzalariaren aita. Matematikazale eta olerkaria zen, \u00abpoeta aratza, herrikoia izateari utzi gabe\u00bb.\nBizitza.\nBilboko frantziskotarretan egin zituen lehen ikasketak. Karlisten alde borrokatu zen Lehen Karlistaldian. Gerra amaituta, Marotoren hitzarmena ez baitzuen aintzat hartu, Ferrolera joan zen nautika ikasketak egitera. Pilotu gisa zenbait urtez itsasoan ibili eta gero, nautika irakasle aritu zen Bermeon, Mundakan eta azkenik Lekeition.\nLanak.\nMundakan idatzi zituen poesia gehienak, 1860. urtearen inguruan. Eusebioren poesiak Resurreccion Maria semeak argitaratu zituen aita hil ondoren, \"Parnasorako bidea\" (1896) izenburupean. Mota guztietako olerkiak ditu: onerazpenekoak (deboziozkoak), ipuinak, jolasgarriak, kondairazkoak, irrigarriak, ziri-bertsoak (epigramak), pozgarriak eta benetakoak, semearen sailkapenaren arabera. Bertatik ezagutzen zuen euskaldunen bizitzaren alderdiak deskribatu ditu modu koloretsuz, epigrametan eta satiretan halako malezia kutsu bat erakusten duelarik."}
{"id": "23408", "revid": "95298", "url": "https://eu.wikipedia.org/wiki?curid=23408", "title": "Pedro Migel Urruzuno", "text": "Pedro Migel Urruzuno Salegi (Elgoibar, Gipuzkoa, 1844ko apirilaren 29a - Mendaro, Gipuzkoa, 1923ko apirilaren 14a) euskal idazlea eta apaiza izan zen.\nApaiz ikasketak egin ondoren, Lesakan eta O\u00f1an apaiz aritu zen. Gero, Mendaro auzora etorri zen, lehenik bertako parroko eta gero agustindar mojen kapilau.\nGaraiko ia euskal aldizkari guztietan parte hartu zuen: Euskal-Erria, Euskalzale, Ibaizabal, Euskal-Esnalea, Baserritarra, Jesusen Biotzaren Deya, Zeruko Argia eta Argian. \"Cochem-en Meza Santua zer dan\" (1915) eta \"Baudranec-en Anima ondo damutua eternidadeko gauza konsideratzen\" (1921) itzuli zituen. Bere ipuinen bilduma bera hilez geroztik argitaratu zen (\"Urruzuno-tar P.M.-ren Ipuiak. Lenengo Idaztia\", 1930). Herriko euskara erabili zuen, ulerterraza baina aberatsa, lokuzioz hornitua eta neologismorik erabili gabe."}
{"id": "23409", "revid": "95298", "url": "https://eu.wikipedia.org/wiki?curid=23409", "title": "Toribio Altzaga", "text": "Toribio Altzaga Anabitarte (Donostia, 1861eko apirilaren 16a - \"ib.\", 1941eko maiatzaren 27a) euskal idazlea izan zen. Batez ere antzerkigintza landu zuen.\nBizitza.\nBigarren Karlistaldia zela eta, Ziburura joan eta han ikasi zuen batxilerra. Mutil koxkorretan, Ziburun bertan, \"Iriyarena\" gaztelaniazko komedian esku hartu zuen Martzelino Soroaren agindupean, eta handik aurrera antzertiari lotu zitzaion behin betiko.\nLapurdiko herri horretan hasi zen idazten 1888an antzeztu zen bere lehen euskal obra: \"Aterako gera.\" Martzelino Soroak urraturiko bideari jarraitu zion, antzerkiarekin zerikusia duten lanei etengabe ekinez. 1915ean Donostiako \u00abEuskal Izkera ta Iztunde Ikastola\u00bb delakoa zuzentzeko hautatu zuten. Bertako taldearekin antzezten zituen obrak ez ziren Donostian bakarrik ematen, probintzia osora zabaltzen ziren, euskal giroa eta grina non-nahi sortuz.\nAltzagaren antzerkiak, bestalde, behin eta berriro antzeztu dira Euskal Herri osoan. Asko idatzi zuen: operak, komediak, itzulpenak eta abar, guztia euskaraz.\nLanak.\nKritikarien iritziz, Toribio Altzagak goratu egin zuen euskal antzerkia bere aurrekoek utzitako maila apaletik, halako gaitasun eta duintasunera ekarriz.\nAltzagak antzerki laburrean erakusten du bere balioa, bai egoera eta bai pertsonaien erabileran. Jendeari barre eragiten zion elkarrizketaren bizitasunaz baliaturik. Altzaga ez da murgiltzen ez obra luzean, ez traman, eta ez katramilan.\nAntzerkia.\nHona hemen haietariko batzuk: \"Santo Tomase\u00b4ko feriya\" (1892); \"Axentxi ta Kontxexi\" (1914); ; \"Oleskari berriya\" (1916); \"Txiribiri\" (1918); \"Ramuntxo\", Pierre Lotiren eleberriaren moldaketa (1920); \"Andre Joxepa Tronpeta\" (1921), \"Eleizatxo\u00b4ko ardazlea\", \"Arpuxa kalian\", \"Bost-urtian\" (1922); \"Etxietan\", \"Zalaparta\", \"Amantxi\", \"Tan tarrantan\", \"Zanpantzar\" (1923); \"Neskazar\" (1924); \"Burruntziya\" (1931), etab. Orobat opera libretoak idatzi zituen: \"Txanton Piperri\" (1899), \"Anboto\" (1909) eta \"Gli cornamenti\" (argitaragabea). Halaber, 1926an Shakespeareren \"Macbeth\" itzuli zuen, \"Irritza\" izenburupean antzeztuz."}
{"id": "23410", "revid": "1491", "url": "https://eu.wikipedia.org/wiki?curid=23410", "title": "Plazido Muxika", "text": "Plazido Muxika Berrondo (Oria, Urnieta, Gipuzkoa, 1906ko apirilaren 16a - Loiola (Azpeitia), Gipuzkoa, 1982ko abuztuaren 27a) hiztegigilea, euskal idazlea eta jesulaguna izan zen.\nBizitza.\nOria auzoan jaio zen, Urnietan (1986az geroztik, Lasarte-Oriako auzoa da Oria). Langile porrokatua, nekaezina, eta etsipenak inoiz menderatu gabea, bere lanik ezagunenak hiztegigintzan egin zituen.Muxikaren lanik mardulena \"Diccionario Castellano-Vasco\" izan zen, euskarari eginiko ekarpen itzela, hainbat eta hainbat urteko lana eskatu ziona. Plazidok berak aitortu zuenez, hiztegi hori egiteko erabakia 1929an hartu zuen, Kolonbiako Pasto hiriaren inguruko mendietan zeharkaldia egiten ari zela, \"Zeruko Argia\" aldizkariaren ale baten orrialdeak aurkitu zituenean (Santa Kruz apaizarena ote? Inguru haietan ibilia zen urte batzuk lehenago hura ere, eta dirudienez aldizkariaren harpideduna zen).\nHogeita hiru urteko jesulagun gaztea zen, artean meza eman gabea, eta Kolonbiako ikastetxe batean ziharduen, hiru urteko maisualdia betetzen. Urruti haietan eta horrelako leku bakartian bere herriko hizkuntza aurkitzeak zirrara handia eragin omen zion Plazido gazteari. \u00abDei\u00bb bat bezalakoa izan omen zen: zerbait egin behar zuen bere hizkuntza maitearen alde.\nHiztegi hori egiteari eman zizkion hurrengo 36 urteak. Lan horretan, Azkueren \"Diccionario vasco-espa\u00f1ol-franc\u00e9s\" hiztegia izan zuen iturri nagusi. Neurri txikiagoan, beste iturri batzuk ere erabili zituen:\n\"Diccionario castellano-vasco\" mardul eta bikaina, guztira 1.897 orrialde trinko dituena, urte askoan erreferentzia nagusi izan da euskalgintzan aritu diren guztientzat. Gutxienez 17.000 ale saldu ziren.\nAzken urteak Loiolako Santutegian eman zituen, 1982ko abuztuaren 27an hil zen arte."}
{"id": "23411", "revid": "95298", "url": "https://eu.wikipedia.org/wiki?curid=23411", "title": "Anizeto Zugasti", "text": "Anizeto Zugasti Iriondo (Altza, Gipuzkoa, 1904ko apirilaren 17a - Donostia, Gipuzkoa, 1983ko irailaren 4a) apaiza eta euskal idazlea izan zen. Euskaltzain urgazlea izanagatik, idazkeraz oso giputza zen, eta inoiz ez zion amore eman euskara batuari.\n1927an apaiz egin zen, Gasteizko apaizgaitegian ikasi ondoren. Apaiz-laguna eta organo-jotzailea izan zen Lantziegon, eta kaperau Pasai San Pedron, Soraluzen eta Donostian. \"Zeruko Argia\" aldizkariko zuzendariorde izan zen 1936 arte. \"Zeruko Argia, Arantzazu, Egan\" eta \"Euskal-Esnalea\" agerkarietan argitaratu zituen lan aipagarrienak."}
{"id": "23412", "revid": "119347", "url": "https://eu.wikipedia.org/wiki?curid=23412", "title": "Pierre Lhande", "text": "Pierre Lhande Hegi (Baiona, Lapurdi, 1877ko uztailaren 9a - Atharratze, Zuberoa, 1957ko apirilaren 17a) euskal idazlea eta apaiza zen.\nDeiturak errakuntza baten ondorioa dirudi; aitaren deitura \"Basagaitz\" zen, baina dokumentazioan \"Allande\" Atharratzeko haren aitona txistulariaren deitura ageri da eta gero hori \"Lhande\" itxuraldatu zuten.\nBiografia.\nBaionan jaio bazen ere, zuberotartzat jo daiteke, han baitzuen familia eta zortzi urterekin aita hil zitzaionean Zalgizeko Apatia etxera amarekin bizi izatera joan zelako. Ama Montevideon jaioa zuen.\nMaulen Bigarren Hezkuntzako ikasketak egin eta Baionako Seminario handian sartu zen, baina bota egin zuten, haren kezka nagusia euskara zelakoan. Orduan Rodezen (Okzitania) Jesusen Konpainian sartu zen; kongregazioarekin Belgika (1901), Herbehereak (1903), El Puerto de Santa Mar\u00eda eta berriro Belgikan izan ondoren, gero apaiz jesuita bihurtu zen 1910eko abuztuan.\nHondarribian ibili zen; 1922an Espainiatik bota zuten, gobernuak euskaldunekiko zuen jarrera kritikatzeagatik. Paris inguruko langile-herrietan apaiz jardun zen eta 1927an \"Le Christ dans la banlieue, Enqu\u00eate sur la vie religieuse dans les milieux ouvriers de la banlieue de Paris\" liburuki batzuek osatutako obra idazteari ekin zion; horien bidez, katoliko frantsesei Eliza ofiziala eta langile munduaren artean zegoen aldeaz kontzientzia hartzea zuen helburu.\nErlijio katolikoa irratien bidez zabaltzen aitzindaria izan zen:\nAtharratzen hil zen 1957an, \"Saint-Antoine\" etxean."}
{"id": "23413", "revid": "119347", "url": "https://eu.wikipedia.org/wiki?curid=23413", "title": "Toribio Etxebarria", "text": "Toribio Etxebarria Ibarbia (Eibar, Gipuzkoa, 1887ko apirilaren 27a - Caracas, Venezuela, 1968ko apirilaren 18a) enpresari, politiko sozialista eta euskal idazlea.\nBiografia.\nEibarko Txiriokale kaleko 6. zenbakian jaio zen. Nicanor Etxebarria eibartarraren eta Isabel Ibarbia gasteiztarraren semea zen.\nPSOEko eta UGTko kide izan zen. 1920an Alfa izeneko josteko-makinen enpresaren sortzaileetako bat izateaz gain, zuzendaria eta gerentea izan zen. Gainera CAMPSA enpresako zuzendaria izan zen. Espainiako Gerra Zibila garaian Mexiko, Irlanda, Ingalaterran eta Venezuelan atzerriratu zen. Hainbat euskal aldizkaritan parte hartu zuen: \"El Socialista\", \"Euskera\", \"Euzko-gogoa\", \"Egan\", \"Olerti\", \"Eibar\". Eibarko euskarari buruz idazteagatik Euskaltzaindiak euskaltzain izendatu zuen.\n1968ko apirilaren 18an hil zen Caracasen. \nKanpo estekak.\n[[Kategoria:Eibarko idazleak]]\n[[Kategoria:Gipuzkoako enpresaburuak]]\n[[Kategoria:Gipuzkoako politikariak]]\n[[Kategoria:Euskaltzainak]]\n[[Kategoria:Euskal idazleak]]\n[[Kategoria:Euskal Herriko frankismoaren erbesteratuak]]\n[[Kategoria:PSE-EEko politikariak]]\n[[Kategoria:Gerra ondorengo euskal literatura]]\n[[Kategoria:Esperantozaleak]]"}
{"id": "23414", "revid": "95298", "url": "https://eu.wikipedia.org/wiki?curid=23414", "title": "Abelino Barriola", "text": "Abelino Barriola (Donostia, Gipuzkoa, 1885eko azaroaren 10a - Paue, Frantzia, 1944ko apirilaren 19a) euskal idazlea.\nBizitza.\nAntzerkiarekiko interesa ikusita, Barriolak, Donostiako zinegotzi zelarik, \"Euskal Izkindea eta Iztunde Ikastola\" sortu zuen (edo \"Euskal Hizkuntza eta Deklamazio Eskola\"). Eskola honene lehen zuzendaria Toribio Altzaga izan zen. \"Deklamazio Eskola\" sortzearen ondorio nabarmanetariko bat emakumea eszenatokira igotzea izan zen. Garai horretan lehiaketak eta sariketak ere ugaldu egin ziren, obra zertxobait konplexuagoak, bai planteamenduz, bai baliabidez, idazten hasi ziren; ondorioz, bakarrizketa edo ekitaldi bakarreko obren ordez bi eta hiru ekitaldikoek hartu zuten lekua; umore-giro xotiletik eduki serioagoetara ere pasatzen da zertxobait.\nHoriez gain, Barriolaren obran abertzaletasunaren aldeko lerratze nabarmena sumatzen da, alde batetik; eta, era berean, bere obretan ez du interes didaktikoa ezkutatzen, eta ikusleak antzerki-kulturan hezi nahia ere igar daiteke, bestetik. Gainerakoan, gorago aipatutako ezaugarri orokorrak bete-betean ageri dira garaiko autore guztietan"}
{"id": "23415", "revid": "1401", "url": "https://eu.wikipedia.org/wiki?curid=23415", "title": "Marzelino Soroa", "text": ""}
{"id": "23416", "revid": "95298", "url": "https://eu.wikipedia.org/wiki?curid=23416", "title": "Jose Antonio Arkotxa", "text": "Jose Antonio Arkotxa Martija (Mutriku, Gipuzkoa, 1911ko martxoaren 29a - Donostia, Gipuzkoa, 1996ko martxoaren 17a) euskal idazle eta antzerkigilea izan zen.\nBiografia.\nHemeretzi urte bete ondoren, \"El D\u00eda\", \"Argia\" eta \"Euzkadi\" aldizkarietara bidaltzen hasi zen bere lantxoak, eta geroago \"Zeruko Argia\", \"Egan\", eta \"Agur\" aldizkarietan batez ere idazten jarraitu zuen. Kontabilitateburu hasi zen lanean Ondarroan 1943an, bere kasa ikasi zuen ofizioan. \nBere lan garrantzitsuenak: \"Nork nori ziria sartu, Antzerki ikasketa berezia, Arantzazu\u00b4ko Anai Patxi, Gabon gontzeta, Leniz-ko alaba, Arrain saltzaileak\" (irratirako gidoia) eta \"Brokel jauna.\" Euskaltzain urgazlea, 1968an Arantzazuko Batzarrean parte hartu zuen."}
{"id": "23417", "revid": "201", "url": "https://eu.wikipedia.org/wiki?curid=23417", "title": "Indalezio Bizkarrondo", "text": ""}
{"id": "23418", "revid": "512", "url": "https://eu.wikipedia.org/wiki?curid=23418", "title": "Arturo Kanpion", "text": "Arturo Kanpion Jaimebon \u2014\u2014 (Iru\u00f1ea, Nafarroa Garaia, 1854ko maiatzaren 7a - Donostia, Gipuzkoa, 1937ko abuztuaren 18a) idazlea, euskalaria, abokatua, historialaria eta politikaria izan zen. Euskaldun berria. Bere bizitzaren goiburua, berak idatzitako liburuetan ezarritako esaldi honek laburbiltzen du: \"\u00abEuskal-Erriaren alde\u00bb\". Lan eskerga egin zuen euskararen, euskal kulturaren eta Euskal Herriko foruen alde, eta Nafarroa Garaian euskal kulturak XIX. mendearen hondarrean eta XX. mendearen hasieran izandako pizkundearen eragile nagusi izan zen.\nGaztelaniaz idatzi zituen bere lanik garrantzitsuenak, tartean \"Gram\u00e1tica de los cuatro dialectos literarios de la lengua euskara\" liburu handia, baina euskaraz ere lan egin zuen.\nEuskaltzaindiaren fundatzaileetakoa eta euskaltzain osoa izan zen (1918-1937). Nafarroa Garaian Nafarroako Euskara Elkargoa eta haren \"Revista Euskara\" agerkaria sortzen lagundu zuen, eta Eusko Ikaskuntzako presidentea izan zen.\nPolitikan, Iru\u00f1ean zinegotzi (1881), Nafarroa Garaitik Espainiako Gorteetarako diputatu (1893) eta Bizkaian senatari izan zen. Ez zen ezein alderdi politikotako kide izan; gaztetan, errepublikazale federalista izan zen ideologiaz, baina gerora alde batera utzi zuen joera hori, eta Euskal Herriarenganako \u2014eta, bereziki, Nafarroa Garaiarenganako\u2014 maitazarrea izan zuen gidari bere jarduera politikoan.\nBizitza.\nIru\u00f1eko Txapitela kalean jaio zen. Aitaren aldeko aitona Italiako iparraldetik etorritakoa zen eta aita, ideologiaz liberala, Orfeiko Presidentea.\nLehen ikasketak Nafar hiriburuko Institutuan egin zituen, bertan Estanislao Arantzadi ezagutu zuen, eta jadanik literaturarako bokazioa agertu zuen \"La Menestra\" eta \"La Monta\u00f1a\" egunkarietan hainbat artikulu argitaratuz. Hirugarren karlistaldian, hamazortzi urte zituelarik, milizia liberalean boluntario engaiatu zen.\nO\u00f1atiko Unibertsitatean Zuzenbideko karrera ikasi zuen, baina titulua kendu zutenez Madrilen bukatu behar izan zuen. 1876an, 22 urterekin, lortu zuen zuzenbide lizentziatura. Bigarren Karlistaldia hastear zela, gertatzen ari zen Espainiako estatuaren homogeneizazioaren kontra agertu zen (Espainiako estatuaren nazionalismoa jo zuen nazionalismo bakartzat). Nafarroa Espainiako gobernuaren armadak okupatua eta gerra legearen pean zela, Madrilen \"La Paz\" egunkari foruzalean kolaboratu zuen 1876an. Kezka agertu zuen orduan estatuaren homogeneizazioagatik ( eta \"El Euskara\" izenburu zuen artikuluan euskararen ikertzaile talde baten sorrera premiatu zuen. Ideia 1877an eratutako Nafarroako Euskal Elkargoan gauzatuko zen.\n24 urterekin argitaratu zuen lehen liburua, 1876an; \"Consideraciones acerca de la cuesti\u00f3n foral y los carlistas en Navarra\".\n26 urte zituela, hainbat euskalkitara itzulitako \"Orreaga\" balada idatzi zuen, euskaraz ondu zuen lan bakarra. Hizkuntzalaritzari dagokionez, 1883an \"Ensayo acerca de las leyes fon\u00e9ticas de la lengua E\u00faskara\" obra ondu zuen; 1884an, berriz, \"Gram\u00e1tica Bascongada de los cuatro dialectos literarios de la lengua e\u00faskara\" lan itzela plazaratu zuen.\nEuskal Herriko historian eta ingurunean girotu zituen erdaraz eginiko kontakizun laburrak eta eleberriak: \"Euskariana. Fantas\u00eda y realidad\", kontakizun laburren bilduma, 1881etik aurrera idatziak dira eta 1896tik aurrera argitaratuak; \"Don Garc\u00eda Almorabid\" eleberri historikoa, (1889); \"Blancos y Negros\", arrakasta handia izan zuen eleberria (1898); \"La bella Easo\" eleberria (1909). Kristautasunak, foruzaletasunak eta Nafarroarekiko eta Euskal Herriarekiko atxikimendu hertsiak moldaturiko gizona izan zen; politikan egonezin eta alderdien aurrean uzkur agertu zen beti \u2014eztabaida ugari izan zuen alderdi guztiekin\u2014; hala ere, 1893an Madrilgo Gorteetako diputatu aukeratu zuten, Nafarroa Garaiko hautagai zerrenda integristan aurkeztu ondoren. 1894tik aurrera, ezin konta ahala liburu, artikulu, hitzaldi eta txosten prestatu zituen Nafarroaren eta Euskal Herriaren historiaz, literaturaz, hizkuntzaz eta politikaz. Villasantek dio:\n1904an Eskualzaleen Biltzarra elkarteak Irunen egin zuen bilkura nagusiko buru izan zen. 1910 urtean hasi zen \"Or\u00edgenes del pueblo euskald\u00fan\" obra prestatzen (1924an eman zuen argitara lehen liburukia); 1914an ordura arteko Nafarroako historia ikerketak astindu zituen \"Nabarra en su vida hist\u00f3rica\" lana argitaratu zuen \"Geograf\u00eda del Pa\u00eds Vasco-Navarro\" obraren barnean. 1918an, 63 urte zituela, bere literatura lan preziatuenak bilduz, \"Euskariana\". \"Fantas\u00eda y realidad\" saileko kontakizun laburrak plazaratu zituen. Kontakizun hauek (\"El Bardo de Itzaltzu\", \"Pedro Mari\", \"La Flor de Larralde\", \"Sancho Garc\u00e9s\", \"Grachina\", \"Yan Pierr\", \"Una noche en Zugarramurdi\", \"Los hermanos Gamio\"...) euskarara eta beste hizkuntza batzuetara itzuli dira. Urte berean, O\u00f1atiko Biltzarrean sortu zen Eusko Ikaskuntzako Ohorezko Lehendakari izendatu zuten. 1923an, historia ikerketak biltzen zituen Euskariana liburuki berri bat eman zuen argitara; 1931n \"Or\u00edgenes del pueblo euskald\u00fan\" obraren bigarren liburukia eta 1936an hamabigarren Euskariana eta bukatu gabe utziko zuen \"Or\u00edgenes del pueblo euskald\u00fan\" lanaren hirugarren liburukia.\nGerra piztu zenean, Donostian zen eta, 1936ko irailaren 14an, tropa okupatzaile matxinoak hirira sartu eta berehala, Kanpionek sinatutako komunikatu eztabaidagarri bat argitaratu zen \"Diario de Navarra\"n, matxino eskuindarrei argi eta garbi bere aldeko jarrera adierazten ziena. Aldiz, Bernardo Estornes Lasak Kanpion bisitatu zuen haren etxean Donostian, hiria matxinoen menpe erori baino lehenago, eta hainbat irizpide azaldu zituen uste izateko ohar hori behartua izan zela.\nArturo Kanpion, Nafarroak eman duen historialari zorrotz eta euskalari garrantzizkoenetakoa (euskaltzaina izan zen, Euskaltzaindiaren sortzetik), Donostian hil zen, 83 urte zituela, 1936ko gerraren eraginak sentitu ondoren eta isiltasun handienean. Argitaratu gabe utzi zituen, besteak beste, euskal literaturari buruzko obra bat eta \"La Monja\" izeneko eleberria."}
{"id": "23419", "revid": "95298", "url": "https://eu.wikipedia.org/wiki?curid=23419", "title": "Juan Martin Hiribarren", "text": "Juan Martin Hiribarren (Azkaine, Lapurdi, 1810eko maiatzaren 8a - Baiona, Lapurdi, 1866ko azaroaren 26a) euskal idazlea izan zen.\nBiografia.\n1810ean jaio zen Azkainen. Erlijio katolikoari dedikatua Urru\u00f1an bikario ibili zen, gero Bardozen erretore eta Baionako katedralean kalonje.\nLapurdiko hiriburuan hil zen 1866an.\n2010eko irailean Euskaltzaindiak bere omenezko jardunaldi batzuk antolatu zituen Azkainen, Hiribarrenen jaiotzaren bigarren mendeurrenaren harira.\nPoesia.\nOraindik argitaratu ez diren lan batzuk daude; haien artean frantsesezko idazkiak eta euskara-frantsesa hiztegi bat daude."}
{"id": "23420", "revid": "499", "url": "https://eu.wikipedia.org/wiki?curid=23420", "title": "Bernardo Estornes Lasa", "text": ""}
{"id": "23421", "revid": "95298", "url": "https://eu.wikipedia.org/wiki?curid=23421", "title": "Bernardo Estornes", "text": "Bernardo Estornes Lasa (Izaba, Nafarroa, 1907ko maiatzaren 11 - Donostia, 1999ko abuztuaren 10a) kulturagilea eta euskal idazlea izan zen.\nHalaber, Mariano eta Jose anaiak izan zituen. Marianorekin batera Au\u00f1amendi argitaletxea sortu zuen 1933an.\nBiografia.\nAita Bernardo Estornes Anaut eta ama Eleuteria Lasa Anaut zituen. Umetan Erronkariko ibarran bizi zen, non ama eta izekoek denda zuten.\n1922an Zaragozara joan zen ikastera. Hantxe Mariano anaia eta izeko batekin bizi zen erronkariar batek zuen ostatuan. Familiakoek 1924an heldu ziren Zaragozara, Izabako denda saldu eta Zaragozan beste bat erosi zutenean.\nZaragozan euskara ikasi eta Erronkariko ibarraren historia ikertu zuen. 1927an \"Erronkari\" liburua argitaratu eta Eusko Ikaskuntzako kide bihurtu zen.\nIru\u00f1ean Arturo Campion ezagutu zuen. Orduko bere ideiak foruzaleak ziren, Gamazadak bultzatuta. 1929an merkataritza-peritu bihurtu eta Eusko Ikaskuntzarentzat lanean hasi zen, laster Donostiako bulegoko zuzendari izendatua.\nDonostian merkataritza akademia sortu zuen; han, ikasketak euskaraz egin zitezkeen. Eusko Ikaskuntzaren liburutegian Julio de Urquijori lagundu zion, \"Eusko Ikaskuntzen Nazioarteko Aldizkaria\" (RIEV) aurrera ateratzeko.\n1930eko irailean Bergaran V. Eusko Ikaskuntzaren Batzarrean parte hartu zuen. Lizarrako Estatutua sortzeko bileretan ere parte hartu zuen, orduan jeltzalea zelako.\nSortuberriak ziren ikastolentzako \"Sabin euskalduna\" liburua prestatu zuen, Agustin Zumalabek euskaratua. 1933an \"Historia del Pa\u00eds Basco\" argitaratu zuen. Hori guztia egiteko, 1933 eta 1934 artean \"Be\u00f1at Idaztiak\" argitaletxea eta \"Zabalkundea\" bilduma sortu zituen.\n1935 eta 1936 artean, \"Enciclopedia General Ilustrada del Pa\u00eds Vasco\" entziklopediaren berdin gidak eratu zuen.\nGerra Zibila hasi eta berehala, Donostian dago anaiekin. Bitartean, Izaba bere jaioterrian falangistak Estornes anaien bila zebiltzan. Donibane Lohizunera irailaren 8an itsasontziz alde egin baino lehen, Arturo Campion bisitatu zuen, hau hilzorian zegoela. Bearnoko lehengusinak anaiak Bill\u00e8ren babestu zituen, Pauetik gertu. Urte hartako neguan, Alfonso, Mariano eta Bernardo anaiak Lillen espetxeratuak izan ziren.\n1938an egoera politikoa zela eta Europa utzi eta Amerikara ihes egitea erabaki zuen. 1939ko azaroaren 8an Pauen Ignacia Zubizarreta ezkondu eta Marseille aldera joan ziren abenduan. Handik Santiago de Chilera ailegatu ziren 1940ko urtarrilaren 4an. Hantxe Txileko presidentea zen euskal jatorriko Pedro Aguirreren laguntza izan zuen.\n1940eko azaroan alaba bat izan zuen. Txilen bertan 1941ean \"Batasuna\" eta 1943ean \"Euzkadi\" aldizkariak argitaratu zituen. 1946an beira birziklatzeari ekin zion enpresa sortu zuen. 1952an Ekin argitaletxeak \"Est\u00e9tica vasca\" argitaratu zuen.\n1958an familia eta Mariano Estornes anaia Donostiara itzuli ziren. Hantxe Au\u00f1amendi bilduma argitaratu zuen, hasieran eta 1962ra arte Itxaropena argitaletxearen laguntzaz.\n1966an euskaltzain eta Buenos Airesko Instituto Americano de Estudios Vascos erakundearen kide bihurtu zen. Bere bizitzaren azken urteetan Au\u00f1amendi Entziklopedia lantzeari ekin zion.\n1992an Eusko Ikaskuntzak Manuel Lekuona Saria eman zion."}
{"id": "23422", "revid": "1491", "url": "https://eu.wikipedia.org/wiki?curid=23422", "title": "Mariano Estornes Lasa", "text": "Mariano Estornes Lasa (Izaba, Nafarroa, 1909ko azaroaren 19a - Donostia, 1997ko abuztuaren 16a) euskal idazlea. Filosofia eta Letretako ikasketak egin zituen Zaragozako Unibertsitatean. \"Au\u00f1amendi\" argitaletxea sortu zuen Bernardo anaiarekin batera.\n\"Euzko Ikasle Batza\" elkartearen sortzailea Zaragozan (1932).\n1932an Zaragozako Unibertsitatean ikaslea zela Euzko ikasle Batza erakundearen sortzaileetako bat izan zen. Gregorio Urkaregi eta Jos\u00e9 Estorn\u00e9s Lasa ere kide izan ziren elkarteko zuzendaritza hartan. Elkarteak hiru lan lerro zabaldu zituen:\nElkarteak prest azaldu zen Euskal Herriko erakunde eta pertsona guztiekin euskal kulturaren alde lan egiteko eta Euskal Unibertsitatea sortzeko.\nUrkaregik 1932ko abuztuaren 7an Euskal Ikasleen I. Biltzarrean parte hartu zuen Bergaran, Zaragozako Elkarteko lehendakari gisa.\nLanak.\nAmerikari buruzko artikulu eta biografia ugari (J. A. Agirre, Francisco de Aguirre, Lope de Aguirre, Sabino de Arana Goiri, Juana de Asbaje) idatzi zituen."}
{"id": "23423", "revid": "28807", "url": "https://eu.wikipedia.org/wiki?curid=23423", "title": "Mariano Estornes", "text": ""}
{"id": "23424", "revid": "119347", "url": "https://eu.wikipedia.org/wiki?curid=23424", "title": "Joan Batista Agirre", "text": "Joan Batista Agirre Elola, askotan \"Agirre Asteasukoa\" bezala aipatua, (Asteasu, Gipuzkoa, 1742 - \"ib.\", 1823ko maiatzaren 17a) euskal idazlea izan zen. \nBizitza.\nApaiz egin ondoren, bere herriko parrokoa izan zen bizitza guztian. Hari buruz gauza gutxi dakigun arren, jakina da garaiko zenbait euskaltzalerekin harremanak izan zituela, hala nola Juan Antonio Mogelekin.\nHizkuntzaren maisutzat jotzen da, \u00abagian, 1880 urte aurreko gipuzkoar idazle zaharretarik onena\u00bb (Villasante, 1979, 224. or.).\nObra.\nIdazkiak: \"Confesioco eta Comunioco Sacramentuen ga\u00f1ean Eracusaldiac, lenvizico Comunioraco prestatu bear diran Aurrentzat, eta bidez Cristau acientzat ere bai\", Tolosa, 1803. Kristaubide aski luze hori (400 orri) oso erabilia izan da Gipuzkoan, behin eta berriro argitaratu baita.\nAgirreren bigarren liburuan haren sermoiak biltzen dira: beraien ondoren, latinezko ohar ugari dakartzate. Obra hori hiru liburukik osatzen dute:\nTolosan argitaratu zen, Agirre hil eta 27 urtera, 1850ean.\nGipuzkeraz idatziak dira, Goierri eta Beterriko hizkeretatik bietatik duen hizkuntzan.\nIdazlanen zerrenda.\nErlijioa.\nAgirre Asteasukoaren obraren zatiak, edizio kritiko formatuan, XX. mendearen amaiera aldera argitaratu egin dira Inazio Mujika Iraola eta Fidel Altunaren eskutik."}
{"id": "23425", "revid": "56056", "url": "https://eu.wikipedia.org/wiki?curid=23425", "title": "Balendin Enbeita", "text": "Balendin Enbeita Goiria (Muxika, Bizkaia, 1906ko maiatzaren 20a - 1986ko azaroaren 20a) bertsolari eta euskal idazlea izan zen.\nBiografia.\nMuxikako Usparitxa-Jauregi baserrian jaio zen, Kepa Enbeita \"Urretxindorra\"ren eta Benita Goiriaren semea. Aitari jarraiki, txikitandik erakutsi zuen bertsolaritzarako zaletasuna. 1929an, hogeita hiru urte besterik ez zituela, Bizkaiko Lehen Txapelketa irabazi zuen, eta 36ko Gerraren ondorengo lehen bi txapelak ere jantzi zituen.\nGerra garaian, Eusko Gudarostearen barnean, Bizkaiko frontean izan zen eta 1937ko abenduaren 1ean hamabi urteko espetxe zigorra ezarri zioten. 1941era arte kartzelan izan zen.\nUmetan hildako batez gain, sei seme-alaba izan zituen: Kepa, Abel, Libe, Moises, Joseba Andoni eta Jon. \nBertsolari eskolen mugimendua harekin batera sortu zela esan liteke, hark eman baitzituen lehen urratsak bertsolarien eskolaratze-bidean, Garriko bertso-eskola sortuz; baina plazagizona izateaz gain, bertsoak idatziz ere eman zituen. Eta bestelakorik ere paratu zuen paperetan: garaiko aldizkarietan hainbat poesia eskaini zituen eta baita Jesukristoren bizitza kontatzen duen antzerki-obra musikal bat ere.\nBaserriko teilatua konpontzen ari zela erorita hil zen, \"Bizitzaren joanean\" liburuaren bigarren partea prestatzen ari zenean.\nGaur egun, Bilboko Areatzako parkean haren omenezko eskultura bat dago."}
{"id": "23426", "revid": "1491", "url": "https://eu.wikipedia.org/wiki?curid=23426", "title": "Piarres Lafitte", "text": "Piarres Lafitte Iturralde (Luhuso, Lapurdi, 1901eko maiatzaren 21a - Baiona, Lapurdi, 1985eko otsailaren 23a) apaiz katolikoa, euskal idazlea, euskalaria eta kazetaria izan zen. Herri literaturaren gainean egin zituen ikerketa lanengatik da bereziki ezaguna. \"Aitzina\" eta \"Herria\" agerkarien zuzendari izan zen. Ipar Euskal Herriko lehen talde abertzalearen sorkuntzan akuilu lana egin zuen.\nBizitza.\nLuhusoko Salaberrian jaioa, aita gaskoi jatorriko baigorriarra eta ama uztariztarra izan zituen. Zazpi urte zituela umezurtz geratu zen, eta osaba-izeben etxean hezi zuten Ithorrotze-Olhaibin. Izeba bearnesak ez zekien euskaraz, ez frantsesez: hori zela eta, okzitaniera ikasi eta euskara aski ahaztuta utzi zuen. 1912an Belokeko monasterioan sartu zen, eta 1919an Uztaritzekoan; orduan berreskuratu zuen euskara. Lafittek berak aitortzen zuenez, Jean Saint-Pierre artzapezpikuaren eraginez egin zen euskaltzale eta abertzale. Hark ematen zizkion hegoaldeko aldizkari abertzaleak. Baionan segitu zituen ikasketak.\n1924an apaiztu zen. Tolosa Okzitanian izan zen ikasten bi urtez, eta 1926tik aurrera Uztaritzeko apaizgaitegi txikian irakasle izan zen. \"Le Carillon des Jeunes\" aldizkari feministan idatzi zuen, emakumeen eskubideen alde, \"Pierrette Lab\u00e9\" izengoitiaz. Uztaritzen, berriz, lan arazoetarako zentro bat zabaldu zuen. Garai hartako idazlanak \"Eskualduna, Gure Herria, Le Courrier de Bayonne, La Presse\" eta \"La Libert\u00e9 de Sud-Ouest\" aldizkarietan argitaratu ziren.\n1932an, Aitzol ezagutu zuen eta hegoaldeko abertzaleekin harremanak sendotu zituen. EAJren ideologia oinarri hartuta, \"Programme Eskualerriste\" idatzi zuen. 1934an \"Aitzina\" izeneko hilabetekaria sortu zuen. Espainiako Gerra Zibilaren garaian hegoaldeko euskal herritarrei laguntzeko talde bat eratu zuen iparraldean.\nBigarren Mundu Gerran parte hartu zuen, eta gero Frantziako Erresistentzian. 1944an \"Herria\" aldizkaria sortu zuen, Telesforo Monzonen eta Manu Sotaren laguntzarekin, eta Lafitte bera izan zen zuzendaria. Langile porrokatua izaki, lehen bi urtean Lafittek berak bete zuen aldizkari ia osoa, izenordeaz sinatuta edo izenik jarri gabe. 1952an, euskaltzain oso izendatu zuten; 1961ean, ohorezko kalonje Baionako katedralean; eta 1982an, \"honoris causa\" doktore Euskal Herriko Unibertsitatean.\nEuskara batuaren sorkuntzan zinezko detonagailua izan zen 1964an Baionako Euskal Idazkaritza. Txillardegiren bultzadaz abiaturik, idazle gazteek bidea ibiltzeari ekin zioten, baina lehenengo unetik adineko euskalari jakintsuen babesa izanik (Piarres Lafitte, Piarres Lartzabal, Piarres Xarriton, Koldo Mitxelena, Imanol Berriatua, Patxi Altuna...). 1964ko abuztuan abiatu zen zorioneko biltzar hura, eta hango iritziak eta erabakiak urtebete geroago argitaratu ziren. Hiru atal zituen txostenak:ortografia, deklinabidea eta aditza. Garrantzizko ezaugarri batez hornitu zuten biltzarra: hasieratik bertatik planteatu zen mugimenduaren izaera nazionala, eta horren erakusgarri izan zen, besteak beste, dokumentuaren bukaeran h letra erabili beharreko hitzen zerrenda argitaratzea, bereziki Hego Euskal Herriko idazleen informaziorako prestatua bi tradizioen arteko lotura egiteko, nahiz eta gero euskara batuaren kontrakoen gerra-ikur bihurtu zorioneko hatxe hura. Hortaz, biltzarrean emandako gomendioak betetzen hasi ziren gazteak eta adinekoak beren testuetan, aldi berean eskaria eginez Euskaltzaindiari, batasunerako bidean pauso sendoak eman zitzan.\n1985eko otsailaren 23an eman zuen azken hatsa, Baionako Ospitalean.\nIdazlanak.\nAlor asko landu zituen Lafittek bere idazlanetan: 15 orrialdeko zerrenda betetzeko adinako artikulu eman zituen argitara (Patri Urkizuk, 1990ean, \"Euskal Literaturaz\" izenburu pean bildu eta argitaratu zituen euskaraz idatzitako batzuk); besteren lanak bildu eta argitaratu zituen (Salvat Monho, Piarres Ibarrart, Ma\u00f1ex Etxamendi, Charles B\u00e9cas, Julien H\u00e9guy, Arnaut Oihenart, Jean Saint-Pierre eta abar); euskal literaturaren antologiak egin zituen (1931, \"Eskualdunen Loretegia\").\nBeste lanak: hitzaldiak (1932, \"Les \u00e9tudes basques \u00e0 travers les si\u00e8cles; \"1942, \"Les Basques et la litt\u00e9rature d'expresssion basque en Labourd, Basse-Navarre et Soule\"); gramatikak eta hiztegiak (1944, \"Grammaire basque, Navarro-labourdin litt\u00e9raire;\" 1941, \"Vocabulaire fran\u00e7ais-basque;\" 1953, \"Lexique fran\u00e7ais-basque\"); olerkiak (1932, \"Ithurralden kantuak\"); ipuinak (1945, \"Murthuts eta bertze; \"1990, \"Historio-misterio edo eiherazainaren ipui hautatuak,\" hil ondoan argitaratutako ipuin bilduma); antzerkiak \"(Sarea, Orratza, Merkatuan, Maritxu, San Frantses, Amerikanoa, Chalbaten mertchika-ondoak, Egiazko argia, Mirikuan, Oyharzunak, Eguberri, Illargia, Hil biziaren ordenua, Gonzalve edo ostatu betea, Betelemenko artzainak).\n1983an Euskaltzaindiak haren omenez liburu bat kaleratu zuen, 50 bat ikertzaileren lanekin. 1993an Serge Monier-ek, Lafitterekin izan zituen solasaldietatik abiaturik, liburu bat argitaratu zuen, oroitzapen liburu gisa \"(Le p\u00e8re Lafitte, entretiens, souvenirs avec Serge Monier)\"."}
{"id": "23427", "revid": "56334", "url": "https://eu.wikipedia.org/wiki?curid=23427", "title": "Gregorio Arruabarrena", "text": ""}
{"id": "23428", "revid": "1545", "url": "https://eu.wikipedia.org/wiki?curid=23428", "title": "Robustiana Mujika", "text": ""}
{"id": "23429", "revid": "95298", "url": "https://eu.wikipedia.org/wiki?curid=23429", "title": "Justo Mokoroa", "text": "Justo Maria Mokoroa Muxika, \u00abIbar\u00bb ezizenez, (Tolosa, Gipuzkoa, 1901eko maiatzaren 28a - Bilbo, Bizkaia, 1990eko azaroaren 7a) apaiza eta euskal idazlea izan zen.\nBizitza.\nBaleriano Mokoroaren semea izan zen. Eskolapioetako erlijiosoa izan zen. \"Euskal-Esnalea, Zeruko Argia\" eta\" La Voz de Navarra\" aldizkarietan hasi zen idazten. 1935ean \"Genio y lengua. Euskal izkuntza eta izaera\", hizkuntza senari buruzko saiakera eman zuen argitara. Espainiako Gerra Zibilaren ondoren, Aire-sur-l'Adourera eta, gero, Txilera joan behar izan zuen. Mokoroak euskal literaturaren antologia bat, \"Gure baratzeko loreak\" izenekoa, argitaratu zuen Txilen egiten zen \"Euzkadi\" aldizkarian. 1955ean Euskal Herrira itzuli zen, eta Bilboko Eskolapioen Ikastetxeko erretore izan zen hiru urtez. 1925ean Arturo Campionen \"El \u00faltimo tamborilero de Erraondo (Erraondo\u00b4ko azken danbolinteroa)\" euskaratu zuen. Arantzazuko Biltzarraren ondoren, euskara batuaren auzia agertu zenean, gogor agertu zen batasunaren kontra. \"De vida o muerte. Operaci\u00f3n salvamento\" (1956) eta \"Lengua vasca de hoy y de ma\u00f1ana\" (1971) liburuetan agertu zituen bere arrazoibideak. Baina, hala ere, Justo Mokoroaren lan garrantzitsuena hil aurreko urtean argitaratu zen: \"Repertorio de locuciones del habla popular vasca: Ortik eta emendik\" (1990) izeneko esamoldeen bilduma erraldoia (bi liburukitan)."}
{"id": "23430", "revid": "148237", "url": "https://eu.wikipedia.org/wiki?curid=23430", "title": "Pierre Bordazarre", "text": "Pierre Bordazarre Etxebarne, ezizenez Etxahun-Iruri (Iruri, Zuberoa, 1908ko maiatzaren 28a - Paue, Okzitania, 1979ko urriaren 1a) euskal idazlea, musikaria, txirulari harrigarria, bertsolaria, idazlea, abeslaria, kantu eta pastoral egilea izan zen. \nBizitza osoan berak egindako 100 kantu baino gehiago bildu zituen \"Khantan - Etxahun Iruri\" liburuan 2017an. Horietatik ezagunenak dira, seguruenik, \"Agur Xiberua\", \"Goizian argi hastian\" eta \"Oi ama Eskual Herria\". \nOgibidez laboraria eta artzaina izan zen.\nBizialdia.\nHaurtzaroa (1908-1923).\nIruriko Etxahunian sortua, etxe horretan bizi izan zen. \nAita, Gabriel Bordazarre, etxe horretako jabea, Ameriketako Estatu Batuetan zortzi urtez lan egin zuena gaztaroan; ama, A\u00f1a Etchebarne, Barkoxe Etxebarne baserrikoa, Gaztelondo auzokoa, Etxahun \u00abxaharra\u00bb bezala. Bi arreba eta anaia bat zituen Pierrak. Bigarren haurra zen, baina lehen mutikoa; beraz aitak premu egin zuen, baserriko lanetan goizik laguntzaile baten edukitzeagatik. Hori zen Zuberoako usaia edo ohitura nagusia.\nHaur-denboran eskolara joan zelarik (13 urte bete artean), ikasle ona izan omen zen. Bereziki gustuko omen zituen literatura-gaiak, frantsesez ikasiak, jakina. Geroztik, beti maite izan zuen irakurtzea. Lanbidez, laborantza lanetan aritu zen, hala nola artzain.\nGazterik hasi zen pastoraletan parte hartzen. Harmonika eta txirula jotzen ere ikasi zuen. Hurrengo urratsa kantuak egiten hastea izan zen. \nGaztaroa (1923-1939).\nEuskal jaien munduan goizik sartu zen. Hor maisu izan zuen Leon Salaber Ozazekoa: kantari, dantzari, istorio kontalari, soinulari ezteietan bereziki, eta \u00abpastoral errejenta\u00bb, hots taula zuzendaria. Etxahuneko familiaren adiskide handia zen aita Gabrielen denboratik, eta Pierra gazteari 15 urteetan kargu bat eman zion 1923an, Irurin antzezturiko Charlemagne trajerian.\nSoldaduska Bordelen egin zuen. Orduan zendu zitzaion aita, nahiko gazterik, septizemia (odol-zornatze) batetik, aitona bezala, eta ber gaitzak eroanen du bera. 1934an ezkondu zen, Santa-Grazi/Urdatxeko \u00dct\u00fcrb\u00fcr\u00fca baserriko Felicie Borthiry, dendari-jostuna ere bazenarekin. Ezteietan bertsoak ondu zizkien Louis Ligetx adiskideak.\nBigarren Mundu Gerran soldadu eta preso (1939-1945).\nBigarren Mundu Gerra handira deiturik izan ziren 1939an Bordazarre bi anaiak. 1940ko ekainean, Frantziako eta Britainia Handiko lur-armada zepoan hartu zuelarik ustekabean Alemaniakoaren sarekada izugarriak, zortez atera zen Pierra Soissons aldetik, sarean gelditu aldiz anaia, bost urterako Alemaniarantz eroana milioi bat eta erdi lagunekin. Zorigaizto erraldoia poetarentzat ere. Gerra horretan galdu zuen anaia. Pierre bederatzi hilabetez preso egon zen Alemanian.Oroitzapen mingarri horretarik ez zen behin ere askatu Pierra, ez zuen aipatu nahi ere. Gero sorterrira itzuliko zelarik, zein hunkigarriki abestuko zuen \"Ama\" kantu bihotz erdiragarrian! Bertso gogoangarri hauek idatzi zituen\nKantari, bertsolari, kantugile eta pastoral-egile (1946-1979).\nLouis Ligetx zuberotar koblakariaren ikasle izan eta gero, harekin ibili zen bertso deman. 1946an sari bat irabazi zuen Hazparnen eta, Zuberoan lehiakiderik gabe geratu zenez, batzuetan Xalbador eta Mattinekin egin zituen saioak.\nMendizale ere bazen, bereziki Maidalena mendia maite zuen. Horren maldan bordalde bat bazuen gainera Etxahunek. Udan artaldea Igeluko \u00abolaltearen\u00bb aldamenean zuen, eta Etxahun Barkoxek abestu zuen horretara itzuli baten egitea maite zuen Bordazarrek, aziendaren eta semearen ikustera igotzeko aukera zuelarik.\nEtxahunek oso gaztetatik adierazi zuen bertsogintzan oso erraza zela. 1930eko hamarkadan hasi zen bertsolari eta kanta-egile famatua izaten, gerraren garai iluna iritsi zen arte. Gerraren ondoren. 1946an, \"Agur Xiberua, Ama\" idatzi zituen, besteak beste etxera itzultzeko presoei buruz pentsatzen.\nNolanahi ere, bertsolari baino gehiago kantugile eta pastoral-egile izan zen.\nHeriotza (1979).\nPaueko klinika batean ebakuntza txiki baterako sartua, ustekabean itzali zen 1979ko urriaren lehenean, astelehenkari, arratseko bederatziak irian. Eskiulatik Bilbora bihotz asko zaurituz, biharamunean tximista bezala hedatu zen berri tristea.\nKantugilea.\nHastapenak.\nLouis Ligetx larraintarrarekin ikasi zuen kantuan. Orduko sonatua zen Lipetx. Zihigako Baratzabal etxera ezkondua baitzen, merkatu arratsetan geldialdi bat egiten zuen Etxahunean, eta berandu arte koblakan ari zen Pierra gaztearekin.\nKantu idazten ere hasi zen Bordazarre munduko bigarren gerla aurrean: 1938 urte ingurukoa da haren abesti hunkigarrienetako bat, \u00ab\"Domecq mari\u00f1elaren hiltzia\"\u00bb. Donibane-Lohizunekoa zen arrantzale hori: beraz ordukotzat Zuberoatik harantz ikusten zuen Etxahunek. Baina gerla ondoan loratuko da gehienik Irurikoaren dohain hori.\nGerra ondoko abesti-zaparrada arrakastatsua.\nAlemaniatik itzuli berriak ziren gerlako presoneren ohoretan, kermeza izeneko jai batzuk antolatu ziren 1946ko udaberrian, herriz herri, eta horietan elkarrekin kantari agertu ziren bi lagun: Etxahun Irurikoa eta Arabarco Mendikotakoa. Zer abestu zuten? Nagusiki Etxahunen kantu berri bat, oso hunkigarria, presoner ohiena: \u00abAma\u00bb.\nIrurikoak laster atera zuen abesti zaparrada bat harrigarria: \u00ab\"Oihanean\"\u00bb, \u00ab\"Goizean argi hastean\"\u00bb, eta denetatik sonatuena, ekain hartan udako sua pinudian bezain azkar hedatu zena 1946an: \u00ab\"Agur Xiberoa!\"\u00bb\nKantuan Alexis Etxekopar \"(Attuli\") barkoxtarrarekin lehiatu zen. Attuli barkoxtar laboraria, poeta hunkigarria zen, baina plazaratzeko herabea, goizegi gelditu zena publikoan agertzetik. Agian isilka lan egin duke, baita oraino egiten olerkian.\nBerrehun bat kantu ditu idatziak. Gehienak euskaraz, baina frantsesez ere 26 bat egin zuen. Euskal kantugintzan lehiakide on bat izan zuen une batez, \nAbesti ezagun batzuk.\nHauek dira bere Etxahun Iruriren abesti ezagun batzuk: \nBaina gehiago dira abesti ezagunak. AGUR XIBEROA abestiaren hasiera hau da:\n&lt;score vorbis=\"1\" midi=\"1\" lang=\"lilypond\"&gt;\n\\new Staff \\with {\n midiInstrument = \"flute\"\n\\relative c\" {\n \\time 6/8\n g4.\n g'2.(g4) f8 g4 f8 | e2.(e4) g8 g4 f8 | e4 g8 g4 f8 | e4 f8 g4 e8 \n \\bar \" | \\break\n f4. d4.(d4.) g,4. | f'2.(f4) e8 f4 e8 | d2.(d4) f8 f4 e8 | d4 f8 f4 e8 \n \\bar \" | \\break\n d4 d8 c4 d8 | e4. c4. (c4.) \n\\addlyrics {\n \\lyricmode {\nA -- gur Xi -- be -- ru --a\nBaz -- ter g\u00fc -- zie -- ta -- ko xo -- kho -- rik ei -- je -- rre -- na\nA -- gur sor le -- khi -- a\nZu -- ri di -- tit e -- ne a -- me -- tsik go -- xu -- e -- nak\n\\midi {\n \\context {\n \\Score\n tempoWholesPerMinute = #(ly:make-moment 90 3)\n&lt;/score&gt;\nEtxahunen abestien interprete ezagun ugariak.\nEuskal abesbatz gehienen errepertorioan Etxahun Iruriren abestiak sartzen dira. Abesbatzetan egin diren bertsioak kontuan hartu gabe, 2015ean Badok.eus musika-atariak erraz bildu zuen lista bat 20 abestirekin urte horretan Etxahuni egin zitzaion omenaldi baterako\nMusika sortzeko eta gogoratzeko gaitasun harrigarria solfeoa ezagutu gabe.\nEtxahunek ez zuen solfeoa ezagutzen eta, gainera, ez zuen inoiz ikasi nahi izan. Ez zuen musika-teknika ezagutzen, baina haren doinu asko kalitate musikal handikoak dira. Doinu bat bere buruan sortzen zenean, behin betiko inskribatuta geratzen zen; harentzat ez zen beharrezkoa idaztea, bere teknika zuen. Egia da Etxahun ez zela inoiz bulego batean jarri paperezko orri baten ondoan, abestiak konposatzeko. Berak konposatzen zituen kantak, soroetan lanean edo animaliak zaintzen ari zela. Bere ingurukoak konturatu ziren, sortzen ari zela, errealitatea, une hartan, desagertu egiten zela.\n1956an, Etxahun \u00abAutoreen Elkarteko\u00bb kide egin zen, azterketa bikain bat egin ondoren. Urte batzuk lehenago Oldarra taldearekin Veneziara egindako bidaiari buruzko abesti bat frantsesez idazteko eskatu zioten. Aztertzaileak emandako harmonika bat erabili zen melodiarako. Aztertzailea guztiz hunkituta geratu zen Etxahunek erakutsitako erraztasunarekin eta testuaren kalitatearekin... harmonika oparitu zion.\nUrte batzuk geroago, 1962an, kasualitatez hasi zen bere tx\u00fcl\u00fclari karrera. Garai hartan musikari-eskasia zegoenez bere tx\u00fcl\u00fclarekin laguntzeko eskatu zioten. Hala, 10 urtez, Xuberoaren sinbolo bihurtu zen. Garai hartan, tx\u00fcl\u00fcla lantzen hasi zen, eta denbora gutxian asko aurreratu zen. Tx\u00fcl\u00fcl\u00fclari-urritasunaz jabetuta, musikariak osatzea izan zuen kezka. Horrela, berari esker tx\u00fcl\u00fcl\u00fclari-belaunaldi berri bat sortu zen Etxekopar-ekin (Bedaxagar), eta tx\u00fcl\u00fcla-ikastaro bat sortu zen Mauleko musika eskolan.\nEtxahun Irurikoaren ondokoa Jean Pierre Bertzaiz omen da Davanten ustez. itxuraz eta maneraz ez, segur aski, denborak ere zinez aldatu baitira, baina bai Xiberoan eta beste probintzietan betetzen duen lekuaz, eta lehenik gizon-orkestra izateaz.\nTxirularia.\nBixkotxaren gaineko gerezia, txirula. Gaztaroan ikasirik, gero ahantzixerik, 1962. edo 1963. urtean berriz lotu behar izan zitzaion Pierra, zerbitzu egiteagatik. Beste hiru txirulari zeuden Zuberoan, adinekoak, eta hirurak betan eri gertatu Atharratzeko \u00abkermeza\u00bb edo festa baten unean. Etxahun behartu zuten atharraztarrek. Jaia animatu zuen Pierra bihoztoiak ahal bezala! Ondoko astean amorru betean txirula jotzeari ekin zion soroan, trebatzeko. Laster maskaradaz maskarada ibili zen, Pierra Aguer Ga(r)at A(r)hane lagun atabalean: bikote mitiko bihurtu ziren Euskal Herri osoan.\nZuberotar anitzek bezala, harreman estuak zituen Maule eta mauletarrekin. Sozialisten kidea zen bereziki, bere ideiak ez zituen gordetzen. Halere estimu handitan zuten zuriek ere, gizon irekia baitzen, maitagarria, alaia, denekin edonon \u00abeijerki\u00bb elestatzeko denbora hartzen zuena. Etxean usu jendea, eta beti ongi hartzen berak eta familiak.\nPastoral-egilea.\nZuberoako muturrean, pastoralaren ohitura berriz biziarazi zuen Etxahun Irurik, ikusgarrien muina euskal historian sustraituz, Etxahun Barkoxeren biografia edo Bereterretxen Kantorea bezalako tematikak garatuz, lau orduz, orduan gizonak baizik ez zirela tauladetara igotzen!\nBederatzi Pastoral edo trajeria idatzi zituen; herri-antzerki mota hau berriztatu zuen, batez ere protagonista euskaldunak sartuz. Mende laurden batez pastoral idazle bakarra izan zen.\nRoger Idiartek idatzi eta 2001ean taularatutako \"Etxahun Iruri\" pastorala bere omenezkoa da.\nEuskal Herri osoko zuberotarra.\nEtxahunen aberria, Euskal Herria izan zen bere osotasunean: \u00abzazpi probintziak\u00bb. Davantek dio gauza berria izan zela hori Zuberoan. Davant txikia zenean zuberotar zaharrek \u00ab\u00fcskald\u00fcnak\u00bb zioten berentzat, eta \u00abmanexak\u00bb edo \u00abespainolak\u00bb beste euskaldunentzat. Ez dira desagertu geroago \u00abmanex\u00bb eta \u00abespainol\u00bb izen horiek, baina zuberutarrentzat \u00ab\u00fcskald\u00fcnak\u00bb dira haiek ere. Davantek dio Etxahuni esker zuberotarrek badakite zuberotarrak direla, eta zazpi lurralde historiko dituela Euskal Herri osoak. Gainera, Bordazarrentzat aberria ez da hiltzera doan ama xaharra, emazte gaztea baino, eta haurrak egin dizkio. Batetik bestera, lekukoa luzatu digu Etxahunek.\nEuskaltzain urgazlea.\nEuskaltzain urgazlea izan zen. Besteak beste, zuberotar hauek bezala: Itxaro Borda, Battittu Coyos, Jean Louis Davant, Jean Pierre Epherre eta Michel Epherre anaiak, Madelena Jauregiberri, Pierre Eyheramendy, Pierre Lhande, Constantin, Jon Mirande, D. Peillen, Cazenave...\nEta lehenago ere, Euskaltzaindiarik ez zenean ere, pertsona handiak eman zizkion Zuberoak euskarari: Oihenart, Tartas, Zalgize, Maister, Etxahun Barkoxe, Archu, Intxauspe, Barreix, Chaho, Abbadie, Sallaberry, etab. Gabel eta Lafon bera ere, nahiz eta Zuberokoak ez izan, oso atxikiak ziren Zuberoko euskarari."}
{"id": "23431", "revid": "56334", "url": "https://eu.wikipedia.org/wiki?curid=23431", "title": "Antonio Arozena", "text": ""}
{"id": "23432", "revid": "95298", "url": "https://eu.wikipedia.org/wiki?curid=23432", "title": "Gabriel Manterola", "text": "Gabriel Manterola Urigoitia (Zeanuri, Bizkaia, 1890ko martxoaren 18a - Zeanuri, Bizkaia, 1977ko uztailaren 6a) euskal idazle eta itzultzailea izan zen.\nBiografia.\nGasteizko apaizgaitegian egin zituen apaiz ikasketak. 1915-1932 urteetan Eibarren egon zen apaiz. Euskaltzain urgazlea izan zen 1919az geroztik, eta Ohorezko Euskaltzain izendatu zuten 1968. urtean.\n\"Jaungoiko-Zale, Ekin, Yakintza, Zeruko Argia\" eta \"Redenci\u00f3n\" agerkarietan eman zituen argitara lan aipagarrienak.\n1937-1948 urteetan Ingalaterran bizi izan zen. Urte hartan bertan, Zeanurira itzuli eta hango erretore izan zen.\nManterolarenak dira: \"Goiz-izpiak\" (1921, olerkiak), \"Euskal Egunetako Itzaldia \"(1922),\" Santuen bizitza laburrak \"(1925)."}
{"id": "23433", "revid": "95298", "url": "https://eu.wikipedia.org/wiki?curid=23433", "title": "Bonifazio Etxegarai", "text": "Bonifazio Etxegarai Korta (Zumaia, Gipuzkoa, 1878ko ekainaren 5a - Durango, Bizkaia, 1956ko abenduaren 24a), euskal idazle eta legegilea.\nKarmelo Etxegarairen anaia gaztea, Madrilen egin zituen zuzenbideko ikasketak. 1904. urtean Sevillako Probintzia Entzutegiko Gobernuko idazkari izendatu zuten, eta 1910ean Madrilgo Justizia Auzitegi Goreneko idazkariorde. 1922an Eusko Ikaskuntzako Zuzenbide arloko kidea zen eta euskaltzain bihurtu zen lau urte geroago, Karmelo anaia hil eta gero. 1937an Euskal Autonomia Erkidegoko Auzitegi Nagusiko lehendakari hautatu zuten.\nLanak.\nZuzenbide-, historia- eta literatura-alorreko gaiak landu zituen bere idatzietan, \"Euskal Herria, RIEV\" eta \"Euskararen Alde\" aldizkarietan argitaratuak gehienak: \"Moci\u00f3n sobre derecho vasco\" (1923), \"Ap\u00e9ndice al C\u00f3digo Civil\" (1925), \"El proceso a la Zamacolada\", \"A prop\u00f3sito de las palabras belenas\", \"Algunas voces vascas usadas en el Fuero de Navarra\", \"Euskal Erriko etxeen izenak\", \"Lucha de idiomas en Euskadi y en Europa\", \"Euskaldunak euskeraz\", eta abar."}
{"id": "23434", "revid": "90523", "url": "https://eu.wikipedia.org/wiki?curid=23434", "title": "Koldo Eleizalde", "text": "Koldo Eleizalde Brenosa \u2014bataio izenez, Luis Maria Ignazio Jose Ramon; sabindarren izen-sisteman, Eleizalde'tar Koldo\u2014 (Bergara, Gipuzkoa, 1878ko ekainaren 9a - Bilbo, Bizkaia, 1923ko uztailaren 24a) euskal herritar politikari, idazle eta pedagogoa. Euskararen irakaskuntza jorratu zuen bere lan askotan. Eusko Ikaskuntzako partaide izan zen hasieratik. Era berean, Euskaltzaindiaren sortzaileetako bat izan zen, R.M. Azkue, Julio Urkixo eta Arturo Kanpionekin batera. Euskararentzako eredu batu baten alde agertu zen.\nHaur euskaldunei eskola euskaraz eman behar zitzaiela ere aldarrikatzen zuen. Teoria mailan ez ezik, praktikara ere eraman zituen bere ideia pedagogikoak. Horrela, Bizkaiko Aldundiak ezarri zituen eskolen arduraduna izan zen, eta euskarazko ikasmaterialak sortzeaz arduratu zen.\nPolitikan ere jardun zuen, Euzko Alderdi Jeltzaleko kide moduan."}
{"id": "23435", "revid": "431", "url": "https://eu.wikipedia.org/wiki?curid=23435", "title": "Fernando Aire", "text": ""}
{"id": "23436", "revid": "95298", "url": "https://eu.wikipedia.org/wiki?curid=23436", "title": "Bedita Larrakoetxea", "text": "Bedita Larrakoetxea Agirrezabala (Zeanuri, Bizkaia, \u2013 O\u00f1ati, Gipuzkoa, , bataioan Benito Juan, Bedita Jon gisa euskaratua) euskal idazlea eta itzultzailea izan zen. Laterandar ordenako fraidea, Euskaltzain ohorezkoa izendatu zuten 1979an.\nBizitza.\nArratian, Zeanurin, Undurraga Goiko auzoan Altxagutxi etxean jaio zen. Gurasoak Francisco Antonio Larrakoetxea eta Josefa Agirrezabala Etxezarraga ziren, eta zazpi seme-alaben familia osatu zuten.\nLetrango ordenako fraide ordenatzeko asmoz, Altsasura joan zen 1907 urtean, non bi urtetan ikasketak burutu zituen; gero O\u00f1atin egin zituen apaiz ikasketak eta Gasteizen eman zuen Meza Berria 1917an.\nIru\u00f1ean irakasle ikasketak egin zituen. 1928an hasia zen Kornuallesko agustindarren egoitza batean ingelesa lantzen. Ondoren, o\u00f1atin irakasle lanetan jardun zuen udal eskolan eta Rodrigo Mercado Zuazola gau-eskolan. Espainiako Gerra Zibila hasi zenean, haur talde baten arduradun joan zen Britainia Handira. Handik Uruguaira joan zen eta Argentinara gero, non Salta hirian, Belgrano izeneko institutuan aritu zen irakasle. 1972an itzuli zen Euskal Herrira.\n\"Euskal-Esnalea\" eta \"Euzkadi\" aldizkarietan hasi zen idazten. 1934an Kiriki\u00f1o saria jaso zuen \"Agirrezabala'tar Tomas talogintzan txapeldun\" lanagatik. Testu liburuen sorkuntzan jardun zen. Baina Larrakoetxearen lan nagusia Shakespeareren obra guztiaren itzulpena izan zen, ingelesetik zuzenean, bizkaiera aski garbizalean. Guztira, haren 38 lan euskaratu zituen, prosaz emanda. \"Euzko Gogoa\" aldizkarian argitaratzen hasi zen \"Macbet \"(1957, \"Macbeth\") lehenbizi, \"Lear Errege \"(1958, \"King Lear\") gero, eta \"Ekatxa\" (1959, \"The Tempest\") hurrena. Ondoren, sei liburukitan bilduta \"W. Shakespearen Antzerki guzi-guztiak euskaraz\" eman zituen argitara (1974-1977).\nGarai hartako euskara landuaz gain, Arratiako hizkeraren baliabide asko erabili zituen eta ahozkotik oso hurbil dauden zenbait pasarte sortu zituen; tarteka, hitzak ere asmatu zituen, maileguetara ez jotzearren.\nO\u00f1atiko agustindarren egoitzan bizi izan zen, eta hantxe hil zen, 1990ko uztailaren 16an.\nSariak eta ezagutzak.\n1935. urtean Kiriki\u00f1o saria irabazi zuen.\n1979an, euskaltzain ohorezko izendatu zuten.\nLaurogeiko hamarkadan, Zeanurin eta O\u00f1atin, zenbait omenaldi ere egin zioten. O\u00f1atiko Udalak, 1988an, Bedita Larrakoetxea hil aurretxoan eta haren omenez, udal euskaltegiari haren izena jartzea erabaki zuen. Alde batetik, O\u00f1atiko komentuan irakasle eta O\u00f1atiko Udal Irakastegian eta gau eskolan ere irakasle ibili zelako; eta bestetik, euskara goratzeko hainbeste lan egindakoa zelako.\nKanpo loturak.\n[[Kategoria:Euskal idazleak]]\n[[Kategoria:Euskal Herriko itzultzaileak]]\n[[Kategoria:Bizkaiko idazleak]]\n[[Kategoria:Bizkaiko apaizak]]\n[[Kategoria:Euskal Herriko frankismoaren erbesteratuak]]\n[[Kategoria:Zeanuritarrak]]\n[[Kategoria:Euskaltzain ohorezkoak]]"}
{"id": "23437", "revid": "96586", "url": "https://eu.wikipedia.org/wiki?curid=23437", "title": "Martin Uriarte", "text": "Martin Uriarte Odriozola (Zeanuri, Bizkaia, 1879ko ekainaren 27a - Zornotza, Bizkaia, 1960ko urriaren 21a) predikaria eta euskal idazlea izan zen. Karmeldarra. \"Karmen\u00b4go Argia\" aldizkarian argitaratu zituen lan aipagarrienak."}
{"id": "23438", "revid": "95298", "url": "https://eu.wikipedia.org/wiki?curid=23438", "title": "Jaime Kerexeta", "text": "Jaime Kerexeta Gallastegi (Elorrio, Bizkaia, 1918ko uztailaren 31 - \"ib.\", 1998ko abuztuaren 4a), \"Arantzibia\" edo \"Bitargi\" ezizenez, euskal idazle eta itzultzailea izan zen.\nBizitza.\n1947an apaiz egin zen. Burgosko \"Schola Cantorum\" abestaldearen zuzendari eta Sevillan, Burgosen eta Urkiolan organo-jotzaile ibili zen. \"Euzko-gogoa, Eguna, Jesus\u00b4en Biotzaren Deya, Egan, Olerti, Anaitasuna, BAP\" eta beste hainbat agerkaritan eman ditu argitara bere lanak. Erlijiozko liburu ugari itzuli ditu bizkaierara: \"Eguneroko meza\" (1963), \"Gogarteak\" (1963, San Ignazioren Gogo-Ihardunak), \"Argi-bide txikia\" (1965), \"Umeen Biblia\" (1969). Baina, batez ere, \"Euskal-Biblia\" (1976) da Kerexetaren lan nagusia, biblia osoa lehen aldiz bizkaieratua. Erlijiozkoaz gain, Luis de Castresanaren \"Vida de Iparraguirre\" (1978, \"Iparragirre\u00b4ren bizitza\") eta \"El otro \u00e1rbol de Guernica\" (1979, \"Gernika\u00b4ko beste arbola\") itzuli zituen euskarara. Hiru olerki liburu idatzi ditu: \"Orbelak\" (1958), \"Bitargi\" (1969), \"Udazken\" (1980). Historia eta Genealogia ere landu ditu. Bere azkeneko lanak \"Fededunen otoitza\" (1988), \"Kristau-gaiak\" (1995) dira. 1998an ohorezko euskaltzain izendatu zuten.\nLanen zerrenda.\nBiblia.\n1976an Mendebaldeko euskaraz idatzitako lehen Biblia argitaratu zuen."}
{"id": "23439", "revid": "148237", "url": "https://eu.wikipedia.org/wiki?curid=23439", "title": "Pedro Ignazio Barrutia", "text": "Pedro Ignazio Barrutia Basagoitia (Aramaio, Araba, 1682ko uztailaren 3a - Arrasate, Gipuzkoa, 1759) euskal idazlea izan zen. Antzerkia landu zuen batez ere.\nBizitza.\nAita, Pedro Alonso de Barrutia y Salinas, Salamancako Sancti Spiritus parrokiako bikarioa izan zen eta ama, Katharina Basagoitia Olabide, Aramaioko baserri txiro batekoa. Gurasoak ez ziren elkarrekin bizi izan. Aita gazte hil eta semeari utzi zion bere ondarea. Ama, ordea, zahartzaroan hil zen, beti izan zen bezain pobrea.\nSortzez Ibarra elizatekoa (Aramaio, Araba) zen, Arrasatetik hurbilekoa, eta bizitzaren aldi eder bat Arrasaten egin zuen, luzaro bertako izkribau izanik. 1712an Mar\u00eda Luisa de Humendia y Arragarekin ezkondu eta hainbat seme-alaba izan zituen.\nAntzerki lan bakarra ezagutzen dugu, 1711 eta 1752 artean idatzia: \"Acto para la Nochebuena\" (\"Gabonetako ikuskizuna\"). Juan Carlos Guerra euskalari arrasatearrak aurkitu eta Azkuek argitaratu zuen Euskalzale aldizkarian lehenengoz (1897). Kritikak obra urtetan zokoraturik eduki ondoren, XX. mendean Gabriel Aresti poeta ohartu zen lehen aldiz obraren balioaz.\n\"Gabonetako Ikuskizuna\".\n\"Gabonetako Ikuskizuna / Acto para la Nochebuena\" (1983, Arabako Foru Aldundia) izeneko obra gaztelaniazko antzerki barrokoaren hurbilekotzat jotzen da. Obra horietan inspiratua dela uste dute adituek. Denbora-, leku- eta ekintza- unitateak oso era berezian erabiltzen ditu: garaiko arau zurrunei men egin gabe, nahasian. Ekintza, esaterako, Judeako Betleemen eta Arrasaten gertatzen da, fantasiaren irudi arinek bakarrik egin ahal dituzten bidaiez baliaturik. Pertsonaiak, oraintxe dira arrasatear ezagunak; oraintxe aingeruak edo Ama Birjina edo San Josef, eta abar.\nBaina hain zuzen ere kritikoen ustez, \"bikoiztasun-joko\" horiexek dira obrari originaltasun bete-betekoa ez, baina neurri on batean, berezitasun eta tamaina bateko kalitatea ematen diotenak. Bikoiztasun horien azpian, autoreak bi helburu izan dituela uste du Jon Kortazar aztertzaileak:\nGaia.\nObraren gaia honako hauxe da: \"Grazioso\" pertsonaiarengan nola gertatzen den kristau-salbazioa. Obraren egitura berriz, ekitaldi bakarrekoa da. Hala ere, ekitaldi bakar honetan hiru zate bereiz daitezke:\nJakin beharrekoa da, azkenik, obra bizkaieraz idatzita dagoela, Arrasateko euskaran, hain zuzen. Obran zehar, bertso-neurri bat baino gehiago erabili ditu autoreak.\nBeste lan batzuk.\nBerrargitalpenak.\nGabonetako ikuskizuna hainbatetan berrargitaratu da."}
{"id": "23440", "revid": "119347", "url": "https://eu.wikipedia.org/wiki?curid=23440", "title": "Jean Barbier", "text": "Jean Barbier (Donibane Garazi, Nafarroa Beherea, 1875eko uztailaren 9a - Senpere, Lapurdi, 1931ko urriaren 31) euskal idazlea izan zen. \nApaiz ikasketak eginik, 1898an apaiztu zen. Teologian doktore eginik, Larresoroko irakasle izendatu zuten, eta Baionako katedraleko bikario izan zen gero. 1913tik aurrera Senperen erretore izan zen. \"Eskualduna\" aldizkariko lankidea, 1921ean \"Gure Herria\" aldizkaria sortu zuen beste zenbait lagunekin batean. Idazle joria izan zen hitz lauz eta bertsoz, eta antzertia ere landu zuen. Sari asko jaso zituen bere olerkiekin, Sara, Hendaia, Urru\u00f1a, Buenos Airesetan. Antzerti jostalari eta barregarria zerabilen: \"Sorginak\" (1922), \"Zubietako Debrua\" (1922), \"Ezkila xarmatua\" (1922), \"Kauserak eta kruxpetak\" (1924), \"Xilintxa sorgina\" (1924), \"Gauden eskualdun\" (1926), \"Haurrik ez!\" (1931), denak \u00abGure Herrian\u00bb agertuak. 1924an \"Supazter xokoan\" argitaratu zuen, hogeita bost ipuin, poema bat eta bost antzerki lan biltzen dituena.\nNehor edota Ganitx zituen izengoitiak.\nBizitza.\nJean Barbier, euskal idazlea, Nafarroa Behereko hiriburuan, Donibane Garazin, jaio zen, 1875eko uztailaren 9an. Oso txikia zelarik etxeko supazterraren ondoan aiton-amonen ipuin, kanta, pasadizo eta istorio anitz aditu zituen, geroago bere erara moldatu eta aberastuko zituenak.\nBarbierren bizitzaz mintzatu zaizkigunen iritzien arabera ikasketak Hazparnen, Larresoron eta Baionan egin zituen. 1898an apaiz egin zen. Tolosa Okzitaniako Institutu Katolikoan Teologiako doktoretza eskuratu zuen. 1900ean Larresoron irakasle dugu, eta han euskara aberastu zuen; ondoren, 1905ean, Baionako katedralean bikario izan zen, 1913an Senpereko parrokiaren ardura eman zioten arte. Hortxe, herrixka eder eta atsegin horretan, eman zituen hil arteko egun guztiak, alegia, 1931ko urriaren 31 arte.\nNeurri batean esan daiteke, bederen, Axularrentzat Sara izan zena Jean Barbierrentzat Senpere izan zela. Izan ere, garai hartan, hau da, XX. mendearen hasieran, Senpere euskal idazleen biltoki bilakatu zen, eta gure idazlearen kritikoen arabera, Barbier izan zen, beste ororen gainetik, literatura bilkura haiek piztu, adoretu eta sustatu zituena eta, bidenabar, gorputz eta arima edukiz betetzen saiatu zena. Piarres Lafittek dioskunez, han sortu ez bazen ere, \"Gure Herria\" aldizkaria Senpereko presbiterioan bataiatua izan zen.\nGure idazlearen kantuez, poesiez, teatroez, nobelez eta ipuinez osatu ziren lehen aldizkarien orrialdeak. Badakigu jakin \"Eskualduna\" aldizkarian ere era guztietako lanak argitaratzen zituela. Euskara eta musika biziki maite zituen, eta hamaika bertso eta kanta egin zuen, bere parrokian ez ezik inguruetako beste zenbait parrokiatan ere abesteko. Aita Villasantek \"Historia de la Literatura Vasca\" liburuan besteak beste esaten du kantua gure idazlearen baliabiderik handienetakoa izan zela. Garai hartako zenbait euskal apaizek jardun zuten bezala, hau da, erlijioa eta euskara eskutik hartuta, agidanez, Jean Barbierrek ere halatsu jardun zuen. Piarres Lafitte da hori nabarmendu diguna: \u00abBarbier jauna, errotik apeza zen, eta uste dugu zinez, ez zituela euskara eta euskal ohiturak hain arroski ikertuko eta sustatuko, ez balitzaio iduritu euskaldungoa bere eliza lanetarik bat bezala, fedearen eta herriaren sostengu\u00bb.\nIdazlanen deskribapena.\nJean Barbier apaizak literaturak dituen arlo asko ukitu zituen. Luis Villasanteren lehen aipatu liburuan ondorengo hau gogoratzen zaigu: garaztarra ipuingilea, eleberrigilea, olerkaria, musikagilea, folklorezalea eta komediografoa izan zela. Jakina da arlo horietan guztietan egin zituen lanak ez zirela neurri berean meritu berdinekoak izan. Ipuin sailari bagagozkio, \"Supazter xokoan\" lana aipatu behar da lehenbizi. Liburu hori beste literatura genero batzuen lanez osatuta dagoen arren, hogeita bost ipuin ere biltzen ditu. Baionan, 1926. urtean, azaldu zen. Aita Villasantek diosku ipuin hauek Axular handia bera gogorazten diguten zaporea dutela. Herrietan jasotako kutsua darie. Era berean, sail horretan \"Ixtorio-mixterio\" deitu ipuin bilduma sartu behar da. Baionan azaldu zen, 1929. urtean.\nLiburu txikia da, eta herri ipuinez osatuta dago: euskaraz eta erdaraz. Eleberri sailari gagozkiolarik, \"Piarres\" aipatu behar da. Batzuek, bi tomotan eginda dagoen lan honi, eleberri folklorista deitu diote. Piarres Lafittek, esaterako, eleberri baino gehiago idilio bat, hots, maite-eresi bat dela esan du. Bertan euskaldunen ohiturak, jolasak, jaiak, elizkizunak, euskaldunek egindako gerrak, hiletak, ezkontzak, eta abar, erakusten dizkigu Jean Barbierrek. Aita Villasante da ongien azaltzen duena eleberri hau zertan datzan: \u00abNobela hau XX. mendearen hasierako euskal ohiturei buruzko monografia duzu\u00bb.\nEleberri horren lehenengo zatia Baionan azaldu zen, 1926. urtean, eta bigarrena ere hiri hartan bertan, 1929. urtean. Antzerkigintzari dagokion atalean ez da garaztarra hain aipatua eta, are gutxiago, goraipatua izan, baina herritarrei zuzendutako zenbait lanetan, haien euskararekiko zaletasuna pizteko eta sustatzeko balio handia izan zuten antzerki eta komedia aipagarriak utzi dizkigu: \"Sorginak\" (1922), \"Zubietako debrua\" (1922), \"Kauserak eta kruxperak\" (1924), \"Gauden euskaldun \"(1926), \"Eskila xarmanta\" (1922), besteak beste. Antzerki horien guztien helburu nagusia \u2014ezen ez bakarra\u2014 barre eginaraztea da. Olerkiari, kantuari eta musikari ere garaztarrak tarte eta ahalegin zabala bezain aberatsa eskaini zien. Horien artean aipatzekoak dira \"Nere kantuak\" (1910) eta \"Ama Birjina Laurden\" (1926). Denetara laurogei bat kantu dira, gehienak erlijioa gai dutenak.\nKantuetan ageri diren testuez kritika zorrotzak egin zaizkio Jean Barbierri. Piarres Lafittek dio errazegi sortzen zituela, eta ez zituela bigarren irakurketa batez egokitzen. Zaldubik ere hori bera leporatzen zion. Hitz gutxitan esanik, Barbierrek musikari testuari baino garrantzi handiagoa eman zion. Olerkiari gagozkiolarik, berriz, olerkari handia izateko gaitasuna zuena \u2014iritzi horretakoa dugu Santi Onaindia karmeldarra\u2014 nonbait erdibidean gelditu zen. Jose Artetxeren iritzia kontuan hartzekoa da: ba omen zuen garaztarrak edertasuna ikusi eta nabaritzeko dohaina; baina hitz neurtu eta estuetan jartzeko, ez, ordea.\nHala ere, esanak esan, Santi Onaindiak \"Euskal Literatura IV\" liburuan ez dio meriturik kendu nahi Jean Barbierren poesiari, eta bi ezaugarri on nabarmentzen ditu. Alde batetik, garaztarra euskal poesia tradizionalari lotzen zaiola diosku, eta haren olerkiak egituraz bikain kateatuak daudela. Beste alde batetik, Barbierrek olerkietan neurri desberdinak erabiltzen dituen arren, gehienbat 7/6, hots, zortziko txikia, eredutzat hartu zuela. Karmeldarraren ustez, olerkirako joria \"Irrintzina, Amaxo, Supazter xokoan, Meza bat bortuan\" eta \"Galerna\" poemetan ageri da, besteak beste.\nIdazlanen balioztapena.\nBeharbada, Jean Barbierren meriturik handienetakoa euskarazko herri literaturaren tradizioari atxiki izana dateke, bai ipuina sortzen duenean, bai antzerkiaz herrietako jende xumea ekartzen duenean, bai eleberri izan nahi duena egiten saiatzen denean eta, orobat, olerkien eta kantuen bidez barneko sentimenduak erakusten dituenean.\nBestalde, garaztarra ez da euskara hitz berriez eta bortxatuez zaildu nahi duen horietakoa. Alderantziz, herria bilatzen du eta bilatze irrikatsu horretan herri xume horri berari bururatutakotik puskarik freskoena eskaini nahi dio, modurik egokienean. Izan ere, freskotasun eta bizitasun horren ispilurik argiena, besteak beste, hainbat eta hainbat aldiz erabiltzen dituen onomatopeiak dira. Baliabide logikoa da haren lanetan oro har eta ipuinetan bereziki, maiz ahozko ipuin kontalari baten gisa jarduten baitzaigu.\nHitz errepikakor horiek etengabe erabiltzen ditu, testuei ekintza bizia adieraztearekin batera soinu sarkorra eransten dielarik, inolako bortxarik gabe gainera. Idazkerari gagozkiolarik, Jean Barbier garaztarra izan arren, Lapurdin urte mordoa eman baitzuen, haren idazteko moldea lapurterara lerratzen da. Bada beste datu bat Jean Barbierren gainean ahaztu ezin dena. Euskal eleberrigintzaren hastapenaren garaian bizi da, eta ezin zaio sorrera horretan izandako partaidetasuna ukatu; euskal pizkundearen berezko izpia erein zuen. Piarres Lafittek dioskunez, badu Joan Batista Azkonagerreren eleberriak bezainbesteko hegazkadarik eta, \"Piarres\"en barneko mataza makal samarra bada ere, erakusten duen argiztapenez eta berezkotasunez harena baino maila handiagokotzat eman daiteke. Jakina, Barbierrek ez du Txomin Agirreren lanak (\"Kresala\" eta \"Garoa\") duen maila erakusten, baina bai ordea Augustin Anabitartek \"Yolanda\"rekin eta Joan Batista Elizanburuk \"Piarres Adame\"rekin erakutsi zutena bezainbat. Izan ere, Barbierrek idaztankera bere-berea du: bizia, sarkorra eta zolia. Norbaitek emetasun apur\u00f1o bat, berezko intuizioarekin eta sentiberatasun bereziarekin batera, ikusi nahi izan du garaztarraren idazteko moldean."}
{"id": "23441", "revid": "71145", "url": "https://eu.wikipedia.org/wiki?curid=23441", "title": "Serafin Baroja", "text": "Serafin Baroja Zornotza (Donostia, Gipuzkoa, 1840ko irailaren 22a - Bera, Nafarroa Garaia, 1912ko uztailaren 16a) euskal idazlea izan zen.\nBiografia.\nDonostiari oso loturik izan zen, jaiotzez eta bizitzaz. Hiri horretako Konstituzio plazako etxe batean ekarri zuen mundura bere ama Concepcion Zornotza Izagirrek, 1840ko irailaren 22an. Serafinen aitona Rafael Baroja Errioxatik etorri zen, Oiartzungo farmaziaren ardura hartzeko, eta bertako alabarekin ezkondu zen. Inprimatze lanak ere hasi zen egiten, familiaren tradizio luzeari hasiera emanez. Serafinen aitak, Pio Baroja Arrietak \u2014Pio Baroja nobelagile famatuaren aitonak\u2014 eta batez ere Ignacio Ramon osabak, inprimategiko negozioarekin segitu zuten, eta Gipuzkoako aldizkaririk zaharrenetakoa (\"La Papeleta de Oyarzun\", 1814) argitaratu zuten, besteak beste. Handik urte batzuetara Donostiara joan ziren, eta Ignacio Ramonek inprimategia jarri zuen Konstituzio plazako arkupean, gaur egun Euskararen Udal Patronatua dagoen egoitzan.\n1868ko abuztuaren 20an, Carmen Nessi Go\u00f1irekin ezkondu zen eta lau seme-alaba izan zituzten: Dario, Valentzian gazterik hil zitzaiena; Ricardo Baroja margolari eta idazlea; Pio Baroja idazlea; eta Carmen Baroja, hori ere idazlea eta Julio Caro Barojaren ama.\nEuskaltzale eta liberala izan zen. Bigarren Karlistaldian, Donostiako liberalen artean ibili zen borrokan, eta karlisten aurkako kantak idatzi zituen, Jose Manterolak bere \"Cancionero Vasco\"n bildu zituenak. Lanbidez meatzetako ingeniari izan zen, eta lanak bultzatuta, Madrilen (1879), Iru\u00f1ean (1881), Bilbon (1886) eta Huelvan ibili zen ingeniari lanetan.\nBere lehen liburua \"Gaciguezac\" 1875ean argitaratu zuen, euskarazko eta erdarazko poemez osatua. Bi euskal opera idatzi zituen: \"Pudente\" eta \"Luchi\", biak Jose Juan Santestebanen musikaz. Drama bat ere argitaratu zuen, \"Hirni, ama alabac\" 1882an. Kazetaritzan ere gogor ari izan zen; Donostian \"El Urumea\" sortu zuen 1879an (astean hirutan kaleratzen zena), eta Iru\u00f1ean euskaraz eta erdaraz osatutako \"Bai, jauna, bai\" izeneko astekaria 1883an. Azken horrek oso gutxi iraun zuen (sei ale), behar hainbat harpidedun ez baitzuen lortu.\nOrduko aldizkarietan (batez ere \"Euskal-Erria\"n) olerki, artikulu, izkirimiri eta kritika ugari argitaratu zituen Serafin Barojak. Denetan, bere umorea ageri zuen, eta donostiar izaera beste gauza guztien gainetik. Serafinen umorearen adierazgarri, \"a\" letrari buruzko bi orduko hitzaldia eskaini zuen Donostian.\nItzulpen batzuk ere egin zituen, garaiko hainbat espainiar autoreren lanak euskaratu baitzituen: B\u00e9cquer, Calder\u00f3n, Zorrilla, Lope de Vega eta beste batzuenak, baita \"Lazarillo de Tormes\" liburua ere.\nEuskarari dagokionez, gipuzkeraz idatzi zuen beti. Serafin Barojaren euskal senari zor zaizkio Donostiako kale eta plaza batzuen izenak: besteak beste, Ategorrieta, Alderdi-Eder, Jai-Alai.\nHaren lan ezagunena \"San Sebastian martxa\" da, Raimundo Sarriegiren musikari laguntzeko idatzitako kanta, hain zuzen.\nNafarroa Garaiko Beran hil zen, 1912ko uztailaren 16an, Barojatarrek urte horretan bertan erositako Itzea etxean. \"Iru Damatxo\" abestuz hil omen zen."}
{"id": "23442", "revid": "148237", "url": "https://eu.wikipedia.org/wiki?curid=23442", "title": "Maddi Ariztia", "text": "Maddi Ariztia (Sara, Lapurdi, 1887ko uztailaren 28a - 1972ko irailaren 1a) euskal idazlea izan zen. Marie Diharassarri zuen berezko izena, baina Maddi Ariztia ezizenarekin egin zen ezaguna. Ipuinak eta folklore gaiak erabili zituen gehienbat \"Gure Herria, Herria, Egan eta Eusko Folklore\" aldizkarietan.\nBiografia.\nMarie Diharassarri Sarako Lehetxipian jaio zen. Ikasketak Saran eta Mont-de-Marsanen egin zituen. 23 urte zituelarik, 1910. urtean, Baztango Pedro Ariztiarekin ezkondu zen. Laurent Diharassarri apaizaren iloba izateaz gain, Aita Donostiarekin eta Joxemiel Barandiaranekin ere harremanik izan zuen elizaren ohituretan hezitako idazle honek. Bederatzi seme-alaba izanda ere irakurtzeko eta idazteko astia izan zuen. 1933an hitzaldi bat eman zuen Donostiako uda-ikastaroetan \"Uskal-etche Zaharrak\" gaiaz eta ondorengo urteetan hainbat ipuin idatzi zituen. \"Gure Herria\" aldizkarian plazaratu zituen asko 1950eko hamarkadan, bai eta \"Anuario de la Sociedad de Eusko Folklore\" (1934, XIII, 93-129 or.) argitalpenean ere, \"Leyendas laburdinas\" izenarekin, eta, 1949an, \"Bi ohoinen ixtoria\" izeneko ipuina \"Egan\" aldizkarian; baina bere lanik garrantzitsuena 1934an kaleratutako \"Amattoren uzta\" ipuin bilduma da.\nGizonezkoena zen mundu batean, folklorea biltzen aritzen ziren eliza gizonen ondoan, azpimarratzeko moduko lana da Maddi Ariztiak eginikoa. Euskal herri ipuinek xaramelaturik, jaso eta ondorengo belaunaldiei pasa. Horregatik bakarrik ere merezi du emakume honek euskal ipuin biltzaileen artean leku aparta, emakume aitzindaria izan baitzen.\n\"Amattoren uzta\" ipuin bilduma.\n\"S\"eme-alabek herri ipuinak entzutean zuten jarrerak bultzaturik animatu zen ipuinok liburu batean jasotzera, \"Amattoren uzta\"-ren hitzaurrean (5.or.) adierazten duen bezala:\"Oharturik nere haurrak zein prestuki egoten ziren, lorietan, choratuak, ichotorio aditzen, etcheko neskatoek kontatzen ziozkatelarik, gogoatu zitzaidan behar nituela ichtoria zahar horiek, eskribuz eman, beldurrez eta ahantz.\"\n\"Eta gero, nire haurrek erran detzozten beren haurreri, hek, ttikitan, horren gochoki entzun zituzten ichtorio berak.\"\n\"Baziren, ranko, neronek, harrean, aditu nituenak, eta zein gogotik, entzuten nituen berriz!\"\n\"Hola bildu nuen beraz ichtorio andana bat.\"\n\"Geroztik, Aita Donostiak sustaturik, egin ahalak egin ditut ichotrio multchu hori emendatzeko.\"\" Hainbat kontalariren ipuinak batu zituen Maddi Ariztiak, eta, jasotze lan hori ahalik eta zehatzena izan zedin, behin eta berriro kontarazten zuen istorio bera (7. or.):\"\"Harritzeko da ze memorioa izaten duten, batere irakurtzen eta eskribatzen ez dakiten horiek: liburuetan deusik ezin ikas, eta bethi orhoitzen beren aintzinekuen ganik aditu dituztenez!\" \"Ichtorio horiek hartzeko, lehenik erranarazi dizkatet behin erraileri. Gero, erran nauzkite berritz, emeki-emeki, puchkaka-puchkaka, hek erran ahala, nik markatzeko gisan, hitz bakar bat ere kanbiatu gabe. (...) Eta dena izanen da gure Eskuararen onetan, haren maitarazteko eta hedarazteko, Jainko maiteak hala nahi duelarik!\"\" \nHitzaurrean aitortzen duen bezala, ipuin asko Itsasuko artzain batengandik jaso zituen, baita Sarako sendagile zahar batengandik ere, baina Saran sortu eta Zugarramurdin bizi zen 82 urteko agure \"ichtorio erraile gaitz\" bati entzun zizkion gehienak. Arto-zuritzeetan, etxez etxe ibilarazten zuten agurea istorioak kontatzen.\"Harek ichtorioak erran, eta bertzek, entzun, ernerik, loaletu gabe, beren lana gisa hortan aiseago eta gehiago egiteko, omore hobean!\" (6. Or.)Hori ikusirik, Maddi Ariztiak bere etxera eraman zuen agurea, ipuin kontalari:\"\"Pasatu zituen bi egun; ez nuen atchikitzen ahal izan gehiago: sobera grina zuen etchean utziak zituen bere iloba ttiki umechurtchez.\"\n\"Ikustekoa zen, zein gochoki eta eztiki kontatzen zituen bere ichtorioak(...) su pazterrrean jarririk, kapelua khendu eta belaun punttan emanik, begiak erne, urrunerat begira.\"\n\"Zer horen gochoak iragan ditudan harekin.\" (6-7. Or.)\"Liburuan 1923tik 1931 bitartean jasotako hamasei ipuin biltzen dira \"guntiz, poliki, errez eta xarmant aundiz, umetxoentzat atsegingarri\", Santi Onaindiaren hitzetan. 1982an Elkar argitaletxeak plazaraturiko edizio berrian, liburua euskaraz eta frantsesez agertu zen, ezkerraldean euskarazko bertsioa eta eskuinekoan itzulpena. Pierre Lafittek liburuaren hitzaurrean dioen bezala:\n\"Le texte basque est accompagn\u00e9 d'une traduction litt\u00e9rale en fran\u00e7ais. Elle sera utile aux \u00e9trangers peu habitu\u00e9s au labourdin et d\u00e9sireux d'\u00e9tudier notre langue mill\u00e9naire...\" (Ariztia 1982: 3).\nEuskarari buruzko kezkaz gain, bada Laffiteren hitzaurrean folklorearen gaineko aipamenik ere:\n\"Au nom de tous les amis du folklore, nous remercions Madame Ariztia de l'oeuvre si consciencieuse et si int\u00e9ressante qu'elle vient de mener ? bout...\" (op. cit.: 3). (\"Folklorearen lagun guztien izenean, eskerrak eman nahi dizkiogu Ariztia andreari egin berri duen lan zehatz eta interesgarriagatik? azkena...\" (op. cit. : 3)). \nIpuinak eta erlijioa.\nEuskal Herriko herri literaturan sarri gertatu ohi den bezala, ipuin bilduma honetan ere erlijioak eragin handia izan zuen. Lehenengo ipuinetik hasita, \"Mutil baten ixtorioa\", nabaria da erlijio kristauaren eragina. Ama Birjina agertu zaio protagonistari, eta gero, haren jokabidea dela-eta, narratzaileak dio: \"\"Gure Jainkoak, beti, xuxen dabilana, ongi gidatzen baitu, suertatu zen konde hori..\".\"(op. cit.: 16). Amaitu ere, Jainkoaren graziari buruzko aipamen batekin amaitzen du: \"Jainkoaren grazia gaitziru bat urre baino hobea izan zuen\" (op. cit.: 16). Ondoren datozen ipuinetan, \"Axularren aroa\" izenez ezagutzen den kontakizun-sailean, Sarako erretorearen alde onak eta bertuteak goraipatzen dira.\nEspiritu kristauaren eragina beste ipuin batzuetako izenburuetan ere nabari da: \"Mutil gaizo baten eta Birjina Maria neskatxaren ixtorioa\", \"Fede ukatu baten ixtorioa\"... Baina horien ondoan badaude antzinako tradiziotik jasotako bestelako herri ipuinak ere. \"Arotxaren ixtorioa\", esate baterako, Jose Migel Barandiaranek jasotako \"Patxi Errementaria\" ipuin ezagunaren beste bertsio bat da; gauza bera esan liteke Mayi Ariztiaren \"Arttoren ixtorioa\" eta Barandiaranen \"Peru gezurtia\"-ri buruz."}
{"id": "23443", "revid": "95298", "url": "https://eu.wikipedia.org/wiki?curid=23443", "title": "Sebastian Mendiburu", "text": "Sebastian Manuel Mendiburu Olano (Oiartzun, Gipuzkoa, 1708ko irailaren 2a \u2013 Bolonia, Italia, 1782ko uztailaren 14a) euskal idazlea eta jesulaguna izan zen. Batera eta bestera ibili zen misiotan hogeita hamar urtez. Kardaberazen laguntzaz, Jesusen Bihotzaren debozioa bultzatu eta hedatu zuen Euskal Herrian. Espainian jesuiten kontrako egozpen legea indarrean sartu zenean, preso hartu eta Italiara bidali zuten. Euskal Herrian ospe handia izan zuen, entzute handiko sermoilari bihurtu zen, eta Euskal Zizeron deitua izan zen.\nBizitza.\nSebastian Mendiburu Oiartzunen jaio zen, 1708an. 1725ean sartu zen Jesusen Lagundian. Iru\u00f1ean egin zituen Filosofia eta Teologia ikasketak. Nafarroa Garaiko herri euskaldunetan ibili zen predikari eta misioak ematen. Hizlari fama handia lortu zuenez gero, \u00abEuskal Zizeron\u00bb ezizena jarri zioten. Iru\u00f1eko gotzainaren eskariz, Filosofiako eta Teologiako katedraduna izan zen. 1767. urtean, Karlos III.ak jesuitak Espainiatik bota zituenean, Italiara jo zuen beste jesuitekin batera, eta Bolonian hil zen 1782an, hirurogeita hamalau urte zituela.\nIdazlanak.\nMendiburuk zerabilen hizkera, gipuzkera baino gehiago, goi-nafarrera zen. Idazle gisa, Manuel Larramendiren eskolakoen artean sartua izan da. Izan ere, Larramendiren eragina norbaitengan antzematen bada Sebastian Mendiburu eta Agustin Kardaberaz egileengan da. Mendiburuk dantzak eta zezenketak ez zituen batere gogoko eta, ohiko erlijio gaiei buruz idazteaz gain, horri buruzko hainbat lan ere idatzi zituen. Estilo bikaina zuen. Hizkuntza ondo menperatzen zuen, zalantzarik gabe."}
{"id": "23444", "revid": "95298", "url": "https://eu.wikipedia.org/wiki?curid=23444", "title": "Martin Gilbeau", "text": "Martin Gilbeau Oiartzabal (Urru\u00f1a, Lapurdi, 1839ko abuztuaren 3a - Donibane Lohizune, Lapurdi, 1912ko abenduaren 11) euskal idazlea, medikua eta Donibane Lohizuneko auzapeza izan zen. Frantsesez ere idatzi zuen.\nBizitza.\nMartin Gilbeau Oiartzabal Urru\u00f1an sortu zen 1839ko agorrilaren 3an. Aita itsasgizona zuen eta ama Pexeeneberriko etxekoandrea. Aita \"Le Lapin\" izeneko ontzian aritzen zen lanean, eta itsasoan desagertu zen Martin sortu zen urte bereko abenduan. Hiru anaia-arreba izan zituen, baina hiruak haurtzaroan hil zirenez gero, Martin umezurtz gelditu zen, amarekin bakarrik, lau hilabete zituelarik. Umezurtza zela eta, estatuak eman hainbat laguntzaren bitartez, goi mailako irakaskuntzara iritsi ahal izan zen. Medikuntza ikasketak burutu zituen Bordeleko Saint-Andr\u00e9 ospitalean, eta 1869ko otsailaren 16an mediku titulua atzeman zuen.\nSendagile titulua eskuan zeukala, Euskal Herrira itzuli zen, eta Donibane Lohizunen aritu zen lanean, Hazparneko seme zen Xan Battitt Larralde mediku eta olerkariarekin batera. Urtebetez bakarrik, 1870. urtean hil baitzen hazpandarra. Orduz geroztik Donibanen bizi izan zen Marie Dihursuribehere-rekin ezkondurik.\nArras ezaguna zen garaiko donibandarren artetan, eta horrek bultzatu zuen 1878ko urtarrilaren 6an izan zen bozketan errepublikarren zerrendaburu aurkezteko. 213 bozka atzeman zituzten eta horren arabera lau ordezkari egokitu zitzaizkien. Eskuindarrek, berriz, hemeretzi ordezkari lortu zituzten. Legeak administrazioaren esku uzten zuen kantoiko hiriburuetako auzapezaren hautaketa, eta honek hauteskunde Gilbeau doktorea hautatu zuen Donibane Lohizuneko auzapez. Kargu horretan jarraitu zuen hamar urte luzez.\n1878ko agorrilaren 28 eta 29ko eta 1882ko otsailaren 11ko ekaitz handien ondoren, badia hetsi zuen eta portu hobetu. Bainuetxe pare bat eraiki zuen, kasinoa zabaldu zuen eta 1879an, hiri osorako gasa bermatu zuen gas-lantegia eraiki zuen. 1881 eta 1883 urteen artean, lintzurako lurrak idorrarazi zituen eta urbanizazio plangintza zehatz bati jarraiki, Aintzirako eta Haize-errotako auzotegiak sortu.\nLau urteko legealdia bukatzean, berriro hautatu zuten auzapez 1881eko urtarrilaren 9an. Urtebete berantago, hau da, 1882ko martxoaren 28an, Pariseko Parlamentuak irakaskuntza beharrezkoa eta laikoari buruzko legea atera zuen. Lege hau beharrezkoa zen zazpi eta hamahiru urteren arteko haur guztientzat. Lege honek ordura arte irakaskuntzan aritzen ziren errejenta edo maisu erlijiosoak kanporatu zituen eta haien ordez, errejenta laikoak ezarri. Gilbeauk, errepublikarra izaki, irakaskuntza publiko eta dohainekoaren alde egin zuen.\n1884ko maiatzaren hauteskundeetan hirugarren aldiz hautatu zuten auzapez. Donibane Lohizuneko irakaskuntzan bi apez aritzen ziren, Etxeberri eta Elizaga. Gilbeauk, irakaskuntza laikoaren alde eginez, ordura arte herriko etxeak hilero pagatzen zien ordaina kendu zien. Honek eskandalua eta kalapita sortu zuen. Donibandar fededunak, baita alderdi errepublikanoari bozka ematen ziotenak ere, Gilbeau doktorearen aurka jarri ziren. Azkaineko erretorea, I. Doihanbehere Donibaneko bikarioen alde lerrotu zen. Hauek Gilbeauren antiklerikalismoa bazter guztietan barna zabaldu zuten, eta horrela, 1888ko maiatzaren 6an izan ziren hauteskundeetan Goihenetxe doktorea nagusitu zitzaion eta auzapez kargua kendu zion.\nBaina Donibane Lohizunek auzapez ona galdu bazuen, erran beharra daukagu, euskal kulturak eragile eta bultzatzaile bikaina irabazi zuela. Martin Gilbeauk, auzapez kargua galduz geroztik, bete-betean aritu baitzen euskararen eta euskal kulturaren alde. Hala eta guztiz ere, euskal kulturaren arloan mugitzen ziren apez eta fededun ugariek nehoiz ez zioten barkatu auzapez izan zelarik, Etxeberri eta Elizaga bikarioei ordaina kendu izana, eta, nahiz eta Donibane Lohizuneko Elizaga erretorearekin eta Adema Zaldubi kanonikoarekin adiskidetasun handia izan, horietako ainitz ibili ziren aldiro zangalatrabak jarriz eta Gilbeau doktorearen lanak oztopatuz. Heientzat Gilbeau deabruaren pertsonifikazioa zen.\nMartin Gilbeauren euskaltzaletasuna zaharra zen. Jadanik, hamasei urte zituela Euskaldun baten bihozminak Indietan izeneko bertso sorta idatzi zuen. 1859an, hogeita hiru urte zituela, Antton Abadiak Urru\u00f1an antolatu zituen Euskal Bestetan hirugarren saria eskuratu zuen \"Euskaldun desterratua\" olerki sortarekin.\n1869-1870 urteetatik aurrera, \"L\u00b4association basque des jeux floraux\" izeneko elkartea sortu zuen, Antton Abadiak bultzaturiko euskal Lore Jokoetatik aparte, euskaltzale \"gorri\" edo errepublikazaleak bildu nahian.\nHortik aitzina, buru-belarri aritu zen ikerketak egiten eta Arturo Kanpion, Jose Manterola, Elizanburu eta beste euskaltzale ospetsurekin batera euskal aldizkari eta jaiak bultzatuz. 1881ean eta 1882an lehen Euskal jaiak antolatu zituen Donibane Lohizunen. Geroxeago, beste euskaltzale liberalekin batera, \"Association Basque\" izenekoa sortu zuen Uztaritzen. Bertan ibili ziren San Martin eta Harriaga --Hazparneko morroskoa deitua-- diputatuak, Arturo Kanpion iruinsemea, J.D.J. Salaberri Mauleko notarioa, Uztaritzeko Duhart eta Ezpeletako Haltzuet auzapezak\u2026 Elkarteko lehen lehendakaria Gilbeau doktorea izan zen. 1894an Hazparnen bildu ziren, 1895ean Ezpeletan, 1896an Kanbon, eta 1897an Saran, azken herri horretan Elizanburu omendu zutelarik.\nSarako bilkura horretan, Gilbeauk eta Vinson euskalariak euskararen ortografia finkatzeko akademia bat sortzea deliberatu zuten. Azkenik, 1901eko irailaren 16an, Hendaian lehen Euskal Ortografia Biltzarra izan zen, eta bertara hurbildu ziren Bidasoaren bi aldeetako euskaltzalerik famatuenak: Azkue, Arana-Goiri, Arturo Kanpion, Txomin Agirre, Serapio Mujika, Adema Zaldubi, Arbelbide, Broussain, Hiriart-Urruti, Daranatz... Biltzar honetatik Euskal Herriko Literatura Federazioa sortu zen, Adema Zaldubi lehendakari eta Martin Guilbeau idazkari izanen direlarik. Hortik sortu zen geroxeago, 1901ean Federaci\u00f3n Literaria Vasca, 1902. urtean, Euskaltzaleen Biltzarra eta Euskal Esnalea 1908an.\nUrte berean, Martin Gilbeauk bere azken lana plazaratu zuen: Hitztegiko pasarte batzuek izeneko hiztegi\u00f1oa. Baionako Euskal Erakustetxean Euskal herriko hizkuntza mapa bat ezarri zuen erakusgai, baina zorigaitzez, ez da gure egunetara iritsi. 1912ko abenduaren 11n Donibane Lohizunen hil zen, hirurogeita hamahiru urte zituela."}
{"id": "23445", "revid": "119347", "url": "https://eu.wikipedia.org/wiki?curid=23445", "title": "Arnaut Oihenart", "text": "Arnaut Oihenart (Maule, Zuberoa, 1592ko abuztuaren 7a - Donapaleu, Nafarroa Beherea, 1668ko urtarrilaren 14a) euskal poeta, legegizona, historialaria eta politikaria izan zen. Joan Perez Lazarragarekin batera, ezagutzen den lehen idazle laikoa. Euskaraz, frantsesez eta latinez idatzi zuen.\nNahiz eta Ohienart XVII. mendean bizi, oraindik ez dago itxita bere obra, Gidor Bilbao ikertzaileak poema berriak aurkitu baititu azken urteetan. \nBizitza.\nMauleko lurjabe eta merkatari familia batean jaio zen. Legeak Bordelen ikasi zituen. 1663an Zuberoako estatuetako sindiko izendatu zuten, hirugarren estatuko kide gisa. Ardosko Joana baxenafarrarekin ezkondu eta Donapaleura joan zen, nafar estatuetan abokatu lanetan aritzera. Agaramontar leinuari buruzko informazioaren bila aritu zen Baionako, Paueko, Tolosa Okzitaniako eta Parisko agiri-gordailuetan. Nafarroako erregeordeak ukatu egin zion Nafarroako Comptos Ganberako agiriak begiratzea, susmoa hartuta Oihenartek informazio hura Nafarroaren inbasio gaztelarraren aurka idazteko erabiliko zuela. \nEuskal idazle gisa, poesia herri-tradizioko moldeetatik urrundu nahi izan zuen, auzo-erdaretako poesia jasora hurbiltzeko. Metrika zorrotza eta errima aberatsa darabil. Berari zor diogu euskal poesiaren gaineko lehen hausnartze literarioa; euskal idazleen artean horrelako kezka estetikoak erakusten dituen lehena da.\nLanak.\nPoetika.\nObra horri guztiari, baina, orain arte ezagutzen ez ziren hiru poema gehitu behar zaizkio orain. Gidor Bilbao EHUko Ikasketa Klasikoen Saileko irakasle eta Monumenta Linguae Vasconum taldeko ikertzaileak egin zuen aurkikuntza."}
{"id": "23446", "revid": "1519", "url": "https://eu.wikipedia.org/wiki?curid=23446", "title": "Jean Etxepare Landerretxe", "text": "Jean Etxepare Landerretxe (Jatsu\", Nafarroa Beherea, 1937ko urriaren 31 - Hazparne, Lapurdi, 1961eko abuztuaren 10a), \"Jean Etxepare gaztea\" gisa eta \"John de Cize\", \"Ihizgorri\", \"Don Xixtu\" ezizenez ere ezaguna, euskal idazlea izan zen. Artikulugile izan zen batez ere Etxepare.\nBizitza.\nBaionako Teknika eskolan ikasi zuen eta berehala hasi zen kontulari lanetan. Lehenengo idazlanak 1957an argitaratu zituen \"Gazte\" aldizkarian. Geroztik, han eta \"Herria\", \"Gure Herria\" eta \"Pan-pin\" aldizkarietan ipuinak argitaratu zituen, haurrentzat eta helduentzat idatziak. 1959an \"Euskal-Kulturaren-Alde\" erakundek antolatutako ipuin lehiaketa irabazi zuen. \"Arno Xuria\" izeneko antzerkia idatzi zuen, eta Pagnolen eta Txekhoven lan batzuk egokitu zituen euskarara. Hogeita lau urte bete gabe zituela hil egin zen. \nIdazlanak.\nHil ondoren, 1963an, aldizkarietako idazlanak bildu eta argitaratu zizkioten \"Mendekoste Gereziak eta beste\" izenburuarekin, Piarres Xarritonek prestatu zuen edizio batean..\n1991n bilduma hori, osatua, berrargitaratu egin zen izenburuan soilik \"Mendekoste gereziak\" utzita, eta Inazio Mujika Iraolak egin zuen edizioa. Lehenengo liburuan argitaratutako testu guztiak daude edizio berrian, beste narrazio eta kazetaritza-lan batzuk gehituta."}
{"id": "23447", "revid": "512", "url": "https://eu.wikipedia.org/wiki?curid=23447", "title": "Jean Etxepare", "text": "Jean Etxepare bi euskal idazleren izena da:\nLehena ospetsuena da."}
{"id": "23448", "revid": "95298", "url": "https://eu.wikipedia.org/wiki?curid=23448", "title": "Paulo Zamarripa", "text": "Paulo Zamarripa Uraga, Artatxori ezizenez, (Laredo (Espainia), 1877 - Sondika (Bizkaia), 1950eko abuztuaren 17a) Bizkaiko euskal idazle eta apaiza izan zen.\nBiografia.\nBere familia jatorriz Sondikakoa zen eta hara eraman zuten txikia zelarik. Gasteizen egin zituen eliz ikasketak, eta 1906an apaiztu zen. Otxaranen, Gatikan, Bermeon eta Sondikan egon zen apaiz. \"Euskalzale\" aldizkarian, 1897 eta 1899 artean, \"Izkirimiriak\" atala zuzendu zuen; \"Euskal-Erria\". \"Eusko Ikaskuntzen Nazioarteko Aldizkaria\", \"Ibaizabal\", \"Jaungoiko-Zale\" eta \"Euskal Esnalea\" eta \"Euskalerriaren Alde\" aldizkarietan ere idatzi zuen. 1935. urtetik aurrera, \"La Gaceta del Norte\" egunkariko euskal saileko erredaktore izan zen.\nLanak.\nZamarriparen idazlana bi sail nagusitan bana daiteke; alde batetik, euskal gramatikari buruzkoak, eta bestetik, olerkiak eta kontakizun labur barre eragileen bildumak."}
{"id": "23449", "revid": "9016732", "url": "https://eu.wikipedia.org/wiki?curid=23449", "title": "Joan Ignazio Iztueta", "text": "Joan Ignazio Iztueta Etxeberria (Zaldibia, Gipuzkoa, 1767ko azaroaren 29a \u2013 1845eko abuztuaren 18a) euskal idazle eta historialaria izan zen. Arlo askotan nabarmendu zen.\nEz zaio ezagutzen Iztuetari goi mailako ikasketarik. Berak esana da, gainera, \u00abgizon lego eskolatu bageko jakin-ez bat\u00bb zela; hala ere, idazkietan jakintza maila nahiko handia erakusten du.\nBizitza.\nZaldibian jaio zen, Iztuetaenea etxean (gerora Kapagindegi izena hartuko zuen eraikin horrek). Hogeita hiru urte zituela ezkondu zen lehen aldiz, Joakina Lintzoain urnietarrarekin. Handik hamabi urtera alargundu zen, lehen ezkontza hartatik bost seme-alaba izanda.\nAzpeitiko kartzelan egon zen 1801-1807 urte bitartean. Zergatiak ez dira garbi ageri: agidanez, lapurreta bategatik edo; beste zenbaiten ustetan, ordea, haur hiltze batean laguntzaile izateagatik. Ezaguna dena da Kontxesi Bengoetxea donostiarra ezagutu zuela han, hura bi haur hiltzeagatik kondenatua, eta harekin maiteminduta, 1808an ezkondu zirela. Kartzela garaikoa da \"Kontxesiri\" izeneko bertso saila, gerora entzute handikoa izan zena. Oso ezaguna da bertso horien hasiera: \"\u00abMaite bat maitatzen det maitagarria\u00bb\". Iberiar Penintsulako Gerran frantziarren aldeko jarrera izan zuen, frantsestu gisa, eta ogasun alorrean karguren bat izan zuen Donostian.\n1815az gero, eta aurreko garai ilun haien ondoren, Donostian izan zen Iztueta literatura lanetara emana. Donostiako udaletxeak agindu zion bil zitzala ahal zituen dantza eta dantzarako musika gehienak, artxiboetan gordetzeko eta gazteei erakusteko. Lan horren ondorioz argitaratu zuen \"Guipuzcoaco dantza gogoangarrien condaira edo historia beren so\u00f1u zar, eta itz neurtu edo versoaquin. Baita berac ongui dantzatzeco iracaste edo instruccioac ere\" liburua. Horregatik hartzen da Iztueta lehen folkloristatzat.\nBigarren aldiz alargundu eta 1828an hirugarrenez ezkondu zen, Asunci\u00f3n Urruzola zizurkildarrarekin. Donostiako harresietako Lur Ateko zaindaria izan zen garai hartan, eta kartzelako alkaide ere izan zen. Bere lanetan euskararen alde eta dantzen alde jardun zuen, orduko dantzen kontra aritzen ziren apaizekin eztabaidan sartuta. Horren lekuko da Juan Jose Mogeli idazten dion gutuna, Frai Bartolome Santa Teresaren kontra: \"Carta eguiten diona D. Juan Ignacio Iztuetac apez D. Juan Jose Mogueli, aita beacurtsu fraile Santa Teresacoac Plauto euskaldunaren icenarequin izquidatu duen obrachoaren ga\u00f1ean. Ce\u00f1a arguitaratu duen Moguel berac\" (1829)\".\nDonostian zegoelarik gaztelaniaz poesia anonimoren batzuk ere idatzi zituen, Elias Legarda, Claudio Ant\u00f3n Luzuriaga, Jose Manuel Collado eta beste zenbait donostiar oligarka ezagunen aurkako poema satirikoa kasu (\"Una docena de banderillas de fuego al compadre Legarda\"):\nBizitzako azken urteak Zaldibian pasa zituen, gazteei dantzak irakasten eta bere lanik garrantzitsuena, \"Guipuzcoaco provinciaren condaira edo historia\" (hil ondoren, 1847an, argitara emana), idazten. Liburua bi zatitan banatuta dago: lehen zatian orduko Gipuzkoako ohiturak, bizimodua, animaliak, landareak, ibaiak eta abar deskribatzen ditu; eta bigarrenean, berriz, Zaldibiako batxillerraren \"Suma\"-ri jarraituz, eta Zamacolaren \"Historia de las naciones vascas\" plagiatuz, gipuzkoarren gudu eta gatazken kontaketa bat egin zuen. Gipuzkoako historia horretan ematen du bat-bateko bertsolaritzari buruz ezagutzen den lehen berri historikoa: Billabonan 1802an 4.000 entzuleren aurrean bi bertsolarik egindako saio luze baten aipamena.\nJose Garmendia Arruabarrenak Iztuetaren olerkiak eta lan ezezagunak bildu eta argitara eman zituen bi liburukitan (lehena 1968an eta bigarrena 1978an). Jesus Elosegik 1969an \"Juan Ignacio de Iztueta Echeberria (1767-1845)\" izeneko biografia jakingarria idatzi zuen.\nIritzi kritikoa.\n\"Errima\" edo \"puntuari\" eta erritmoaren ematen die Iztuetak garrantzi gehien. Haren eskuetan errima, askotan, ustekabean sortzen da, errima erregularretik irregularrera salto eginez, gaiak eta erritmoak eskatzen dioten neurrian. \"Erritmoari\" dagokionez, Iztuetak eta, geroago, Bilintxek gauza bera egin zuten: bertsoak kantatzeko, doinu berriak erabili zituzten, zaharrez gainera. Izan ere, errimen aldaketa ez ezik, neurriari ere astindu ederrak ematen dizkio Iztuetak. Molde erregularreko monotonia hautsita, bat-batean bertso laburrak tartekatzen ditu, doinuak hala eskatuta ziurrenik.\n\"Oin herrena\" edo gaztelerazko \"pie quebrado\" delakoa deitzen dena erabiltzen zuen, Bilintxen modura \"Juana Bixenta Olabe\" bertso sailean. Honexegatik eta biek olerkigintza eta bertsolaritza landu zutelako, Bilintxekin parekatu izan dute."}
{"id": "23450", "revid": "95298", "url": "https://eu.wikipedia.org/wiki?curid=23450", "title": "Louis Dassance", "text": "Louis Dassance (Uztaritze, 1888ko abuztuaren 20a - \"ib.\", 1976ko apirilaren 14a) euskal idazle, nekazaritza-ingeniari, politikari eta euskaltzaina izan zen.\nBizitza eta lanak.\nParisen egin zituen letra- eta nekazaritza-ikasketak. \"Gure Herria\" aldizkariaren sortzaileetariko bat izan zen 1921. urtean. Eskualtzaleen Biltzarreko lehendakaria izendatu zuten 1957. urtean. Obra nagusiak hauek dira: \"Chronique de la chanson basque: Anderea gorarik\" (1963), \"Chronique de la chanson basque: A propos de Be\u00f1at Mardo\" (1967), \"Trois chansons populaires sur Cambo \"(1968), \"Recherches sur la filiation du po\u00e9te J. B. Elissamburu\" (1969), \"Aldude eta Baztango ohiko pilotaz bi solas\" (1969) eta \"Orhiko xoria et son auteur\" (1970). \"Eskualduna, Herria, Gure Herria, Gure-Almanaka\" eta \"Bulletin du Mus\u00e9e Basque\" aldizkarietan eman zituen argitara aipaturiko lanak."}
{"id": "23451", "revid": "95298", "url": "https://eu.wikipedia.org/wiki?curid=23451", "title": "Salvat Monho", "text": "Salvat Monho Laborde (Izturitze, Nafarroa Beherea, 1749ko abuztuaren 23a - Bardoze, Lapurdi, 1821eko ekainaren 4a) euskal idazlea izan zen.\nBizitza.\nFrantziako Iraultza garaian Bardozeko erretorea izan zen; Iraultzaren aldekoa hasieran, haren kontrakoa izan zen gero. Apaiz konstituzionala izan nahi ez zuelako atzerrira ihes egin zuen 1799an. 1806an, kultua berrezartzean, Ipar Euskal Herrira itzuli zen. Ainhoako erretorea izan zen lehenik, eta Irisarrira bidali zuten geroago. Iberiar Penintsulako Gerran, Mina jeneralak Irisarriko herritarrei barka ziezaien lortu zuen; izan ere, jenerala herritarrak zigortzeko prest zegoen, tropei eraso egin zietelako.\nLanak.\nOlerki eta bertso ugari idatzi zituen, eliz-girokoak eta satirikoak. 1972an, Pierre Laffitek bildu eta argitaratu zituen \"Po\u00e8mes basques de Salvat Monho (1749-1821)\" liburuan. Olerki horietako bat da honako hau:"}
{"id": "23452", "revid": "148237", "url": "https://eu.wikipedia.org/wiki?curid=23452", "title": "Seber Altube", "text": "Sebero Altube Lertxundi (Arrasate, Gipuzkoa, 1879ko azaroaren 8a - Gernika, Bizkaia, 1963ko abuztuaren 27a) euskal idazlea, filologoa eta musikaria izan zen. Euskaltzain, 1920. urtetik. Gaztetan Gernikako Orfeoiaren zuzendaria izan zen (1902) eta, geroago, arma fabrika bateko kudeatzailea (1915-1936). Gernikako alkate izan zen, eta gerra garaian Argentinara eta Pauera erbesteratu behar izan zuen eta 1958an itzuli zen; garai hartakoa da \"La fonction de la douleur\" liburu filosofikoa (1957). Haren lan nagusiak euskarari eskainitakoak dira (1920-36):\nMusikari moduan, harmonia eta konposizioa landu zituen. Horrezaz gain, hainbat musika tresna jotzen zituen. Gaztaroan dultzaina jotzaile moduan famatu egin zen. Hamabost urterekin, Arrasateko Musika Bandan hasi zen.\nHiztegiaren auzian, Altubek neologismoen sorkuntza salatu eta hizkuntzan ondo sustraituriko hitz bizien erabilera defendatu zuen. Sintaxiari dagokionez, \"Erderismos\" izenburuko obran joskera legeak formulatu zituen.\nGaldegaia.\nSeber Altube autodidakta izan zen: ez zen inoiz unibertsitatera joan. Hala ere, lan handia egin zuen hizkuntzalaritzan, sintaxiari dagokionez batez ere. Haren arlorik aipatuena, \"Erderismos\" liburuan garatua, galdegaiarena izan zen. Horretan, segida eman zion Azkuek hasitako lanari, baina Altuberen ekarpena izan zen galdegaia zer den garbi azaltzea eta non kokatu behar den esatea. Haren iritziz, galdegaia aditzaren aurrean kokatu behar da, ezkerretara, aditzari inkatu-inkatuta.\nHarrezkero, lege horrek kritika zaparrada handia eragin du: hizkuntzalaririk handienak izan zituen kontra, esate baterako, Koldo Mitxelena, Luis Villasante eta J.M. Mokoroa. Kritikarik zorrotzena Koldo Mitxelenak egin zion: \u201cLabur esateko, Altube jaunak finkatutako legeak, euskarak gorde behar lituzkeenak izango dira agian, baina ez euskarak gorde eta gordetzen dituenak. Ez dira, gehienez ere, euskararenak, zenbait dialektorenak baizik. Eta dialekto horietan ere zeharo eta osoro betetzen ez direla esan beharrik ez\u201d.\nOraintsu, beste hizkuntzalari batzuek ere gogor kritikatu dute Seber Altuberen legea. Eusebio Osak dio euskarazko hiztunik onenak \u2014baserritarrak\u2014 direla galdegaiaren hauslerik handienak. Mitxel Kaltzakortak, Jose Ramon Zubimendik, Pello Esnalek eta Bittor Hidalgok ere zalantzan jarri dute galdegaiaren legea, Altubek formulatu bezala. \u201cPlanteatu beharrean \u2014dio Bittor Hidalgok\u2014 euskal joskera da \u2018euskaldunek orain arte erabili dutena\u2019, euskal joskera definitzen dute \u2018gaztelaniaren kontrakoa\u2019. Gainera, gaitzetsi egiten da ordura arte, euskal idazleek edo euskal hiztunek erabilitako guztia. Lege bat asmatzen dute, lege gezurretakoa, eta lege hori betetzen ez dutenei \u2018euskara txarra\u2019 egitea egozten diete\u201d.\nSeber Altubek finkatu zuen galdegaiaren legea euskara gainbehera zihoan une batean. Urte batzuk geroago, euskara berpizten hasi zenean, ikastolen mugimendua, alfabetatze kanpainak-eta hasi zirenean, bere teoriek sekulako arrakasta izan zuten euskaltzaleen artean. Eragina ere, izugarria, euskal klasikoen tradizio idatzia erabat aldatzeraino. Bittor Hidalgok bere doktore tesian ikertu duenez, galdegaiaren kokagunea aldatu egin da nabarmen idazleen artean, Azkueren eta Altuberen teoriak azaldu zirenetik. Hori garbi ikusten da Hidalgok berak egindako taulan:\nGaldegaiaren kokagunea.\nArazoak, baina, hasi ziren euskara sartu zenean ordura arte ateak itxita izan zituen esparruetan: egunkarian, telebistan, irratian, eskolan, unibertsitatean, administrazioan\u2026 Komunikazio arazoak agertu ziren, batez ere Hego Euskal Herrian. Hala ere, oraindik ere Altuberen teoriek indar handia dute euskal gizartean.\nLanak.\nAlor asko jorratu zituen Seber Altubek, bereziki hizkuntzalaritza, literatura, saiakera eta musika.\nHizkuntzalaritza.\nAltuberen lan nagusiak euskal hizkuntzari eskainitakoak dira, eta zazpi sailetan bana daitezke:"}
{"id": "23453", "revid": "56334", "url": "https://eu.wikipedia.org/wiki?curid=23453", "title": "Marijane Minaberri", "text": "Marijane Minaberri (Banka, Nafarroa Beherea, 1926ko irailaren 7a - 2017ko otsailaren 23a), \u00abAndere\u00f1o\u00bb, \u00abAtalki\u00bb ezizenez ere ezaguna, euskal idazlea izan zen. Batxilergoko titulua eskuratzeko saiakerak egin ondoren, irakaskuntzan eta idazkari lanetan ibili zen, baita aldizkari batzuetan kolaboratzaile ere, eta lankidetza horien bitartez bere sorkuntza propioak argitaratzen hasi zen.\n1997an Marijane kanta zan! disko-liburua argitaratu zuen Oskorri folk musika taldeak. Disko-liburu hauek egin zuten Minaberri ezagunago.\nBizitza.\nTxikitatik, Banka bertako eskola batean ikasi zuen, eta 12 urterekin, Donapaleuko eskolara joan zen ikasten jarraitzera. Geroago, Angelura joan zen batxiler titulua lortu nahian, baina ama gaixotu, eta bertan behera utzi zituen ikasketa horiek.\n1948an, Bankako udaletxean idazkari lanetan hasi zen, eta lanbide horretan jardun zuen hamar urtez. 1954an, familia guztia Uztaritzera bizitzera joan zen eta Baionako Saint Louis de Gonzague elizako ikastetxean sartu zen irakasle. Irakaskuntzan aritu ondoren, \"Basque Eclair\" egunkarian ibili zen idazkari lanetan, eta zenbait kolaborazio ere egin zituen denboraldi batez. Lanean, bere ondoan izan zituen Gilen Epherre zuberotar kalonjea, Joseph Camino \"Pan-pin\" haur-aldizkariaren sortzailea, Gexan Lantziri eta gero, \"Sud Ouest\" egunkarira joan behar izan zuen Janbattitt Dirassar besteak beste, denak euskal idazle izanik. 1975ean, \"Sud Quest\"-ek erosi zuen aldizkaria, eta egunkari horretarako lanean ibili zen, 1990ean erretiroa hartu zuen arte.\nEuskarazko beste komunikabide batzuetan ere kolaboratu izan du, \"Herria\", \"Gure Herria\", \"Almanaka\" eta \"Pan-pin\" aldizkarietan. Horietan argitaratu ditu bere idazlan edo sorkuntza gehienak.\nIrratian ere aritu da lanean, eta ez hori bakarrik, euskal irratigintzan dugun aintzindarietako bat kontsideratzen da. 1960an Parisko Irrati Nazionalak martxan jarri zuen \"Radio C\u00f4te Basque\" irratian ibili zen, euskarari tokitxo bat uzten zion irratian, Pantxo Etxezaharreta, Piarres Lartzabal eta beste batzuekin batera. Bertan, bertsolari saila hartu zuen bere gain, baita haurren txokoa eta entzuleen disko-eskaintza ere. Geroztik, \"Gure irratian\" eta \"Lapurdi irratian\" entzun ahal izan da Marijane Minaberriren ahotsa.\nEuskaltzain urgazle izendatu zuen Euskatzaindiak 1964ko urriaren 30ean, eta ohorezko, 1998ko apirilaren 24an. Euskal Idazleen Elkarteko ohorezko kidea ere bazen.\nLiteratura ibilbidea.\nIdazle ibilbidea hainbat aldizkaritako kolaborazioen bidez hasi zuen poemak eta ipuinak plazaratuz. 1960 urtean \"Gure Herrian\" kaleratu zituen bi poema: \"Ama\u00f1okantua\" eta \"Esku miresgarria\". Urtebetera \"Mari-gorri\" lana argitaratu zuen eta 1963an \"Itchulingo anderea...\" (Goiztiri) ipuin liburua plazaratzen da Baionan eta 1965ean \"Xoria kantari\" poesia liburua. Xabier Etxaniz Erle Haur eta Gazte Literatura adituaren iritziz, bi lan horiek Euskal Haur eta Gazte Literaturaren mugarritzat har daitezke, hau da, Euskal Haur Literaturaren abiapuntutzat.\nHasieran olerki batzuk eman zituen argitara, baina, batez ere, haurrentzako antzerki lanak zein ipuinak idatzi ditu. Horietako batzuen izenburuak dira: \"Mokhor bat eta mokhor bi\" (1965), \"Begietakoa, Joanes Zirtzil, Manexen nahigabeak, Auzitegian, Marikitaren otoitza, Eri haundia, Abereen eguberri eta E\u00f1aut eta sagutxo\". 1983an, antzerki lan batzuk bildu, eta argitara eman zituen \"Haur antzerkia\" bilduman. Haurrak eta antzerkigintza izan ditu langai eta, ildo horri eutsiz, \"Antzerkia ikastetxean\" lana argitaratu zuen 1993an.\nIrratirako ere lan egin du, eta disko batzuk ere atera ditu. 1999. urtean Marijane Minaberriren hainbat kantu eta olerki belaunaldi gazteenenengana ere heldu ziren Oskorri taldeak argitaratutako \"Marijan kanta zan\" diskoari esker. Diskoaz gain, horretan oinarritutako ikuskizuna eraman zuten herriz herri Oskorrik eta Kukubiltxo taldeak.\nHonez gain, idazleak beste esparru batzuk ere ukitu ditu, eta honela, Manuel Michelena eta Piarre Lafitteten laguntzaz bi hiztegi eraman ditu argitara:\n\"Grammaire basque pour tous\" eta \"Dictionnaire basque pour tous\".\nLanak.\nOso luzea eta oparoa da Mari Jane Minaberri idazlearen liburuen zerrenda. Haur eta Gazte Literatura, poesia, antzerkia, itzulpenak, hiztegia... denetarik idatzi du. Hauek dira Haur eta Gazte Literaturan argitaratutakoak:"}
{"id": "23454", "revid": "1028", "url": "https://eu.wikipedia.org/wiki?curid=23454", "title": "Biktoriano Iraola", "text": "Biktoriano Iraola Aristegieta (Pasaia, Gipuzkoa, 1841eko martxoaren 23a - Donostia, Gipuzkoa, 1919ko irailaren 19a) idazle, marrazkilari eta litografo bat izan zen. Pasaitarra zen sortzez, baina bizitza osoa Donostian egin zuen; bertan ezkondu zen Catalina Alvarez Agirrerekin, eta bertan hil zen.\nDonostian Jose Manterolaren inguruan eratutako idazle multzoaren parte izan zen Iraola. Marrazkilari trebea izan zen, izkirimiri, erretratu eta ilustrazio marrazki ugari egindakoa, eta ikertzaile askoren ustez komikigintzaren aitzindari izan zen Euskal Herrian. Litografia lantegian berrikuntza tekniko aurrerazaleak aplikatu zituen, besteak beste, kolorezko litografiak argitaratu ahal izateko.\nBizitza.\nLehen urteak.\nBiktoriano Iraola Pasai Donibanen jaio zen 1841eko martxoaren 23an. Ama Josefa Carmen Aristegieta Berra igeldoarra zuen, eta aita, berriz, Jose Luis Iraola Odriozola, Ibarrako semea. Sei senidetan, laugarrena izan zen Biktoriano. Bera baino zaharrago, Jose Luis (1837) eta Petra Maria Antonia (1839); eta gazteago, Tomas Lukas (1843), Paskual Kaietano (1846) eta Josefa Ramona Paskasia (1849). Lehenengoa eta azkena Donostian bataiatuak, gainerakoak Pasai Donibanen. Sorterriari zor zion maitasuna handikiro azaldu zuen Iraolak sarritan; \u00abSantiaguetan\u00bb izeneko sei bertso jostatzaileetan eta, batez ere, \"Pasayan\" zarzuelan.\nLanbidea eta ezkontza.\nLanbidez litografo izan zen Iraola. Donostiako Legazpi kaleko bosgarrenean izan zuen bizilekua eta lantegia. Inprimategiko tresneria mugitzeko astoa zerabilen etxe barrunbeko patioan jira-bueltaka, \"Rosita\" izeneko asto emea.\nCatalina Alvarez Agirre bergararrarekin ezkondu zen 1861eko azaroaren 25ean, Donostiako San Bizente parrokian. Bost seme-alaba izan zituzten: Fidel Nikolas (1862), Dolores Concepci\u00f3n (1863), Emilio Fermin Gil (1866), Josefa Maria (1868) eta Maria Petronila (1871). Fidel jaio berritan hil zen, Emilio 3 urte zituela, eta Josefa 12 urte zituela.\nDonostiako bizimodua eta literatura.\nIraolaren izena estuki dago loturik XIX. mendearen amaierako eta XX. mendearen hasiera arteko Donostiari. Zenbaitetan, literatura lanen bitartez garaikide izan zituen herritar ezagunak azaldu zituen: \"Shordo\", \"Ishki\u00f1a\", \"Brokolo\" orduko donostiarren izenak dira. Iraolak horiei buruz idatzitako antzerki pieza laburrak izan ziren txalotuak Antzoki Zaharreko saioetan.\nIraolaren lanek aditzera ematen dute oso aldarte oneko gizona izan zela. Kronistek ere hala diote, baita zenbait gertakari kontatzen ere: Bigarren Karlistaldian \"txapelgorriek\" Arratzain menditik Donostia erasotzen zutelarik, lehertu gabeko bi granada jaso eta etxean gorde zituen oroigarri gisa.\nHala ere, gizon langilea izan zen Iraola, eta ez zuen onartzen etxera inor opariekin eta gisakoekin etortzea.\n\"Bilintx\".\nBere garaiko donostiar idazle gehienek bezala, Iraolak ongi ezagutu zuen Indalezio Bizkarrondo \"Bilintx\"; haren irudiaren erretratu ezagunena Iraolak marraztu zuen, eta \"Euskal-Erria\" aldizkarian argitaratu 1885ean.\nIraolak eta beste zenbait lagunek jarri zuten Donostiako hilerrian Bilintxek duen oroitarria, eta aldi berean ere aurkeztu Donostiako Udalean 1884ko otsailaren 6an eskabide bat, Antzoki Zaharreko iparraldera jotzen duen kale laburrari Bilintxen izena jar ziezaioten.\nEz da Bilintxena Iraolak egindako marrazki bakarra: lanen zerrendan ageri dira argitaratutako guztiak, eta hor ikus daiteke marrazkia, erretratua eta komikia (marrazkiz eta testuz eratutako istorio labur, gehienetan barregarriak) asko landu zituela.\nPolitika.\nUrte luzetan, Donostiako Udaleko zinegotzi izan zen, udaletxea Konstituzio plazan zegoenean. Orobat, 1873. urtean hasi eta ia etengabe 1905. urte bitartean kargu politikoak izan zituen udal korporazioan, gaur egungo zinegotziaren gisakoak beti. Donostiaren hiri zabalkunderako aparteko garrantzia izan zuten urteetan izan zituen Iraolak ardura politikoak.\nSoka-muturra.\nIraolak gogor lan egin zuen Donostiako kaleetan soka-muturraren ohitura gal ez zedin; urtarrilaren 20an hasi eta Inauteri asteartea bitartean, igandero korritzen zen zezena Donostiako kaleetan. Festa hori kentzeko 1902ko urtarrilaren 14an udalak emandako erabakiak istiluak sortu zituen hirian.\nUdal langileek euskaraz jakin behar.\nZinegotzi zelarik, borroka egin zuen udal langile izateko baldintzapenen artean ezar zedin euskaraz jakitea. Zehazki, zerga agenteen (\u00abceladores de arbitrios\u00bb) lanpostu batzuk betetzeko deia egin behar zuen Donostiako Udalak 1891n. Ekainaren 8ko udalbatzarrean, Feliziano Etxeberria zinegotziak proposamen bat aurkeztu zuen, lanpostu haietan ez zedin eskatu\u00a0 nahitaez euskaraz jakitea; Biktoriano Iraola gogor mintzatu zen proposamenaren aurka, baina bozketa galdu egin zuen (11 alde, 7 aurka).\nOkendoren omenezko estatua.\nBaita ere, Antonio Okendoren omenez Donostian dagoen estatuaren bultzatzaileetako bat izan zen, 1887an.\nHeriotza.\n1919ko irailaren 19an hil zen Biktoriano Iraola, goizeko bederatzietan, Donostiako bere etxean. Hurrengo egunetan argitaratu ziren ohar nekrologikoek aho batez azpimarratu zuten Iraolaren izaera zuzen eta langilea.\nPlaza bat Donostian.\nDonostiako Udalak Gros auzoko plaza bati Iraolaren izena ematea erabaki zuen 1999ko ekainaren 2an.\nMende arteko Donostiaren erakusle.\nDonostia militarren hiri gotortua izan zen XIX. mendean zehar, 1863an harresiak eraitsi ziren arte. Ordutik aurrera, hiri zabalkundeari ekin zion Donostiak, merkatari, eskulangile eta burgesia txikiak bere gisara moldatutako turismo hiria bilakatzeko.\nGiro berritzaile hartan, eta euskal foruak 1876an indargabetzeak euskal intelektualen artean sortarazitako kontzientzia hartzeari loturik, eratu zen Donostiako mugimendua. Biktoriano Iraola mugimendu horren partaide eta eragile sutsuenetako bat izan zen, ez bakarrik literaturaren esparruan, baizik ere donostiarren bizitza sozialaren muinean ziren jai ospakizunetan.\nAdiskide izan zituen, besteak beste, Bilintx, Ramon Artola edo Klaudio Otaegi, haiei egindako marrazkietan ikus daitekeenez. Raimundo Sarriegi ere adiskide mina izan zuen, eta haren musikari hitzak jarri zizkion, adibidez Donostiako pertzegile edo kaldereroen festan euskaraz kantatzen den \u00ab\u00bb piezari. \u00abUni\u00f3n Artesana\u00bb elkartearen sortze agiriaren sinatzaileetako bat izan zen Iraola, eta Donostiako danborrada haren etxe aurrean gelditzen zen jotzera.\nIdazle.\nIraola bere literatura lanez nola bizitza publikoaz XIX. mendearen hondarretan zabaldu eta hiritartu zen Donostiako bizitzaren partaide osoa izan zen; jaiotzez pasaitarra izanik ere, esan daiteke Iraola donostiarra izan zela bizitzaz eta buru-bihotzez.\nEuskal Herriak foruak galdu berriak zituela, XIX. mendearen azken hamarkada aldera, intelektual talde handi bat bildu zen Donostian, Jose Manterola Beldarrain irakasle gazte kementsuaren gerizpean:\nGuztiokin batera Donostiako bizitza herritar festazalearekin elkarturik ibiltzen ziren beste hainbat kaletar: Angel Minondo, Donostiako soka-muturra eta kalderero edo pertzegileen zuzendaria, Pello Laudaude, Shordo, Ishki\u00f1a, Echekalte edo Antton Mugika.\nIraola litografo bezala, lanbide askotarikoak ziren: Soroa eta Norberto Luzuriaga gimnastika irakasle ziren, Pepe Artola iturgin eta Eugenio Gabilondo kazetari. Eskulangilez osatutako taldea izanda ere, literatura, antzerkia eta musika ipini zuten jarduera sozialaren bihotzean, harresiak bota berriak eta zabaltze bidean zen Donostia hartan.\nPoemak eta bertsoak.\nPoema gehienak bakanka idatzi eta argitaratu zituen Biktoriano Iraolak, egunkarietan nahiz aldizkarietan, batez ere \"Euskal-Erria\" aldizkarian.\nLiburu gisa argitaratu zituenean ere, poemek ez zuten barne loturarik, gaiaren aldetik bederen. \"Kontuchoak\" (1886) gisa horretakoa da, bertso eta poema bakanez osatua; liburuan bildutakoak, geroztik, \"Euskal-Erria\" aldizkarian argitaratu zituen. \"Apurrak\" liburua (1895) ere poema soltez egina da; bukaeran, baina, \u00abBisajiak\u00bb izeneko sail bat du, Donostiako 16 pertsonaia ezagunen erretratu modukoak, poema banatan.\n\"Ziriyak\" argitaratu gabeko eskuizkribua bide beretik egina da. Koaderno baten 131 orrialdetan eskuz idatzitako 269 poemaz osatua da. Formaz eta neurriz, gehienak hamarreko handian eginak dira, estiloz eta moldez bertsolaritzaren oso hurbileko moduan. Koaderno berean eta jarraian, azken 70 orrialdeetan, \"Choriyak\" izenburuko eskuizkribua dago. Poema edo bertso horiek ere hamarreko handian daude, eta 24 txoriren deskribapenak dira. Azken bertsoaren oinean, Biktoriano Iraolaren izenpea ageri da. Bertso sail horren osagai gehienak \"Euskal-Erria\" aldizkarian argitaratu zituen 1913-1914 bitartean. Datu hori kontuan hartuta, eta eskuizkribuak ageri duen idazkera kontuan hartuta, pentsa daiteke \"Ziriyak\" eta \"Choriyak\" eskuizkribua urte tarte horretan idatzia izan zela.\nIraolaren bertso edo poemen artean sailkatu behar dira, baita ere, \"itanasiak\" (igarkizunak bertsotan).\nIraolaren poemen bilduma bat argitaratu zuen Auspoa liburutegiak 1997an, \"Au poza senti det eta beste bertso asko\" izenburuaz.\nIpuinak eta narrazioak.\nIraolak hitz lauz idatzitako lan gehienak \"Baserritarra\" eta \"Euskal-Erria\" aldizkarietan argitaratu zituen. \"Baserritarra\" aldizkaria Iraolak berak sortu zuen eta bere litografia lantegian inprimatu zuen. Izenburuak aditzera ematen duenez, nekazarientzat sortutako testu eta irakurgaiez osatua zegoen.\nProsazko lanen artean sartu behar dira, baita ere, \"izkirimiri\" idatziak \"(\"pasadizo edo kontakizun laburrak) eta igarkizunak.\nIraolaren ipuin lan gehienak \"Oroitzak eta beste ipui asko\" izenburuko liburuan bildu zituen, 1962an, aita Antonio Zavalak, Auspoa argitaletxean. Baita ere, ipuin sorta bat argitaratu zen 1997an, \"Pasayan\" zarzuelarekin batera liburutxo batean.\nAntzerki lanak.\nHamaika antzerki lan ezagutzen zaizkio Biktoriano Iraolari. Guztiak laburrak, Marzelino Soroak, Toribio Altzagak eta, oro har, XIX. mende amaierako bidegileek finkatu zuten eredura. Iraolaren istorioek nahiz pertsonaiek herritar kutsu garbia dute, garai hartako Euskal Herriaren kronika modukoak dira. Gainera, musikaz lagunduta jokatzen ziren antzerki lanak dira batzuetan. Era horretako antzerki lanen erakusle izan daiteke Iraolaren sorterrian girotutako \"Pasayan\" zarzuela, Raimundo Sarriegiren musikaz egina.\nObra laburrak izanik, aldizkarien barruan argitaratu zituen gehienetan, nahiz eta gero edo aldi berean liburuxka bereizietan argitaratu.\nIraolaren antzerki lan guztiak jende aurrean jokatuak izan ziren, gehienetan San Tomas egunarekin Donostiako Antzoki Zaharrean urtero egin ohi zen saioaren barruan. Jokatzaileen artean, oso maiz agertzen ziren Pepe eta Rosario Artola anai-arrebak (esate baterako, \"Pasayan\" obran); Ramon Artola zen bien aita, Iraolaren adiskide mina.\nAldizkariak eta egunkariak.\nEuskaraz argitaratzen ziren aldizkari garaikide gehienetan idatzi zuen Iraolak: \"Revista Euskara de Navarra\", \"Bertsolariya\", \"Ibaizabal\", \"Euskalzale\", \"Euskal Esnalea\", eta batez ere Jose Manterolak sortutako \"Euskal-Erria\".\nIraola bi aldizkariren sortzailetzat jotzen da:\nEgunkarietan ere argitaratu zituen poemak, ipuin laburrak edo marrazkiak, batik bat bere ideia errepublikazaleekin bat egiten zuten haietan: \"El Diario de San Sebasti\u00e1n\", \"El Pueblo Vasco\", \"La Regi\u00f3n Vasca\" eta \"La Voz de Guip\u00fazcoa\".\nKritikarien ikuspegia.\nLiteratura kritikarien arreta piztu izan dute, apalki bada ere, Iraolaren bertsoek eta ipuinek. Orobat, kritikarien ikuspegiz Biktoriano Iraolak maila literario apala du.\nGregorio Mugikaren iritziz, Donostiako mugimenduko beste idazle guztien artean Bilintxen arrastoa gertuenetik Iraolak jarraitu zuen:\nKoldo Mitxelenak, berriz, Iraolaren idazlanen maila haztatu nahirik, nahiago izan zuen irakurlea jakinaren gainean jarri:\nSanti Onaindiak, baina, \u00abidazle jatortzat\u00bb jotzen zuen Iraola:\nJuan Luis Zabalak aukera bat ikusten zuen Iraolaren idazlanetan mende arteko Donostia nolakoa zen jakiteko.\nJoxemiel Bidador idazlearen iritziz ere, bai bertsoetan, bai ipuinetan, esan daiteke Iraola XIX. mende amaieran Donostian euskal letrak arnasberritzen saiatutako belaunaldiaren ordezkari bat dela.\nJavier Rojo kazetariak honela laburtu zituen Iraolaren literatura lanen ezaugarriak:\nAsier Barandiaran irakasleak, azkenik, Iraolaren adierazkortasuna nabarmendu zuen:\nKritikaren iritziz, beraz, Iraolaren lanetan ez daiteke maila literario goraturik aurkitu. Hala eta guztiz ere, Iraolak ospe eta itzal handia bereganatu zuen bizi izan zen garaian, irakurleen artean bezala zirkulu intelektualetan ere. Horren lekuko izan daiteke Miguel Unamunok Iraolaren poema bat irakurri zuela jendaurrean, Bilboko Gaiarre antzokian, 1886ko martxoaren 23an, Sabino Aranak eta Camilo Villabasok sortu zuten elkarte folklorista baten ekitaldi batean.\nMarrazkilari.\nEgunkari eta aldizkariei dagokienez, marrazkigintza garrantzi handiko jarduera zen XIX. mendearen amaiera eta XX. mendearen hasiera bitartean; hain zuzen ere, Biktoriano Iraolaren bizialdian. Garai haietan inprimategiko teknikak ez zeuden guztiz garatuta argazkiak argitaratzeko, eta marrazkiek betetzen zuten, maiz, testuak ilustratzeko eginkizuna. Era horretakoak dira Iraolaren marrazki asko, testuak ilustratzeko berariaz egindakoak, baina gehienak marrazki autonomoak dira: testuz lagunduriko izkirimiri edo istorioak, baita testurik gabekoak ere, batzuetan.\nKomikiak.\nIkertzaile batzuek Biktoriano Iraola jotzen dute Euskal Herriko komikigintzaren aitzindari; besteak beste, Jexux Zubiaurrek:\nBeste ikertzaile batzuen arabera, Espainian komikigintza landutako lehen marrazkilarietako bat da Iraola.\nEgia esateko, Iraolak egindako marrazkietatik, bi\u00f1etatan banatutako istorio bakarra duten komiki edo banda marraztu bi besterik ez dira gordetzen, \"Baserritarra\" aldizkarian argitaratutakoak 1907an eta 1908an.\nIzkirimiriak.\nGai irrigarri batekin, marrazkiz eta testuz osatutako istorio laburrak dira; gehienetan, marrazki edo bi\u00f1eta bakarrekoak, eta askotan elkarrizketa moduan osatutakoak.\nIzkirimirietan pertsonaia herritarrak ageri dira, eta bizitzaren eguneroko neke-pozetatik hartutako gaiak aurkezten dituzte (dirua, lana, maitasuna, gosea, osasuna, pobrezia, engainua eta gisakoak).\n\"El Thun Thun, El Aurresku,\" \"La Galerna\" eta \"Baserritarra\" aldizkarietan argitaratu zituen, bai euskaraz, bai gaztelaniaz.\nMarrazkietan eta izkirimirietan emakumeen gaineko ikuspegi androzentriko markatu bat erakusten du Iraolak.\nGorputz osoko erretratuak.\nBere garaiko pertsonaia ezagun, idazle, politikari edo adiskideen erretratu ugari marraztu eta argitaratu zuen Biktoriano Iraolak. Horien artean, nabarmentzen dira euskaraz idazten zuten poeten erretratuak; tartean, emakume bakarrarena: Rosario Artola. Era honetako erretratu guztiak \"El Thun Thun\" aldizkarian argitaratu zituen.\nGorputz osoko erretratuen kasuan, Iraolak karikaturaren aldera jotzen zuen, eta burua nabarmen handiago duten irudiak marrazten zituen. Jose Maria Unsain historialariak ohartarazten du karikaturaren teknika horretan zehazki errespetatzen zela aurpegiaren itxura errealismoz jasotzea; baimentzen zen deformazio bakarra zen buruaren proportzioa handitzea, gorputzaren aldean. Dirudienez, karikatura teknika hori Frantzian hedatu zen, Bigarren Inperioaren garaian.\nErretratuak.\nBiktoriano Iraolak atxikimenduz landu zuen erretratu klasiko edo errealista, batik bat \"El Thun Thun\" eta \"Euskal-Erria\" aldizkarietan. Politikariak, idazleak, erlijio gizonak, musikariak, asmatzaileak, artistak eta erretratatu zituen gehienbat; gizonezkoak, artisten kasuan izan ezik.\nLumaz egindako erretratuak ziren beti, errealismo eta xehetasun handikoak, aurpegiaren eta begiradaren itxura fideltasun handienaz jasotzeko asmoz eginak.\nIlustrazio marrazkiak eta beste.\nUmoreaz eta erretratuez aldendutako beste marrazki batzuk ere argitaratu zituen Biktoriano Iraolak, gutxiago badira ere. Sail honetan nabarmentzekoak dira euskal emakumeen figura tradizionalez egindakoak (baserritarra, sardina saltzailea eta Pasaiako batelera), \"Euskal-Erria\" aldizkarian argitaratutakoak. Gisa honetako beste marrazki batzuk \"El Thun Thun\" aldizkarian agertu ziren.\nBestetan, autonomiarik gabeko marrazkiak argitaratu zituen, hori da, testuen osagarri gisakoak, argitalpenaren testu jarraitasuna maketazioan arintzeko xedez edo aldizkariaren denbora-pasaren atala osatzeko helburuz egindakoak. Atal honetan ere trebetasun handia erakutsi zuen Biktoriano Iraolak, batik bat \"El Thun Thun\" aldizkarian.\nKritikaren ikuspegia.\nJose Maria Unsain historialariaren ustez, Iraolaren marrazkien adierazgarritasuna zorrotzago agertzen zen izkirimirietan edo karikaturetan, pertsonen erretratuetan baino, nahiz eta umorearen edukia testuan oinarritzen zen, marrazkiaren moldaeran baino gehiago. Zorroztasun hori honela azaltzen du Unsainek:\nIrudi baten dohaintza.\nSan Telmo Museoaren gobernu batzordeak dohaintza bat jaso zuen 1905eko azaroaren 25ean, Biktoriano Iraolak museoari egindakoa. Lamina bat da, gutxi gorabehera A3 tamainakoa, lumaz eta koloreko tintaz egindako litografia bat, irudikatzen duena Peruko El Callaoko itsas borroka, 1866ko maiatzaren 2an gertatua, Hispano-hegoamerikar Gerraren garaian.\nLitografo.\nBiktoriano Iraolak era guztietako lanak egin zituen bere litografia lantegian, Donostiako Legazpi kaleko 5. atarian: liburuak, aldizkariak, antzerki lanen libretoak, musika partizioak, egutegi edo almanakak, joko kartak eta abar.\nBerrikuntza teknikoei dagokienez, litografia aurreratua izan zen Biktoriano Iraolaren lantegia, itxura guztiaren arabera: irudiak eta testuak integratzea, koloreen erabilera eta maketazio landua nabarmentzen dira haren lanetan, bereziki \"El Thun Thun\" eta \"El Aurresku\" aldizkarietan. Bi aldizkari horien zuzendaria Tiburcio Otsakar izan zen, gerora nafar sozialismoaren figura garrantzitsu bat izan zena, eta Errepublikaren aurkako matxinada piztu orudko frankistek hil zutena Iberon. Aldizkariak argitaratu ziren garaian, Iraolaren litografian lan egiten zuen Otsakarrek.\nJose Maria Unsain historialariak nabarmentzen du \"El Thun Thun\" aldizkariak kolorea ekarri zuela azalera. Garai hartan ez bide zen gauza arrunta koloretan inprimatzea: litografia teknikaren barruan, kolorezko (kromolitografia) lehen inprimaketak Godefroy Engelmann-ek egin zituen, 1836an, eta \"El Thun Thun\" aldizkaria 1894an argitaratu zen, kolorearen teknika aitzindariak oraindik zabaldu gabeak ziren garaian. Argi dago Iraolak koloretan inprimatzeko teknika landu zuela, kolorea erabili baitzuen ez bakarrik \"El Thun Thun\" aldizkarian, baizik ere liburu batzuen azalean (\"Apurrak\", 1885, besteak beste) eta, bereziki, Euskal Festen oroimen txostenetan.\nEuskarazko Itz Jostaldien Batzarra.\nEuskarazko Itz Jostaldien Batzarrak urtez urte antolatzen zituen lore jokoen oroimen txostenen azaletan Biktoriano Iraolaren marrazkigintza eta ilustrazioaren trebetasunak ez ezik, litografiaren tekniken gaineko gaitasunak nabarmentzen dira, konposizioaren eta koloreen kalitatearen aldetik.\nJoko kartak.\nLiburu edo aldizkari formatuko argitalpenez gain, jokorako kartak ere diseinatu, marraztu eta inprimatu zituen Biktoriano Iraolak bere litografian. Marrazkietan, karikaturara jotzen zuen kasu guztietan, eta kolorearen kalitatea maila handikoa zela ikusten da, Espainiako Liburutegi Nazionalean gordetzen diren bi adibideetan.\nIraolak marraztu eta inprimatutako bi karta-sorta hauek ezagutzen dira:\nIrudien trataeragatik eta antzematen den asmoagatik, bi karta-sorta hauek satiraren edo umorearen arloan kokatu behar dira. Karta espainol motakoak dira biak, hau da, lau multzotan banatuak: urre, kopa, ezpata eta bastoi. Karikaturetan, buruak proportzio handia hartzen du gorputzaren aldean, baina aurpegiaren erretratua errealismo handiz egina dago, irudikatzen den pertsona aise ezagutzeko eran.\nDirudienez, karta hauek pospolo ontzi baten tamainako kaxatan gorde eta erabiltzeko zeuden prestatuta: karta bakoitzaren neurria da 48 mm x 38 mm; hori da, karta espainol ohikoak baino nabarmen txikiagoa.\nAlderdi kromatikoan, gorria eta horia dira kolore nagusiak, irudien barnea betetzeko gailentzen baitira; bigarren mailan, berdea, eta askoz gutxiago urdina. Karta gehienen funtsa urdin argiz koloreztatuta ageri da. Kolore horiez gain, beltza erabiltzen da soilik marrazkien traza egiteko.\nKarta-sorta komikoa.\nPaper orri bakarrean (207 mm x 398 mm) inprimatutako karta-sorta bat da, ebaki gabeko 40 karta irudikatzen dituena. Ziurrenik, erakusgarri gisa erabilitako orri bat da, litografia edo inprimaketa lan baten proposamen edo aurrekontu bat aurkezteko.\nPaper orriaren oineko ertzean, Biktoriano Iraolaren sinadura ageri da, tinta beltzez eta eskuz idatzita, aurretik lekua eta data dituela (\u00aben San Sebastian 14 Abril 1886\u00bb). Ikusten da paper orria tolestuta egon dela luzaroan, bi plegaduratan; horren ondorioz, karta batzuen eskuin ertza hondatuta ageri da, goitik behera (4 urre, 1 ezpata, 11 ezpata eta 5 bastoi).\nKarta-sorta honetan Espainiako zarzuelaren arloan XIX. mendearen amaieran ezagun ziren pertsonaiak irudikatzen dira. Horien artean daude Julian Gaiarre erronkariarra (12 urre) eta Pablo Sarasate iruinxemea (4 kopa).\nBost urre kartaren erdian, egilearen zigilu moduko bat ageri da: \u00abBaraja c\u00f3mica. Lit. V. Iraola. Sn. Sn. Es propiedad\u00bb. Baita ere, \u00abBaraja c\u00f3mica\u00bb idazpena ageri da 1, 4, 6 eta 7 urrean; 4 eta 6 kopan; 4, 5 eta 6 ezpatan; eta 4 bastoian.\nKarta-sorta zezenzale-politikoa.\nLau paper orritan (108 mm x 242 mm handiena) inprimatutako karta-sorta bat da, ebaki gabeko 40 karta irudikatzen dituena. Ziurrenik, lagin bat da, erakusgarri gisa erabilitakoa, litografia edo inprimaketa lan baten proposamen edo aurrekontu bat aurkezteko. Lehen eta bigaren paper orriek 12na karta dituzte, hirugarrenak 10, eta laugarrenak 6 karta.\nPaper orri bakoitzaren oineko ertzean, Biktoriano Iraolaren sinadura ageri da, tinta beltzez eta eskuz idatzita, eta aldamenean lekua eta data. Lehenengoan, lehendabizi sinadura eta gero \u00aben S. Sebastian, 22 Julio 1886\u00bb; bigarrenean eta hirugarrenean, \u00abS. Sebastian, 22 Julio 1886\u00bb eta sinadura gero; eta laugarrenean, paper orriaren ezker eta behe ertzak erabilita jarraian, \u00abSan Sebastian, 24 Julio\u00bb eta sinadura gero.Itxura guztia du lehen paper sorta eta beste hiruak une desberdinetan eginak edo inprimatuak izan zirela. Alde batetik, guztiak gama kromatiko berdintsuan eginak badaude ere (gorria eta horia nagusi; bigarren mailan, berdea, eta askoz gutxiago urdina) lehen sortako irudi guztiek funtsa urdinkara bat duten bitartean, beste hiru sortetan funtsa ez da uniformea, baizik horixka, eta irudia zutik ageri den kasuetan, lurrean urdinkara.\nLau urre kartaren erdian, idazkun hau ageri da: \u00abBARAJA TAURINA-POLITICA ES PROPIEDAD Lit. V. Iraola S. SEBASTIAN\u00bb; eta lau kopa kartan \u00abBARAJA TAURINA POLITICA ES PROPIEDAD Lit. V. Iraola S. SEB[ASTIA]N\u00bb\nKarta-sorta honetan XIX. mendeko Espainiako politikari ezagun batzuk irudikatzen dira karikaturen bitartez; besteak beste: Jos\u00e9 Echegaray, Emilio Castelar, Antonio C\u00e1novas del Castillo, Pr\u00e1xedes Mateo Sagasta, Manuel Pav\u00eda, Jenaro Quesada, Manuel Ruiz Zorrilla, eta Karlos Maria Isidro errege-nahia.\nKarta batzuetan, bereziki urrekoetan, zezen suharren abeltzain etxeen ikurrak ageri dira.\nEskuizkribuak.\nBiktoriano Iraolaren eskuizkribu batzuk gordetzen dira Koldo Mitxelena Kulturunean, gehienak digitalizatuta eta liburutegiaren katalogoan eskuragarri. Multzo horretan digitalizatutako eskuizkribuen artean nabarmentzekoak dira \"Pasayan\" zarzuelaren libretoa eta musikaren partizioak.\nDonostiako Udal Liburutegian, berriz, \"Ziriyak\" argitaratu gabeko eskuizkribuaren koadernoa gordetzen da, 131 orrialdetan eskuz idatzitako 269 poemarekin, eta azken 70 orrialdeetan, \"Choriyak\" izenburuko eskuizkribua duela.\nAntzerki lanen musika.\nRaimundo Sarriegi lagun hurkoa zuenez, Biktoriano Iraolak maiz idatzi zituen poema edo antzerki lanen hitzak, Sarriegiren musikaz lagunduta argitaratuak edo jokatuak izan zitezen.\nHalakoen artean dago \"Petra, chardi\u00f1 saltzallia\" (1888) zarzuela. Antzerki lan musikatu honen lehen moldaera 1888an argitaratu zen, \"Euskal-Erria\" aldizkarian eta antzokirako esku orri gisa. Geroago, 1903an, obraren moldaera luzeago bat argitaratu zuen Iraolak bere litografia lantegian, izenburu berarekin, baina hasierako kantari egintza elkarrizketatu gehiago erantsita.\nObraren hasierako kantak, hain zuzen ere Raimundo Sarriegiren musikaz lagunduak, soinu grabazio batean jasoak izan ziren 1924an, Celestino Sarobe baritonoaren ahotsaz eta orkestraz lagundurik; grabazio hori sarean entzun daiteke."}
{"id": "23455", "revid": "119347", "url": "https://eu.wikipedia.org/wiki?curid=23455", "title": "Joanes Otsalde", "text": "Joanes Otsalde Etxexuri \u2014beste hainbat grafiarekin ere ezaguna: besteak beste, Joanes Otxalde, Oxalde eta Jan Batixt Otxalde\u2014 (Bidarrai, Nafarroa Beherea, 1814ko irailaren 28a - \"[[Ibidem|ib.]]\", [[1897]]ko [[abenduaren 13]]a) bertsolaria eta [[euskal idazle]]a izan zen.\nBiografia.\n[[Bidarrai]]ko Mangia etxean jaio zen. Gurasoak Joanes eta Joana zituen. Hamazortzi urterekin [[Aiherra]]ra joan zen bizi izatera, eta [[1836]]an ezkondu zen, hogeita bi urte zituelarik.\n[[1838]]an urte luzeetan lanbide izango zuen guardia eta mugazain lanerako onartu zuten. Lana dela medio hainbeste herritara bidali zuten. Lehena [[Zibitze]] izan zen, non zenbait hilabete eman zuen; geroago [[Legarre]] (hiru urte eta bederatzi hilabetez), [[Bidarrai]] (bost urtez), gero behartuta [[Heleta]]ra eta hortik [[Sara]]ra. Hurrengo helmuga [[Lekorne]] izan zen; han zazpi urte eman zuen (denborarik luzeena) eta hamaikagarren seme-alaba izan zuen; hainbeste umeren aita izateak bere bizitza baldintzatu zuen, erretiratu eta gero ekonomikoki une latzak pasatu zituelako. Lekorneko [[Atizane]] auzoko etxea utzi eta [[Makea]]ra joan eta gero bere lanbidean azken herria izango zenera, [[Beskoitze]]ko [[Urgazieta]] auzora hain zuzen. [[1866]]an berrogeita hamaika urterekin zaintzaile lana egiteari utzi zion.\n[[1859]]tik [[1872]] arte Beskoitzen bizi izan zenez bertako Herriko Etxean oroitarria jarri zuten. [[Argentina]]ko [[Entre R\u00edosko probintzia]]ko [[Gualeguay]] hirira joan zen, [[Joxe Mendiaga]]k eta beste testigantza batzuek diotenaren arabera; han emaztea eta haur batzuk utzi zituen eta Euskal Herrira itzuli zen. [[Bidarrai]] Sastrienia etxean hil zen [[1897]]ko [[abenduaren 13]]an. Apaizik gabe ehortzita, ez da bere arrastorik geratzen herriko hilerrian. Dirudienez herriko apaizak ez zuen oso laket izan Otsalderen bizitza familiarra ezta bere errepublikar ideologia; hala ere izan zuen harreman onik apaiz euskaltzale batekin, [[Grazian Adema|Gratien Ademarekin]].\nLanak.\n[[Bertsolari]] gisa [[Ipar Euskal Herria|Ipar Euskal Herriko]] bere garaiko onenekin lehiatu zen eta ospe handikoa izan zen: berrogei bat urtez [[Ipar Euskal Herria|Ipar Euskal Herriko]] hiru herrialdeetan zehar ibili zen. [[Jean Hiriart-Urruti|Manex Hiriart-Urrutik]] berari buruz idatzi zuen eta esapide bat ere sortu zen bere ospeagatik:\n\"Emak hor Oxalde,\"\n\"Eskualdunen alde.\"\nLore Jokoetan.\nBere olerki eta bertso asko [[Lore Jokoak|Lore Jokoen]] karietara idatziak dira. [[1851]]n lehen saria irabazi zuen [[Urru\u00f1a]]n \"Kantu berriak Urru\u00f1ako pilota partidaren sujeten gainean emanak\" gaiari buruz.\nBere omenez.\nJaioterria baino, [[Beskoitze]]k izan du gogoan; aipatu den oroitarriaz gain, [[Aturri]] ertzeko herrian [[Otxalde folk taldea]] sortu zen [[1976]]an, \"mugazain kontrabandista\" honen omenez.\nKanpo loturak.\n[[Kategoria:Nafarroa Behereko idazleak]]\n[[Kategoria:Nafarroa Behereko bertsolariak]]\n[[Kategoria:Bidarraitarrak]]"}
{"id": "23456", "revid": "148237", "url": "https://eu.wikipedia.org/wiki?curid=23456", "title": "Agustin Kardaberaz", "text": "Agustin Kardaberaz Elgorriaga (Hernani, Gipuzkoa, 1703ko abenduaren 29a - Castelo de San Giovanni, Bolonia, Italia, 1770eko urriaren 18a) euskal idazlea eta teologoa zen. Bilboko eta O\u00f1atiko unibertsitateetako irakaslea izan zen.\nBiografia.\nHernanin jaio zen 1703an. Iru\u00f1ean eta Valladoliden filosofia eta lege ikasketak egin ondoren, Jesusen Lagundian sartu zen 1721ean. 26 urte zituela apaiz egin zen. Bilboko Jesusen Lagundiaren eskolako gramatika irakasle izendatu zuten, eta garai hartan hasi zen hizlari gisa ospe handia hartzen. 1736an Loiolan jarri zen bizitzen eta bertatik Gipuzkoako eta Bizkaiko herrietara abiatzen zen predikari.\nKardaberazen santu fama Euskal Herri guztira zabaldu zen. 1767. urtean Karlos III.ak jesuitak Espainiatik bota zituenean Italiara jo zuen beste jesuitekin batera eta han hil zen hirurogeita zazpi urte zituela.\nObra.\nGipuzkeraz batez ere, eta bizkaieraz zertxobait, idazle gisa Manuel Larramendiren eskolakoen artean sartua izan da Kardaberaz. \u201cTambi\u00e9n en labortano se public\u00f3 un arreglo o adaptaci\u00f3n de una obra de Cardaberaz, hecho por Duvoisin. Se titula Liburu Ederra, Aita Cardaberaz jesuistac eguina, Lapurdico escarara itzulia\u201d (Villasante 1979, 148. or.).\nAita Asteteren \"Catecismo\" obraren itzulpena eman zuen argitara 1760an. Handik hamalau urtera (hil ondoren) Aita Jeronimo Dutariren \"Vida Christiana\" (1710), bitartean itzulia, argitaratu zen \"Cristauaren Vicitza edo orretarako Vide erreza bere amabi Pausoaquin\" izenburupean.\nLoiolako Ignaziori buruzko hiru obra plazaratu zituen 1761ean: \"Aita San Ignacioren Egercicioen Ga\u00f1ean Afectoac bere Egemplo, ta Doctrinaquin: edo Egercicioen IIen partea\", \"Aita San Ignacioren Egercicioen III garren Partea\" eta \"Aita San Ignacioren Egercicioen Ga\u00f1ean, orien lau asteetako Meditacio laburrac, edo Egercicioen laugarren partea\".\nUrte buruan euskarari buruzko lehen obra eman zuen argitara: \"Eusqueraren Berri Onac, eta ondo escribitceco, ondo iracurtceco, ta ondo itzeguiteco Erreglac\". Azken obra hori bederatzi ataletan banatua da eta euskara goraipatzeaz gainera erlijiorako zein hizkuntza egokia den azaltzen zuen. 1762an eman zuen argitara \"Ondo iltcen icasteco ta ondo iltcen laguntceco egercicioak: era bidez eriai ondo itzeguiteco modua: azquenic gure Necazariac ondo bici ta ondo iltceco bidea, bearren diren Doctrina ta Egemploetan. Egercicioen hirugarren partea\" obra.\nHurrengo urtean \"Jesus, Maria ta Joseren decoci\u00f1oco Libruchoric atararico devoci\u00f1o Batzuc\" obra plazaratu zuen bizkaieraz. Loiolatik irten aurretik \"Justuen Ispillu Arguia\" (1764) eta \"Senar emazte santuak\" (1766) obrak eman zituen argitara. Urte horretan, San Inazio Loiolakoaren gaineko haren euskarazko liburua debekatua izan zen, Arandako konde ministroaren aginduz.\nKardaberaz hil ondoren (1770) bere obra asko berrargitaratu zituzten eta argitara gabeak plazaratu: \"Mezaco Sacrificio ta Comunio Sagraduaren Ga\u00f1eco doctrina\" (1782), \"Escu liburua, ceinetan arquitcen dira cristau onaren eguneroco egercicioak\" (1826), \"Amorezco eta dolorezco Jesu-Christo-ren pausuac\" (1858), \"Ama Veneragarri josefa sacramentu guciz santuaren ceritzanaren Vicitza eta vertuteac\" (1882) eta \"Azpeitico erri chitez noblearen gloria paregabeac edo Aita San Ignacioren bicitza laburra\" (1901).\nLuis Mitxelenaren esanetan \u201cCardaberaz no es un escritor brillante ni atildado, aunque s\u00ed animado y abundante, y ha contado siempre con muchos lectores\u201d (1960, 105. or.).\nBibliografia.\nSalaberri Mu\u00f1oa, Patxi: \"A. Kardaberaz eta J.A. Moguel: literatur bizkaieraren lehen uneak testuen argitan\". - Egan, 2004-1/2, 89-107."}
{"id": "23457", "revid": "1491", "url": "https://eu.wikipedia.org/wiki?curid=23457", "title": "Piarres Xarriton", "text": "Piarres Xarriton Zabaltzagarai (Hazparne, Lapurdi, 1921eko urriaren 19a - Baiona, 2017ko martxoaren 17a) euskal idazle eta politikaria izan zen. Aditua zen Euskal literaturan, hala nola Teologian eta Filosofian. 1950ean euskaltzain urgazle izendatu zuten, eta 1985ean euskaltzain oso.\nIdazki andana argitaratu zuen hainbat euskal idazlez; besteak beste, tesi doktorala Piarres Broussain euskaltzalearen bizitzaz eta obraz egin zuen. Hazparneko eskola teknikoaren sortzaileetarikoa eta zuzendaria izan zen. Eusko Alkartasunaren sortzailetariko bat izan zen, eta baita EAren Ipar Euskal Herriko burua ere. 1993tik 1995era, Baionako udaleko zinegotzia izan zen alderdi horrekin.\nBizitza.\nPiarres Xarriton Hazparnen jaio zen, 1921eko urriaren 19an. Sei anai-arrebaren artean zaharrena izan zen. Hazparnen bertan egin zituen lehen ikasketak. Gazte-gaztetatik erabaki zuen erlijio-bizitzari ekitea eta 1935erako Uztaritzeko seminarioan zegoen. Besteak beste, Piarres Lafitte ezagutu zuen han, ordurako euskal kulturan aski ezaguna zen pertsona. Garai hartan hasi zen euskal klasikoak irakurtzen, hala nola, Oihenart, Jaurgain eta Campion.\n21 urterekin irakasle hasi zen Biarritzen, eta urtebete geroago Hazparnen. Garai gogorrak ziren Euskal Herrian, eta 1936ko Gerratik ihesi joandako jende ugari ezagutu zuen Xarritonek, baita naziengandik gordetzen ari ziren beste asko ere. Eta etxean horietako batzuei lagundu zieten, Russel Kirby ingelesari adibidez, zenbait hilabetez gorderik eduki zutena. Bigarren Mundu Gerraren ondoren Erromara joan zen Teologia ikastera eta ondoren, 1947an, apaiztu zen. Lan horretan ari zen bitartean bihurtu zen euskaltzain.\n1960ko hamarkadan utzi zuten haren esku Hazparneko eskolaren ardura, Langintza eskola plantan ezartzeko. Horretan ari zela ezagutu zituen Txillardegi eta Kristiane Etxaluz, besteak beste. Euskara batuaren sorkuntzan zinezko detonagailua izan zen 1964an Baionako Euskal Idazkaritza. Txillardegiren bultzadaz abiaturik, idazle gazteek bidea ibiltzeari ekin zioten, baina lehenengo unetik adineko euskalari jakintsuen babesa izanik (Piarres Lafitte, Piarres Larzabal, Piarres Xarriton, Koldo Mitxelena, Imanol Berriatua, Patxi Altuna...). 1964ko abuztuan abiatu zen zorioneko biltzar hura, eta hango iritziak eta erabakiak urtebete geroago argitaratu ziren. Hiru atal zituen txostenak:ortografia, deklinabidea eta aditza. Garrantzizko ezaugarri batez hornitu zuten biltzarra: hasieratik bertatik planteatu zen mugimenduaren izaera nazionala, eta horren erakusgarri izan zen, besteak beste, dokumentuaren bukaeran h letra erabili beharreko hitzen zerrenda argitaratzea, bereziki Hego Euskal Herriko idazleen informaziorako prestatua bi tradizioen arteko lotura egiteko, nahiz eta gero euskara batuaren kontrakoen gerra-ikur bihurtu zorioneko hatxe hura. Hortaz, biltzarrean emandako gomendioak betetzen hasi ziren gazteak eta adinekoak beren testuetan, aldi berean eskaria eginez Euskaltzaindiari, batasunerako bidean pauso sendoak eman zitzan. \n1970eko hamarkadaren erdialdean hartu zuen ondorengo urteak markatuko zituen erabakia: apaizgoa utzi eta ezkondu egin zen. 1980ko hamarkadan amaitu zuen Euskal Ikasketetan abiatua zuen doktoretza, Hazparneko auzapez eta kontseilari orokor izan zen Piarres Broussaini buruzko tesi batekin. Euskaltzaindian ere kide izan zuen Jean Haritxelhar izan zuen tesi-zuzendari. Lan garrantzitsua egin zuen Jean Etxepare Bidegorriren (1984-1988) eta Piarres Lartzabalen idazlanak (1991) hainbat liburukitan bildu eta argitaratuz. Politikan Eusko Alkartasuneko kide gisa nabarmendu zen, 1988ko hauteskundeetan hautagai izateraino."}
{"id": "23458", "revid": "1545", "url": "https://eu.wikipedia.org/wiki?curid=23458", "title": "Klaudio Sagarzazu", "text": ""}
{"id": "23459", "revid": "56334", "url": "https://eu.wikipedia.org/wiki?curid=23459", "title": "Balentin Aurre-Apraiz", "text": "Balentin Aurre-Apraiz (Ajangiz, Bizkaia, 1912ko azaroaren 3a - 2007ko apirilaren 19a), \u00abAurraitz\u00bb, \u00abMendi-bide\u00bb, \u00abAgerrekoa\u00bb ezizenetaz ere ezaguna, euskal idazlea izan zen. Aldizkari askotan ezagutarazi ditu bere idazlanak: \"Txitra \"eta \"Txori galduak \"(itzulpena, Tagore), \"Gogo-zelaietan \"eta \"Errimi\u00f1a \"(olerkiak).\nBiografia.\nAjangizko Mendieta-Agerre baserrian jaioa, Gerra garaian gudari izan zen. 1937ko ekainean zauritu egin zuten, Artxanda mendia defenditzen ari zela, eta egun batzuk geroago atxilotu zuten faxistek, Basurtuko erietxean, zaurietatik osatzen ari zela, \"Otz sami\u00f1a\" poema idatzi zuen.\n1958an Venezuelara joan zen, baina ez zen han laketu eta 1964an Euskal Herrira itzuli zen. 1968an Arantzazuko Batzarrean parte hartu zuen."}
{"id": "23460", "revid": "65203", "url": "https://eu.wikipedia.org/wiki?curid=23460", "title": "Ernest Bidegain", "text": "Ernest Bidegain Uharriet (Aldude, Nafarroa Beherea, 1922ko azaroaren 13a - ) euskal idazlea da.\nArtikuluak idatzi izan ditu \"Eskualduna, \"Herria\" eta \"Gure Herria\" aldizkarietan, eta literaturan antzerkia landu du bereziki."}
{"id": "23461", "revid": "90204", "url": "https://eu.wikipedia.org/wiki?curid=23461", "title": "Pedro Antonio A\u00f1ibarro", "text": "Pedro Antonio A\u00f1ibarro Ugalde (Areatza, Bizkaia, 1748ko abenduaren 5a - Zarautz, Gipuzkoa, 1830) euskal idazlea izan zen. Juan Antonio Mogelekin batera bizkaierazko literaturaren aitatzat hartzen da.\nBizitza.\n1764an San Frantziskoren Ordenan sartu zen Bilboko komentuan eta 1772an apaiztu. 1790ean Zarauzko Misiolari Ikastetxean onartu zuten eta han egon zen hil artean. 1794an, Konbentzio Gerran frantsesek Gipuzkoan sartu zirenean, preso harturik Frantziara eraman zuten. Handik bi hilabetera itzuli zen eta berriro gerra ezagutu zuen, 1808tik 1814ra luzatu zen Iberiar Penintsulako Gerra, alegia.\nMisiolari gisa Hego Euskal Herriko hizkerak sakon ezagutzeko aukera izan zuen, eta ezagutza horrezaz baliatu zen nafarreraz, gipuzkeraz eta bizkaieraz idazteko. Azken euskalki honetan egin zituen lan gehienak eta ezagunenak, bizitzan zehar landuz joan zen bizkaiera orokor xamar batean.\nA\u00f1ibarro eta bizkaiera.\nA\u00f1ibarrok, Mogelek eta Frai Bartolomek bezala, bizkaiera erabili eta landu zuen bere lanetan, euskalki honetaz literatura hizkuntz ereduzko bat moldatuz, ordura arte bizkaieraz idatzirikoa gutxi eta han-hor-hemen zabaldua baitzegoen.\nA\u00f1ibarro eta Mogel bat zetozen Bizkaian bertako euskalkia erabili behar zela eliz zereginetan: hala sermoietan nola katekesi liburuetan. Idazterakoan zein bizkaiera mota behar zen, ez zeuden ados. Izan ere A\u00f1ibarrok zabalago eta, gaurko ikuspuntutik, zentzudunago jokatzen zuen, artikuluak eta hitzen bukaerak ondo bereiziz, lekuan lekuko fonetismoak gaitzetsita; Mogelek, berriz, herrian \u2013Markinan\u2013 hitz egin eta entzun bezalaxe idazten zuen, bitxikeria fonetiko guztiak maila idatzian ere gordetzen zituela. A\u00f1ibarro Manuel Larramendiren mireslea zen, haren eragina maila teorikoan nabarmena izanik; euskarazko liburuetan, berriz, gutxitan erabili zituen hark sorturiko neologismoak.\nEkinbide literarioa.\nObra askoren egilea izan zen A\u00f1ibarro: debozio liburu anitz, itzulpenak, hizkuntzari buruzko tratatuak eta erdara-euskara hiztegia. Liburu horietariko asko, diru eskasia zela eta, autorea hil ondoren eman ziren argitara, beste batzuk argitaratu gabe gelditu zirelarik.\nBerak egindako ebanjelioen itzulpena, osoa nahiz zatiren batena, idazle askoren ikerlana izan da.\nBakar batzuk aipatzearren, Salaberri Ibarlakoaren San Mateoren ebanjelioaren itzulpena dugu, behe-nafarreraz, Bonaparte printzeak argitaratu zuena hamabi ale kaleratuz. 1856an, zubereraz, Emmanuel Intxauspek itzuli zuen San Mateoren ebanjelioa, Bonapartek ordaindu eta beste hamabi aletan banatuz. A\u00f1ibarroren eskuizkributan gordetzen denaz gain, Elkanoko Lizarragak \"Jesus-Cristoren evangelio sandua Juanec dacarren guisara. Don Joaquin Lizarragac euscaran itzulia itzez itz, daiken di\u00f1a, egiaren amorez, ta Luis Luciano Bonaparte principeac arguitara emana\" liburua 1868an argitaratu zuen Bonaparteren laguntzaz. 1838an Oteiza medikuak San Lucasen ebanjelioaren itzulpena argitaratu zuen Madrilen George Borrowek eskatuta. Badira, era berean, lan horretan jardun duten beste idazle gehiago ere, hala nola, Manuel Arriandiaga bizkaitarra, etab.\nAurrekoak bezala argitaratzeke gelditu zen \"Artzai-Adibideac\", Toledoko artzapezpikuaren gutun pastoral baten itzulpena. A\u00f1ibarroren estiloa didaktikoa da, gauzen azalpena helburu duena, argia baina ez distiratsua; sinonimoak pilatzera jotzen du, eta honek alde batetik hizkuntzari aberastasuna badakarkio, halako astuntasuna damaio bestetik.\nLanak.\nHil ondoren argitaraturiko lanak:\nArgitara eman gabekoen artekoak dira:"}
{"id": "23462", "revid": "119347", "url": "https://eu.wikipedia.org/wiki?curid=23462", "title": "Estanislao Urruzola", "text": "Estanislao Urruzola Vitoria (Tolosa, Gipuzkoa, 1909ko abenduaren 13a - \"ib.\", 1986ko martxoaren 17a), \u00abUxola\u00bb goitizenez ezaguna, euskal idazlea zen.\nTolosan egin zituen merkataritza ikasketak, eta 15 urte zituela inprimeria batean lanean hasi zen. 1929an, EAJn sartu zen. Gerra garaian gudari ibili zen eta Laredon atxilo hartu zuten 1937an. Hamar bat urte espetxean egin ondoren Bruselara joan zen. \"Argia, El D\u00eda, Eguna, Euzko Gogoa, Egan, Zeruko Argia, Goiz Argi\" eta \"Arantzazu\" agerkarietan eman zituen argitara lan aipagarrienak. Antzerki lan ugari idatzi zituen eta idazle klasiko askoren euskaratzailea. Nobela baten egilea izan zen ere bai. Euskerazaintzako kidea izan zen."}
{"id": "23463", "revid": "148237", "url": "https://eu.wikipedia.org/wiki?curid=23463", "title": "Sebastian Salaberria", "text": "Sebastian Salaberria Iartzabal (Oiartzun, Gipuzkoa, 1915eko abenduaren 26a - Hernani, Gipuzkoa, 2003ko abuztuaren 16a) bertsolaria eta euskal idazlea izan zen.\nBiografia.\nOiartzungo Elbitxuri baserrian jaioa, Gerra Zibilean ibili zen.. Altxatuen armadan erroldaturik, gerran jaso zituen tiroen ondorioz ezker oina moztu behar izan zioten eta beste hankan zauri latzak izan zituen. Gero, Donostiako ur-andelean lan egin zuen.\nKontakizun modu tradizionala erabili zuen \"Neronek tirako nizkin\" (1964) eleberrian; Salaberria bera da eleberri horren protagonista, eta gerra garaiko oroitzapenak kontatzen ditu. Bertso jarriak ere idatzi zituen, eta 1984an ale batzuk bildu eta \"Nere soroko emaitzak\" lanean argitaratu zituen."}
{"id": "23464", "revid": "56334", "url": "https://eu.wikipedia.org/wiki?curid=23464", "title": "Frantzisko Xabier Munibe", "text": "Frantzisko Xabier Maria Munibe Idiakez, tituluz Pe\u00f1afloridako kondea, (Azkoitia, Gipuzkoa, 1729ko urriaren 23a - Bergara, Gipuzkoa, 1785eko urtarrilaren 13a ) euskal idazle eta musikagilea izan zen. Euskal Herrian Ilustrazioaren ideiak zabaldu nahian Euskalerriaren Adiskideen Elkartea sortu zuen.\nBiografia.\nMunibe, \"Francisco Xavier Maria Joseph Juaquin Phelipe Feliz Jacinto Ygnacio\" izenez bataiatua , azkoitiarra zen. Filipe IV.a erregeak 1635ean sortutako Pe\u00f1aflorida etxeko zortzigarren kondea izan zen..\nAzkoitiko jesuitekin egin zituen lehen ikasketak. Etxe leinargiko semea izaki, 1742tik aurrera Okzitaniako Tolosan zientzia ikasketak egin zituen, betiere Frantziako entziklopediazaleen haritik, zientzietan eta arte ederretan prestakuntza ona lortuz. 1747an aita hil zitzaion, eta Azkoitira itzuli zen.\nHurrengo urtean, Areizagako baroiaren alaba Maria Josefa Areizagarekin ezkondu zen. Aitarengandik jaso zituen tituluak eta maiorazkoak: Apraiz etxekoa, Insaustitarrena eta Munibetarrena, besteak beste. Ezkonberriak Insausti jauregian bizi izan ziren 1767. urtea arte. Pe\u00f1aflorida kondea oso ezaguna izan zen, eta kargu politikoak izan zituen, Azkoitiko alkate izan zen, esaterako, 1747-1748. urteetan, eta berriz 1755ean eta 1765ean. Gipuzkoako Ahaldun Nagusi izan zen 1746, 1750, 1754, 1758 eta 1761. urteetan, eta 1758an diputatu Madrilgo gorteetan.\nSolasaldiak antolatzen zituen bere etxean, eta bertara biltzen ziren probintziako aitonen semeak eta jakituria handiko gizonak, hasieran gizarteko gaiez hitz egitera, eta geroago baita ere zientzia gaiez, literaturaz, filosofiaz eta historiaz. Azkoitiko zalduntxoak izena jarri zitzaien. Igandeetan musika eta antzerki lanak egiten zituzten.\nXVIII. mendeko Ilustrazioak Euskal Herrian izandako ereduetako da Munibe.\nMunibe jaunak eta Azkoitiko Zalduntxoek Bergarako Errege Mintegia sustatu zuten."}
{"id": "23465", "revid": "95298", "url": "https://eu.wikipedia.org/wiki?curid=23465", "title": "Jean Robin", "text": "Jean Robin (Donibane Lohizune, Lapurdi, 1738 - 1821) euskal idazlea izan zen.\nBizitza.\nApaiza zen.\nObra.\nRobinek kopiatua gordetzen da Uztaritzeko apaizgaitegian Haranederren \"Testament Berria\". XVIII. mendearen bukaerako eskuizkribu bat ere gordetzen da Uztaritzen, Vinsonek aurkitu zuena, \"Birjinia edo donceil Christaba, lempizte siciliarra osotasunerat heldu nahi diren nescatcha gaztei moldetzat baliatcecot\u00e7at, aita Begirungarri Migel-Aingeru Marin chikien donepilaco fraideac egina eta Lapurdiko Eliza gizon batec berriro Escuararat itzulia\", Miguel Angel Mar\u00ednen obraren itzulpena (1752, \"Virginia, o la Virgen Cristiana, historia siciliana, para servir a las j\u00f3venes que aspiran a la perfecci\u00f3n\"). Lau liburuki ditu, eta nabarmen ageri da Larramendiren eragina.\nVinsonen iritziz, Robinena izan daiteke itzulpena; baina, Lafitteren ustez, Robinek kopiatzaile-lana besterik ez zuen egin. Jose Antonio Mujikak frogatu du Martin Duhalderen lana dela.\nPatri Urkizuren ustez, Robinenak dira zenbait bertso-lan: \"Altxa dezagun boza eta kanta gora\", \"Non othe naiz ni aurkhitzen\", \"Senperen egin dute besta bat handia\", \"Setiatuak gabeaz\", eta \"Zer egin zare koplari zaharra\"."}
