{"id": "105220", "revid": "105290", "url": "https://eu.wikipedia.org/wiki?curid=105220", "title": "Bayin'gholin Mongoliar Prefektura autonomoa", "text": "Bayin'gholin Mongoliar Prefektura autonomoa (mongolieraz: \u0411\u0430\u044f\u043d\u0433\u043e\u043b\u044b\u043d \u041c\u043e\u043d\u0433\u043e\u043b \u04e9\u04e9\u0440\u0442\u04e9\u04e9 \u0437\u0430\u0441\u0430\u0445 \u0442\u043e\u0439\u0440\u043e\u0433 ; uigurreraz:\u0628\u0627\u064a\u0649\u0646\u063a\u0648\u0644\u0649\u0646 \u0645\u0648\u06ad\u063a\u06c7\u0644 \u0626\u0627\u067e\u062a\u0648\u0646\u0648\u0645 \u0626\u0648\u0628\u0644\u0627\u0633\u062a\u0649; txinera sinplifikatuz: \u5df4\u97f3\u90ed\u695e\u8499\u53e4\u81ea\u6cbb\u5dde; pinyineraz: B\u0101y\u012bngu\u014dl\u00e8ng M\u011bngg\u01d4 Z\u00eczh\u00eczh\u014du), Xinjiang eskualde autonomoan kokatutako Prefektura autonomoa da. Guztira, 1.224.000 biztanle inguru dauzka 2007ko erroldaren arabera eta 470.954,3 kilometro koadroko azalera."}
{"id": "105221", "revid": "105290", "url": "https://eu.wikipedia.org/wiki?curid=105221", "title": "Ili Kazakhstandar Prefektura autonomoa", "text": "Ili Kazakhstandar Prefektura autonomoa (kazakhkeraz: \u0406\u043b\u0435 \u049a\u0430\u0437\u0430\u049b \u0430\u0432\u0442\u043e\u043d\u043e\u043c\u0438\u044f\u043b\u044b \u043e\u0431\u043b\u044b\u0441\u044b, \u0130le Qazaq avtonom\u00efyal\u0131 obl\u0131s\u0131; txinera sinplifikatuz: \u4f0a\u7281\u54c8\u8428\u514b\u81ea\u6cbb\u5dde; pinyineraz: Y\u012bl\u00ed H\u0101s\u00e0k\u00e8 Z\u00eczh\u00eczh\u014du), Xinjiang eskualde autonomoan kokatutako Prefektura autonomoa da. Guztira, 4.342.000 biztanle inguru dauzka 2007ko erroldaren arabera eta 268.778,7 kilometro koadroko azalera."}
{"id": "105222", "revid": "119347", "url": "https://eu.wikipedia.org/wiki?curid=105222", "title": "Valentziako Generalitatea", "text": "Valentziako Erkidegoko Generalitatea (valentzieraz \"Generalitat Valenciana\", eta ofizialki \"Generalitat\") \u00abValentziako Erkidegoko autogobernuko erakundeen multzoa\u00bb da.\nGeneralitateko kide dira Valentziako Gorteak (valentzieraz, \"Corts Valencianes\"), Presidentea (\"President\") eta Valentziako Generalitateko Kontseilua (\"Consell\"); bai eta Kontuen Sindikatura (\"Sindicatura de Comptes\"), Bidegabekerien Sindikoa (\"S\u00edndic de Greuges\"), Kultura Kontseilua (\"Consell Valenci\u00e0 de Cultura\") eta Valentzieraren Akademia (\"Acad\u00e8mia Valenciana de la Llengua\") ere.\nEgungo Generalitatea 1982an eratu zen, Autonomia Estatutua onartu zenean. 2009az geroztik, porrot egoera teknikoan da, Generalitatearen zorrek haren ondasunek baino gehiago balio baitute.\nErakundeak.\nGeneralitatea osatzen duten erakunde nagusiak hauek dira:\nKokalekua.\nGeneralitateak egoitza Valentziako hirian du, Valentziako Generalitatearen jauregian. Baina, bere erakundeak autonomia erkidegoarne edozein lekuetan ezarri daitezke.\nValentziako Gorteek ere Valentzian dute egoitza."}
{"id": "105223", "revid": "4380", "url": "https://eu.wikipedia.org/wiki?curid=105223", "title": "Bortala Mongoliar Prefektura autonomoa", "text": ""}
{"id": "105226", "revid": "6327", "url": "https://eu.wikipedia.org/wiki?curid=105226", "title": "Generalitat Valenciana", "text": ""}
{"id": "105227", "revid": "1545", "url": "https://eu.wikipedia.org/wiki?curid=105227", "title": "Valentziako Generalitateko Kontseilua", "text": "Valentziako Generalitateko Kontseilua edo Valentziako Gobernua, (valentzieraz \"Consell\"), Valentziako Generalitatea osatzen duten erakundeetako bat da. Kontseilua Presidente batek (aldi berean Generalitateko presidentea dena), Presidenteorde batek edo multzo batek eta sailburuek (\"Consellers\").\nKontseilua botere betearazlea diharduten du eta Valentziako Generalitateko Administrazioa zuzentzen du. Valentziako Erkidegoko Administrazioa \"kontseilaritza\" edo \"sail\" ezberdinetan banatzen da, non sail bakoitza sailburu batek zuzentzen duen.\nEgungo osaketa.\nGaur egun kide guztiak Alderdi Popularrekoak dira:\n\"osatzeke\""}
{"id": "105230", "revid": "15795", "url": "https://eu.wikipedia.org/wiki?curid=105230", "title": "Txinako ibaiak", "text": ""}
{"id": "105233", "revid": "336", "url": "https://eu.wikipedia.org/wiki?curid=105233", "title": "Francisco Camps", "text": "Francisco Enrique Camps Ortiz (Valentzia, 1962ko abuztuaren 28a) Valentziako Erkidegoko Alderdi Popularreko politikaria da. Valentziako Generalitateko 4. presidentea izan zen. Karguan 2003tik 2011ra egon zen, Gorteetan PPek gehiengo absolutua lortu baitzuen bi aldiz.\nEzkonduta dago eta hiru seme-alaba ditu.\n2009an ustelkeria politikoaren aurkako polizia operazio batean, \"G\u00fcrtel\" delakoan, ustezko 12.000 euroko opariak jasotzea egotzi zion Baltasar Garz\u00f3n epaileak. Azkenean, kasua era heldu zen eta beraren aurkako leporaketak artxibatuak izan ziren.\n2010eko maiatzean, Espainiako Auzitegi Gorenaren epai batek Valentziako Erkidegoko Auzitegi Gorenari agindu zion berriz ireki zezala Campsen kontrako kasuaren ikerketa, funtzionario eroskeriaren delitu bat egin zela eta, 12.000 eurotan balioztaturiko jantziak onartzeagatik ordezkari publikotzat, ustez \"G\u00fcrtel\" konplotaren barruan. Azkenik, 2011ko uztailaren 20ean, Valentziako presidente bezala dimititu zuen, presioen ondorioz eta PParen mesederako hurrengo hauteskunde orokorretara begira."}
{"id": "105236", "revid": "1545", "url": "https://eu.wikipedia.org/wiki?curid=105236", "title": "Erdialdeko Lurraldea", "text": "Erdialdeko Lurraldea J. R. R. Tolkien idazleak sorturiko fikziozko munduan bizitzeko egokiak diren lekuen izendapena da, Arda ere deitzen zaio (edo fikziozko lehendaldi batean Antzineko Lurraldea), kontakizun eta gertaeren gehiengoa lurralde honetan jasotzen da.\n\"Erdialdeko Lurra\" antzinako ingeleraren \"middangeard\" (\"midgard\") izendapenatik eratorria da; izendapen hori mundu honi dagokio, hau da, gizonok bizitzeko egokiak diren lurraldeak. Tolkienek \"Erdialdeko Lurraldea\" izendapena hizkuntza elfikora Quenya eta Sindarineko \"Endor\" (batzuetan End\u00f3re) eta \"Ennor\" bezala itzuli zuen. Mitologikoki, Endorren iparraldea Eurasian bilakatu zen, antzinako lurraldea gaur egun ezagutzen dugun lur esferikoan bihurtu zenean.\nErdialdeko lurraldearen eszenatokia Lurraren lehenaldian jasotzen da. Tolienek bere gutunetan Erdialdeko Lurraldea Lurra bera zela iharduki zuen, gutun hauetako batean (211. zbk.) Eguzkiaren Hirugarren Aroa 6.000. urtean amaituko zela kalkulatu zuen. Liburuen ekintzen gehiengoa Endor kontinentearen ipar-mendebaldera mugatua dago. Ardako historia aro ezberdinetan banatzen da: \"Hobbita\" eta \"Eraztunen Jauna\"ren testuaren zati handienak Eguzkiaren Hirugarren Aroko amaiera eta Eguzkiaren Laugarren Aroko hasieran jasotako gertakizunei buruzkoak dira, aldiz \"Silmarilliona\" nagusiki Eguzkiaren Lehen Aroan kokatzen da. Jatorriz mundua (Arda) laua edo ordeka zen, baina Unibertsoaren sortzaile den Eru Il\u00favatar delakoak Eguzkiaren Bigarren Aroan esferikoa bilakatu zuen.\nErdialdeko Lurraldeari buruzko ezagutzaren gehiengoa Tolkienen heriotzaren ondoren argitaratutako idazlanetan oinarritzen da, non \"kanonikoa\" dena eta ez denaren inguruko polemika edo eztabaida bat sortu baita."}
{"id": "105239", "revid": "31982", "url": "https://eu.wikipedia.org/wiki?curid=105239", "title": "Gondor", "text": "Gondor J. R. R. Tolkien idazleak sortutako kondairazko erresuma bat da, Erdialdeko Lurraldean. Numenorren erorketaren ondoren Elendilen semeak ziren Isildur eta Anarionek sortutako Dunedaineko erresumetako bat zen. Gondor erresuma Mordor erresumaren medebaldean dago, Belfalaseko badian. Bere izenak \"Harrizko Lurraldea\" esan nahi du, Sindarin hizkuntzatik eratorria da: gond (harri) + (n)dor (lur), ziurrenik Ered Nimrais mendiak edota beste mendikateak direla eta jarria. e outras cadeas monta\u00f1osas da rexi\u00f3n. Gondor erresumak Quenyar hizkuntzan jasotzen zuen beste izen bat Ondon\u00f3r\u00eb zen. Gondor eta Arnor \"Dunedaingo Atzerriko Erresumak\" bezala ere ezagunak ziren."}
{"id": "105241", "revid": "15795", "url": "https://eu.wikipedia.org/wiki?curid=105241", "title": "Valentziar Generalitateko presidenteen zerrenda", "text": ""}
{"id": "105242", "revid": "105290", "url": "https://eu.wikipedia.org/wiki?curid=105242", "title": "Scottish Borders", "text": "Scottish Borders edota soilik Borders (, , ) Eskozia osatzen duten 32 konderrietako bat da. 2012ko erroldaren arabera 113.710 eta hiriburua Newtown St. Boswells da baina hiri handienak Galashiels eta Hawick dira.\nMugakideak.\nMendebaldetik Dumfries eta Galloway konderriarekin mugatzen du; ipar-ekialdetik Hegoaldeko Lanarkshire eta Mendebaldeko Lothian konderriekin; iparraldetik Edinburgh hiriburua, Ekialdeko Lothian eta Midlothian konderriekin, eta hegoaldetik berriz Ingalaterrako Northumberland eta Cumbria konderriekin.\nHistoria.\nEskoziako azpibanaketa geopolitiko hau 1975an sortu zen, bertan Berwickshire, Peeblesshire, Roxburghshire eta Selkirkshire konderriak bateginik, bai eta Midlothian konderriko zati bat ere, honela bere barrutiek nolabaiteko burujabetza bat mantentzen duten unitate bat sortu zelarik. 1996an eskualde hau gune unitarioa bihurtu zen, eta barrutiak behin-betiko elkartu ziren. Bere sorrera unean, eremu honek \"Borders\" izena jaso zuen, baina 1996an ofizialki \"Scottish Borders\" izenera aldatu zen.\nPolitika.\n34 zinegotzi aukeratzen dira. Hona hemen 2012ko hauteskundetako emaitzak:"}
{"id": "105243", "revid": "105290", "url": "https://eu.wikipedia.org/wiki?curid=105243", "title": "Arahael", "text": "Arahael, sindarinez \"errege jakintsua\" esan nahi duena, Tolkienen legendarium ospetsuko fikziozko pertsonaia bat da. Dunadan bat da, Iparraldeko Dunedainden lehen kapitaina izan zen Aranarthen semea, eta, beraz, Arthedaineko azken erregea izan zen Arveduiren biloba.\nHistoria.\nEguzkiaren Hirugarren Aroko 2012. urtean jaio zen, Rivendelen, eta han hazia izan zen. Beragandik hasita, Kapitainen seme guztiak, Rivendelen haziak izan ziren.\nBere aita Eguzkiaren Hirugarren Aroko 2106an hil ondoren, Arahael, Iparraldeko Dunedainen bigarren Kapitain bihurtzen da. Kapitain bezala eman zuen denboran, Zaintzapeko Bakea deritzon garaia hasi zen. 2177. urtean hil zen, bere oinordekoa, bere seme Aranuir izan zelarik."}
{"id": "105245", "revid": "105290", "url": "https://eu.wikipedia.org/wiki?curid=105245", "title": "Aravir", "text": "Aravir, Tolkienen legendarium ospetsuan eta Eraztunen Jauna eleberriaren eranskinetan agertzen den fikziozko pertsonaia bat da. Dunadan bat da, Aranuirren semea. Bere izena sindarinezkoa da, eta \"errege bitxia\" bezala itzul daiteke.\nHistoria.\nRivendelen jaio zen Eguzkiaren Hirugarren Aroko 2156. urtean. Bere aita 2247. urtean hil ondoren, Iparraldeko Dunedainen laugarren kapitaina bihurtu zen. Bere agintaldian, ez zen garrantzizko gertaerarik izan, Zaintzapeko Bakea deritzona nagusi baitzen.\n72 urteko agintaldia izan zuen eta 2319. urtean hil zen, 163 urte zituela, bere oinordekoa, bere seme Aragorn I.a izan zelarik."}
{"id": "105246", "revid": "512", "url": "https://eu.wikipedia.org/wiki?curid=105246", "title": "129 Antigona", "text": "129 Antigona, asteroide gerrikoan aurkitutako 129. asteroidearen izena da. 1873ko otsailak 5ean aurkitu zuen Christian Heinrich Friedrich Petersek New York estatuko Clinton hiritik.\nBere izena, greziar mitologiako Antigona izeneko pertsonaiaren omenez jasotzen du, Tebaseko errege zen Ediporen eta honen emazte Iokastaren alaba zena."}
{"id": "105247", "revid": "512", "url": "https://eu.wikipedia.org/wiki?curid=105247", "title": "Aberdeenshire", "text": "Aberdeenshire (gaeleraz \"Siorrachd Obar Dheathain\") Eskoziako 32 konderrietako bat da. Gaur egun, konderri honek Aberdeen hiria bere barnean ez du hartzen nahiz eta bere egoitzan administratiboak bertan egon.\nMugakideak.\nHegoaldetik Angus eta Perth eta Kinross konderriekin mugatzen du eta mendebaldetik berriz Highland eta Moray konderriekin.\nHistoria.\nAintzinarotik populatua izan da eta Neolito zein Brontze Aroko aztarna ugari aurkitu dira bertan. K.a. 2000 urtearen inguruan iritsi omen ziren lehenengo populazioak eta muinoetan gotorlekuak eraiki zituzten. K.o. I mendean \"Taexali\" leinua bizi zen hemen baina 800-900 urtetik aurrera Piktoak dira nagusi. Kristautasuna goiz iritsi zen eta monasterio zeltak eraiki ziren.\nAberdeenshire eskualdeak eskoziar leinuen arteko istilu ugari bizi izan zituen, XV eta XVII mendeen artean erlijioen arteko borrokak eta jakobiten matxinadak.\nGaur egungo udalerriaren oinarria Aberdeeneko konderria da. 1973an banaketa administratibo berria egin zen. Orduan Aberdeen hiria banatzea erabaki zen eta Aberdeen konderriari, Kincardineshire konderria eta Banffshire konderriaren ipar-ekialdea batu zitzaizkion.\nPolitika.\n19 barrutitan 68 zinegotzi aukeratzen dira. Hona hemen 2012ko hauteskundetako emaitzak:\nEkonomia.\nTradizionalki lehenengo sektorean oinarrituriko ekonomia izan du, nekazaritza, arranta eta basogintza) baina azken 40 urtetan petrolioari loturiko industria garatu du eta populazioa nabarmen handitu da."}
{"id": "105248", "revid": "512", "url": "https://eu.wikipedia.org/wiki?curid=105248", "title": "130 Elektra", "text": "130 Elektra, asteroide gerrikoan aurkitutako 130. asteroidearen izena da. 1873ko otsailak 17an aurkitu zuen Christian Heinrich Friedrich Petersek Clintonetik.\nBere izena, greziar mitologiako Elektra izeneko pertsonaiagatik jasotzen du, Agamemnon eta Klitemnestraren alaba eta Piladesen emaztea zena."}
{"id": "105249", "revid": "105290", "url": "https://eu.wikipedia.org/wiki?curid=105249", "title": "Dumfries eta Galloway", "text": "Dumfries eta Galloway (, ) Eskoziako 32 eskualdetako bat da, hegoalderen dagoena. 2012ko erroldaren arabera 150.830 biztanle ditu.\nMugakideak.\nHegoaldeko Ayrshire, Ekialdeko Ayrshire eta Hegoaldeko Lanarkshire konderriekin mugatzen duelarik. Hegoaldean Ingalaterrako Cumbria konderriarekin mugatzen du. Hortaz gain Solwayko fiordoa eta Irlandako itsasoak konderri honen kostaldea bustitzen dute.\nHistoria.\n1911etin sheriffdome bera izan zutenez \"Dumfries eta Galloway\" izena ohiko bihurtu zen, hiru konderri baziren ere. 1975ean Eskozian egindako berrantolaketa administratiboak eskualde bakarrean bildu zituen hirurak.\nBanaketa administratiboa.\nDumfries eta Galloway eskualdeak hiru konderri hartzen ditu bere baitan eta konderriek hanibat azpi-eremu ere badituzte. Hona hemen zerrenda ekialdetik mendebaldera:\nHerriak.\nHalako azalera handia izanik populaturiko eremuak ugariak dira. Hona hemen herri handienak:\nOndasun nabarmenak.\n "}
{"id": "105250", "revid": "512", "url": "https://eu.wikipedia.org/wiki?curid=105250", "title": "131 Vala", "text": "131 Vala, asteroide gerrikoan aurkitutako 131. asteroidearen izena da. Christian Heinrich Friedrich Petersek aurkitu zuen 1873ko maiatzak 24an Clinton hiritik.\nBere izena, eskandinaviar mitologiako v\u00f6lva edo vala pertsonaiengatik jasotzen du, apaiz andereak zirenak."}
{"id": "105251", "revid": "119347", "url": "https://eu.wikipedia.org/wiki?curid=105251", "title": "Fife", "text": "Fife, baita \"Fife eskualdea\" edo Fife Erresuma\" (, ) Eskoziako 32 eremu administratiboetako bat da. 2012ko erroldaren arabera 366.220 biztanle ditu. Hiriburua Glenrothes da, baina herri handienak Dunfermline eta Kirkcaldy dira. Hala ere herririk ospetsuena St Andrews da, bere erdi aroko gaztelu eta katedralarekin (gaur egun suntsituak) garrantzi handiko kokaleku historikoa izateaz gain, batez ere bertako golf zelai historikoari (St Andrewsko Old Course) eta St Andrews unibertsitateari zor dio ospea, azken hau Erresuma Batuko unibertsitate garrantzitsuenetakoa delarik.\nEtimologia.\nBere izena piktoen antzinako \"Fib\" erresumatik dator.\nGeografia eta Mugakideak.\nEskoziaren ekialdeko kostaldean kokaturik dago, Fortheko fiordoa eta Tayko fiordoaren artean eta Ochil mendiek mugatzen dute mendebaldean.\nInguruan dituen eskualdeak honako hauek dira: iparraldean Dundee, Perth eta Kinross eta Clackmannanshire, eta hegoaldeam Fortheko fiordoaren beste aldean Falkirk, Mendebaldeko Lothian, Edinburgh eta Ekialdeko Lothian."}
{"id": "105252", "revid": "512", "url": "https://eu.wikipedia.org/wiki?curid=105252", "title": "Albu\u00f1uelas", "text": "Albu\u00f1uelas Espainiako udalerria da, Granadako probintziakoa. 2008an 1.037 biztanle zituen."}
{"id": "105254", "revid": "1781", "url": "https://eu.wikipedia.org/wiki?curid=105254", "title": "Valcarlos", "text": ""}
{"id": "105255", "revid": "105290", "url": "https://eu.wikipedia.org/wiki?curid=105255", "title": "Iparraldeko Ayrshire", "text": "Iparraldeko Ayrshire (, , ), Eskoziako 32 konderrietako bat da. 2012ko erroldaren arabera 137.560 biztanle ditu. Irvine da hiriburua.\nEremu hau 1996an sortu zen, Cunninghame barrutiaren ondorengo bezala.\nMugakideak.\nKonderri honek mugakideak Inverclyde, Renfrewshire, Ekialdeko Ayrshire eta Hegoaldeko Ayrshire dira. Bere barnean Arran uhartea eta Firth of Clyde fiordoaren hegoaldeko zenbait uharte ere badaude, horien artean Great Cumbrae eta Little Cumbrae.\nPolitika.\n30 zinegotzi aukeratzen dira. Hona hemen 2012ko hauteskundetako emaitzak:\nHerriak.\nHerri guztiak.\nLur lehorrean:\nArran uhartea:\nCumbraes uharteak:"}
{"id": "105256", "revid": "69297", "url": "https://eu.wikipedia.org/wiki?curid=105256", "title": "Mariano Ca\u00f1ardo", "text": "Mariano Ca\u00f1ardo Lakasta (Erriberri, 1906ko otsailaren 5a - Bartzelona, 1987ko ekainaren 20a) euskal txirrindularia izan zen, 1926 eta 1943 profesionala izan zena. 100 garaipen baino gehiago lortu zituen.\nIbilbidea.\n14 urte zituela, ama hil zitzaion eta Bartzelonara joan zen bizitzera, arreba hor zuelako. Etapa guztietan ona, eskalatzaile ez ezik erlojupekoan ona ere izan zen.\nKataluniako Volta lasterketa kuttuna zuen, oraindik errekorra du bertan 7 aldiz garailea izanda. Denboraldiko proba nagusietan hartu zuen parte: Espainiako Vueltan bigarrena izan zen, Italiako Giroan bitan hasi zen baina utzi egin behar, Frantziako Tourrean 6.a izateaz gainera 1937an 14. etapa lortu zuen, eta Txirrindularitzako Munduko Txapelketetan bitan izan zen 7.a, 1930ean eta 1933an hain zuzen ere."}
{"id": "105257", "revid": "1545", "url": "https://eu.wikipedia.org/wiki?curid=105257", "title": "Mariano Ca\u00f1ardo Lakasta", "text": ""}
{"id": "105259", "revid": "512", "url": "https://eu.wikipedia.org/wiki?curid=105259", "title": "Christian Heinrich Friedrich Peters", "text": "Christian Heinrich Friedrich Peters (Koldenb\u00fcttel, Schleswig-Holstein, 1813ko irailaren 19a - Utica, AEB, 1890eko uztailaren 18), astronomo alemaniar bat izan zen. 1813ko irailak 19an jaio zen egungo Schleswig-Holstein estatuko Koldenb\u00fcttel herrian, Alemania iparraldean. Astronomia eta matematika ikasi zituen Berlingo unibertsitatean Johann Franz Encke astronomoarekin (bere izena daraman kometaren aurkitzailea), eta Carl Friedrich Gaussen laguntzailea izan zen G\u00f6ttingenen.\n1838an, Siziliara joan zen lan geodesikoetan aritzeko, eta herrialde hartako departamendu honetako zuzendari izendatua izan zen, baina, 1848an, erbesteratu egin zuten matxinatu siziliarren alde agertzeagatik, hauekin elkartuz eta, guduetan, maior mailarekin parte hartuz. Palermo hartua izan ondoren, Frantziara ihes egin zuen, ondoren, Konstantinoplara pasatzeko. 1854an, AEBetara joan zen. Harvard unibertsitateko behatokian eta New York estatuko hiriburu den Albanyko Dudley behatokian lan egin zuen, eta, 1858an, Clinton hiriko behatokiko zuzendari izendatua izan zen.\nPeters, astronomo ospetsu bat izan zen, 1861etik 1889 arte, 48 asteroide aurkitu baitzituen (72 Feronia eta 145 Adeona kasu), baita izar karta bikainak egin zituelako ere. 1890eko uztailak 18an hil zen."}
{"id": "105260", "revid": "98220", "url": "https://eu.wikipedia.org/wiki?curid=105260", "title": "Ross gaztelua", "text": "Ross gaztelua (ingeleraz: \"Ross Castle\"; irlanderaz: \"Caisle\u00e1n an Rois\") Leane lakuaren ertzean kokatzen den gaztelua da eta Killarney Parke Nazionalean kokatzen da, Irlandako Kerryko konderrian. Gaztelua O'Donoghue klanaren bizilekua zen.\nRoss gaztelua XV. mendearen amaiera aldera eskualdeko sendi agintaria zen O'Donoghue klanak eraiki zuen, nahiz eta gerora 1569-1583. urteen artean Desmond Matxinadaren ondorioz eskuz aldatu izan. Irlandako Guda Konfederatuetan zehar Oliver Cromwellen aldeko parlamentarioei amore eman zien Irlandako azkenekotako gaztelua izan zen eta gaztelua bereganatzea soilik Laune ibaian zehar garraiatutako artilleriaren bidez lortu zuten.\nErdi Aroko ohiko irlandar gotorleku bat da. Bere garaian dorretxeak diagonalki beste aldean kokatuta dauden eta horma sendoz osatutako ertzetan etxola laukizuzenak zituen. Jatorriz dorrea izkinetan zeuden dorre biribilez defendatutako \"bawn\" laukizuzen batez inguratuta zuen.\nKondaira baten arabera O'Donoghuek gazteluaren zati garaienean zegoen egongelako lehiotik jauzi egin edo \"herrestan eramana\" izan zen, ondorioz bere zaldia, mahaia eta liburutegiarekin bat lakuko uretako sakontasunean desagertu zelarik. a Esan ohi denez orain O'Donoghue lakuaren ondoan kokatzen den jauregi handi batean bizi omen da, handik den-dena ikusten duelarik.\nUdaldian Ross gaztelutik uretaratzen diren txalupetan lakuan zehar txangoak egin litezke. Txalupa txikienetaz baliatuz Innisfallen uhartera joan daiteke. Gaztelua Ring of Kerry edo \"Kerry Way\" bezalako ibilbide turistikoen geldileku eta gune garrantzitsua da, ibilbide hauek autoz nahiz oinez burutu daitezkelarik."}
{"id": "105261", "revid": "69297", "url": "https://eu.wikipedia.org/wiki?curid=105261", "title": "Federico Ezkerra", "text": "Federico Ezkerra Alonso (Gordexola, 1909ko urtarrilaren 10a - Gue\u00f1es, 1986ko urtarrilaren 30a) euskal txirrindularia izan zen, 1928 eta 1944 profesionala izan zena. 87 garaipen baino gehiago lortu zituen.\nIbilbidea.\nFederico Ezkerra Gordexolan jaioa bazen ere, Sodupekoa izan zen, bertan bizi baitzen 1986an hil arte. Eskalatzaile fina, bere karreran 87 garaipen lortu eta euskal txirrindulari onenetariko bat izan zen.\n1930ean Gipuzkoako Txapelketa lortu zuen. Bitan irabazi zituen Levanteko Itzulia eta behin Volta a Catalunya (1942an hain zuzen ere). 1940an Espainiako Txirrindularitza Txapelketa lortu zuen. Espainiako Vueltan etapa bat lortu zuen 1941an.\nFrantziako Tourran hainbat aldiz hartu zuen parte. 1934an debuta egin eta ihesean Galibier igo zuen bakarrik, hala ere Ren\u00e9 Viettok harrapatu eta ezin etapa irabazi. Urte hartan sailkapen orokorreko 19. postuan bukatu zuen. 1936an etapa bat irabazi zuen, uztailaren 19an hain zuzen ere. 17.a bukatu eta berriro Galibierren onena izan zen. 1937an parte hartu arren, utzi zuen lasterketa."}
{"id": "105262", "revid": "1545", "url": "https://eu.wikipedia.org/wiki?curid=105262", "title": "Federico Ezquerra", "text": ""}
{"id": "105264", "revid": "69297", "url": "https://eu.wikipedia.org/wiki?curid=105264", "title": "Cipriano Agirrezabal", "text": "Cipriano Agirrezabal Gallastegi, (Arriandi, 1922ko irailaren 28a - Durango, 2001eko apirilaren 30a) euskal txirrindularia izan zen, 1941 eta 1950 artean profesionala izan zena. 24 garaipen baino gehiago lortu zituen.\nAnaia Julian txirrindularia ere bazen.\nIbilbidea.\nBitan hartu zuen parte Espainiako Vueltan: 1946an eta 1947an hain zuzen ere. Lehendabizikoan 12. postuan sailkatu zuen eta bigarrenean etapa bi lortu zituen."}
{"id": "105266", "revid": "1545", "url": "https://eu.wikipedia.org/wiki?curid=105266", "title": "Jesus Loro\u00f1o", "text": ""}
{"id": "105267", "revid": "56334", "url": "https://eu.wikipedia.org/wiki?curid=105267", "title": "Sebekhotep VII.a", "text": "Merkara Sebekhotep edo Sebekhotep VII.a, Egiptoko XIII. dinastiako faraoi bat izan zen, K.a. 1646tik K.a. 1644 arte gobernatu zuena.\nBere izena, Merka... Sebek...ja, Turineko Errege Kanonaren txatal batean idatzia dago, VII.8 erregistroan, bi urteko erregealdia izan zuela adierazten duelarik. Errege honen ondoren, gutxienez lau izenen txatalak falta dira eta are VII. zutabearen gainontzeko zatia ere, ez da erraz irakurri edo interpretatzekoa.\nBere aurrekoa izan zen Seuadykara Hori edo Hor II.a bezala, errege hau, beharbada, Tebasetik Goi Egiptoren zati batean gobernatuko zuen Ined faraoiaren garaikidea eta lekaioa izango zen.\nGuzti hori gora-behera, Egiptoren egoera bere historiako garai honetan, nahiko ziur laburbildu daiteke. Behe Egipto eta Egipto Ertain osoa, Avariseko XV. dinastiaren kontrolpean dago, hikso deritzen gobernari semitikoak zirenak, eta Egiptoko XVI. dinastiako gobernarien kontrolpean, edo Egiptoko XIV. dinastiako gobernarien ez zuzeneko kontrolpean. Litekeena da, baita ere, Goi Egiptoko gobernariak (XIII. dinastiako azkenak eta XVII. dinastiako lehenak) aipaturiko \"Goi Hikso\"en zergariak izatea (XV. dinastia), baita barne banaketa gertatu izana ere."}
{"id": "105268", "revid": "6327", "url": "https://eu.wikipedia.org/wiki?curid=105268", "title": "Valentziako Gobernua", "text": ""}
{"id": "105271", "revid": "96175", "url": "https://eu.wikipedia.org/wiki?curid=105271", "title": "Fruktosa", "text": "Fruktosa bere molekulan 6 karbono atomo dituen gluzidoa da (hexosa bat), fruta askotan eta eztian dagoena. Glukosarekin elkartzen denean sakarosa izeneko disakaridoa sortzen du, azukre arrunta hain zuzen ere.\nEzaugarriak.\nGlukosaren formula bera du (&lt;chem&gt;C6H12O6&lt;/chem&gt;) baina egitura desberdina. Izan ere, glukosa aldosa bat da (COH taldea du lehenengo karbonoan) eta fruktosa zetosa bat (zetona taldea duelako).\nEskuineko irudian fruktosaren formula lineala ikus daiteke. Ur-disoluzioan, berriz, gluzido guztien antzera egituraz aldatzen du, molekula bereko zetona eta alkoholaren arteko erreakzioa dela eta. Horrela, molekula barnean hemizetal bat sortzen da, eta molekulak egitura ziklikoa hartzen du. Haworthen formularen bidez marrazten dira egitura zikliko hauek (beheko irudietan).\nOrganismoek dietaren bitartez bereganatzen du fruktosa, eta baita sakarosaren hidrolisi entzimatikoaren bitartez.\nErabilerak.\nSakarosa hidrolisatuz eta ondoren glukosa isomerizatuz lortzen da fruktosa. Metodo honekin artoaren jarabea egiten da pisuaren %42an fruktosa duena eta hau industrialki ekoizten da. Portzentai handiagoa duten jarabeak ere lortu izan dira, adibidez %55-ekoak edari freskagarriak egiteko. Fruktosak sakarosak baino 1'2 eta 1'8 aldiz gozotasun gehiago du baina fruktosaren indize gluzemikoa txikiagoa da. Konparazio batera sakarosaren indizea 68 da eta fruktosarena 24. Horren arrazoia da degradatzeko duen bide metabolikoa sakarosa edo glukosaren baino konplexuagoa dela. Diabetesa duten gaixoentzat egokia da beraz eta gozagarri edo edulkoratzaile gisa erabiltzen da.\nFruktosa askea ere azaltzen da naturan, mahats, sagar eta madarietan gehienbat, baina bereziki aipagarria da piku lehortuetan."}
{"id": "105272", "revid": "1340", "url": "https://eu.wikipedia.org/wiki?curid=105272", "title": "Espainiako Defentsaren Aginte Gorena", "text": ""}
{"id": "105273", "revid": "336", "url": "https://eu.wikipedia.org/wiki?curid=105273", "title": "Espainiako Defentsa Ministerioa", "text": "Espainiako Defentsa Ministerioa () Gobernuko Presidentearen azpitik Espainiako defentsaz arduratzen den arduradun bakar eta gorena da. Hainbat armadez osatuta dagoenez, Defentsa Ministerioaren menpeko dauden Indar Armatuetan antolatzen dira. Egungo ministroa Margarita Robles sozialista da.\nFuntzioak.\n1978ko Konstituzioaren arabera, Espainiako Erregea da armada guztien Komandante Nagusia eta bera da gerra aldarrikatu edo bakea egin dezakeena, hori bai, aurretik Diputatuen Kongresuaren baimenarekin. Ministerioaren ardurak hauek dira:\nAntolaketa.\nDefentsa Ministerioaren antolaketa organikoa 1126/2008 Errege Dekretuan garatzen da:"}
{"id": "105275", "revid": "56334", "url": "https://eu.wikipedia.org/wiki?curid=105275", "title": "Dedumes", "text": "Dyedhotepra Dedumesu edo Dedumes, Egiptoko XIII. dinastiako faraoi bat izan zen, K. a. 1640 inguruan gobernatu zuena, Frankeren arabera\nBere Horusen izena Uadyekhau zen, eta bere tronu eta jaiotza izenak, Dyedhotepra Dedumesu.\nHondar arkeologiko batzuengatik ezagutzen da, hauen artean, Gebeleinetik datorren hilarri bat nabarmentzen delarik, bere koroaketa ospatzen duena. Turineko Errege Kanonaren VII. zutabean agertzen direnetatik, dokumentatuta dagoen ia azkena da, soilik partzialki irakur daitekeen zutabea. Esanahi ezberdina duten bi izenekin agertzen den arren eta idazketa aldaera batekin jaiotza izenean, bi errege ezberdin zirela dioen teoria baztertu egin da.\nDedumes Tutimeosekin (Tutmosis I.a) identifikatzen zuen teoria ere baztertu da, honen gobernupean, Manetonen arabera, Flavio Josefok transkribatutako bertsioan, Egipto hiksoen mende erori zelarik.\nIzatez, Dedumes eta Manetonen Tutimeosen arteko lotura bakarra, euren jaiotza izenaren antzekotasun arin bat da. Hala ere, errege bera balitz ere, berak, Goi Egipton gobernatu zuen, eta Tebas zuen hiriburu bezala. Detlef Frankeren arabera, Salitisen garaikidea izango litzateke, Egiptoko XV. dinastiakoa lehen errege hiksoa, boterea Avarisetik hartzen duena. Litekeena da Dedumesen erregealdian, hiksoek Egipto eraso izana.\nDavid Rohlen teoria polemikoaren arabera, aipaturiko papiro horretan oinarritua dagoena, Tutimeos, pertsonaia bera balitz, Bibliako Irteera liburuko faraoiarekin identifika daitekeen hautagai bat izango litzateke, Ramses II.a edo honen seme Merenptah baino sinesgarriagoa. Behaketa hauek babesteko froga arkeologiko edo dokumental gehiagorik ez dagoen arren, Tutimeosen erregealdia kaosean amaitu zen, eta desastre bat izan zen Egiptorentzat, aurrekoena, luzea eta egonkorra izan zen bitartean, eta, dirudienez, ez ziren bereiztu hondamendiak jasateagatik edo esklabuen matxinada masiboengatik."}
{"id": "105276", "revid": "1519", "url": "https://eu.wikipedia.org/wiki?curid=105276", "title": "Zilarraren dorrea", "text": "Sevillan dagoen Zilarraren dorrea, XIII. mendeko oktogono formako dorre bat da. Hiriko harresi baten bidez, Urrearen Dorrearekin lotua zegoen. Partzialki zaharberritu zen 1992an.\nDuela nahiko gutxirarte, babesleku bezala erabiltzen zuten behartsuek. Oso egoera kaxkarrean dago, landaretzak, gunearen zati asko hartzen dituelarik.\nGaur egun, egungo harresi batek banatzen du aparkamentua duen ondoko patio bat. Badago, lur hori, lorategi bezala egokitzeko gogoa.\nGaleria.\nZilarraren dorrea, hiru ikuspegi aparkamentuaren barnealdetik"}
{"id": "105277", "revid": "98220", "url": "https://eu.wikipedia.org/wiki?curid=105277", "title": "Ben Macdui", "text": "Ben Macdui, sarritan Ben Macdhui eta Ben MacDui bezala ere ezagutua (), Eskoziako Cairngorms mendilerroko mendi bat da eta Ben Nevis mendiaren ondoren Erresuma Batuko bigarren mendirik garaiena da. Cairn Gorm mendilerroaren hegoaldeko magalean kokatzen da, Aberdeenshire eta Moray konderrien artean.\nIgoera bideak.\nBeharbada mendi honen gailurrera ailegatzeko ibilbiderik errazena Cairngorm Ski Eskolan dagoen Coire Cas aparkalekutik abiatzen den bidezidorra hartu eta piskanaka-piskanaka mendian gora joatea da. Hau gutxi gorabehera 7 kilometroko (4 milla) luzehera duen ibilbidea da; zeozer luzeagoa den ibilbide batek Cairn Gorm eskalatzeko abagunea eskaintzen digu. Beste ibilbide alternatibo bat Loch Etchachan lakutik ateratzen dena da. Laku hau Loch Avon lakuaren iparraldetik hegoaldera joanez aurkitu ahal dugu. Beste ibilbide batzuk Derry Cairngorm edota Lairig Ghru pasabideetan zehar doazenak dira, azken hau Ben Macdui mendiaren mendebaldetik doalarik.\nKondaira.\nBertako batzuen esamesen arabera Ben Macdui mendia \"Am Fear Liath M\u00f2r\" (\"Ben Macduiko Gizon Gris Handia\") delakoaren bizilekua omen da."}
{"id": "105278", "revid": "7162", "url": "https://eu.wikipedia.org/wiki?curid=105278", "title": "Ben Macdhui", "text": ""}
{"id": "105280", "revid": "512", "url": "https://eu.wikipedia.org/wiki?curid=105280", "title": "Hondar jolas", "text": "Hondar jolasek hondarrez egindako gaztelu txikiak edo bestelako eraikuntzak edo eskulturak, gehienetan hondartzetan eraikitakoak eta haur-jolas moduan, jasotzen dituzte. Horretarako haurrek palak eta beste lanabes batzuk erabiltzen dituzte. Batzuetan egindako eskulturak benetako artista lanak dira eta hain zuzen munduan zehar anitz dira hondarrezko eskultura lehiaketak. Eskultura hauen ezaugarri garrantzitsu bat suntsikortasuna da: uraren eta haizearen eraginez lan hauen iraupena ordu bakan batzuetara mugatzen da."}
{"id": "105281", "revid": "69297", "url": "https://eu.wikipedia.org/wiki?curid=105281", "title": "Hortensio Bidaurreta", "text": "Hortensio Bidaurreta Garc\u00eda (Iguzkitza, 1928ko urtarrilaren 11 - Vigo, 1984ko otsailaren 28a), euskal txirrindulari profesionala izan zen 1946tik 1960 arte. 47 garaipen lortu zituen.\nJes\u00fas Galdeano nafarkidea zuen arerio nagusia, batez ere azken urteetan. Bere anaiak ziren F\u00e9lix eta Miguel txirrindulari profesionalak ere baziren, 21 eta 4 garaipen lortu zituztenak hurrenez hurren."}
{"id": "105285", "revid": "69297", "url": "https://eu.wikipedia.org/wiki?curid=105285", "title": "Felix Bidaurreta", "text": "Felix Bidaurreta Garc\u00eda (Iguzkitza, 1921eko martxoaren 31 - Irun, 2018ko urtarrilaren 29a), euskal txirrindulari profesionala izan zen 1940tik 1955 arte. 21 garaipen lortu zituen.\nBere anaiak ziren Hortensio eta Miguel txirrindulari profesionalak ere baziren, 47 eta 4 garaipen lortu zituztenak hurrenez hurren.\nErrepidean ez ezik ziklo-krossean ere aritu zuen. Azken modalitate honetan 1949ko Espainiako Ziklo-Kross Txapelketetan hirugarrena sailkatu bazen ere, lasterketa bertan behera utzi zuten antolatzaileek.\nTaldeak.\nUtzi (1952 - 1954)"}
{"id": "105288", "revid": "1982", "url": "https://eu.wikipedia.org/wiki?curid=105288", "title": "Felix Vidaurreta", "text": ""}
{"id": "105289", "revid": "1545", "url": "https://eu.wikipedia.org/wiki?curid=105289", "title": "Hortensio Vidaurreta", "text": ""}
{"id": "105290", "revid": "9401077", "url": "https://eu.wikipedia.org/wiki?curid=105290", "title": "Miguel Bidaurreta", "text": "Miguel Bidaurreta Garc\u00eda (Iguzkitza, 1929ko irailaren 29a - ), euskal txirrindulari profesionala izan zen 1949tik 1958 arte. 4 garaipen lortu zituen.\nBere anaiak ziren F\u00e9lix eta Hortensio txirrindulari profesionalak ere baziren, 21 eta 47 garaipen lortu zituztenak hurrenez hurren.\nPalmaresa.\n1954\n1955\n1956\n1957"}
{"id": "105292", "revid": "1545", "url": "https://eu.wikipedia.org/wiki?curid=105292", "title": "Miguel Vidaurreta", "text": ""}
{"id": "105293", "revid": "9401075", "url": "https://eu.wikipedia.org/wiki?curid=105293", "title": "Jes\u00fas Galdeano", "text": "Jes\u00fas Galdeano Portillo (Iguzkitza, 1933ko urtarrilaren 6a - Lizarra, 2017ko maiatzaren 6a), nafar txirrindulari profesionala izan zen 1951tik 1963 arte. 26 garaipen lortu zituen.\nFrancisco Javier anaia txirrindularia ere bazen, nahiz eta laguntzailea izan. Miguel Indurain, Mariano Ca\u00f1ardo eta Hortensio Bidaurretarekin batera nafar txirrindulari onenetariko bat izan zen. Azkena, herrikidea ere bazena, orduko arerio nagusia izan zuen."}
{"id": "105295", "revid": "1545", "url": "https://eu.wikipedia.org/wiki?curid=105295", "title": "Jesus Galdeano", "text": ""}
{"id": "105296", "revid": "69297", "url": "https://eu.wikipedia.org/wiki?curid=105296", "title": "Francisco Javier Galdeano", "text": "Francisco Javier Galdeano Portillo (Iguzkitza, 1949ko abenduaren 7a - ), euskal txirrindulari profesionala izan zen 1971tik 1974 arte. Garaipen bakarra lortu zuen.\nJes\u00fas anaia txirrindularia ere bazen.\nIbilbidea.\n1971an Kas taldean debuta egin zuen profesional mailan. Frantziako Tourrean laster debutatu zuen, tamalez, gaixorik zegoen eta lasterketa bukatzeko bultzatu zutenez, hortik aurrera ezin izan zuen afizionatuetan erakutsitako maila berreskuratu.\nPalmaresa.\n1970\n1971"}
{"id": "105298", "revid": "105290", "url": "https://eu.wikipedia.org/wiki?curid=105298", "title": "Valentziar Herriko Alderdi Sozialista", "text": "Valentziar Herriko Alderdi Sozialista - PSOE Espainiako Langileen Alderdi Sozialistaren Valentziako Erkidegoko federakundea da, 1978an sortu zena.\nIzena valentzieraz \"Partit Socialista del Pa\u00eds Valenci\u00e0\" da."}
{"id": "105299", "revid": "63274", "url": "https://eu.wikipedia.org/wiki?curid=105299", "title": "Karbono-14 bidezko datazioa", "text": "Karbono-14 bidezko datazioa isotopo horren erradiazio naturalaren neurketaz baliatzen den datatzeko modu bat da, oso ohikoa duela 60.000 arteko karbonozko materialentzat (aztarnategi arkeologikoetan topatzen direnak).\nLandareek atmosferako karbono dioxidoa (CO2) fotosintesiaren bidez materia organikoa bihurtzen duenean, karbono-14aren kantitate txiki bat ere hartzen du, isotopo honek atmosferan duen maila bertsuan (badago alde txiki bat, baina laborategiko analisiei esker konpontzen ahal da). Animalia belarjaleek karbono-14a barneratzen dute landareak jatean, eta animalia haragijaleek animalia belarjaleak jatean. Landarea edo animalia hiltzean, karbono-14ren kantitatea gutxitzen hasten da erritmo finkoan, isotopo horren desintegrazio erradioaktiboa dela eta. Lagin batean geratzen den karbono-14ren kantitatea eta atmosferatik hartuta egon beharko lukeena alderatzean ezagutu daiteke laginaren adina.\nErradiokarbonoaren bidezko datazio teknika hau Willard Libbyk garatu zuen 1949an Chicagoko unibertsitatean. Hori zela eta 1960an kimikako Nobel Saria jaso zuen.\nKalibrazioa.\nKarbono-14ren bidez lortzen diren datak ezin dira zuzenean, landu gabe, egutegiko datatzat hartu, karbono-14ren maila atmosferan ez baita erabat konstante izan historian zehar. Maila honen gainean izpi kosmikoen indarrak du eragina, eta, azken hauen gainean, bere aldetik, Lurrako magnetosferak du eragina. Gainera, lurrean badaude karbonoren erreserba batzuk (ozeanoetan edo harri sedimentarioetan esaterako) elkarren artean karbonoa igortzen dutenak. Lurreko klimetako aldaketek alda ditzakete mugimendu horiek, eta, beraz, atmosferan dagoena ere.\nProzesu naturalengatik gertatu ziren aldaketa hauez gain, gizakien jarduerak ere eragina izan du karbonoaren mailaren gainean. Industria Iraultza hasi zenetik, karbono-14ren proportzioa jaitsi da CO2 erruz isuri baita atmosferara, erregai fosilen errekuntza dela medio. Nolanahi ere, atmosferako karbono-14ren maila ia bikoiztu zen 1950eko eta 1960ko hamarkadetan, denbora laburrez, bonba atomikoekin egiten ziren probengatik.\nHoriek horrela, metodo honek mugak ditu Industria Iraultza baino gazteagoak diren materialak neurtzerakoan.\nHorrenbestez, karbono-14 hutsaren bidez lortzen diren datak kalibratu beharra dago egutegiko datak lortzeko. Hau da, erradiokarbonoaren bidezko datak beste modu batean lortutakoekin (dendrokronologia etab.) konparatu behar dira, lehenengo data horiek doitzeko (kalibratzeko). Doitze horiei esker grafiko zehatzagoak egin dira (duela 26.000 urte arte), eta hainbat datazio aldatu behar izan dira (batez beste 163 urteko kalibrazioa izan dute)."}
{"id": "105302", "revid": "58701", "url": "https://eu.wikipedia.org/wiki?curid=105302", "title": "Moises", "text": "Moises (egiptoeraz: \"Moyses\"; ; ; ; Ge'ezez: \u1219\u1234) testu biblikoetan buruzagi erlijioso, lege-emaile eta profeta modura azaltzen den pertsonaia da. Toraren egiletza aitortzen zaio (\"Moisesen bost liburuak\" ere deitzen zaie Tora osatzen duten idazkiei). Hebreeraz \"Moshe Rabbeinu\" (\u05de\u05b9\u05e9\u05b6\u05c1\u05d4 \u05e8\u05b7\u05d1\u05b5\u05bc\u05e0\u05d5\u05bc, \"Moises gure irakaslea\") ere deitzen zaio, eta judaismoaren profetarik garrantzitsuena da. Aldi berean, islamismoaren, kristautasunaren, bahaismoaren eta beste hainbat erlijioren profeta da.\nIrteera liburuaren arabera, Moises jaio zenean gerra hotsak zebiltzan Egipton eta hebrearren kopuru gero eta handiagoak faraoia kezkatzen zuen, Egiptoko etsaiei laguntza eman ziezaieketela uste baitzuen. Faraoiak ume hebrear guztiak hiltzeko agindu zuenean, haren amak, Jokebedek, ezkutatu egin zuen eta, azkenean, errege familia egiptoarrak semetzat hartu zuen. Esklaboen arduradun bat hil ondoren, Moisesek ihes egin behar izan zuen Itsaso Gorrian barrena, eta Midian eskualdera iritsi zen. Midianeko apaiz (\u05d9\u05b4\u05ea\u05b0\u05e8\u05d5\u05b9, \"itr\u00f3\") Jethroren artaldeak zaindu zituen Horeb mendiaren magaletan. Egiptoko hamar izurriak gertatu ondoren, Moisesek esklabo hebrearrak gidatu zituen Egiptotik at, eta Itsaso Gorria zeharkatu zuten. Sasoi horretan Moisesek Hamar Manamenduak jaso zituen. 120 urte arte bizi izan zen arren, ez zuen inoiz Israelgo Lurraldea zapaldu."}
{"id": "105304", "revid": "6327", "url": "https://eu.wikipedia.org/wiki?curid=105304", "title": "Partit Socialista del Pa\u00eds Valenci\u00e0", "text": ""}
{"id": "105305", "revid": "6327", "url": "https://eu.wikipedia.org/wiki?curid=105305", "title": "PSPV-PSOE", "text": ""}
{"id": "105306", "revid": "6327", "url": "https://eu.wikipedia.org/wiki?curid=105306", "title": "PSPV", "text": ""}
{"id": "105307", "revid": "1340", "url": "https://eu.wikipedia.org/wiki?curid=105307", "title": "Espainiako Defentsa Ministroa", "text": ""}
{"id": "105308", "revid": "336", "url": "https://eu.wikipedia.org/wiki?curid=105308", "title": "Rabindranath Tagore", "text": "Rabindranath Tagore (, Robindronath Thakur jaioa, (Kalkuta, India, 1861ko maiatzaren 7a - Kalkuta, India, 1941ko abuztuaren 7a), Bhanu Singha Thakur (Bhonita) idazle izenarekin ere ezaguna da. Era berean, hainbat ezizen erabili zituen, Gurudev, Kabiguru, eta Biswakabi. Indiako azpi-kontinenteko poeta, musikari, artista, ayurveda-ikerlaria eta jakintsua izan zen. Bengalako literatura eta musika birmoldatu zituen, baita Indiako artea ere, testuinguru modernismoan XIX. mende bukaeran eta XX. mende hasieran. \"Gitanjaliren\" \"bertso sakon sentikorra, freskoa eta ederraren\u201d egilea, 1913an Literaturako Nobel Saria irabazi zuen lehen ez europarra izan zen. Tagoreren abesti poetikoak espiritualak eta merkurialtzat jotzen ziren, baina hala ere, bere \"prosa dotorea eta poesia magikoa\" denbora askoan ezezagunak izan ziren Bengalatik kanpo. Batzuetan \"Bengalako bardoa\" ezizenaz izendatzen dute.\nTagore Kalkutako brahmo hindua zen, Burdwan eta Jessore barrutietan agintariak izandako arbasoekin, zortzi urte zituenean hasi zen poesia idazten. Lehen olerki esanguratsuak hamasei urterekin argitaratu zituen \"Bh\u0101nusi\u1e43h\"a (\"Eguzki lehoia\") ezizenarekin, literatura kritikoek aspaldi galdutako klasiko gisa hartu zituztenak. 1877. urterako, lehenengo ipuin eta dramaturgia lanak argitaratuak zituen, bere benetako izenarekin. Humanista, unibertsalista, internazionalista eta nazionalisten aurkako sutsua izanik, britainiar legea salatu zuen, Britainia Handiarekiko independentzia defendatuz. Bengalako pizkundearen adierazle, margolanak, zirriborroak eta bozetoak, ehunka testu eta bi mila abestitik gora biltzen zituen kanon zabala osatu zuen. Berak sortutako Visva-Bharati Unibertsitatean gordetzen da ondarea.\nTagorek bengalera hizkuntza modernizatu zuen, forma klasiko zurrunak baztertuz eta hizkuntza estrukturei aurre eginez. Bere eleberriak, ipuinak, abestiak, dantza-dramak eta saiakerak gai politiko eta pertsonalak izan zituzten hizpide. \"Gitanjali\" (Abesti ofrendak), \"Gora\" (Aurpegi polita) eta \"Ghare-Baire\" (Etxea eta mundua) dira idazlan ezagunenak, eta bere olerkiak, ipuinak eta eleberriak txalotuak izan ziren, baita kritikatuak ere, zuten lirismoagatik, solaskidetzagatik, naturaltasunagatik eta kontenplazio joeragatik. Bi naziok bere konposizioak aukeratu zituzten himno nazional bezala: Indiako \"Jana Gana Mana\" eta Bangladesheko \"Amar Shonar Bangla\". Halaber, Sri Lankako himno nazionala bere lanetan inspiratuta dago.\nBizitza.\nTagoretarren jatorrizko abizena Kushari zen. Rarhi Brahmins ziren, mendebaldeko Bengalako barrutian zegoen Kush izeneko herrixka batekoak.\nGaztaroa: 1861-1878.\nBizirik iraun zuten hamahiru haurren arteko gazteena, Tagore 1861eko maiatzaren 7an jaio zen, Kalkutako Jorasango jauregian. Gurasoak Debendranath Tagore (1817-1905) eta Sarada Devi (1830-1875) izan ziren. Tagore gehienbat zerbitzariek hezi zuten, ama haurtzaroan hil baitzitzaion, eta aitak berriz etengabe bidaiatzen baitzuen. Tagore familia Bengalako berpizkundearen abangoardian zegoen. Literatura aldizkariak argitaratzen zituzten, eta sarri antolatzen zituzten antzerki emanaldiak eta Bengalako eta mendebaldeko musika klasikoen kontzertuak. Tagoreren aitak Dhrupadeko musikari profesionalak gonbidatzen zituen etxera, haurrei Indiako musika klasikoa irakasteko.\nTagoretarren anaia zaharrena, Dwijendranath, filosofo eta olerkaria izan zen. Beste anaia bat, Satyendranath, Indiako Zerbitzu Zibilerako izendatutako lehen indiarra izan zen, aurreko denak europarrak izan ziren bitartean. Jyotirindranath, beste anaia bat, musikaria, musikagilea eta antzerkigilea izan zen. Bere arreba Swarnakumari eleberrigilea izan zen. Jyotirindranathen emaztea Kadambari Devi, Tagore baino pixka bat zaharragoa, lagun maitagarria eta eragin indartsua izan zen. Ezustean bere buruaz beste egin zuenean 1884an, ezkondu eta gutxira, urte luzez egon zen sakon asaldatuta.\nTagorek neurri handi batean ikasgelan eskolatzea ekidin zuen. Nahiago izaten zuen familiako jauregian barrena ibili edo gertuko Bolpur eta Panihatiko inguruak bisitatu. Bere anaia Hemendranathen tutoretzan zegoen fisikoki gogortzeko, Ganges ibaian igeri eginaz edo mendira joanaz, eta gimnasia, judo zein borroka praktikatuz. Marrazkigintza, anatomia, geografia eta historia, literatura, matematika, sanskritoa eta ingelesa ikasi zituen. Azken hau gutxien estimatzen zuen ikasgaia zen. Tagorek heziketa formala gaitzetsi zuen, eta egun bakarra iraun zuen hiriko Presidentearen Eskolan. Urte batzuk geroago esan zuen irakaskuntza egokiak ez dituela gauzak azaltzen; irakaskuntza egokiak jakin-mina pizten duela.\nUpanayanaren (haurtzaroko erritua) ondoren, hamaika urte zituela, Tagorek eta bere aitak Kalkuta utzi zuten 1873ko otsailean, hainbat hilabetez Indian zehar ibiltzeko. Aitaren Santiniketango jabetzak eta Amritsar bisitatu zituzten, Dalhousien kokatutako \u201cHimalaiako muinoko estazio\u201dra iritsi aurretik. Han Tagorek biografiak irakurtzen zituen, historia, astronomia, zientzia modernoa eta sanskritoa ikasi zituen, baita K\u0101lidaren poesia klasikoa aztertu ere. Amritsarren egon ziren hilabeteko egonaldian, aita eta semea sarri joaten ziren Urrezko Tenplura, eta bertan abesten ziren \"gurbani\" eta \"nanak bani\" abesti eztiak izugarrizko eragina izan zuten bere baitan. \"\"Nire oroitzapenak\" (1912) liburuan, sarri aipatzen du ordukoa. Hona adibide bat: \"Amritsarreko urrezko tenplua amets bat bezala itzultzen zait. Goiz askotan aita lagundu dut aintziraren erdian dagoen Sikhen Gurudarbar horretara. Han abesti sakratuak etengabe entzuten dira. Nire aitak, fededunen artean eserita, zenbaitetan ahotsa gehituko zion laudorioaren ereserkiari, eta jendetzak ilusioz ikusten zuen ezezaguna beren debozioekin bat egiten. Eta berriro itzuliko ginen azukre-kristalen eskaintza santifikatuekin eta beste gozoki batzuekin.\u201d\"\nShelaidaha: 1878\u20131901.\nAitak Tagore semea abokatu bilakatzea nahi zuenez, 1878an Ingalaterrako Brightoneko eskola publiko batean matrikulatu zuen. Zenbait hilabetez Tagore familiak Brighton ondoan zuen etxe batean bizi izan zen. Handik gutxira, Tagoreren anaia Satyendranathen emaztea eta bere ilobak Suren eta Indira Devi berarekin bizitzera joan ziren. Zuzenbideko klaseak jarraitu zituen denbora batez Londreseko University Collegen, baina berriro utzi zituen ikasketak, eta Shakespeareren \"Coriolanus\" zein \"Antonio eta Kleopatra\", eta Thomas Brownen \"Religio Medici\" antzerkiak bere kabuz aztertzea aukeratu zuen.\nIngelesez, irlandarrez eta eskoziarrez sortutako folk doinu biziek harrituta utzi zuten Tagore. 1880an, Bengalara titulurik gabe itzuli zen, Europako nobedadeak Brahmo tradizioekin bateratzea erabakita, bakoitzari onena ateraz. Bengalan egonkortu ondoren, Tagorek aldiro-aldiro olerkiak, ipuinak eta eleberriak argitaratzen zituen. Hauek Bengala barnean eragin handia izan arren, arreta nazional urria jaso zuten. 1883an 10 urteko Mrinalini Devirekin ezkondu zen, garai hartako ohiko praktikari jarraituz. Bost seme-alaba izan zituzten, horietatik bi haurtzaroan zendu zirenak.\n1890. urtean, Tagore bere arbasoengandik jasotako ondasun zabalak kudeatzen hasi zen Shelaidahan (gaur egun Bangladeshko eskualdea). Emaztea eta seme-alabak 1898an aldatu ziren bertara bizitzera. Tagorek bere lan ezagunenen artean dagoen \"Manasi\" (1890) olerki liburua argitaratu zuen. Bestalde, Zamindar Babu bezala, Padma ibaia gurutzatu zuen luxuzko familiako itsasontzian. Bidenabar, baserritar maizterrei errenta sinbolikoak kobratu ondoren, bedeinkatu egiten zituen, eta hauek otordu apalekin ohoratzen zuten, inoiz arroz lehorra eta esne garratzarekin. \n1891-1895 garaian izan zuen ekoizpen handiena; hiru liburutan bildutako \"Galpaguchchha\"-ko 84 istorioen erdiak baino gehiago idatziz. Istorioak ironiaz eta larritasunez aztertzen zuten Bengalako idealizatutako landan zegoen txirotasuna.\nSantiniketan: 1901\u20131932.\n1901ean Tagore Santiniketanera joan zen marmolaz jositako otoitz aretoa duen monasterio bat sortzera, \"Mandir\" izenekoa. Eskola esperimentala zen, zuhaitzekin, lorategiekin eta liburutegi batekin. Han bere emaztea eta semeetako bi hil zitzaizkion. Aita 1905ean zendu zen. Herentziagatik eta Tripurako Maharajarengandik hileroko ordainketak jaso zituen, eta hainbat diru sarrera izan zituen bere familiaren bitxiak eta Puri itsas ondoko bungalowa saldu zirelako. Eta baita 2.000 rupia jaso zituen orduan, saldutako liburuen eskubideengatik. Bengalako eta atzerriko irakurleak irabazi zituen; \"Naivedya\" (1901) eta \"Kheya\" (1906) liburuak argitaratu zituen, eta poemak bertso librera itzultzen zituen.\n1913ko azaroan, Tagorek urteko Literaturako Nobel Saria irabazi zuela jakin zuen. Suediako Akademiak 1912ko \"Gitanjalin\" oinarrituta itzulitako materialean, izaera idealista txiki bat estimatu zuen. 1915eko Urtebetetze Ohoretan, Britainia Handiko George V erregeak zaldun izendatu zuen, baina Tagorek uko egin zion 1919ko Jallianwala Bagheko sarraskiaren ostean. Zaldungoari uko eginez, Lord Chelmsford Indiako erregeorde britainiarrari zuzendutako eskutitz batean, honakoa idatzi zuen:\n1919an, Anjuman-e-Islamiako presidentea zen Syed Abdul Majidek gonbidatu zuen lehen aldiz Sylhet bisitatzera. Ekitaldiak 5000 pertsona baino gehiago erakarri zituen.\n1921ean, Tagorek eta Leonard Elmhirst nekazaritzako ekonomialariak \"Landa Berreraikuntzarako Institutua\" sortu zuten Surul herrian, Ashramwetik gertu. Mundu mailako emaileen, funtzionarioen eta jakintsuen bilatu zuen, \"ezagutza biziberritzeko\" ezjakintasunaren txaboletatik. 1930eko hamarkadaren hasieran, ingurugiroaren \"kasta eta ukiezin\u201den kontzientzia anormala zuzentzen saiatu zen. Egoeraren aurka hitz egin zuen, Dalit ukiezinen heroiei olerkiak eta dramak idatzi zizkien, eta kanpaina egin zuen, arrakastaz, Guruvayoor tenplua Daliten izenean zabaltzeko.\nIlunabarreko urteak: 1932\u20131941.\nDutta eta Robinsonek Tagoreren bizitzaren fase hau \"literato patetiko\" bat bezala deskribatzen dute. Bere iritziz, giza zatiketak azalekoak zirela azpimarratzen zuen. 1932ko maiatzean Irakeko basamortuan zegoen beduinoen kanpamentu batera bisitan joan zenean, tribuko buruzagiak zera esan zion: \"Gure Profetak esan zuen egiazko musulmana bere hitzek eta ekintzek egiten dutela, anai-arrebei kalterik gutxiena eraginez...\" Tagorek egunkarian konfiantzan idatzi zuen: \"Kezkatuta gelditu nintzen bere hitzetan ezinbesteko gizateriaren ahotsa antzeman nuelako\". Amaiera arte Tagorek ortodoxia aztertu zuen, 1934an aldatuz.\nUrte hartan, lurrikara batek Bihar hiria jo zuen, eta milaka hil zituen. Mahatma Gandik karma sismiko bezala aldarrikatu zuen, jainkozkoak mendekua hartuz Daliten zapalkuntzagatik. Tagorek deitoratu egin zuen ideia, bere inplikazio itxuragabeagatik. Halaber, negar egin zuen Kalkutako txirotasun iraunkorragatik, eta Bengalako gainbehera sozioekonomikoagatik. Eta estetika plebeio berri horiek, errimarik gabeko ehun lerroko olerki batean xehatu zituen, gerora Saturit Ray zuzendariaren \"Apur Sansar\" filmak teknika bera erabiliz. Hamabost liburu berri argitaratu zituen, horien artean \"Punashch\"a (1932), \"Shes Saptak\" (1935) eta \"Patraput\" (1936) poema-prosa lanak. Esperimentazioak jarraitu egin zuen bere prosa-kantuetan eta dantza-drametan: \"Chitra\" (1914), \"Shyama\" (1939) eta \"Chandalika\" (1938), eta baita eleberrietan, \"Dui Bon\" (1933), \"Malancha\" (1934) eta \"Char Adhyay\" (1934).\nTagoreren asmoak zientziara zabaldu ziren bere azken urteetan, 1937ko \"Visva-Parichay\" saiakera bilduman ageri den bezala. Lege zientifikoekiko errespetua, eta biologia, fisika eta astronomia sartu zituen bere olerkigintzan, naturalismo zabala eta egiazkotasuna erakutsiz. Zientziaren prozesua saretu zuen, zientzialarien narrazioak hainbat istorioetan ehunduz, hala nola \"Se\" (1937), \"Tin Sangi\" (1940) eta \"Galpasalpa\" (1941). Bere azken bost urteak min kronikoak eta aldi luzeko bi gaixotasunek markatu zuten. Hauek Tagorek 1937ko bukaeran konortea galdu zuenean hasi ziren, eta ondorioz komatoso eta heriotzatik gertu egon zen denbora batez. Horrela gertatu zen 1940ko bukaeran antzeko birgaixotze batean, eta hortik ez zen sekula errekuperatu. Dena den, urte hauetako olerkigintza bere onenen artean dago\u02d0 \"\"Lainoak flotatzen sartzen dira nire bizitzan, orain ez euririk edo euri ekaitzik ekartzeko, baizik eta kolorea gehitzeko nire ilunabarreko zeruari.- 292 bertsoa, 'Kaleko txoriak\"'.\" \nAgonia luzeko epea Tagoreren heriotzarekin amaitu zen, 1941eko abuztuaren 7an, laurogei urte zituela. Berak eraikitako Jorasanko jauregiko goiko solairuan zendu zen. A. K. Senek, uztailaren 30ean honako azken poema hau jaso zuen: \"\u201cNire urtebetetze egunaren erdian galduta nago. Lagunak nahi ditut, haien ukitua, lurraren azken maitasunaz. Bizitzaren azken eskaintza hartuko dut, gizakiaren azken bedeinkapena hartuko dut. Gaur nire zakua hutsik dago. Eman beharreko nuen guztia eman dut. Zerbait jasotzen badut ordez, maitasun pixka bat, barkamen pixka bat, nirekin hartuko dut, hitzik gabeko amaierako jaialdira igarotzen den itsasontzia hartzen dudanean.\u201d\"\nBidaiak.\n1878 eta 1932 artean, Tagorek bost kontinenteetako hogeita hamar herrialde baino gehiagotan jarri zuen oina. 1912an, itzulitako lanen zati bat Ingalaterrara eraman ondoren, hainbat ospetsuren arreta jaso zuen, besteak beste, misiolari eta Gandhiren babestua zen Charles F. Andrews, poeta irlandarra William Butler Yeats, eta baita Ezra Pound, Robert Bridges, Ernest Rhys, Thomas Sturge Moore. Yeatsek \"Gitanjali\"ren ingelesezko itzulpenaren hitzaurrea idatzi zuen; eta Andrews Tagorekin egon zen Santiniketan. 1912ko azaroan, Tagore bira egiten ibili zen Estatu Batuetan eta Erresuma Batuan, eta Buttertongo Andrewsen kleroko lagunekin hartu zuen ostatu. 1916ko maiatzetik 1917ko apirilera arte, Japonian eta Estatu Batuetan klaseak eman zituen. Nazionalismoa salatu zuen. \"Nazionalismoa Indian\" bere saiakera, mespretxatua eta goraipatua izan zen, era berean. Romain Rolland eta beste bakezale batzuek, miretsi egiten zuten.\nEtxera itzuli eta gutxira, 63 urteko Tagorek Peruko gobernuaren gonbidapena onartu zuen. Mexikora ere bidaiatu zuen. Gobernu bakoitzak, bisitak ospatzeko, 100.000 dolar agindu zion bere ikastetxerako. 1924ko azaroan Buenos Airesera iritsi zen, eta astebetera Tagore gaixo bat Villa Miralriora joan zen atseden hartzera, Victoria Ocamporen aginduz. 1925eko urtarrilean itzuli zen etxera. Hurrengo urteko maiatzean, Tagore Napolira iritsi zen; eta biharamunean Mussolini ezagutu zuen Erroman. Haien hasierako harreman atsegina laster amaitu zen, Tagorek Il Duceren faxismoa aipatu zuenean. Baina aurretik goraipatu egin zuen: \"Zalantzarik gabe, nortasun aparta du. Hain da kementsua bere burua, Michelangeloren zizela ekartzen didala gogora.\" Faxismoaren \"suzko bainuak\" apaldu zuen \"Italiako arima hilezkorra ... argi motelaz jantzirik.\"\nTagore 1926ko azaroan Hungariara iritsi zen, eta denbora bat igaro zuen Balatonf\u00fcred hirian, Balaton lakuaren ertzean zegoen bainuetxean, bihotzeko arazoetatik errekuperatzen. Zuhaitz bat landatu zuen, eta 1956an bere busto-estatua bat jarri zen bertan (Indiako gobernuaren oparia, Rasithan Kashar artistaren lana, 2005ean berri batekin ordezkatua izan zena). 1957tik hona, laku-pasealekuak bere izena darama.\n1927ko uztailean, Tagore eta bi lankidek lau hilabeteko bira hasi zuten hego-ekialdeko Asia bisitatuz. Bali, Java, Kuala Lumpur, Malacca, Penang, Siam eta Singapurrera joan ziren. Bidaien egunerokoa osatu zuten \"Jatri\" (1929) liburua argitaratuz. 1930 hasieran, Bengala utzi zuen ia urte osoan zehar Europan eta Estatu Batuetan ibiltzeko. Britainia Handira itzuli zenean, bere margolanak Parisen eta Londresen erakusgai zeuden bitartean, Birminghameko kuakeroen bizileku batean hartu zuen ostatu. Bere Oxford Hibbert hitzaldiak idatzi zituen, eta urteroko Londreseko kuakeroen topaketan hitz egin zuen. Bertan, britainiarren eta indiarren arteko harremanei buruz mintzatuz, hurrengo bi urtetan behin eta berriz jorratuko zuen gaia, Tagorek \"urruntzearen hutsune iluna\" izan zuen hizpide. Aga Khan III.a bisitatu zuen, Dartington aretoan egon zen, Danimarka, Suitza eta Alemania bisitatu zituen 1930eko ekaina eta irailaren erdialdera, eta ondoren Sobiet Batasunera joan zen.\n1932ko apirilean, persiar Hafez mistikoak intrigatuta, Reza Shah Pahlavik ostatu eman zion. Beste hainbat bidaiatan, Tagore pertsonaia ezberdinekin egon zen, hala nola, Henri Bergson, Albert Einstein, Robert Frost, Thomas Mann, George Bernard Shaw, H.G. Wells eta Romain Rollandekin. Pertsiara, Irakera (1932an), eta Sri Lankara (1933an) egindako bisitek Tagoreren atzerriko azken bira osatu zuten, eta komunismoaren, nazionalismoaren eta komunalismoaren aurkako iritziak sakondu besterik ez ziren egin. Indiako lehendakariorde M. Hamid Ansari esan zuen Rabindranath Tagorek erkidegoen, gizarteen eta nazioen arteko hurbilketa kulturala predikatu zuela, jokabide liberal hau ohikoa bilakatu aurretik. Tagore bere garaikoa baino gizon aurreratuagoa zen. Iranera 1932an egin zuen bisitan honela idatzi zuen, \"Asiako herrialde bakoitzak bere arazo historikoak konponduko ditu bere indarraren, naturaren eta beharren arabera. Baina aurrera egiteko bidean bakoitzak eramango duen lanpara, bateratu egingo da guztien ezagutzaren izpia argiztatzeko.\"\n\"\u201cGure grinak eta nahiak menderakaitzak dira, baina gure izaerak elementu horiek osotasun harmoniatsu batean menperatzen ditu. Horrelako zerbait gertatzen da mundu fisikoan? Elementu menderakaitzak, dinamikoak dira bultzada indibidualarekin? Ba al dago printzipioren bat mundu fisikoan, elementuok menderatzen dituena, antolaketa ordenatuan ezarrriz?\u201d\" Einsteinekin izandako elkarrizketan, 1930eko apirilaren 14an.\nLanak.\nBatez ere bere olerkigintzagatik ezaguna, baina Tagorek eleberriak, saiakerak, ipuinak, bidaien kronikak, dramak eta milaka abesti idatzi zituen. Tagoreren prosa aipatuz, bere kontakizun laburrak dira, ziurrenik, gehien nabarmentzen direnak. Eta bengalera hizkuntzan generoaren sorrera egozten zaio. Bere lanak maiz izaera erritmiko, baikor eta lirikoagatik ezagutzen dira. Horrelako istorioek gehienetan jende arruntaren bizitzan mailegatzen zituen. Tagoreren fikzio ezak, lanak historia, hizkuntzalaritza eta espiritualtasunarekin lotu zituen.\nAutobiografiak idatzi zituen. Bere bidaien egunerokoak, saiakerak eta hitzaldiak hainbat liburukitan bildu ziren, besteak beste, \"Europa Jatrir Patro\" (Eskutitzak Europatik) eta \"Manusher Dhormo\" (Pertsonaren erlijioa). Einsteinekin izan zuen elkarrizketa laburra, \"Oharra naturaren errealitatearen gainean\", azken liburukiaren eranskin gisa jasotzen da. Tagoreren jaiotzaren 150. urtemugan, bere lanen gorputz osoaren (\"Kalanukromik Rabindra Rachanabali\" izenburuarekin) antologia argitaratzen ari dira bengaleraz, orden kronologikoan. Lan bakoitzaren bertsio guztiak biltzen ditu, laurogei bolumen inguru betez. 2011n, Harvard University Press Visva-Bharati Unibertsitatearekin lankidetzan aritu zen \"Funtsezko Tagore\" argitaratzeko. Bestalde, Tagoreren lanen antologia handiena ingelesez Fakrul Alamek eta Radha Chakravarthyk editatu zuten, eta bere jaiotzaren 150. urteurrena adierazi zuen.\nAntzerkia.\nTagorek dramarekin izandako esperientziak hamasei urte zituenean hasi ziren, bere anaia Jyotirindranathekin. Hogei urte betetakoan idatzi zuen lehen obra dramatikoa, \"Valmiki Pratibha\", jauregian bertan antzeztua izan zena. Tagorek adierazi zuenez, bere lanek \"sentimenduaren eta ez ekintzaren jolasa\" artikulatu nahi zuten. 1890ean bere antzerkirik onenetzat jo izan den \"Visarjan\" izatzi zuen, \"Rajarshiren\" eleberriaren moldaketa bat. Jatorrizko bengalera hizkuntzan, lanok azpi-trama korapilatsuak eta bakarrizketa hedatuak jasotzen zituzten.\nGeroago, Tagoreren dramek gai filosofiko eta alegoriko gehiago erabili zituzten. \"Dak Ghar\" (\"Postetxea\"; 1912) antzezlanean adibidez, Amal umea bere mugalde hutsalak desafiatzen deskribatzen du, azkenean \"lokartzen\" ari dela, bere heriotza fisikoa iradokiz. Mugarik gabeko erakargarritasuna duen istorioa: Europan kritika ezin hobeak jaso zituena. \"Dak Gharr\"ek heriotza jorratu zuen, Tagoreren hitzetan, \"aberastasun gordina eta egiaztatutako kredoen mundutik\" \"askatasun espirituala\". Beste antzerki bat, \"Chandalika\" (\"Neska ukiezina\"), antzinako kondaira budista batean inspiratuta zegoen. Bertan Anandak, Gautamako Budaren jarraitzaileak, tribuko neska bati ura eskatzen dio. \"Raktakarabi\" (\"\"Heriotzorri gorriak\"), \"Yaksha puri-\" ko biztanleen agintea duen errege kleptokrata baten aurkako borroka alegorikoa da.\n\"Chitrangada\", \"Chandalika\", \"Shyama\" eta beste funtsezko antzezlan batzuk dantza-drama moldaketak dituzte, elkarrekin \"Rabindra Nritya Natya\" izenarekin ezagutzen direnak.\nIpuinak.\nTagorek 1877. urtean hasi zuen bere ibilbidea, hamasei urte besterik ez zituenean, \"Bhikharini\"\"-rekin (\"Emakume eskalea\"). Honekin, Tagorek modu eraginkorrean asmatu zuen bengalerako ipuin generoaren hizkuntza. 1891tik 1895era egindako lau urteak Tagoreren \"Sadhana\" aldia bezala ezagutzen da, Tagoreren aldizkari baten izena. Garai hau Tagoreren emankorrena izan zen, \"Galpaguchchha\"ren hiru liburukietan bildutako istorioen erdiak baino gehiago egin zituelako. Bilduma osoan, laurogeita lau ipuin jasotzen dira. Horrelako kontakizunek normalean Tagoreren inguruko gogoetak erakusten dituzte, ideia moderno eta modazkoekin, eta buruko puzzle interesgarriak eginaz (bere adimena probatzea gustatzen zitzaion). Normalean, bere istorio goiztiarrek (\"Sadhana\" garaikoak adibidez) bizitasun eta berezkotasun oparoarekin lotu zituen. Ezaugarri horiek oso lotuta zeuden bizi izan zen herrietako bizimoduarekin, besteak beste, Patisar, Shajadpur eta Shilaida, Tagore familiak jabetza handiak kudeatzen zituelako bertan. Han, jende pobre eta arrunten bizitza ikusi zuen, eta ordura arte ez bezala Indiako literaturan, era sakonean eta sentimenduz aztertzen aritu zen. Hain zuzen ere, \"Kabuliwala\" (\"Kabuleko fruta saltzailea\", 1892an argitaratua), \"Kshudita Pashan\" (\"Harri gosetuak\",1895eko abuztua) eta \"Atithi\" (\"Iheslaria\", 1895) ipuinetan, zapalduengan ardaztu zuen azterketa analitiko hori. \"Galpaguchchhako\" izenaz ezagutzen ziren beste ipuin asko, bere \"Sabuj Patra\" aldian izan ziren idatziak, 1914tik 1917ra. Tagorek editatu eta laguntzen zuen beste aldizkari baten izena hori bera zen.\nEleberriak.\nTagorek zortzi eleberri eta lau kontakizun luze idatzi zituen, horien artean \"Chaturanga, Shesher Kobita, Char Odhay\" eta \"Noukadubi. Ghare Baire\" eleberrian (Etxea eta mundua), Nikhil protagonistaren zamindar idealistaren lenteen bidez, indiar nazionalismoa, terrorismoa eta erlijio grinak Swadeshi mugimenduan gaitzesten ditu. Tagoreren sentimendu gatazkatsuen adierazpen zintzoa zen, 1914ko depresioaren ondorioz sortua. Eleberriak musulmanen eta indiarren indarkeria azaltzen du, eta Nikhil zauritzen denean (ziurrenik heriotza-zauriak) amaitzen da.\n\"Gora\"k indiarren identitatearen inguruan eztabaidatutako galderak planteatzen ditu. \"Ghare Baire\"rekin gertatzen den bezala, norberaren identitatearen gaiak (\"j\u0101ti\"), askatasun pertsonala eta erlijioa, familiako istorioaren eta maitasun triangeluaren testuinguruan garatzen dira. Bertan 1857ko matxinadan mutiko umezurtz irlandar bat Hindu familia batek hazten du, eta hortik dator \"gora\" (\u201czurixka\u201d) izenburua. Bere jatorri atzerritarraren berri ez zuela, Indiako errebelde erlijiosoak zigortzen zituen, indigenenganako maitasunagatik, era berean aberkideen aurka agertuz. Brahmo neskato batekin maitemintzen da, eta horrek derrigortzen du aita kezkatuak iragan galdua agerian uztera, natibismo grina alboratzeko. Tradizionalismo zorrotzaren alde eta kontrako \"benetako dialektika\" agertuz, \"kolonialismoaren enigma jorratzen du, marko jakin bateko posizio guztien balioa erretratatuz [...] ez bakarrik sinkretismoa, ez bakarrik ortodoxia liberala, baizik eta muturreko tradizionalismo erreakzionista, gizakiek partekatzen dutenarentzako deia eginez\". Tagorek horien artean \"identitatea [...] dharma gisa pentsatuta\" nabarmentzen du.\"ogajog\"-en (\"Harremanak\"), \u015aiva-Satiren idealekin lotua zegoen Kumudini heroina, zalantzan dago neba zaharrenaren fortuna hondoratzen ari delako progresiboki alde batetik, eta bere senarra izatearen papera bestetik. Tagorek joera feminista lausotzen du; pathosek haurdunaldiaren, betebeharraren eta familiaren ohorearen ondorioz harrapatutako emakumeen egoera lotsagarria irudikatzen du, eta aldi berean Bengalako lur noble ustelarekin sartzen da. Istorioa bi familien arteko azpiko lehiaren inguruan garatzen da, gainbeheran dauden Chatterjees nobleak, eta diru zein harrokeria berriaren ordezkari diren Ghosalsak. Kumudini, Biprodasen arreba, bi familien artean harrapatuta sentitzen da, Madhusudanekin ezkonduta dagoelako. Etxe tradizional eta babesle baten hezitakoa izanik, emakumezkoen harremanak ere horrelakoak dira.\nBeste eleberri batzuk berriz gorabeheratsuak ziren: \"Shesher Kobita\", (\"Azken poema\" edo \"Agurreko abestia\" bezala itzulia izan da), bere eleberririk lirikoena da, olerki eta pasarte erritmikoekin, protagonista olerkaria delako. Satiraren eta postmodernismoaren elementuak ditu, eta poeta zaharkitu baten ospea erasotzen duten pertsonaiak dira nagusi. Bere lanen artean eleberriak izan arren gutxien estimatzen direnak, arreta berritu dute Ray eta beste zine zuzendari batzuk egindako filmen bidez: \"Chokher Bali\" eta \"Ghare Baire\" dira bi eredu garbiak. Lehenengoan, Tagorek Bengalako gizartea heroinaren bidez inskribatzen zuen: alargun menderakaitz bat, bere kabuz bizitzea nahiko zuena. Alargunen lutoaren ohiturari barre egiten zion, ez zutelako baimenik berriz ezkontzeko. Ondorioz, bakardadean eta itxialdian\u00a0bizitzera behartuta zeuden. Dena den, Tagorek behin honela idatzi zuen: \"Beti deitoratu dut eleberriari eman nion amaiera.\u201d\nOlerkiak.\nNazioartean, \"Gitanjali\" (bengaleraz: \u0997\u09c0\u09a4\u09be\u099e\u09cd\u099c\u09b2\u09bf) da Tagoreren olerki bilduma ezagunena, eta lan honegatik Literaturako Nobel Saria eman zioten 1913an. Tagore Literaturako Nobel saria jaso zuen lehen ez-europarra izan zen, eta Theodore Roosevelten ondoren, europarra ez zen bigarren pertsona Nobel Sari bat jasotzen. Gitanjali ez ezik, beste lan aipagarri batzuk ere baditu, hala nola \"Manasi\", \"Sonar Tori\" (\"\"Urrezko itsasontzia\"), eta \"Balaka\" (\"Antzara basatia\"\". Izenburua arima migratzaileen metafora da).\nTagoreren estilo poetikoa, XV eta XVI. mendeko \"Vaishnava\" poetek ezarritako leinutik abiatzen da. Formalismo klasikotik hasi eta komikoa, irudikorra eta estasizkoa izatera ailegatzen da. \"Vyasaren\" mistika atabistikoaren eragina jaso zuen, eta baita rishi-egileena, horien artean daudela Upanishade, Bhakti-Sufi Kabir mistikoa eta Ramprasad Sen. Tagoreren poesia berritzaile eta helduenetan, Bengalako landa-folk musikaren esposizioa barneratzen da, bereziki Baul mistikoaren eta Lalon bardoaren baladak.\nTagoreri esker berriro izan ziren deskubrituak eta popularrak XIX. mendeko \"Kart\u0101bhaj\u0101\" ereserkiak, barneko jainkotasuna eta errebolta nabarmentzen dituztenak, \"bhadralok\" erlijioso eta gizarte ortodoxiaren aurka. Bere \"Shelaidaha\" urteetan, poemek \"moner manusharen\" ahots lirikoa hartu zuten, B\u0101ulsen \"gizakia bihotzaren barnean\" eta Tagoreren \"bazter sakonetako bizitza-indarra\", edo \"devata\"ren meditazioa \"Jainkoaren bizia barnean\". Irudi hori jainkotasunarekin lotzen zuen, naturaren erakargarritasunaren bitartez eta giza dramaren elkarrekintza emozionalaren bidez. Tresna horiek \"Bh\u0101nusi\u1e43ha\" poemetan erabili zituen, \"Radha-Krishna\" erromantzearen kronika eginaz, behin eta berriz berrikusi zuena hirurogeita hamar urteetan zehar.\nGeroago, ideia poetiko berriak garatzeko asmoz, Tagorek kontzeptu berriak xurgatu zituen Bengalan identitate berezi bat hartuz. Horren adibide izan ziren \"Afrika\" eta \"Camalia\", bere azken poemen artean ezagunenak.\nAbestiak (Rabindra Sangeet).\nTagore musikagile oparoa izan zen, 2.230 abesti inguru eginaz. Bere abestiak \"rabindrasangit\" (\"Tagore abestia\") bezala ezagutzen dira, eta idatzi zuen literaturarekin bat egiten zuten, olerki edo eleberri, ipuin edo antzerki, lirikotasuna zuten. \"Hindustani\" musikaren \"thumri\" estiloak eraginda, giza emozioen gama osoa landu zuen, bere hasierako \"Brahmo\" deboziozko ereserkitik hasi eta konposizio ia erotikoetaraino. Arropa klasikoen tonu kolorea iragartzen zuten neurri askotan. Abesti batzuk \"raga\" baten doinua eta erritmoa leialki imitatzen zituzten, eta beste batzuk \"raga\" desberdinetako elementu nahastu berriak. Dena den, lanen bederatzi hamarren gutxi gorabehera ez ziren \"bhanga gaan\", baizik eta melodien gorputza balore berriekin uztartu zituen, mendebaldeko, hindustaneko, Bengalako folka eta beste eskualdeetako zapore berriekin, hain zuzen Tagoreren arbasoen kultura propioaren kanpokoak.\n1971n, \"Amar Shonar Bangla\" abestia Bangladeshko himno nazionala bihurtu zen. Baina jatorriz, 1905eko Bengala lerro komunaletan zatiketaren aurka protesta egiteko zegoen idatzita: Bengalako ekialdeko gehiengo musulmana, mendebaldeko hinduengandik bereiztea, eskualdean odol sarraskia ekidin asmoz. Tagorek zatiketa independentziaren mugimendua gelditzeko plan maltzur gisa ikusi zuen, eta bengaleraren batasuna eta komunalismoa berreskuratzea zuen helburu. \"Jana Gana Mana\" idatzi zuen, \"Shadhu-bhashan\" bengalera sanskritizatu era batean, eta Tagorek konposatutako \"Brahmo\" ereserkiaren bost ahapaldietako lehenengoa zena. 1911. urtean Indiako Kongresu Nazionaleko Kalkutako biltzarrean izan zen abestua lehen aldiz, eta 1950ean Indiako Errepublikako Batzar Konstituzionalak himno nazionaltzat onartu zuen. Bestalde, Sri Lankako himno nazionala bere lanetan inspiratu zen.\nBengalarrentzat, abestiaren erakargarritasuna Tagoreren poesia gainditzen zuen, deskribatutako indar emozionalaren eta edertasunaren konbinazioagatik. Horrela, \"Modern Review\" aldizkariak zioenez, \"Bengalan etxe kulturik ez dago non Rabindranathen abestiak kantatzen ez direnik, edo gutxienez kantatzen saiatu ... Herritar analfabetoek ere bere abestiak kantatzen dituzte.\" Tagorek, Vilayat Khan sitar maisuarengan eta Sarodiyas Buddhadev Dasgupta zein Amjad Ali Khanengan eragin zuen.\nArte lanak.\nTagoreren bengalera hizkuntzako inizialak \"Ro-Tho\" (RAbindranath THAkur) egurrezko zigiluan landu ziten, Ipar Amerikako Pazifikoko ipar-mendebaldeko Haidako tailer tradizionaletan erabilitako diseinuen antzekoak. Tagorek sarritan apaindu zituen bere eskuizkribuak horrelako artearekin.\nHirurogei urte zituela, Tagore marrazten eta margotzen hasi zen. Parisen estreinaldi erakusketa bat egin zuen, Frantziako hegoaldean ezagutu zituen artisten animoak bultzatuz, eta ondoren Europa osoan egin zituen bere obra ugarien erakusketak. Gorri-berde koloreen itsua izan zen, kolore eskema bitxiak eta estetika latzak erakusten zituzten obrak sortuz. Tagorek hainbat estilo desberdinen eragina jaso zuen, besteak beste, Irlanda Berrikoko iparraldeko malangganeena, Papua Ginea Berriako artistena, Ipar Amerikako Ozeano Bareko eskulturen taulena, eta Max Pechstein alemaniarrak egindako egur lanenak. Artistaren idazkeraren begirada agerian geratu zen zeharkako hitzak eta bere eskuizkribuen hitzak diseinatzen zituzten leitmotib sinple eta artistikoetan. Tagoreren letra batzuk koadro jakin batzuen sinestetiko zentzuari jarraitzen zieten.\nRabindranath margolariak izan zituen bere aldamenean, eta beti margotu nahi izan zuen. Idazketa eta musika, antzerkigintza eta aktore izatea modu naturalean eta ia prestakuntzarik gabe iritsi zitzaizkion, bere familiako beste hainbaten kasuan bezala. Baina margotzeak saihestu egin zion. Hala ere, artea menderatzen gaztetatik saiatu zen eta horri buruzko hainbat erreferentzia agertzen dira hasierako gutunetan eta gogoan. 1900ean, adibidez, berrogei urte zituela eta jada idazle ospetsua zenean, Jagadishchandra Boseri idatzi zion: \"Harrituta geratuko zara marrazki liburu batekin esertzen naizela entzutean. Esan beharrik ez dago, argazkiak ez direla Pariseko inongo erakusketarako zuzenduak. Susmo txikiena ere ez dut, edozein herrialdetako galeria nazionalak bat-batean ez dutela erabakiko zergak igotzea nire margoak erosteko. Baina hain justu amak semerik zakarrenari maitasuna ematen dion bezala, ezkutuan sentitzen naiz hain kostata ailegatzen zaidan trebezia honekin\". Era berean, borragoma arkatza baino gehiago erabiltzen ari zela konturatu zen, eta azkenean atzera bota zen emaitzekin konforme ez zegoela erabakiz, margolaria izatea ez zelako berarentzat.\nTagorek artistaren begia jarri zuen baita bere idatzietan, zeharkako hitzak eta hitz-diseinuak bere eskuizkribuz apaindutako zigilu artistikoekin apainduz. Indiako Arte Modernoko Galeria Nazionalak Tagoreren 102 lan zerrendatzen ditu bere bildumetan.\nIzaera.\nPolitika.\nTagorek inperialismoaren aurka egin zuen eta Indiako nazionalistei babesa eman zien. Ikuspegi horiek M\"anast\"en agertu ziren lehenengo aldiz, hogei urtetik gorako sasoian eginak. Hindu-aleman knspirazioaren epaiketan sortutako frogek, Ghadariten gaineko ezagutza zuela baieztatzen zuten, eta Terauchi Masatake Japoniako lehen ministroa eta \u014ckuma Shigenobu lehen ministrordearen babesa lortu zuela adierazi zuten. Swadeshi mugimendua irauli zuen, eta 1925eko \"Charkharen gurtza\" saiakeran gaitzetsi.\nBiktima sentitzea saihesteko eta horren ordez auto-laguntza eta hezkuntza bilatzeko eskatu zion jendeari. Eta Britainia Handiko administrazioa \"gure gaixotasun sozialaren sintoma politikoa\" zela ikusi zuen. Berak eutsi zuen, pobreziaren muturrean zeudenentzat ere, \"iraultza ezin zela itsua izan\"; baizik eta hobe zela \"hezkuntza etengabea eta zentzuduna lortu.\"\n\"Beraz, errepikatzen dut gizakiaren benetako ikuspegia ezin dugula izan, maitatzen ez badugu. Zibilizazioa epaitu eta preziatuta egon behar da, ez garatutako botere kopuruaren arabera, baizik eta bere legeek eta erakundeek gizakiarenganako duten maitasun bilakaera eta adierazpenagatik.\" \"S\u0101dhan\u0101: \"Bizitzaren errealizazioa\", 1916.\"\nHorrelako ikuspegiek jende askoren amorrua piztu zuten. 1916ko amaieran Estatu Batuetako San Frantziskoko hotel batean zegoela, indiar atzerriratu batzuen erailketatik ihes egin zuen. Saiakerak porrot egin zuen hiltzaileak eztabaidan hasi zirelako. Tagorek Indiako mugimendu independentista goraipatzen zuten abestiak idatzi zituen. Politikoki gehien kargatutako konposizioetako bi, \"Chitto Jetha Bhayshunyo\" (\"Burua beldurrik gabe dagoenean\") eta \"Ekla Chalo Re\" (\"Zure deiari ez badiote erantzuten, joan bakarrik\"), jendearen arreta lortu zuten, bigarrena Gandhik ere goraipatu zuelarik. Aktibismo Gandhiarrarekin kritiko samarra bazen arren, Tagore funtsezkoa izan zen Gandhi-Ambedkar auzia konpontzeko, ukitu ezinentzat hautesleku desberdinak jarriz, eta horrela Gandhiren \"heriotzara arte\"ko barauetako bat deuseztatuz.\nBritainiako Zaldunaren gaitzespena.\nTagorek uko egin zion 1935ean Britainia Handiak eskainitako zaldun ohoreari, Jallianwala Bagheko sarraskiari erantzunez. Lord Chelmsford erregeordeari eskutitza idatzi zion: \u201cOhorezko txapak, gure lotsak umiliazioaren testuinguru inkongruentea bilakatzen duenean iritsi dira, eta nire aldetik, bereizketa berezi guztiak bere horretan kokatu nahi ditut, nire herrikide horien alde, beren deiarengatik hutsalak direnak gizakiarentzako, egokiak ez diren degradazioak jasan behar izaten dituztelako.\u201d\nSantiniketan eta Visva-Bharati.\nTagorek gutxietsi egiten zuen ikasgeletako eskola: \"Loroaren trebakuntza\" lanean, hegaztia kaiolatuta dago eta indarrez testuliburuko orrialdeekin elikatzen dute, hil arteraino. Tagorek, 1917an Santa Barbara bisitatuz, unibertsitate mota berri bat pentsatu zuen: \"Santiniketan India eta mundua lotu nahi zituen. Eta gizateriaren azterketarako munduko zentroa bihurtu nahi zuen, nazioen eta geografiaren mugetatik haratago.\"\nVisva-Bharati izena zuen ikastetxean 1918ko abenduaren 24an jarri zen lehen harria, hiru urte geroago inauguratuz. Tagorek sistema brahmacharya erabiltzen zuen: guruak ikasleei orientazio pertsonala ematen zien, emozionala, intelektuala eta espirituala. Irakaskuntza askotan zuhaitz azpian egiten zen. Ikastetxearen ardura hartzeaz gain, Nobel sariaren diruarekin lagundu zuen, eta Santiniketan administrari bezala zituen zereginak lanpetuta mantentzen zuten: goizetan eskolak ematen, eta arratsalde zein ilunkaretan ikasleen liburuak idazten. Europan eta Ameriketako Estatu Batuetan diru bilketa zabala egin zuen eskolarako 1919 eta 1921 bitartean.\nNobel dominaren lapurreta.\n2004ko martxoan, Tagoreren Nobel Saria Visva-Bharati Unibertsitateko segurtasun-kutxatik lapurtu zuten, bere beste hainbat gauzarekin batera. 2004ko abenduan, Suediako Akademiak Tagoreren Nobel Sariaren bi erreplika aurkeztu zion Visva-Bharati Unibertsitateari, bata urrezkoa eta bestea brontzezkoa. Gertakari honek \"Nobel korua\" fikziozko filma inspiratu zuen. 2016an Pradip Bauri izeneko abeslari bat atxilotu zuten lapurretagatik, eta saria berreskuratua izan zen.\nEragina eta ondarea.\nUrtero omenaldi ekitaldi ugari egiten diote Tagoreri: \"Kabipranam\", bere jaiotzaren urteurrena, mundu osoan zehar barreiatutako taldeek ospatzen dute; Urbanan, AEBko Illinoisen egiten den urteroko Tagore Jaialdia; Rabindra Bidea Parikrama egiten diren erromeriak oinez Kalkutatik Santiniketanera; eta bere poesia errezitaldiak, urteurren garrantzitsuetan ospatzen direnak. Bengalako kultura ondare horrekin harro dago: hizkuntza eta arteetatik, historia eta politikara. Amartya Seneri Tagore \"goi-mailako figura\" iruditzen zitzaion, \"pentsaera garaikide garrantzitsua alde askotatik.\" Tagoreren testu jatorrizkoak bengaleraz, 1939ko \"Rab\u012bndra Rachan\u0101val\u012b\" adibidez, nazioaren altxor kultural handienetako bat bezala kanonizatuta daude, eta berari paper nagusia eman zitzaion: \"Indiak eman duen olerkaririk handiena.\"\nTagore ospetsua izan zen Europa osoan, Ipar Amerikan eta Asia ekialdean. Dartington Hall Eskola sortu zuen, elkar hezitzeko erakunde aurrerakoia. Japonian, Yasunari Kawabata Nobel sariduna bezalako figurengan izan zuen eragina. Vietnam kolonialean, Nguyen An Ninh idazle eta publizista erradikalaren espiritu nekaezinarengan. Tagoreren lan asko itzuli ziren ingelesera, alemanera, espainierara eta beste hainbat hizkuntzetara, itzultzaile ospetsu batzuei esker, hala nola Vincenc Lesn\u00fd indologista txekiarra, Andr\u00e9 Gide frantziar Nobel sariduna, Anna Akhmatova poeta errusiarra, B\u00fclent Ecevit Turkiako lehen ministro ohia, etab. Ameriketako Estatu Batuetan, Tagoreren hitzaldien zirkuituak, bereziki 1916-1917 urteetan, oso ezagunak izan ziren eta orokorki txalotuak. Dena den, berari buruzko eztabaida batzuen eraginez, agian fikziozkoak, bere ospea eta salmentak lur jota geratu ziren Japonian eta Ipar Amerikan 1920ko hamarkadaren ondoren. Bengalatik kanpoko \"ia eklipse osoarekin\" lotuz. Hala ere, Tagoreren begirune sendoa aurkitu zuen Salman Rushdiek harrituta, Nikaraguara egin zuen bidaian.\nItzulpenen bidez, Tagorek Pablo Neruda eta Gabriela Mistral txiletarrak eragin zituen, eta baita Octavio Paz idazle mexikarra, eta Jos\u00e9 Ortega y Gasset, Zenobia Camprub\u00ed eta Juan Ram\u00f3n Jim\u00e9nez espainiarrak. 1914-1922 aldian, Jim\u00e9nez-Camprub\u00ed bikoteak Tagoreren ingelesaren corpusaren hogeita bi itzulpen egin zituzten. Berriro aztertu zituzten \"Igoerako Ilargia\" eta beste izenburu garrantzitsu batzuk. Urte hauetan, Jimenezek \"poesia biluzia\" garatu zuen. Eta Ortega y Gassetek idatzi zuen \"Tagoreren erakargarritasun zabala, guztiok dugun perfekzioaren irrikaz mintzo da. Tagorek haurtzaroko sentimendua pizten du, eta airea saturatzen du promesa zoragarri guztiekin irakurlea, ordura arte arreta gutxi ematen bazion ere Ekialdeko mistizismoaren garrantzi sakonari.\" Tagoreren lanak 1920. urte inguruan doan argitaratu ziren, Platon, Dante, Cervantes, Goethe eta Tolstoiren lanekin batera.\nBatzuk Tagore gehiegi baloratu zuten. Graham Greenek zalantzan jarri zuen \"Yeats jauna kenduta, beste edonork ezin ditu poemak oso serio hartu\". Mendebaldeko hainbat miresle ospetsuk, Poundek barne eta neurri txikiagoan baita Yeatsek ere, Tagoreren lana kritikatu zuten. Yeatsek, ingelesezko itzulpenei buruz zioen \u201cHiru liburu on atera genituen Sturge Moore eta biok, eta orduan, Tagorek uste izan zuen ingelesa jakitea olerkari bikaina izatea baino garrantzitsuagoa zela, eta zabor sentimentalak idatzi zituen bere ospea alferrik galduz. Tagorek ez daki ingelesez, eta oro har indiarrek ez dakite ingelesa.\u201d William Radice, olerkiak ingelesera itzuli zituenak, galdetu zuen: \"Zein da haien lekua munduko literaturan?\" Kontrakultura moduko bat bezala ikusi zuen, \"klasizismo mota berri bat zuela, XX. mendeko nahasmena eta kaos erromantikoa sendatuko zuena\". Itzulitako Tagore \"ia zentzugabea\" zen, eta ingelesen eskaintzak murriztu egin zuen bere nazioz gaindiko erakargarritasuna.\n\"Tagoreren poemak jatorrizko bengaleraz ezagutzen dituen edonor, ezin da gustura sentitu itzulpenekin (Yeatsen laguntzarekin edo gabe). Bere prosa lanak ere, itzulpenekin nolabait desitxuratu egiten dira. E. M. Forsterek \u201c\"Etxea eta mundua\u201d\"ri buruz esan zuen, bere gaia hain ederra izanik, xarma 'itzulpenean desagertu egin da', edo agian 'nahiko desagertu ez den esperimentu batean',\" (Amartya Sen, \"Tagore eta bere India.\"\")\" \n\"Nor zara zu, irakurlea, hemendik ehun urtera nire poemak irakurtzen?\"\n\"Ezin dizut bidali lore bakar bat udaberriko aberastasun honetatik, urrezko marra bakar bat hango hodeietatik.\"\n\"Ireki zure ateak eta begiratu kanpora.\"\n\"Loratzen dagoen zure lorategitik, ehun urte lehenago desagertutako loreen oroitzapen usaintsuak bildu.\"\n\"Zure bihotzaren pozean, udaberri goiz batean abestu zen poz bizia sentitu dezakezu, bere ahots pozgarria ehun urtetan zehar igortzen .\"\n\"- Lorezaina, 1915.\"\nMuseoak.\nZortzi Tagore museo daude. Hiru Indian eta bost Bangladesh:\n\u2022 Rabindra Bharati Museoa, Jorasanko Thakur Bari, Kolkata, India,\n\u2022 Tagore Memorial Museoa, Shilaidaha Kuthibadi, Shilaidaha, Bangladesh,\n\u2022 Rabindra Memorial Museoa Shahzadpur Kachharibari, Shahzadpur, Bangladesh,\n\u2022 Rabindra Bhavan Museoa, Santiniketan, India,\n\u2022 Rabindra Museoa, Mungpoon, Indiako Kalimpongetik gertu,\n\u2022 Patisar Rabindra Kacharibari, Patisar, Atrai, Naogaon, Bangladesh,\n\u2022 Pithavoge Rabindra Memorial konplexua, Pithavoge, Rupsha, Khulna, Bangladesh,\n\u2022 Rabindra konplexua, Dakkhindihi herrian, Phultala Upazila, Khulna, Bangladesh.\nLanen zerrenda.\nBengali"}
{"id": "105309", "revid": "512", "url": "https://eu.wikipedia.org/wiki?curid=105309", "title": "132 Aethra", "text": "132 Aethra, asteroide gerrikoan aurkitutako 132. asteroidearen izena da. 1873ko ekainak 13an aurkitu zuen James Craig Watsonek, AEBetako Michigan estatuko Ann Arbor herritik.\nAsteroide honek, bere izena, greziar mitologian eta Homeroren Iliada lanean, Teseoren ama zen Etragatik jasotzen du."}
{"id": "105311", "revid": "512", "url": "https://eu.wikipedia.org/wiki?curid=105311", "title": "133 Zirene", "text": "133 Zirene, asteroide gerrikoan aurkitutako 133. asteroidearen izena da. 1873ko abuztuak 16an aurkitu zuen James Craig Watsonek Ann Arborretik.\nBere izena, greziar mitologiako Zirene izeneko pertsonaiagatik jasotzen du, lapitarren errege zen Hipseoren alaba zena."}
{"id": "105312", "revid": "105290", "url": "https://eu.wikipedia.org/wiki?curid=105312", "title": "Moray", "text": "Moray () Eskoziako 32 konderrietako bat da. Herrialde honen ipar-ekialdean kokatzen da. 2012ko erroldaren arabera 92.910 biztanle ditu.\nMugakideak.\nMorayko fiordoaren kostaldean, Aberdeenshire eta Highland \"council areas\" edo konderriekin mugatzen duelarik. Bere hiriburua Elgin da.\nPolitika.\n26 zinegotzi aukeratzen dira. Hona hemen 2012ko hauteskundetako emaitzak:"}
{"id": "105313", "revid": "512", "url": "https://eu.wikipedia.org/wiki?curid=105313", "title": "134 Sofrosina", "text": "134 Sofrosina, asteroide gerrikoan aurkitutako 134. asteroidearen izena da. 1873ko irailak 27an aurkitu zuen Karl Theodor Robert Lutherrek D\u00fcsseldorfetik.\nBere izena, Friedrich Wilhelm August Argelanderrek eta Theodor Wolffek proposatu zuten, greziar mitologiako Sofrosina izeneko pertsonaian oinarrituta."}
{"id": "105314", "revid": "512", "url": "https://eu.wikipedia.org/wiki?curid=105314", "title": "135 Herta", "text": "135 Herta, asteroide gerrikoan aurkitutako 135. asteroidearen izena da. 1874ko otsailak 18an aurkitu zuen Christian Heinrich Friedrich Petersek Clintonetik.\nHerta, batez beste, eguzkitik 2,42 unitate astronomikoki distantziara aurkitzen diren bi asteroide familietako batekoa da, bestea, Nisarena delarik. Hertak, 80 kilometroko diametroa eta 23\u00bako okerdura du. M motako asteroidea da.\nFamilia honetako asteroide batzuk, Kirkwooden hutsunetik gertu daude, Jupiterrekin 3:1 erresonantzian, 2,50 unitate astronomikoko distantziara, eta hutsunera jaurtiak izan litezke, eta, ondoren, Lurra zeharkatzen duten orbitetara jaurtiak. Beraz, familia hau, Nisarenarekin batera, meteorito iturri garrantzitsua izan liteke."}
{"id": "105315", "revid": "105290", "url": "https://eu.wikipedia.org/wiki?curid=105315", "title": "Clackmannanshire", "text": "Clackmannanshire edo Clacks (, ) Eskoziako 32 eskualdetako bat da. 2012ko erroldaren arabera 51.280 biztanle ditu eta gaur egungo hiriburua Alloa da, baina hiriburu historikoa izena ematen dion Clackmannan izan da.\nGeografia.\nEskoziaren erdialdean kokaturik dago eta herrialdeko eskualdeen artean txikiena da azaleraz, 159\u00b2 km baino ez. Ochil mendiak ditu iparraldean eta hegoaldean Strathdevon harana, Devon ibaiak zeharkatzen duen lautada.\nMugakideak.\nPerth eta Kinross, Stirling eta Fife konderriekin mugatzen du.\nHistoria.\nClackmannan herrian bada harri bat kristautasunaren aurreko \"Mannan\" jainkoaren omenezko izena duena eta hortik dator herriaren zein konderriaren izena. 1822an alboan dagoen Alloa biztanle eta garrantziz haundiagoa zenez hiriburu bihurtu zen.\nClackmannanshire suak eragindako ehungintza errotengatik egin zen famatua, baina beste industria batzuk ere ezarri ziren bertan, hala nola alkohol distilategiak, beiragintza, meatzaritza eta untzigintza.\nPolitika.\n18 zinegotzi aukeratzen dira. Hona hemen 2012ko hauteskundetako emaitzak:"}
{"id": "105316", "revid": "69297", "url": "https://eu.wikipedia.org/wiki?curid=105316", "title": "Anton Barrutia", "text": "Antonio \"Anton\" Barrutia Iturriagoitia (Iurreta, 1933ko ekainaren 13a - Galdakao, 2021eko uztailaren 13a) bizkaitar txirrindulari profesionala izan zen 1953tik 1966 arte. 52 garaipen lortu zituen.\nBere anaia zen Cosme txirrindulari profesionala ere bazen.\nErrepidean ez ezik ziklo-krossean ere aritu zuen. Azken modalitate honetan bitan lortu zuen Espainiako Ziklo-kros Txapelketa eta laugarrena izan zen Mundukoan.\nErretiratu ostean, 1971 eta 1978 artean, Kas taldeko kirol zuzendari lanetan aritu zen."}
{"id": "105317", "revid": "1545", "url": "https://eu.wikipedia.org/wiki?curid=105317", "title": "Ant\u00f3n Barrutia", "text": ""}
{"id": "105318", "revid": "1545", "url": "https://eu.wikipedia.org/wiki?curid=105318", "title": "Antonio Barrutia", "text": ""}
{"id": "105321", "revid": "1545", "url": "https://eu.wikipedia.org/wiki?curid=105321", "title": "Eibarko Bizikleta", "text": ""}
{"id": "105322", "revid": "512", "url": "https://eu.wikipedia.org/wiki?curid=105322", "title": "136 Austria", "text": "136 Austria, asteroide gerrikoan aurkitutako 136. asteroidearen izena da. 1874ko martxoak 18an aurkitu zuen Johann Palisak Austriako Pola hiritik. Aurkitzaileak, bere jaiotza lekua izan zen Austria herrialdearen izena eman zion asteroideari."}
{"id": "105323", "revid": "512", "url": "https://eu.wikipedia.org/wiki?curid=105323", "title": "Inverclyde", "text": "Inverclyde (, ) Eskoziako 32 konderrietako bat da, herrialde osoko txikienetakoa eta mendebaldeko kostaldean kokatutakoa.\n2012ko erroldaren arabera 80.680 biztanle zituen eta 78.150 2018an. Hiriburua Greenock da.\nEtimologia.\nGaelerazko \"Inbhir Chluaidh\" izenak Clyde ibaiaren ahoa esan nahi du.\nMugakideak.\nEkialdean Renfrewshire, hegoaldean Iparraldeko Ayrshire eta iparraldean Argyll eta Bute konderriekin mugak ditu eta Firth of Clyde fiordoa iparraldean eta mendebaldean.\nPolitika.\n20 zinegotzi aukeratzen dira. Hona hemen 2012ko hauteskundetako emaitzak:\nHerriak.\n7 udalerrik osatzen dute eskualdea."}
{"id": "105324", "revid": "284", "url": "https://eu.wikipedia.org/wiki?curid=105324", "title": "Europako Berdeak", "text": ""}
{"id": "105325", "revid": "105290", "url": "https://eu.wikipedia.org/wiki?curid=105325", "title": "137 Melibea", "text": "137 Melibea, asteroide gerrikoan aurkitutako 137. asteroidea da. Johann Palisak aurkitu zuen Polatik 1874ko apirilak 21ean. Karbono erako asteroidea da, eta Melibea familiako asteroiderik handiena, familia honi izena ematen diolarik. Familia honetako gainontzeko asteroideen artean, tamainan antzerakoena, 791 Uni da. Bere izena, greziar mitologiako Melibea izeneko bi pertsonaietakoren batetik dator."}
{"id": "105326", "revid": "7162", "url": "https://eu.wikipedia.org/wiki?curid=105326", "title": "Na h-Eileanan Siar", "text": ""}
{"id": "105327", "revid": "69297", "url": "https://eu.wikipedia.org/wiki?curid=105327", "title": "Cosme Barrutia", "text": "Cosme Barrutia Iturriagoitia (Iurreta, 1929ko irailaren 27a - 2005eko azaroaren 12a), euskal txirrindulari profesionala izan zen 1949tik 1960 arte. 21 garaipen lortu zituen.\nBere anaia zen Anton txirrindulari profesionala ere bazen.\nErrepidean ez ezik ziklo-krossean ere aritu zuen. Azken modalitate honetan behin lortu zuen Espainiako Ziklo-Kross Txapelketak.\nEmaitzak lasterketa nagusietan.\n(*) Ziklo-krossean"}
{"id": "105329", "revid": "105290", "url": "https://eu.wikipedia.org/wiki?curid=105329", "title": "138 Tolosa", "text": "138 Tolosa, asteroide gerrikoan aurkitutako 138. asteroidearen izena da. 1874ko maiatzak 19an aurkitu zuen Enrique Jos\u00e9 Anastasio Perrotinek Okzitaniako Toulousetik.\nTolosa, Frantziako Toulouse hiriaren izen latindar eta okzitaniarra da. Asteroideak, bere izena, aurkitua izan zen hiriagatik jaso zuen."}
{"id": "105330", "revid": "105290", "url": "https://eu.wikipedia.org/wiki?curid=105330", "title": "Renfrewshire", "text": "Renfrewshire (gaeleraz: \"Siorrachd Rinn Fri\u00f9\") Eskoziako 32 konderrietako bat da. 2012ko erroldaren arabera 174.310 biztanle ditu eta ia erdia Paisley hiriburuan da, izan ere Paisley Eskoziako bosgarren herri handiena baita.\nMugakideak.\nIparraldeko Ayrshire, Ekialdeko Renfrewshire, Inverclyde eta Mendebaldeko Dunbartonshire konderriekin mugatzen du.\nPolitika.\n40 zinegotzi aukeratzen dira. Hona hemen 2012ko hauteskundetako emaitzak:"}
{"id": "105331", "revid": "119347", "url": "https://eu.wikipedia.org/wiki?curid=105331", "title": "Antonio Ferraz", "text": "Antonio Ferraz N\u00fa\u00f1ez (Gue\u00f1es, Bizkaia, 1929ko ekainaren 28a), euskal herritar txirrindulari profesionala izan zen 1953tik 1961 arte. 21 garaipen lortu zituen."}
{"id": "105333", "revid": "119347", "url": "https://eu.wikipedia.org/wiki?curid=105333", "title": "Algarinejo", "text": "Algarinejo Espainiako udalerria da, Granadako probintziakoa. 2008an 3.817 biztanle zituen. Kordobako probintziarekin muga egiten du."}
{"id": "105334", "revid": "512", "url": "https://eu.wikipedia.org/wiki?curid=105334", "title": "139 Juewa", "text": "139 Juewa, asteroide gerrikoan aurkitutako 139. asteroidearen izena da. 1874ko urriak 10ean aurkitu zuen James Craig Watsonek Pekinetik.\n1874ko abenduak 9ko Artizarraren igaeroeraren prestaketan aurkitu zen.\n139 Juewa, asteroide gerrikoko asteroide handi eta ilun bat da. Nagusiki, karbonozko material primitiboz osatua dago.\nTxinatik aurkitu zen lehen asteroidea izan zen, Pekinetik hain zehazki ere. 1874ko urriak 10ean aurkitu zen, aipaturiko astronomoa Txina bisitatzen ari zenean Artizarraren igaroera ikusteko.\nWatsonek, bere hartzaileek asteroidea izenda zezatela eskatu zuen, eta \u745e\u83ef deitu zuten, egungo pinyinean, ru\u00echu\u00e1 bezala transkribatuko litzatekeena, baina Juewa idatzi zen, garaiko letreiaketa ohituren arabera.\nBere izen osoa \u745e\u83ef\u83ef zen, \"Txinako zortearen izarra\" esan nahi duena.\nJuewak, hiru izar ezkutaketa ezagun egin ditu."}
{"id": "105335", "revid": "105290", "url": "https://eu.wikipedia.org/wiki?curid=105335", "title": "Midlothian", "text": "Midlothian (Eskozieraz:\"Midlowden\", gaeleraz \"Meadhan Lodainn\") Eskoziako 32 konderrietako bat da. 2012ko erroldaren arabera 84.240 biztanle ditu. Hiriburua Dalkeith da baina herri handiagoak dira Penicuik eta Bonnyrigg, denak ere Edinburghetik gertu.\nMugakideak.\nScottish Borders, Ekialdeko Lothian eta Edinburgh Hiriarekin mugatzen du."}
{"id": "105337", "revid": "69297", "url": "https://eu.wikipedia.org/wiki?curid=105337", "title": "Fausto Iza", "text": "Fausto Iza Iturbe (Igorre, 1931ko irailaren 7a - ) bizkaitar txirrindulari profesionala izan zen 1956tik 1961 arte. 21 garaipen lortu zituen."}
{"id": "105339", "revid": "105290", "url": "https://eu.wikipedia.org/wiki?curid=105339", "title": "Perth eta Kinross", "text": "Perth eta Kinross (ingelesez \"Perth and Kinross\", eskozieraz \"Perth an Kinross\" eta gaeleraz \"Peairt agus Ceann Rois\") Eskoziako 32 kontseilu guneetako bat da. 2012ko erroldaren arabera 147.740 biztanle ditu. Bere hiriburua Perth da.\nMugakideak.\nAberdeenshire, Angus, Dundee Hiria, Fife, Clackmannanshire, Stirling, Argyll eta Bute eta Highland kontseilu guneekin mugatzen du.\nHistoria.\nPerthshire eta Kinross-shire lehen aldiz 1929an elkartu zituzten eta 1975 arte egon ziren elkarrekin. 1996ko berrantolaketan berriz elkartu zituzten.\nPolitika.\n41 zinegotzi aukeratzen dira. Hona hemen 2012ko hauteskundetako emaitzak:\nHiri eta herriak.\nHiri bakarra dago eskualdean Perth hiriburua hain zuzen ere."}
{"id": "105341", "revid": "10891", "url": "https://eu.wikipedia.org/wiki?curid=105341", "title": "Falkirk", "text": "Falkirk izenburuak honako adiera ezberdinak eduki ditzake:"}
{"id": "105342", "revid": "56334", "url": "https://eu.wikipedia.org/wiki?curid=105342", "title": "Federico Etxabe", "text": "Federico Etxabe Musatadi (Kortezubi, 1960ko uztailaren 20a - ), euskal txirrindulari profesionala izan zen 1982tik 1996 arte. 41 garaipen lortu zituen.\nIbilbidea.\nJunior mailan Taldekako erlojupekoan Espainiako txapelduna izan zen (Jon Urien, Julian Gorospe eta Jon \"Tati\" Egiarte taldekideekin batera).\nEskalatzaile fina, Itzuli handietan emaitza onak atera zituen: 1990ean bostgarrena izan zen Italiako Giroan eta laugarrena 1991ko Espainiako Vueltan. 1987an, Frantziako Tourraren Alpe D\u00b4Huezen bukaera zuen etapa lortu zuen.\nNagusia izan zen CLAS taldean, Tony Rominger agertu arte."}
{"id": "105343", "revid": "1545", "url": "https://eu.wikipedia.org/wiki?curid=105343", "title": "Fede Etxabe", "text": ""}
{"id": "105344", "revid": "105290", "url": "https://eu.wikipedia.org/wiki?curid=105344", "title": "Falkirk (eremu administratiboa)", "text": "Falkirk (, ) Eskoziako 32 eremu administratiboetako bat da. 2012ko erroldaren arabera 156.800 biztanle ditu. Hiriburua izen bereko Falkirk da.\nMugakideak.\nHego-mendebaldetik Iparraldeko Lanarkshire kontseilu gunearekin mugatzen du, ipar-mendebaldetik Stirlingekin, hego-ekialdetik Mendebaldeko Lothianekin eta ipar-ekialdetik berriz Fortheko fiordoaren beste aldean Fife kontseilu gunearekin.\nPolitika.\n32 zinegotzi aukeratzen dira. Hona hemen 2012ko hauteskundetako emaitzak:"}
{"id": "105346", "revid": "12788", "url": "https://eu.wikipedia.org/wiki?curid=105346", "title": "Dorre albarrana", "text": "Dorre albarrana () defentsa-dorre mota bat da, harresiaren kanpoaldean dagoena, eta hari lotua arku edo zubi baten bidez. Igarobide hori erraz kendu edo suntsitu zitekeen, dorrea etsaien esku eroriz gero. Bai talaia gisa, bai harresia defendatzeko erabiltzen ziren. \nAl-Andalusko musulmanek asmatu zituzten dorre albarranak, eta lehenbizikoak XII. mendekoak dira. Almohade dinastiak hedatu zuen haien eraikuntza. Iberiar penintsulako erresuma kristauetara ere zabaldu ziren eta, esate baterako, ordena militarren gotorleku gehienek izan ohi zituzten. Azkenak XVI. mendean eraiki ziren.\nHauek dira dorre albarrana aipagarrienetako batzuk:"}
{"id": "105347", "revid": "105290", "url": "https://eu.wikipedia.org/wiki?curid=105347", "title": "Stirling (eremu administratiboa)", "text": "Stirling (, ) Eskoziako 32 eremu administratibo edo eskualdeetako bat da. 2012ko erroldaren arabera 91.020 biztanle ditu, erdiak Stirling hiriburuan (45.750 biz).\nMugakideak.\nEremu administratibo honek Clackmannanshire (ekialdetik), Falkirk (hego-ekialdetik), Perth eta Kinross (iparralde eta ipar-ekialdetik), Argyll eta Bute (iparralde eta ipar-mendebaldetik), Ekialdeko Dunbartonshire eta Mendebaldeko Dunbartonshire eremuekin mugatzen du.\nPolitika.\n22 zinegotzi aukeratzen dira. Hona hemen 2012ko hauteskundetako emaitzak:"}
{"id": "105348", "revid": "336", "url": "https://eu.wikipedia.org/wiki?curid=105348", "title": "Gotorleku", "text": "Gotorlekuak, gerra garaian lurraldea defendatzeko asmoz egindako eraikin militarrak dira. Historian, herri eta hiri garrantzitsu askok izan dituzte gotorlekuak, herri edo hiri osoa edo haren zati bat defendatzearren. Hala izan da, adibidez, Uruken, Erroman, Iru\u00f1ean eta Pekingo Hiri Debekatuan.\nDeskribapena.\nGizakiek milaka urtez eraiki dituzte lan defentsiboak, diseinu konplexu ugarirekin. Horien artean, izar edo pentagono formakoak izan dira ohikoenetako batzuk.\nGotorleku deitzen zaie instalazio militar askori, nahiz eta horietako hainbat ez dauden gotortuak."}
{"id": "105350", "revid": "105290", "url": "https://eu.wikipedia.org/wiki?curid=105350", "title": "Ekialdeko Ayrshire", "text": "Ekialdeko Ayrshire (, , ) Eskoziako 32 eremu administratiboetako bat da. 2012ko erroldaren arabera 122.720 biztanle ditu. Hiriburua Kilmarnock da.\nMugakideak.\nIparraldeko Ayrshire, Ekialdeko Renfrewshire, Hegoaldeko Lanarkshire, Hegoaldeko Ayrshire eta Dumfries eta Galloway eremu administratiboekin mugatzen du.\nPolitika.\n32 zinegotzi aukeratzen dira. Hona hemen 2012ko hauteskundetako emaitzak:"}
{"id": "105351", "revid": "12788", "url": "https://eu.wikipedia.org/wiki?curid=105351", "title": "Malmuertako Dorrea", "text": "Malmuertako dorrea, Espainiako Kordoba hirian dagoen dorre albarrana bat da. XV. mendearen hasiera aldera eraiki zen, aurretik bertan zegoen beste dorre musulman baten gainean. Bere betebeharra, Rinconeko atea eta Colodroko atea defendatzea zen. Bere eraikuntza ordaindu ahal izateko, arrakeroei eta joko-etxeei jarritako isunekin lortutako dirua erabili zen.\nOinplano oktagonal edo alakatuarekin, Rinconeko Atean pausatzen den harresi bat mozten duen arku batean eusten da. Arkupean, errege armak eta dorre honi buruz existitzen den elezahar bat sorrarazi duen ia ezabatutako idazkun bat ikus daitezke.\nTrinkoa da arkuaren altueraraino, baina, hortik aurrera, hutsa da, bertan, gela batzuk daudelarik, nondik plataformara daroan eskailera bat abiatzen den.\nBere funtzio defentsiboa galduta, nobleentzako presondegi bezala erabili zen. Ondoren, jada XVIII. mendean, Gonzalo Antonio Serrano jakintsu kordobarrak, bere behaketa astronomikoak bertatik egiten zituen.\nDenbora batez, XX. mendearen amaieran, Xake Federazioaren egoitza izan zen."}
{"id": "105352", "revid": "56334", "url": "https://eu.wikipedia.org/wiki?curid=105352", "title": "Arsenio Gonz\u00e1lez", "text": "Arsenio Gonz\u00e1lez Guti\u00e9rrez (Yudego, 1960ko martxoaren 9a - ), euskal txirrindulari profesionala izan zen 1983tik 1998 arte. 6 garaipen lortu zituen.\nNahiz eta Burgosen jaioa izan, euskalduntzat jotzen du bere burua.\nProfesionaletara pasa baino lehen Caf\u00e9s La Brasile\u00f1a-Manik taldean izan zen.\nPalmaresa.\n1982\n1983\n1984\n1985\n1987\n1988\n1989\n1992\n1993\n1996"}
{"id": "105353", "revid": "105290", "url": "https://eu.wikipedia.org/wiki?curid=105353", "title": "Ekialdeko Dunbartonshire", "text": "Ekialdeko Dunbartonshire (, , ) Eskoziako 32 eremu administratiboetako bat da. 2012ko erroldaren arabera 105.880 biztanle ditu. Hiriburua Kirkintilloch da baina herri handiena Bearsden. 175\u00a0km\u00b2-ko azalerarekin Eskoziako eskualde txikienetakoa da.\nMugakideak.\nIpar-mendebaldetik Glasgow Hiriarekin mugatzen du, hiri honen auzune eta udalerri batzuk eremu administratibo honen barnean sartzen direlarik. Ekialdeko Dunbartonshirek Mendebaldeko Dunbartonshire, Stirling eta Iparraldeko Lanarkshire eremuekin ere mugatzen du.\nPolitika.\n24 zinegotzi aukeratzen dira. Hona hemen 2012ko hauteskundetako emaitzak:"}
{"id": "105354", "revid": "90204", "url": "https://eu.wikipedia.org/wiki?curid=105354", "title": "Ibi II.a", "text": "Ibi II.a, Egiptoko XIII. dinastiako faraoi bat izan zen, K.a. 1640 inguruan gobernatu zuena.\nBere izenaren zati bat, ...maatra Ibi, Turineko Errege Kanoneko txatal batean idatzia dago, VII.14 erregistroan. Bere erregealdiaren iraupena agertzen zen papiro zatia, galdu egin zen. Bere aurretik, Dedumes, eta, bere ondoren, Hor III.a ditu.\n\"Ibi\" izena, bere kartutxoaren ondoan agertzen dena Errege Kanonean, ziur asko, bere jaiotza izena edo epiteto bat izango zen.\nEgiptoko XIII. dinastiako azken agintariek, soilik Tebasetik gertuko tokietan gobernatu zuten, Goi Egipton.\nGarai honetan, ohi hikso bezala identifikatutako erregeek, Egiptoko XV. dinastiakoak zirenak, Menfis konkistatu zuten, Behe Egipto domeinatzen zuten eta ia Egipto osoa zergari bihurtu zuten.\nBere garaiko testigutzak.\nSoilik Turineko Errege Kanonean aipatzen da, \"...maatra Ibi\" bezala."}
{"id": "105355", "revid": "512", "url": "https://eu.wikipedia.org/wiki?curid=105355", "title": "Ekialdeko Lothian", "text": "Ekialdeko Lothian (, ), Eskoziako 32 eremu administratiboetako bat da. 2012ko erroldaren arabera 100.850 biztanle ditu. Hiriburua Haddington da, horregatik aintzina Haddingtonshire izenaz ezagutu zen. Hala ere herri handiena Musselburgh da.\nMugakideak.\nEdinburgh Hiria, Scottish Borders eta Midlothian eremuekin mugatzen du.\nPolitika.\n23 zinegotzi aukeratzen dira. Hona hemen 2012ko hauteskundetako emaitzak:"}
{"id": "105356", "revid": "69297", "url": "https://eu.wikipedia.org/wiki?curid=105356", "title": "Jon Koldo Urien", "text": "Jon Koldo Urien (Abadi\u00f1o, 1959ko ekainaren 21a) euskal txirrindulari profesionala izan zen 1984tik 1985 arte. Garaipen bakarra lortu zuen.\nAnaia Jos\u00e9 \u00c1ngel txirrindularia ere bazen.\nIbilbidea.\n1977an, junior mailan Taldekako erlojupekoan Espainiako txapelduna izan zen (Fede Etxabe, Julian Gorospe eta Jon \"Tati\" Egiarte taldekideekin batera). 1981an amateur mailan txapelketa bera irabazi zuen (Jon \"Tati\" Egiarte, Sabino Angoitia eta Julian Gorospe taldekideekin batera).\nTamalez, profesional mailan ez zuen zorte handirik izan.\nPalmaresa.\n1984\n1985"}
{"id": "105358", "revid": "1545", "url": "https://eu.wikipedia.org/wiki?curid=105358", "title": "Elendur", "text": "Elendur, Tolkienen legendarium ospetsuko fikziozko pertsonaia bat da, eta, bere istorioa, Eraztunen Jauna eleberriko eranskinetan kontatzen da. Arnorreko bederatzigarren erregea da. Valandurren semea da eta Eguzkiaren Hirugarren Aroko 552. urtean jaio zen Annuminasen. Bere izena quenyazkoa da eta \"izarren zerbitzari\" bezala itzul daiteke.\nBere aitaren oinordeko bihurtu zen 652. urtean, hau, bortizki hila izan ondoren. 125 urteko erregealdia eta 225 urteko bizitzaren ondoren, Eguzkiaren Hirugarren Aroko 777. urtean hil zen, bere oinordekoa, eta Arnorreko azken erregea, bere seme E\u00e4rendur izan zelarik.\nEz da Elendur izeneko beste pertsonaiarekin nahastu behar."}
{"id": "105359", "revid": "219", "url": "https://eu.wikipedia.org/wiki?curid=105359", "title": "Sobietar Batasuneko futbol selekzio nazionala", "text": ""}
{"id": "105360", "revid": "105290", "url": "https://eu.wikipedia.org/wiki?curid=105360", "title": "PuntoGal", "text": "PuntoGal edo PuntoGAL ICANNi .gal interneteko domeinua eskatu dion elkartea da. 2006an eratu zen.\n.gal domeinua, galizieraren eta kultura galegoaren komunitatearen Interneteko izena izango da.\nIkus, gainera.\nBeste hizkuntza eta kulturen komunitate batzuetan ere (horien artean, euskal hizkuntza eta kulturaren komunitatea), xede berdina duten hainbat ekimen daude:"}
{"id": "105361", "revid": "105290", "url": "https://eu.wikipedia.org/wiki?curid=105361", "title": "Ekialdeko Renfrewshire", "text": "Ekialdeko Renfrewshire (, , ) Eskoziako 32 eremu administratiboetako bat da. 2012ko erroldaren arabera 91.030 biztanle ditu. Hiriburua Giffnock da baina hiri handiena Newton Mearns.\nMugakideak.\nIparraldeko Ayrshire, Ekialdeko Ayrshire, Renfrewshire, Hegoaldeko Lanarkshire eta Glasgow Hiriarekin mugatzen du.\nPolitika.\n20 zinegotzi aukeratzen dira. Hona hemen 2012ko hauteskundetako emaitzak:"}
{"id": "105362", "revid": "69297", "url": "https://eu.wikipedia.org/wiki?curid=105362", "title": "Jon Egiarte", "text": "Jon \"Tati\" Egiarte (Zornotza, 1960ko abuztuaren 7a - 2018ko irailaren 25a), euskal txirrindulari profesionala izan zen 1983tik 1990 arte. Garaipen bakarra lortu zuen.\nIbilbidea.\n1977an, junior mailan Taldekako erlojupekoan Espainiako txapelduna izan zen (Fede Etxabe, Julian Gorospe eta Jon Urien taldekideekin batera). 1981an amateur mailan txapelketa bera irabazi zuen (Jon Urien, Sabino Angoitia eta Julian Gorospe taldekideekin batera).\nTamalez, profesional mailan ez zuen zorte handirik izan eta azken urteetan ziklo-krossari ekin zion.\nIktus baten ondorioz hil zen.\nPalmaresa.\n1980\n1981\n1982\n1985\n1986\n1987\n1989\n1990"}
{"id": "105363", "revid": "7476", "url": "https://eu.wikipedia.org/wiki?curid=105363", "title": "SESBeko futbol selekzio nazionala", "text": "SESBeko futbol selekzio nazionala Asia eta Europa artean zabaltzen zen herrialde haren futbol gizonezko talde nagusia izan zen. FIFAk Errusiako futbol selekzio nazionala hartzen du Sobietar Batasunekoaren jarraipen gisa eta hari esleitzen dizkio honen estatistikak, baina ezin da ahaztu Sobietar Batasuneko selekzioan Errusiatik kanpoko jokalari askok hartu zutela parte, gehienbat Ukrainakoek.\nOleg Blokhin izan zen partida gehien jokatu zituen jokalaria (112), bai eta gol gehien sartu zituena ere (42).\nAzken partida Larnacan (Zipre) jokatu zuen, 1991ko azaroaren 13an, eta 0-3 irabazi ziron Zipreri.\nPalmaresa.\nMunduko Futbol Txapelketa.\nlaugarrenak 1966an"}
{"id": "105365", "revid": "105290", "url": "https://eu.wikipedia.org/wiki?curid=105365", "title": "Iparraldeko Lanarkshire", "text": "Iparraldeko Lanarkshire (, , ) Eskoziako 32 eremu administratiboetako bat da. 2012ko erroldaren arabera 337.870 biztanle ditu. Hiriburua Motherwell da, baina handiena Cumbernauld.\nMugakideak.\nIpar-ekialdetik Glasgow Hiriarekin mugatzen du, honela hiri honetako zenbait auzune eremu administratibo honen barnean sartzen direlarik. Stirling, Falkirk, Ekialdeko Dunbartonshire, Mendebaldeko Lothian eta Hegoaldeko Lanarkshire eremuekin ere muga egiten du.\nPolitika.\n70 zinegotzi aukeratzen dira. Hona hemen 2012ko hauteskundetako emaitzak:"}
{"id": "105366", "revid": "69297", "url": "https://eu.wikipedia.org/wiki?curid=105366", "title": "Sabino Angoitia", "text": "Sabino Angoitia Gaztelu (Lemoa, 1958ko urriaren 21a - ), euskal txirrindulari profesionala izan zen 1983tik 1990 arte. 4 garaipen lortu zituen.\nIbilbidea.\n1981an amateur mailan Taldekako erlojupekoan Espainiako txapelduna izan zen (Jon Urien, Jon Egiarte eta Julian Gorospe taldekideekin batera).\nGero profesional bihurtu eta \"Sprint Berezien saria\" lortzeko aditu bilakatu zen.\nEgun Fuji-Servetto taldearen zuzendarietako bat da, Joxean Fern\u00e1ndez \"Matxin\" \"manager\"ra izanik.\nPalmaresa.\n1981\n1982\n1983\n1984\n1985\n1987\n1989"}
{"id": "105368", "revid": "512", "url": "https://eu.wikipedia.org/wiki?curid=105368", "title": "Alhama de Granada", "text": "Alhama de Granada Espainiako udalerria da, Granadako probintziakoa. 2008an 6.035 biztanle zituen. M\u00e1lagako probintziarekin muga egiten du."}
{"id": "105369", "revid": "1781", "url": "https://eu.wikipedia.org/wiki?curid=105369", "title": "Granadako Alhama", "text": ""}
{"id": "105372", "revid": "1781", "url": "https://eu.wikipedia.org/wiki?curid=105372", "title": "Murtziako Alhama", "text": ""}
{"id": "105373", "revid": "105290", "url": "https://eu.wikipedia.org/wiki?curid=105373", "title": "Hegoaldeko Ayrshire", "text": "Hegoaldeko Ayrshire (, , ) Eskoziako 32 eremu administratiboetako bat da. Hiriburua Ayr da eta 2012ko erroldaren arabera 112.910 biztanle ditu.\nMugakideak.\nEkialdeko Ayrshire, Iparraldeko Ayrshire eta Dumfries eta Galloway eremuekin mugatzen du.\nPolitika.\n30 zinegotzi aukeratzen dira. Hona hemen 2012ko hauteskundetako emaitzak:"}
{"id": "105374", "revid": "105290", "url": "https://eu.wikipedia.org/wiki?curid=105374", "title": "Hegoaldeko Lanarkshire", "text": "Hegoaldeko Lanarkshire (, , ) Eskoziako 32 eremu administratiboetako bat da. 2012ko erroldaren arabera 314.360 biztanle ditu. Hiriburua Hamilton da.\nHerri handienak East Kilbride, Hamilton, Rutherglen eta Cambuslang izan arren, izena Lanark herri historikoak ematen dio eskualdeari.\nMugakideak.\nEskualde honek Dumfries eta Galloway, Ekialdeko Ayrshire, Ekialdeko Renfrewshire, Glasgow Hiria, Iparraldeko Lanarkshire, Mendebaldeko Lothian eta Scottish Borders eremuekin mugatzen du.\nPolitika.\n30 zinegotzi aukeratzen dira. Hona hemen 2012ko hauteskundetako emaitzak:"}
{"id": "105375", "revid": "119220", "url": "https://eu.wikipedia.org/wiki?curid=105375", "title": "Diamagnetismo", "text": "Diamagnetismoa lehen aldiz antzeman zen 1845. urtean Michael Faraday-ren eskutik, ikusita nola iman batek bismuto zati bat aldaratzen zuen.\nDiamagnetismoa momentu dipolar konkretu batean ematen den fenomenoa da, non, material ferromagnetikoak ez bezala, gorputza eremu handiagoa den zonetara joan beharrean, eremu txikiagokoetara doan.\nMateria eta substantzia guztiak atomoz eta molekulaz osatuta daude. Elektroiak, bere nukleoaren inguruan biraka dabiltza, eta dipolo magnetikoa txikiak bailitzan bezala kontuan hartu ditugu\nMaterialaren partikulak ez dute momentu dipolar magnetiko iraunkorra, elektroi bakoitzak, bere momentu dipolar magnetikoa dauka eta elkar anulatzen edo neutralizatzen duen elektroi simetriko bat daukalako, eta ez da B edo eremu magnetiko nabari bat sortzen.\nGainera, beste iturri batekin kanpo eremu bat aplikatu ezkero, induzituriko eremua, kanpo eremuaren kontra orientatuko da.\nSuperreroale gehienak diamagnetikoak dira, izan ere elektroi bikote pare duten material gehienetan ematen da, nahiz eta bati horrela ez izan. Material diamagnetiko adibideak honako hauek dira, urrea, kobrea, germanio, bismutoa gas nobleak, ura, beira, silizioa eta grafitoa besteak beste.\nEremu magnetiko baten presentzian, aplikatutako eremu magnetikoaren aurka momentu magnetikoak induzitzen dira\nMateriaren momentu dipolar atomikoa edo molekularra ma izango da:\n-B=0 denean ma =0 izango da mtotala = 0\n-B \u22600 denean ma \u22600 izango da mtotala \u2260 0"}
{"id": "105376", "revid": "336", "url": "https://eu.wikipedia.org/wiki?curid=105376", "title": "Oleg Blokhin", "text": "Oleg Volodymyrovytx Blokhin (, ; Kiev, 1952ko azaroaren 5a) futbolari ukrainarra izan zen, SESBeko inoizko hoberenetarikoa izan dena eta 1975ean \"Urrezko Baloia\" lortu zuena. Kirol ibilbidearen gehiengoa Dinamo Kiev taldean egin zuen eta SESBeko futbol selekzio nazionalarekin partida gehien jokatu duen pertsona izan da (112), bai eta selekzio harekin gol gehien sartu dituena ere (42).\nBizitza.\nFutbol jokalari ibilbidea.\n1952 urtean jaio zen Kieven. Bere ama Ekaterina Adamenko atleta zen, 80 metro hesiko lasterketetan Sobietar Batasuneko txapelduna izana.\nGaztetatik erakutsi zituen bere doaiak eta 1969an egin zuen debuta hiriko Dinamo Kiev taldearekin baina 1972 arte ez zuen titular postua eskuratu. 1972 eta 1975 artean SESBeko Ligako golegile nagusia izan zen eta \"Urteko futbolari sobietar onenaren\" saria irabazi zuen. 1975ean \"Urrezko Baloia\" ere eman zioten. Urte haietan Dinamo Kiev taldeak bi liga, kopa bat eta Europako Errekopa irabazi zituen. Europako Superkopa ere lortu zuen, bi partidatan lorturiko hiru golak Blokhinenak izan ziren gainera. Oleg Blokhinek 23 urte baino ez zituen oraindik eta Europa guztiko prentsak Johan Cruyffekin alderatzen zuen.\nEuropako talde indartsuenek fitxatu nahi izan zuten baina Sobietar batasuneko agintariek ez zuten uzten 29 urtez azpiko jokalariek atzerriko taldeetan aritzen eta Dinamo Kieven jarraitu behar izan zuen, Sobietar Batasuneko beste hiru liga eta bi kopa irabaziz. Europako Errekopa berri bat ere irabazi zuen 1986an finalean Atletico Madril taldea 3-0 emaitzaz gaindituz.\n19 urtez ibili zen Dinamo Kieven, 432 partida jokatu eta 211 gol sartuz. 1988an Austriako Vorw\u00e4rts Steyr taldeak fitxatu zuen eta 1989an Zipreko Aris Limassolera joan zen, 1990an jokalari ibilbidea amaituz.\nSelekzioarekin partida gehien jokatu dituen futbolaria izan da, eta gol gehien sartu dituena ere bai, ez zuen ordea titulurik irabazi. Olinpiar Jokoetan bi aldiz eskuratu zuen brontzeko domina.\nEntrenatzaile ibilbidea.\nGaur egun entrenatzailea da, eta hainbat europar talde gidatu ditu, batez ere Grezian, baina ez du jarraitasun handirik izan.\n2003 eta 2007 urteen artean Ukrainako futbol selekzio nazionalaren entrenatzailea ere izan zen. 2006an Munduko Futbol Txapelketarako sailkatu zen eta final laurdenak jokatu zituen."}
{"id": "105377", "revid": "1545", "url": "https://eu.wikipedia.org/wiki?curid=105377", "title": "Aragorn", "text": "Aragorn (\"errege balioa\" sindarinez), Tolkienen legendarium ospetsuko fikziozko pertsonaia bat da, idazle honen lanik ospetsuena den Eraztunen Jauna eleberriko protagonista nagusietako bat. Iparraldeko Dunedainen Kapitaina zen, izen horretako bigarrena, Arathorn II.aren eta Gilraenen semea, Zango bezala ezaguna zena Breen, Thorongil (\"Izarraren Arranoa\") bezala Rohanen eta Gondorren Thengel eta Ekthelion II.aren garaian, umetan, Rivendelen Estel (itxaropena) bezala, Herri Askeen kapitaina Eraztunaren Gerran, eta, ondoren, Gondor eta Arnorreko Erresuma Bateratuko gobernaria Elessar Telcontar izenarekin.\nHistoria.\nAitaren aldetik, Isildurren zuzeneko hogeita hemeretzigarren ondorengoa zen, soilik \"Isildurren oinordekoa\" bezala ezaguna eta Iparraldeko Dunedain edo Mendirakoien kapitaina zena. Arador zen Arathornen aita eta Aragornen aitona, eta adinez oraindik gaztea zenean hil zuten mendiko Trollek. Bere seme Arathorn II.a izendatu zuten Iparraldeko Dunedainen Kapitain bezala, eta, hirurogei urte zituenean (bere arrazarentzako nahiko gazte) eta Aragornek bi urte baino ez, orko talde baten aurka eginiko eraso batean hil zen, begi batean gezikada jaso ondoren.\nDirhaelek, Gilraen Ederraren aitak, ez zuen bere alaba Arathornekin ezkontzerik nahi, Dunedainen ohiturek ziotenaren arabera, oraindik ez baitzuen ezkontzeko behar zen adina eta bere senarra nahiko gazte hilko zela iragarri baitzuen. Baina Gilraenen amak, Ivorwenek, hau ere igarlea zena, ezkontzea beharrezkoa zela esan zuen, Gilraenen semea, bere herriaren azken itxaropena izango zela iragarri baitzuen. Bere aita hil ondoren, Gilraenek, Aragorn, Rivendelera eraman zuen bizitzera. Han, Elrondek, ezizen bezala, \"Estel\" jarri zion (itxaropena), eta bere benetako nortasuna eta bere leinua ezkutatu zitzaizkion.\nAragornek hogei urte zituenean, Elrondek, unea iritsi zela uste izan zuen, eta Aragorni egia kontatu zion, honekin batera, Narsilen txatalak, Isildurrek Sauronen hatza mozteko erabili zuen Elendilen ezpata eta Barahirren eraztuna, erregetzaren ikurra zena, eman zizkiolarik.\nBeranduago, Arwen ezagutu zuen, eta berataz maitemindu zen, baina Elrondek, Gizaki guztien bihotzetan irakurtzen zuena, Aragorni, Arwen ez zela hilkor batekin ezkonduko esan zion, hilkor hau, aldi berean, Gondor eta Arnorreko erregea izan ezik.\nHonen ondoren, bihotza, ezezko horregatik penatua zuela, Aragornek, bere patua betetzen hastea erabaki zuen. Rivendeletik joan zen eta urte luzeak eman zituen Sauronen indarren aurka borrokan, esperientzia eta jakinduria lortuz. Erdialdeko Lurraldetik bidaiatu zuen izen ezberdinak hartuta, beti etsaiaren ideia guztiak zapuztuz, eta gizaki bizirik ausartenetako bat izan zen.\nBidai guzti hauetan zehar, patuak, Gandalf Grisarekin topo eginarazi zion, eta, euren artean, adiskidetasun handi bat sortu zen.\nHegoalderantz, Haradeko azken muturrera iritsi zen, non izarrak bitxiak diren (baliteke munduaren hego hemisferiora iritsi izana). Ekialderantz, Rh\u00fbneko lautada zabaletara iritsi zen.\nHerri Askeei ere lagundu zien Mordorreko mehatxuen aurrean. Rohirrimekin batera zamalkatu eta borrokatu zuen, Thengel erregea zerbitzatuz, eta Ekthelion II.a seneskala zerbitzatu zuen Gondorren Thorongil, \"Izarraren Arranoa\" ezizenarekin, azkarra baitzen eta oso ikusmen zorrotza baitzuen. Hala ere, bere benetako izena eta jatorria, sekula ez zioten esan Gondorreko biztanleei.\nGondorren eman zuen denboran, kapitain handi bat bihurtu zen, gobernariak oso estimatzen zuena, baina Ekthelionen seme nagusia zen Denethor II.ak begi txarrez ikusten zuena. Argi dago etorkizunean seneskala izango zenak bazuela atzerritarraren jatorriaren, bere misterioaren eta Gandalfi ematen zion babesaren berri, Denethor, Istari honekin oso ondo eramaten ez zelarik, Saruman nahiago zuen eta. Bere kanpainen arrakastarekin eta herriak zion maitasunarekin batera, geroz eta handiagoa zen etsaitasun batetara eraman zuten. Urte asko beranduago, Denethorrek Thorongil eta Gandalf ez zituela nahi uste izan zen, atzerritarraren nortasuna jakin zuelako eta berak eta aztiak, Denethor, karguan ordezkatzea nahi zutela zekielako.\nAragornek Gondorren lortutako balentriarik nagusiena, Umbarreko flota suntsitzea izan zen. Gauez, Pelargirreko flota batekin aurrera egin zuen, eta itsasontzi beltzak erre zituen oso hildako gutxirekin. Gondorrera itzultzean, segizio handi bat zegoen bere zain, baina ez zen berriz saritua izan, denbora batez Dunedainengandik aldentzea erabaki baitzuen, eta, noizbait Gondorrera itzultzen bazen, urte askoren ondoren izango zela esan zuen, herriak behar izango zuenean.\nGondor utzi ondoren eta lan eta pobreziazko urte askoren ondoren, iparraldera itzuli zen atseden hartzera, eta Galadriel damak Lothlorienen onartu zuen. Hara itzuli zen Arwen ikustera, eta elkarri, betirako leialtasuna zin egin zioten Cerin Amroth muinoan.\nUrte asko beranduago, Eraztun bakarra aurkitua izan zen, eta, Gandalfekin batera, bete zuten lanetako bat, Gollum jazartzea izan zen. Harrapatu zutenean, Eraztunaren aurkikuntzaren benetako historia jakin ahal izan zuten.\nOndoren, Aragornek Frodo Zorrozabali, Eraztunaren Eramaleari lagundu zion Breeko Pottoka Zutitua ostatuan eta Rivendelerako bere bidean. Aragornek, Frodo eta bere lagun hobbitak gidatu zituen, Nazg\u00fblek jazarriak ziren bitartean, eramalearen bizitza zalbatuz Amon S\u00fblen Nazg\u00fblen Jaunak zauritu zuenean.\nElronden Batzarrean, Eraztunaren Elkartea eratu zen, bertan Aragornek parte hartu zuelarik. Elkartea gidatu zuen Gandalf Moriako meatzeetako zubian, balrogari aurre egiten ari zela erori zenean, lehenik Lothlorienetik, eta, ondoren, Anduinetik, Rauroseko urjauzirarte. Orkoen segadaren ondoren, segada honetan Boromir hil zelarik, Pippin eta Merry harrapatuak izan zirelarik, Elkartea desegin egin zen. Une honetan, Legolas eta Gimlirekin batera, bi hobbitak harrapatu zituzten orkoen jazarpena hasi zuen, Rohaneko lautadak zeharkatuz Fangornera iritsi arte, non berriz Gandalfekin bildu ziren. Azti grisarekin (garai honetan jada zuria zen), Meduseldera abiatu ziren, eta Saruman eta rohirrimen artean sortu zen gerran sartu ziren, oso modu nabarmenean parte hartuz Helmeko abismoko guduan.\nEraztunaren Gerra hasia, Hildakoen Bidezidorretara abiatu zen, eta Isildurren maldizioak bota zien iragarpena betetzera deitu zituen. Hauen laguntzarekin, Umbarreko Kortsarioak garaitu zituen Pelargirren, eta, honela, Gondor hegoaldeko kostaldeak askatu zituen, bere agindupean Pelennorrko Zelaietako gudura joan zirenak, non Sauronen armada bat garaitua eta Nazg\u00fblen Jauna hila izan zen. Gondor eta Rohaneko armada, Mordorreko Ate Beltzera gidatu zuen, Eraztunaren Eramaleari, bere betebeharra amaitzeko denbora emateko.\nEraztunaren Gerran, Rohango Theoden erregearekin eta honen iloba eta Markako Mariskala zen Eomerrekin adiskidetasun handi bat izan zuen.\nBehin gerra amaitutakoan eta Sauron garaitua izan ondoren, Aragorn, Minas Tiritheko atepean koroatua izan zen eta Arwen Undomielekin ezkondu zen.\nElendilen etxeko ikurra zen Minas Tiritheko Zuhaitz Zuriaren kimu bat Mindolluin mendiaren magalean aurkitu zuen, Minas Tirithera eraman zuena.\nBere izena Arnor eta Gondorreko errege bezala, Aragorn II.a Elessar izan zen, quenyaz \"Elfo harria\" esan nahi duena. Izen hau, Galadriel damak eman zion, bere emazte Arwenen amona zenak. Bere etxearen izena, \"Telcontar\" izan zen, berak propio aukeratua eta quenyaz \"Zango\" esan nahi duena.\nBere erregealdian, Aragornek, atzerriko gerratan borrokatu zuen bere lagun Eomer Rohangoarekin batera.\n120 urte loriatsuz gobernatu zuen bere emazte Arwenen ondoan. 210 urte zituenean hil zen, berak erabaki zuenean, antzinako erregeek egiten zuten bezala.\nBere semeak, Gondor eta Arnorreko erresuma handietan gobernatu zuen.\nZinea.\nEraztunen Jauna film trilogian, Aragornen papera Viggo Mortensenek egin zuen."}
{"id": "105378", "revid": "1712", "url": "https://eu.wikipedia.org/wiki?curid=105378", "title": "Diamagnetismoa", "text": ""}
{"id": "105379", "revid": "105290", "url": "https://eu.wikipedia.org/wiki?curid=105379", "title": "Mendebaldeko Dunbartonshire", "text": "Mendebaldeko Dunbarton (ingelesez \"West Dunbartonshire\", eskozieraz \"Wast Dunbartonshire\", gaeleraz \"Siorrachd Dh\u00f9n Breatainn an Iar\") Eskoziako 32 eremu administratiboetako bat da. 2012ko erroldaren arabera 90.340 biztanle ditu. Hiriburua Dumbarton da baina Clydebank da hiri handiena.\nMugakideak.\nEremu administratibo hau Argyll eta Bute, Stirling, Ekialdeko Dunbartonshire eta Renfrewshire eskualdekin mugatzen du.\nPolitika.\n22 zinegotzi aukeratzen dira. Hona hemen 2012ko hauteskundetako emaitzak:"}
{"id": "105380", "revid": "105290", "url": "https://eu.wikipedia.org/wiki?curid=105380", "title": "Mendebaldeko Lothian", "text": "Mendebaldeko Lothian (ingelesez \"West Lothian\", eskozieraz \"Wast Lowden\", gaeleraz \"Lodainn an Iar\") Eskoziako 32 eremu administratiboetako bat da. 2012ko erroldaren arabera 175.990 biztanle ditu. Livingston da hiriburua, baina Linlithgow jauregia XV eta XVI mendeetan Eskoziako errege familiaren egoitza ofiziala izan zen.\nMugakideak.\nEdinburgh Hiria, Scottish Borders, Hegoaldeko Lanarkshire, Iparraldeko Lanarkshire eta Falkirk eremuekin mugatzen du.\nPolitika.\n33 zinegotzi aukeratzen dira. Hona hemen 2012ko hauteskundetako emaitzak:"}
{"id": "105381", "revid": "7476", "url": "https://eu.wikipedia.org/wiki?curid=105381", "title": "Dinamo Kiev", "text": "Dinamo Kiev (ukraineraz \u0424\u041a \u0414\u0438\u043d\u0430\u043c\u043e \u041a\u0438\u0457\u0432, \"FK Dynamo Kyyiv\") Ukrainako talde onenetakoa da, SESBeko palmaresik onena ere lortu zuena. Ukrainako Liga eta Kopan ere bera da nagusi.\nTaldea 1973tik aurrera urtero aritu da Europako txapelketetan: huts bakarra 1985ekoa izan zuen. Garaipenak bi Errekopa eta Superkopa bat dira.\nHistoria.\nSorrera eta hasierako urteak.\nPolizia sekretuaren zuzendaritzaren babesean sortu zen kluba, hortik Dinamo izena. Berehala bihurtu zen Ukrainako talderik onena eta 1936an Sobietar Batasuneko Futbol Ligaren sortzaileetako bat izan zen. 1936an bertan bigarren postuan amaitu zuen eta 1937an hirugarrenean.\nHeriotzaren partida.\n1942an Ukraina naziek okupaturik zeukaten eta alemaniarren Flakelf (Luftwaffe, Alemaniako aire-armada) taldeak eta Ukrainako \"FC Start\"-en aurkako partida jokatzea proposatu zuen. FC Start horretan zortzi jokalari Dinamo Kievekoak ziren eta beste hiru Lokomotiv Kievekoak. Abuztuaren 6an jokatu zen. Alemaniarrak, nabarmen hobeto prestatuak, konfiantza handiz atera ziren baina 5-1 galdu zuten.\nErrebantxa eskatu eta abuztuaren 9an bigarren partida jokatu zuten. Alemaniarrek joko zikin nabarmena erabili zuen baina epaileak (Waffen-SSko kideak) ez zien ukrainarren kexei jaramonik egin eta lehenengo gola Flakelf-ekoek lortu zuten. Hala ere, atsedenaldirako ukrainarrak 3-1 aurretik ziren. Atsedenaldian nazien ofizial pare bat ukrainiarren aldageletara jaitsi eta partida ez irabazteko eskatu zieten, bestela ondorio larriak jasango zituztela esanez. Bigarren zatian baina, ukrainarrek gogor ekin eta beste bi gol sartu zituzten. Partida 5-3 zihoala, Alexei Klimenkok alemaniarren defentsa gainditu, atezainari izkin egin eta ate hutsaren aurrean bat-batean buelta eman eta zelaiaren erdiko zirkuluraino bidali zuen baloia. Hori ikusita, 90 minutuak beteak ez zeuden arren epaileak partida amaitu zuen.\nAbuztuaren 18an hainbat jokalari atxilotu eta 23 egunez torturatu zituzten. Jokalari bat bertan hil zen. Gainontzeko atxilotuak kontzentrazio-esparruetara eraman zituzten eta 1943ko otsailean exekutatu. Historia horretan inspiraturiko hainbat film egin dira, ezagunena Ihesa edo garaipena (\"Escape to victory\"), 1981eko film estatubatuarra, Sylvester Stallone, Michael Caine eta Pel\u00e9 aktore zirela.\nSobietar garaia.\nBigarren Mundu Gerra bukatu eta hogei urtetara Dinamo Kieven \"urrezko aroa\" hasi zen, hiru hamarkada iraun zituena. Valeriy Lobanovskyi izan zen lehen urte haietan taldeko izarra, ondoren 1974ean taldea entrenatzen hasi zen eta 1990 arte iraun zuen. Lobanovskyiren gidaritzapean eta Oleg Blokhin aurrelari bikainaren golei esker Sobietar Batasuneko puntako taldea bihurtu zen Dinamo Kiev. Hiru hamarkada hauetan 13 Liga irabazi zituen, beste inork baino gehiago eta 9 Kopa ere bai, Spartak Moskuk bakarrik gainditua. Honetaz gain Europako txapelketak irabazi zituen lehen talde sobietarra izan zen. Taldearen maila onaren adierazgarri, Sobietar Batasuneko futbol selekzio nazionala ia Dinamoko jokalariek osatu zuten 70 eta 80. hamarkadan.\nUkrainako garaia.\n1990ean Ukraina independentearen ikur bihurtu zen eta kolore urdina eta horia azaldu zituen jantzian. Ukrainako Premier Ligaren sortzailea izan zen ,baina diru arazoen erruz, ia desagertu egin zen. Ihor Surkis presidente berria hautatu eta hark taldea goi mailan jarri zuen.\nEgun Ukrainako Liga eta Kopa gehien lortu dituen taldea da eta Europan ere maila ona eman du, 1999ko Txapeldunen Ligako eta 2009ko UEFA Kopako final erdietan izan da adibidez. 2009ko UEFA Kopan gerora txapeldun izango zen Xakhtar Donetsk talde ukrainarrak kanporatu zuen. Xakhtar izan da gainera azken urteetan Ukrainan nagusitu den taldea. 2011etik titulurik lortu gabe zen Dinamo, baina 2014an Kopa irabazi zuen eta 2015ean Liga eta Kopa irabazi zituen. Hurrengo bost urtetan 2016ko Liga eta 2020ko Kopa baino ez zituen lortu, baina 2020-21 denboraldian berriz ere lehiaketa biak irabazi ditu.\nDinamok azken aldian jokalari onak ere atera ditu, beste askoren artean Andrii Xevtxenko. Georgi Demetradze georgiarra ere \u2014Errealean aritu zen\u2014 Dinamoko jokalaria izan zen.\nJokalari ospetsuak.\nValeriy Lobanovskyi, Oleg Blokhin, Oleg Kuznetsov, Andrii Xevtxenko, Georgi Demetradze, Oleg Salenko eta Viktor Onopko inoizko jokalari ospetsuenen artean daude."}
{"id": "105385", "revid": "336", "url": "https://eu.wikipedia.org/wiki?curid=105385", "title": "Andrii Xevtxenko", "text": "Andrii Mykolajovytx Xevtxenko \u2014; Yahotyn, Kieveko oblasta, Sobietar Batasuna, 1976ko irailaren 29a) ukrainar politikaria eta futbolari ohia da.\nFutbolaritzat, 2004an Urrezko Baloia lortu zuen, eta aurreko urtean UEFAko Txapeldunen Liga eskuratu zuen AC Milanekin. Honekin batera hainbat liga eta kopa tituluak lortu ditu Ukraina, Italia eta Ingalaterran. Halaber, Europako klub txapelketen historian, guztira 67 gol eginda, gol gehien egin duten futbolarien artean hirugarrena da, Filippo Inzaghiren eta Ra\u00fal Gonz\u00e1lezen ondoren.\nGainera, Ukrainako selekzio nazionalarekin final-laurdenetara iritsi zen 2006ko Munduko Futbol Txapelketan, hau da, bere herrialdeko taldeak jokatutako lehenengo munduko txapelketan."}
{"id": "105386", "revid": "6327", "url": "https://eu.wikipedia.org/wiki?curid=105386", "title": "Andriy Shevchenko", "text": ""}
{"id": "105387", "revid": "96586", "url": "https://eu.wikipedia.org/wiki?curid=105387", "title": "Jaroslav Popovitx", "text": "Jaroslav Popovitx (Drohobytx, Ukraina, 1980ko urtarrilaren 4a -) txirrindularia da. Profesionala izan baino lehen italian egon zen eta denboraldi arrakastatzua egin zuen, Paris-Roubaix eta beste lasterketa asko irabaziz. 2002. Urtean, Landbouwkrediet-Colnago talde belgikarrean pasa zen profesionaletara. Urte horrretan bertan Italiako Girora Joan zen eta 12. Amaitu zuen. Hurrengo urtean, Italiako Giroan hirugarren amaitu zuen. 2005. urtean Frantziako Tourreko gazterik onena izan zen.\nPalmaresa.\n2001\n2003\n2004\n2005\n2006\n2007\n2008\n2009\n2013"}
{"id": "105388", "revid": "6327", "url": "https://eu.wikipedia.org/wiki?curid=105388", "title": "Anglo-irlandar Akordioa", "text": ""}
{"id": "105389", "revid": "105290", "url": "https://eu.wikipedia.org/wiki?curid=105389", "title": "You and Me", "text": "You and Me Fritz Langek 1938an egindako filma da. Sylvia Sidney, George Raft, eta Robert Cummings izan ziren antzezle nagusiak. Langek berak aldez aurretik diseinatutako lana ez bada ere, bere ekarpenak egin egin zizkion. Langek Bertold Brecht artista handitzat zeukan, eta antzerkigile honek asmatutako \"Lehrst\u00fcck\" ildoko eskemari jarraitu nahi zion; aipatu \"Lehrst\u00fcck\" hori antzezpen didaktikoa da: ikusleak antzerki lanaren bidez irakaspena jasoko du. Istorioak kantak tartekatzen ditu, eta horretarako Langek Kurt Weillen ekarpena izan zuen, nahiz eta filma amaitu baino lehenago alde egin zuen.\nArgumentua.\nMorris enpresari jaunak kartzelatik ateratakoei lana eskaintzen die. Joe Dennis preso ohiak gizarteratu baino, lantokian zelan ostu pentsatuko du eta horretan saiatuko da. Berorren emazteak, Helenek, horrela ez jokatzeko eskatuko dio."}
{"id": "105390", "revid": "7162", "url": "https://eu.wikipedia.org/wiki?curid=105390", "title": "Eskoziako banaketa administratiboa", "text": ""}
{"id": "105391", "revid": "105290", "url": "https://eu.wikipedia.org/wiki?curid=105391", "title": "Eskoziako azpibanaketak", "text": "Administratiboki Eskozia \"Council Areas\" (Eskozieraz \"Cooncil\" eta berriz gaeleraz, \"Comhairle\"; euskaraz \"Kontseilua\" esan nahi du) izeneko guneetan banatuta dago, tokian-tokiko zerbitzuen arduraduna den agintaritza batek gobernatzen dituelarik. 1996ko apirilaren 1etik aurrera 32 \"council area\" edo kontseilu guneetan burututako azpibanaketa hau indarrean sartu zen, betiere 1994an onartutako xedapenen arabera. Gobernukoak eta gobernuz kanpokoak diren beste erakunde batzuk ofizialatik ezberdinak diren Eskoziako azpibanaketak erabili ohi dituzte, sarritan Erdi Arotik datozen azpibanaketak direlarik."}
{"id": "105392", "revid": "7162", "url": "https://eu.wikipedia.org/wiki?curid=105392", "title": "Eskoziako azpibanaketa", "text": ""}
{"id": "105396", "revid": "69297", "url": "https://eu.wikipedia.org/wiki?curid=105396", "title": "Ricardo Montero", "text": "Ricardo Montero Hern\u00e1ndez (Gemu\u00f1o, 1902ko uztailaren 9a - Valladolid, 1974ko abenduaren 19a) gipuzkoar txirrindulari profesionala izan zen 1924tik 1940 arte. 100 garaipen baino gehiago lortu zituen, horietako asko Ipar Euskal Herrian.\nNahiz eta \u00c1vilan jaioa izan, umetik bizi zen Ordizian. Anaia Luciano eta semea txirrindulariak ere baziren."}
{"id": "105400", "revid": "336", "url": "https://eu.wikipedia.org/wiki?curid=105400", "title": "Dmitri Mendeleiev", "text": "Dmitri Ivanovitx Mendeleiev (errusieraz: \u0414\u043c\u0438\u0301\u0442\u0440\u0438\u0439 \u0418\u0432\u0430\u0301\u043d\u043e\u0432\u0438\u0447 \u041c\u0435\u043d\u0434\u0435\u043b\u0435\u0301\u0435\u0432, ) (1834ko otsailaren 8agreg./urtarrilaren 27ajul. - 1907ko otsailaren 2agreg./urtarrilaren 20ajul.), kimikari eta asmatzaile errusiarra izan zen. Taula periodikoaren lehen bertsioaren asmatzailea izan zen, eta taula hura erabiliz, aurkitzeke zeuden elementu kimikoen propietateak aurresan zituen.\nHonetaz gain, Robert Bunsen eta Gustav Kirchhof alemaniarrek ezarritako analisi espektralen gainean, elementuen igorpen espektroarekin erlazionaturiko aspektu fisiko \u2013kimiko desberdinez ikertu zuen, bolumen espezifikoen determinazioan jardun zuen, gasen likidotze baldintzak aztertu zituen, eta petrolioen jatorria ikertu zuen, besteak beste.\nBiografia.\nMendeleiev Verkhnie Aremzayanin jaio zen, Tobolsk-en ondoko herri batean, Siberian. \u00a0Bere gurasoak Ivan Pavlovich Mendeleiev (1783-1847) eta Maria Dmitrievna Menedeleiva (1793-1850) izan ziren. Dmitri 17 anai arreben gazteena zen .Bere familia guztia kristau ortodoxoa zen, beraz sinismen ortodoxoan hazi zuten. Ahala ere, bere amak \u201cpazientziarekin egi jainkotiar eta zientifikoa bilatzera\u201d bultzatu zuen. Urte batzuk beranduago Mendeleivek bere burua deismoan kokatuko zuen.\nMendeleiev familiaren bizia oso gogorra izan zen. Dmitri jaiotako urte berdinean bere aita itsua gelditu zen eta bere lana herriko eskolako zuzendaria bezala galdu egin zuen. Egoera honek bere ama lanean hastea behartu zuen, eta bere familiaren beira fabrika martxan jarri zuen berriro.\nDmitri txikitatik zientzietarako gaitasuna erakutsi zuen. Hau dela eta, bere aita hil zenean eta bere amaren fabrika sua hartu zuenean, bere ama aurreztutako dirua enpresan inbertitu beharrean \u00a0Dmitriren goi mailako ikasketetan jarri zuen, eta 1849an Moskura joan ziren unibertsitatean sartzeko. Baina Moscuko unibertsitatean onartu ez ziotenez, San Petersburgoko Institutu Pedagogikoan bere ikasketak jarraitu zituen 1950ean .\nGraduatu ondoren tuberculosisez kutsatu zen, hau dela eta Krimeako penintsulara transladatu zen, Itsaso Beltzaren iparraldean, 1885an. 1857an San Petesburgora itzuli zen erabat osasuntsu zegolarik.\n1862an Feozva Nik\u00edtichna Leschiovarekin ezkondu zen, eta berekin 3 sema-alaba izan zituen, baina horietako hil zen. Ezkontza behartua izan zen eta beraien bizitzak zailak eta tristeak izan ziren, honengatik 1871an separatzea erabaki zuten.\nBere bizitzan zoriontasuna agertu zen Anna Iv\u00e1novna Popova rekin ezkondu zenean,emakume bat bera baino 26 urte gazteagoa zena. Baina ezkondu arte momentu txarrak bizitu zituzten, Mendeleiven lehenengo emazteak ez zion dibortzioa eman nahi eta Annaren familiak bikotearen aurka zegoen, baina dibortzioa lortu zuenean Erromara joan zen bere emazte berria izango zenarengana. 1882an azkenean ezkondu ziren eta 4 seme alaba izan zituzten. Beraien alaba zaharrenak, Luibovek, Aleksandr Blok poeta errusiarrarekin ezkondu zen.\nNahiz eta Mendebaldean Elementuen taula peridikoarengatik oso ezaguna izan, Dmitri Mendeleiven ekarpena Errusiaren garapenerako ezinbesteko izan zen, bere ikerkuntzak oso zabalak izanik, kimikatik aeronautikara.\nBere jakinduriak bere garaikideen artean ospe handia eman zion. Serguei Witteren hazienda ministroaren aholkularia izan zen eta herrialdearen garapen sozioekonomikoaren inguruko 70 artikulu idatzi zituen. \u00a0\nMendeleiev bere garaiko zientzialari handienetako izan zen, ikasle askorengana ailegatu zena. 1907ko otsailaren 2an hil zen, ia-ia itsua zegoelarik pneumoniarengatik.\nKarrera akademikoa.\nBeka bati esker Heidelbergera joateko aukera izan zuen, eta bertan Kirchhoff eta Bunsen zientzialariekin ikerkuntz desberdinak egin zituzten, \u201cLikidoen kohesioa eta kohesio molekularraren papera gorputzen erreakzio kimikoetan\u201d artikulua publikatuta. Lan hau Parisetik ekarritako zehaztasun handiko intrumentu batzuei esker izan zen, hauekin irakite tenperatura absolutua aurkitu zuen eta gas batzuk likidotzerik ez zutela konturatu zen ( beraien iraki tenperaturaren gainetik zeudelako)\nKarlsruheko kongresuan parte hartu zuen, eta bertan Cannizzarok planteatutako elementuen pisu molekularren problemarekin harrituta gelditu zen, beraz, San Petersburgora itzuli zenean, liburu eta obra desberdinak idazten hasi zen, hauetatik Kimika Orgaikoa deituriko liburua garrantzitsuenetako izanda.\nIrakasle izateko bolumen espezifikoei buruzko tesia presentatu zuen, eta 1965an zientzietako doktoretza lortu zuen \u201c Ura eta Alkoholaren konbinazioari buruz\u201d deituriko disertazioarekin, honi esker San Petersburgoko Unibertsitatean katedra lortu zuen kimikako irakasle bezala lan egiteko.\n1865an, landetxe bat erostea erabaki zuen eta uzta hobetzeko metodo zientifikoa erabili zuen. Garai hartarako hobekuntza nabariak lortu zituen, eta uztara dedikatzen ziren pertsona asko bere aholkua eskatu zioten.\n1869an bere obra famatuarena publikatu zuen \"Kimikako Printzipioak\" non taula periodikoa lehen aldiz agertzen zen. Liburua hizkuntz askotara itzuli zuten. Bere bitza zehar zientzia aplikatua eta ekoizpen industrialean erabiltzen ziren tekniken hobekuntza defendatu zuen. Errusiako lehenengo petrolio-findegia martxan jartzen lagundu zuen, petrolioaren jatorriari buruzko lehenengo teoriak proposatu zituen eta aurreikusi zuen petrolioaren garrantzia ekonomian mundu mailan.\n1876an Ameriketako Estatu Batueratara joan zen petrolioaren erauzketari buruz ikasteko eta Kukasoan martxan jartzeko. Petrolioaren finketaren metodoa gorputz homogenoen molekulen atrakzioa ikertzera eraman zuen, eta ikerketa honetan jardun zuen bere heriotza arte. 1887an \"Ur disoluzioen ikerkuntza pisu espezifikoaren arabera\" deituriko ikerkuntza argitaratu zuen.\nTaula periodikoa.\nIrakasle bihurtu ondoren, Mendeleievek bere lanik garrantzitsuena idatzi zuen: \"Kimikako printzipioak\" (1869). Elementu kimikoak haien propietateen arabera sailkatzen ari zela, hainbat patroi agertzen zirela ohartu zen, eta haiek ikertuz taula periodikoa eratu zuen.\nSasoi berean, beste zenbait ikertzaile ere eremu berean ari ziren lanean. Haietako batek, John Newlands izenekoak, zortzikoteen legea (\"Newlandsen zortzikote\" izenarekin ere ezagutua) argitaratu zuen 1865ean. Hala ere, aurkitu gabeko elementuentzako tokirik ez zuen uzten eta kutxa batean bi elementu jarri zituen, eta horregatik ez zen onartua izan. Beste batek, Lothar Meyer, 28 elementu deskribatu zituen 1864an, baina ez zuen elementu berriak aurresateko taularik erabili.\nMendeleevek hurrengo taula sortu zuen:\nPatroi honi jarraituz elementu gehiago erantsi zizkion taulari, eta horrela sortu zuen taula periodikoa.\n1869ko martxoaren 6an Mendeleevek bere lanaren aurkezpen formala egin zuen Errusiako Kimika Elkartean, \"Elementuen masa atomikoen propietateen arteko mendekotasuna\" izenburupean. Aurkezpenean elementuak deskribatu zituen masa atomikoaren eta balentziaren funtzioan, eta hurrengo ideiak esan zituen:\nMendeleievek elementu ezagun guztiek barne hartzen zituen eta elementu berriak aurresaten zituen taula periodikoa argitaratu zuen. Hilabete batzuk geroago, Meyerrek berdina zen beste taula bat argitaratu zuen. Zenbaitek uste dute meyer eta Medeleiev taula periodikoaren kosortzaileak direla, baina ia mundu guztia ados dago Mendeleievek merezi duela onarpenik zabalena, aurreikuspen zehatzak egin baitzituen \"ekasilizio\" (germanio), \"ekaaluminio\" (galio) eta \"ekaboro\" (eskandio) deitu zituen elementuen propietateen inguruan."}
{"id": "105401", "revid": "69297", "url": "https://eu.wikipedia.org/wiki?curid=105401", "title": "Luciano Montero Hern\u00e1ndez", "text": "Luciano Montero Hern\u00e1ndez (Gemu\u00f1o, 1908ko apirilaren 16a - Buenos Aires, 1993ko abuztua), euskal txirrindulari profesionala izan zen 1926tik 1939 arte. 41 garaipen lortu zituen.\nNahiz eta \u00c1vilan jaioa izan, umetatik bizi zen Ordizian. Anaia Ricardo eta iloba txirrindulariak ere baziren.\n1935eko Munduko txapelketan zilarrezko domina lortu zuen. Arrakasta hau eskuratu eta 11 hilabete geroago, 1936ko uztailean Gerra Zibila hasi eta Monterok, errepublikazalea izanda, erbesterako bidea hartu behar izan zuen, lehenik Frantziara eta gero Argentinara."}
{"id": "105402", "revid": "1545", "url": "https://eu.wikipedia.org/wiki?curid=105402", "title": "Luciano Montero", "text": ""}
{"id": "105408", "revid": "58701", "url": "https://eu.wikipedia.org/wiki?curid=105408", "title": "Aurrerako Jauzi Handia", "text": "Aurrerako Jauzi Handia (txinera tradizionalaz: \u5927\u8e8d\u9032; txinera sinplifikatuaz: \u5927\u8dc3\u8fdb; pinyinez: \"D\u00e0yu\u00e8j\u00ecn\"), 1958etik 1961era Txinako Herri Errepublikako gobernuak abiarazitako plangintza sozioekonomikoa izan zen. Haren helburua Txina erabat eraldatzea zen, nekazaritza nagusi zuen herrialdean industrializazio eta kolektibizazio prozesu azkar bat garatuz. Mao Zedongek \"Indar produktiboen teorian\" oinarritu zuen plangintzaren bilakaera, baina emaitzak txarrak izan ziren: nekazaritza-ekoizpenak %70 behera egin zuen eta goseagatik 20 eta 30 milioi pertsona bitartean hil ziren.\nBatzuen aburuz, Aurrerako Jauzi Handia \"historiako genozidiorik handiena\" da.\nTxinako Herri Errepublikaren sorkuntza.\n1644tik 1912ra arte Txina gobernatu zuen azken dinastia Quing dinastia izan zen. XIX. mendean gertatutako Erresuma Batuaren eta Japoniaren aurkako gudek, baita goseteek eta barne-arazoen hazkundeak txinatarren ezinegona eragin zuten. Txinak bizi zuen estualdiak Xinhai Iraultza (1911) izan zuen emaitza, eta honekin batera, Quing dinastiarekin amaitu eta Txinako Errepublikaren garaia hasi zen.\n1912an, Txinako Errepublika ezarri eta Sun Yat-sen (Kuomitang edo Txinako Alderdi Nazionalistaren agintari nagusi zena) bihurtu zuten egitura berriaren buruzagi. Errepublika izendatu eta urte batzuetara, Txinako Errepublikak gerra zibila bizi izan zuen Kuomitang-en eta Txinako Alderdi Komunistaren artean. Gerra Zibilak bi garai izan zituen: lehena, 1927tik 1937ra, eta bigarrena, 1946tik 1949ra. Bi garaien artean eman zen etena bi alderdiek Japoniaren aurka batera borrokatzeko egin zuten aliantzaren ondorioa izan zen (Bigarren gerra txinatar-japoniarrean).\n1945etik 1949ra arte gauzatutako borrokaldiko komunisten garaipenak Txinako Herri Errepublika berria aldarrikatzea eta nazionalistek Taiwanera ihes egitea eragin zuen. 1949ko urriaren 1ean, ofizialki izendatu zen Txinan gaur arte iraun duen sistema berria, eta honen presidente Mao Zedong bilakatu zen. Aldi batera, Txinako Alderdi Komunista alderdi bakar izendatuko zuen Konstituzioa ezarri zen.\nAurrerako Jauzi Handia.\nAurrerako Jauzi Handia Mao Zedong-en gobernuaren aldian (zehatzago, 1958-1961 artean) ezarritako neurri ekonomiko, sozial eta politikoen kanpaina izan zen, industrializazio eta kolektibizazio arinen bidez nekazaritza oinarri zuen sistema ekonomikoa iraultzea xede izan zuena. Maoren helburua ekonomia txinatarra sobietar komunismoak zuen eredu-ekonomikoan oinarrituz aldatzea izan zen. Nekazal munduan bultzatu ziren aldaketa nagusiak herri-komunak sortzea, nekazaritza pribatua debekatzea eta \"bi hankarekin oinez\" proiektua (enpresa txiki eta ertainak maila handiko enpresa-sorkuntzekin konbinatzen zituena) abian jartzea izan ziren.\nAurrerako Jauzi Handiak SESBen historiako zenbait elementu hartu zituen, horrela eredu txinatar berria sortzeko. Horren adibide kolektibizazioak eta herri-guardia (1959an Nikita Jruschov-ek sortua), beregainak ziren komunak eta industria arina azpiegitura handien proiektuekin bateratzea jomuga zuen Txinako berezko politika konbinatzea izan zen. Txinatarren ustez, kolektibizazioaren eta masa-lanaren bidez, Txinaren altzairu produkzioak Britania Handiarena gaindituko zuen hamabost urteren buruan.\nHerri Errepublikaren lehen urteetan Gobernu txinatarrak modu arrakastatsuan burutu zituen eskualde gehienetako nekazaritza-erreformak. Erreforma horri esker, 300 milioi nekazari inguru nekazaritzarako erabiliak ziren 47 milioi lur-hektarearen jabe bilakatu ziren. Henan-go probintzian komuna esperimental bat sortu zen 1958an, eta handik gutxira, eredu hori herrialde osora zabaldu zen. Komunak modu masiboan jartzen hasi ziren, eta landa-eremu eta hirietako milioika pertsonaren zereginak indarrean aldatuak izan ziren industrializazioaren irudi zen produktu bakarra ekoiztu zezaten: altzairua. Gutxi gora behera, 1958an 25.000 komuna sortu zituzten, bakoitzak 5.000 familia barne-hartzen zituelarik.\nGobernu txinatarraren asmoa herrialdea industrializatzea eta nekazaritza-produkzioa masa-lanaren bidez handitzea zen, makineria astuna inportatzea ekiditeko. Ondoriorik ikusgarriena komuna bakoitzeko etxeetako patioetan labe-garai txikiak eraikitzea izan zen. 1958an, aipatutako labe-garai hauetako milioi bat zegoen Txinan. Lantegi, ospitale eta eskoletan ere, langileek haien lanpostuak utzi behar izaten zituzten ordu batzuetan zehar altzairua ekoizteko. Aldi berean, nekazariak derrigorrezko kolektibizaziora behartuak ziren, SESBen 1934ean egin zen antzeko modura.\nNahiz eta propaganda ofizialak beste zerbait zioen, etxeetako labeetan egindako altzairua ez zen kalitate onekoa, ekoizpen-prozesuan zehar nahasten ziren metal ezberdinak zirela medio. Gainera, agintariak ez ziren baserritarrei metala nola urtzen zen azaltzeaz arduratu, eta horrek, altzairuaren kalitate txarra eragiten zuen. \nKolektibizazio masiboaren ondorioz nekazari askok ondasun pribatuak galdu zituzten, gobernu txinatarrak iraultzaren aurkako zen indibidualismoa ezabatzeko zuen nahiak eragina. Era berean, nekazaritza-produkzioa boskoizteko asmoak lan-esplotazio egoeran bizitzera behartu zituen komunetako baserritar asko. Bestalde, kolektibizazioak landa-munduko ohitura asko desagerrarazi zituen; besteak beste: herrietako merkatu txikiak, ezkontza tradizionalak, ondasunen hartu-emanak, e.a. \nTokian tokiko agintariak ezarritako produkziora ez ailegatzekotan Alderdi Komunistak burutu zezakeen errepresioaren beldur zirenez, datuak aldatzen zituzten Pekineko gobernua gogobetetzeko. Manipulazio horren zorigaiztoko ondorio izan zen Maoren gobernuak kuota gero eta handiagoak ezarri zizkielako nekazal-komunei. Geroztik, nekazariek janari kopuru handiagoak eman behar zituztenez, askotan ez zuten euren biziraupenerako ere izaten.\nBost Urteko Lehen Plana.\nBost urteko lehen plana, 1953tik 1957ra bitartean, Txinan garatu zen, Sobietar Batasunaren (SESB) garapen zentralizatuaren eredua sustatzeko. Txinako Herri Errepublika sortu berriak Estatuak produkzio-prozesuan parte hartzea sustatu zuen. Industria pribatuak nazionalizatu zituen, eta ahalegin berezia egin zuen landa-laneko indarrak ustiatzeko. Epe horretan jabetza kolektiboa ezarri zen, jabetza pribatua ordezkatuz. Bi nazioen artean ere azpiegitura-planak egin ziren. Geroago, 1950eko hamarkadan, Txina eta SESBen arteko harremanak gutxitzen joan ziren. \nBost Urteko Bigarren Plana.\nSESBekiko harremanak hautsi ondoren, Alderdi Komunistak bosturteko plan berria onartu zuen, Mao Zedong liderrak sustatua. Hark adierazi zuen bere helburu nagusia lan-metodoetan aurrerapena lortzea zela, baldintza politiko aldakorren beharretara egokitzeko. Planaren lerratze eta helburuak Lan Metodoei buruzko Hirurogei Artikuluetan (1958) garatu ziren. Hiru metodo garrantzitsu hauek ezarri ziren: plangintza orokorra, aldizkako ikuskapena eta urteko berrikuspenak eta konparazioak.\nHala ere, Alderdi Komunistaren asmoak anbizio handiko helburuak planteatzera eraman zuen, unean uneko Txinako ekonomia kontutan izan gabe. Burdinaren eta artisau-altzairuaren ekoizpena sustatu zen. Horren ondorioz, nekazari askok nekazaritza utzi eta kanpainarekin bat egin zuten. Proiektu horietarako epeak oso laburrak ziren, eta, ondorioz, ez zen eraginkortasunez lan egiten Alderdi Komunistaren epeak betetzeko. Nekazariek uzta garai garrantzitsuetan utzi zituzten haien lurrak eta ureztatze ez-eraginkorraren azpiegiturak uholdeak eragin zituen landaketetan.\nOndorioak.\nAipatutako aldaketa horiek guztiek hainbat ondorio izan arren, ondorio garrantzitsuena 1958 eta 1962. urte bitarteko gosete handia izan zen, batez ere nekazaritza eremuetan. \nHasieran, martxan jarritako komunek eragin positiboa eduki zuten urte horretako klima onaren ondorioz. Hala ere, 1958ko udazkenean uzta ez zen guztiz jaso 100 milioi nekazari beste proiektu batzuk egitera behartu zituztelako, esaterako, altzairuaren ekoizpena edo presen eraikuntza. Horren ondorioz, garauaren ekoizpenerako lur asko utzi behar izan zituzten askok. Horretaz aparte, SESB baino aurrerago jarri nahian komunismoaren bidean garauaren inportazioa moztu eta esportatzen hasi zen Txina. \n1959an hasi ziren gosetearen lehen hildakoak agertzen, baina Maok talde sozial batzuk bere kontrako konspirazioa hasi zutela eta horiek garaua ezkutatzen ari zirela uste zuen. Horrela, 1959an uzta aurreko urtearekin konparatuz 30 milioi tona gutxitu arren, garau kantitate gehiago konfiskatu zieten nekazariei horrela Aurrerako Salto Handiaren helburuak lortzeko asmoz. 1960an etorri zen gosetearen etaparik gogorrena, baina Maok bere kontrako konspirazioa zela pentsatzen segitzen zuen. 1961ean Maok bere kargua utzi behar izan zuen bere partiduko oposizioak esku hartzea erabaki baitzuen, kolapsoa ekiditeko asmoarekin. Oposizioko kide nagusiak Liu Shaoqi, Deng Xiaoping eta ChenYun izan ziren, eta horiek, Aurrerako Jauzi Handiari bukaera eman eta partzela familiarren sistema pribatu zaharrera bueltatu ziren. Horrez gain, hainbat erreforma egin ziren, esaterako, komunetako sukalde kolektiboak kentzea eta herriko merkatu txiki pribatuen itzulera. Aldaketa horien ondorioz, 1962an amaitu zen Gosete Handia.\n1980ko hamarkadara arte Txinako gobernuak garai horri \u201chondamendi-naturalen hiru urteak\u201d deitzen zion, izan ere, hondamendu naturalak gosetearen errudunetako batzuk izan ziren arren, gobernuak ez zuen nahi Gosete Handia bere estatuaren kudeaketa txarragatik izan zela aitortu nahi. Lui Shaoqik, Txinako Errepublika Popularreko bigarren presidenteak, hondamendi naturalei gosetearen %30eko erruduntasuna egotzi zien. Izan ere, 1958ko ekainean ibai Horiak gainez egin zuen, 1960ko ekainean hurakan batek 130.000 akre (52ha) suntsitu zituen, urte berean hainbat tifoi egon ziren eta Txinaren iparraldean lehorte bat egon zen. Aitzitik, fenomeno horiek normalak dira Txinako kliman, beraz, gertaera meterologiko horiek Gosete Handian eduki zuten eragina zenbatekoa izan zen erabakitzeko garaian ezadostasun handia dago.\nHala ere, falta den %70a erabaki politiko okerren ondorioa izan zen Lui Shaoqiren esanetan, kolektibizazioaren eta Aurrerako Salto Handiarekin batera etorri ziren hainbat aldaketa politikoren ondorioa, hain zuzen ere; besteak beste, nekazariak, beraien garauen ekoizpenaz aparte, altzairuaren ekoiztera derrigortzea, nekazaritza tekniken aldaketa, txolarreen hilketa eta komuna popularren sorrera. Bestalde, gosetearen momentu txarrenean garautegi publikoetan 22 milioi tona garau zegoela deskubritu zuen Yang Jishengek, alderdi komunistako kide eta Xinhua albistegi agentzia ofizialeko erreportariak.\nSteven Rosefieldek dioenez, Yangen ikerketak erakutsi zuenez, Gosete Handia ez zen gosete hutsa izan, baizik eta nahita eginiko hilketa. Alderdiko kideei ez zitzaien axola zenbat jende ari zen hiltzen, axola zitzaiena garaua entregatzea zen, Maok ale horiek SEBSekin zituen zorrak (1.973 biloi yuan) kitatzeko erabili nahi baitzituen. Horregatik, jendea gosez hiltzen egon arren, Maok ez zituen garautegien ateak ireki eta janari faltarik ez zegoela adierazi zuen, nekazariek garaua ezkutatzen zutela esanez.\nGosete Handiaren ondorioak.\nUrte horietan 15-55 milioi pertsona hil ziren. Datuak ez dira batere zehatzak, baina aditu batzuek diotenez 30 milioi hildakotik gora egonez gero Gosete Handia Txinan eta munduan hildakorik gehien ekarri zituen gosetea izan zen. Hildako gehienak gosearen erruz hil ziren, baina gutxienez 2,5 milioi hildako soldaduek hil arte kolpatu eta torturatu zituzten edo bizirik lurperatu zituzten. \nBestalde, nekazariek beraien etxeak bota zituzten horrekin ongarria egiteko, horrela, etxeen %30-%40a eraitsiak izan ziren. Jauzi Handiak giza historiako ondasunen suntsipen handiena ekarri zuen, Bigarren Mundu Gerrako edozein bonbardaketa kanpaina gaindituz.\nHorrez gain, zerealen ekoizpenaren murrizketa dramatikoak hainbat urtez jarraitu zuen, eta horrek, 1960-61ean, ekoizpenaren %15etik gorako beherakada ekarri zuen. Beherakada horren arrazoiak hondamendi naturalak eta gobernuaren politikak izan ziren."}
{"id": "105410", "revid": "336", "url": "https://eu.wikipedia.org/wiki?curid=105410", "title": "Alfredo P\u00e9rez Rubalcaba", "text": "Alfredo P\u00e9rez Rubalcaba \u2014sarritan besterik gabe Rubalcaba abizenaz aipatua\u2014 (Medio Cudeyo, Kantabria, Espainia, 1951ko uztailaren 28a - Majadahonda, 2019ko maiatzaren 10a) Espainiako Alderdi Sozialistako (PSOE) politikaria izan zen. 1992-1993 bitartean, Espainiako Hezkuntza eta Zientziako ministro izan zen; 1993-1996 bitartean, berriz, Espainiako Presidentetzakoa. 2006ko apiriletik 2011ko uztail arte, Espainiako Gobernuko Barne Arazoetako ministroa izan zen; eta 2010etik 2011ko uztail arte, gobernu horretako lehen presidenteorde eta bozeramaile ere bai.\nZientzia Kimikoetako doktoretza eskuratu zuen Madrilgo Complutense Unibertsitatean."}
{"id": "105411", "revid": "58701", "url": "https://eu.wikipedia.org/wiki?curid=105411", "title": "Hu Jintao", "text": "Hu Jintao (txinera sinplifikatua: \u80e1\u9526\u6d9b, txinera tradizionala: \u80e1\u9326\u6fe4; pinyinera: H\u00fa J\u01d0nt\u0101o, (Taizhou, Jiangsu, 1942ko abenduaren 21a, politikari eta Txinako Herri Errepublikako buruzagi komunista da. 2003. urtetik Txinako Alderdi Komunistako buruzagia eta Txinako Herri Errepublikako presidentea da, Jiang Zemin ordezkatuz. Txinako Herri Errepublikan agindu duen buruzagi politiko komunisten laugarren belaunaldiko politikaria da.\nKarguan dagoenetik Huk aurreko buruzagien politikak mantendu ditu, eta nazioarte mailan harreman onak mantendu ditu herrialde guztiekin. Horrez gain, Afrika eta Hego Amerikan Txinak duen eragina handitu da, kanpo harremanetarako politika honi esker."}
{"id": "105412", "revid": "56334", "url": "https://eu.wikipedia.org/wiki?curid=105412", "title": "Eusebio V\u00e9lez", "text": "Eusebio V\u00e9lez de Mendizabal Ortiz de Urbina (Dura, 1935eko martxoaren 28a - 2020ko ekainaren 16a) , euskal txirrindulari profesionala izan zen 1958tik 1969 arte. 41 garaipen lortu zituen.\nIbilbidea.\nEmaitzarik onenak Espainiako Vueltan lortu zuen: 1961an taldekako erlojupekoa irabazi zuen, 1963an zazpigarrena izan zen sailkapen orokorrean, 1964an hasierako etapa irabaztez gain, laugarren sailkatu zen, 1966an bigarrena izan zen, Francisco Gabika taldekidearen ondoren, 1968an hirugarrena izan zen eta 1969an hamargarrena.\nItaliako Giroan bitan parte hartu eta 10.a eta 11.a izan zen. Frantziako Tourran, aldiz, lau alditan parte hartu bazuen ere, ez zuen inoiz bukatu.\nErretiratu ostean, 1973tik 1978ra, Kas taldeko kirol zuzendari lanetan aritu zen, Anton Barrutiarekin batera.\nDuran, 1998tik aurrera, urtero jokatzen da Eusebio V\u00e9lez Saria, bere omenez antolaturiko txirrindulari amateurrentzano lasterketa."}
{"id": "105413", "revid": "1545", "url": "https://eu.wikipedia.org/wiki?curid=105413", "title": "Eusebio Velez", "text": ""}
{"id": "105419", "revid": "336", "url": "https://eu.wikipedia.org/wiki?curid=105419", "title": "Jesusen Antzaldatzea", "text": "Jesusen Antzaldatzea Mateoren, Markoren eta Lukasen ebanjelioetan (ebanjelio sinoptikoetan, alegia) azaltzen den gertaera miragarria da.\nGalileako Tabor mendian, Jesus bere hiru apostolurekin zela (Pedro, Santiago eta Joan), bat-batean argiz inguratu zen eta Moises eta Elias albo banatan agertu zitzaizkion, berarekin hizketan. Apostoluek, gainera, Zerutiko ahots bat entzun zuten (Jainkoaren ahotsa, ebanjelioen arabera) esanez: \"Hau da nire Seme maitea, berarengan dut nire atsegina. Entzun iezaiozue\" (Mt 17, 5).\nGertaera honek garai hartako judaismoarentzat pertsonaiarik garrantzitsuenak ziren Moises eta Eliasen gainetik jarri zuen Jesus apostoluen aurrean. Hala ere, Jesusek inori ezer ez esateko agindu zien, harik eta hil ondorengo hirugarren egunean berpiztu arte.\nEliza Katolikoak abuztuaren 6an eta garizumako bigarren igandean ospatzen du Jesusen Antzaldatzearen jaia."}
{"id": "105420", "revid": "58701", "url": "https://eu.wikipedia.org/wiki?curid=105420", "title": "Tonbolo", "text": "Tonboloa uharte bat lur barnera lotu edo bi uharte bateratzen dituen lur eremu estu bat da, sedimentuz osatua. Adibidez, Euskal Herrian, Donostia hiriko erdigunea, Urgull mendiaren (aitzinean uharte zena) eta San Bartolome gainaren arteko gunea zehatzago, tonbolo baten gainean eraikita dago."}
{"id": "105423", "revid": "336", "url": "https://eu.wikipedia.org/wiki?curid=105423", "title": "Txinako Herri Errepublikaren eragina Afrikan", "text": "Txinako Herri Errepublikaren eragina Afrikan antzinatik dator, duela bi mila urte inguru Zetaren ibilbideak ekialde eta mendebaldeko herrien artean hainbat merkatugai trukatzen zituzten garaitik.\nXX. mendearen amaieran Txinako Herri Errepublikaren hazkunde ekonomikoa handitzean, eta hazkunde hori mantentzeko beharrezkoak zituen lehengaiak ziurtatzeko Txinako gobernuak hainbat akordio sinatu zituen Afrikako hainbat herrirekin. Lehengaiak ateratzeagatik Txinako gobernuak herrialdeko azpiegiturak berriztu eta hobetzen ditu. Angolan esaterako, 30 urteko gerra zibilaren ondoren, ia erabat birrinduta zegoen errepide eta trenbide sarea erabat berritzen ari dira Txinatik etorritako milaka langilek.\n2020rako Txina eta Afrikako merkataritzaren balioa 100.000 milioi dolarrera iristea aurrikusten da."}
{"id": "105426", "revid": "119347", "url": "https://eu.wikipedia.org/wiki?curid=105426", "title": "Shihezi", "text": "Shihezi (uigurreraz:\u0634\u0649\u062e\u06d5\u0646\u0632\u06d5\u200e; txinera sinplifikatuz: \u77f3\u6cb3\u5b50; pinyineraz: Sh\u00edh\u00e9z\u01d0), Xinjiang eskualde autonomoan kokatutako zuzenki administraturiko konderri mailako hiria da. Guztira, 636.000 biztanle inguru dauzka 2007ko erroldaren arabera eta 459,94 kilometro koadroko azalera.\nShihezi hiria, Txinako gobernuarena den Xinjiango Ekoizpen eta Eraikuntza enpresak zuzenki administratzen du."}
{"id": "105427", "revid": "105290", "url": "https://eu.wikipedia.org/wiki?curid=105427", "title": "Wujiaqu", "text": "Wujiaqu (uigurreraz:\u06cb\u06c7\u062c\u064a\u0627\u0686\u06c8\u200e; txinera sinplifikatuz: \u4e94\u5bb6\u6e20; pinyineraz: W\u01d4ji\u0101q\u00fa), Xinjiang eskualde autonomoan kokatutako zuzenki administraturiko konderri mailako hiria da. Guztira, 72.000 biztanle inguru dauzka 2007ko erroldaren arabera eta 710,00 kilometro koadroko azalera.\nWujiaqu hiria, Txinako gobernuarena den Xinjiango Ekoizpen eta Eraikuntza enpresak zuzenki administratzen du."}
{"id": "105429", "revid": "119347", "url": "https://eu.wikipedia.org/wiki?curid=105429", "title": "Tumshuke", "text": "Tumshuke edo Tumxuk (uigurreraz:\u062a\u06c7\u0645\u0634\u06c7\u0642\u200e; txinera sinplifikatuz: \u56fe\u6728\u8212\u514b; pinyineraz: T\u00fam\u00f9sh\u016bk\u00e8), Xinjiang eskualde autonomoan kokatutako zuzenki administraturiko konderri mailako hiria da. Guztira, 147.000 biztanle inguru dauzka 2007ko erroldaren arabera eta 1.901,1 kilometro koadroko azalera.\nTumshuke hiria, Txinako gobernuarena den Xinjiango Ekoizpen eta Eraikuntza enpresak zuzenki administratzen du."}
{"id": "105430", "revid": "119347", "url": "https://eu.wikipedia.org/wiki?curid=105430", "title": "Aral (Xinjiang)", "text": "Aral edo Alaer (uigurreraz:\u0626\u0627\u0631\u0627\u0644\u200e; txinera sinplifikatuz: \u963f\u62c9\u5c14; pinyineraz: \u0100l\u0101'\u011br), Xinjiang eskualde autonomoan kokatutako zuzenki administraturiko konderri mailako hiria da. Guztira, 166.000 biztanle inguru dauzka 2007ko erroldaren arabera eta 4.196,0 kilometro koadroko azalera.\nAral hiria, Txinako gobernuarena den Xinjiango Ekoizpen eta Eraikuntza enpresak zuzenki administratzen du."}
{"id": "105431", "revid": "105290", "url": "https://eu.wikipedia.org/wiki?curid=105431", "title": "Kizilsu Kirgizistar Prefektura autonomoa", "text": "Kizilsu Kirgizistar Prefektura autonomoa (kirgizeraz: \u0642\u0649\u0632\u0649\u0644\u0633\u06c7\u06c7 \u0642\u0649\u0631\u0639\u0649\u0632 \u0627\u067e\u062a\u0648\u0646\u0648\u0645 \u0648\u0628\u0644\u0627\u0633\u0649, \u041a\u044b\u0437\u044b\u043b\u0441\u0443\u0443 \u041a\u044b\u0440\u0433\u044b\u0437 \u0430\u043f\u0442\u043e\u043d\u043e\u043c \u043e\u0431\u043b\u0430\u0441\u044b; uigurreraz:\u0642\u0649\u0632\u0649\u0644\u0633\u06c7 \u0642\u0649\u0631\u063a\u0649\u0632 \u0626\u0627\u067e\u062a\u0648\u0646\u0648\u0645 \u0626\u0648\u0628\u0644\u0627\u0633\u062a\u0649; txinera sinplifikatuz: \u514b\u5b5c\u52d2\u82cf\u67ef\u5c14\u514b\u5b5c\u81ea\u6cbb\u5dde; pinyineraz: K\u00e8z\u012bl\u00e8s\u016b K\u0113'\u011brk\u00e8z\u012b Z\u00eczh\u00eczh\u014du), Xinjiang eskualde autonomoan kokatutako Prefektura autonomoa da. Guztira, 500.000 biztanle inguru dauzka 2007ko erroldaren arabera eta 72.468,1 kilometro koadroko azalera."}
{"id": "105432", "revid": "119347", "url": "https://eu.wikipedia.org/wiki?curid=105432", "title": "Linxia Hui Prefektura autonomoa", "text": "Linxia Hui Prefektura autonomoa (txinera sinplifikatuz: \u4e34\u590f\u56de\u65cf\u81ea\u6cbb\u5dde; pinyineraz: L\u00ednxi\u00e0 Hu\u00edz\u00fa Z\u00eczh\u00eczh\u014du), Gansu probintzian kokatutako Prefektura autonomoa da. Guztira, 1.942.000 biztanle inguru dauzka 2007ko erroldaren arabera eta 8.116,6 kilometro koadroko azalera."}
{"id": "105433", "revid": "119347", "url": "https://eu.wikipedia.org/wiki?curid=105433", "title": "Gannan Tibetar Prefektura autonomoa", "text": "Gannan Tibetar Prefektura autonomoa (tibeteraz: -\u0f40\u0f53\u0f0b\u0f63\u0fb7\u0f7c\u0f0b\u0f56\u0f7c\u0f51\u0f0b\u0f62\u0f72\u0f42\u0f66\u0f0b\u0f62\u0f44\u0f0b\u0f66\u0f90\u0fb1\u0f7c\u0f44\u0f0b\u0f41\u0f74\u0f63\u0f0b; txinera sinplifikatuz: \u7518\u5357\u85cf\u65cf\u81ea\u6cbb\u5dde; pinyineraz: G\u0101nn\u00e1n Z\u00e0ngz\u00fa Z\u00eczh\u00eczh\u014du), Gansu probintzian kokatutako Prefektura autonomoa da. Guztira, 689.132 biztanle inguru dauzka 2010eko erroldaren arabera eta 40.898 kilometro koadroko azalera.\nHistoria.\nQiang leinuaren (tibetarrak) eremua izan zen antzina. 111 urtean Han dinastiak bereganatu eta Txinako inperioan sartu zuen. Ordutik txinatarren eta tibetarren arteko harremanetan erabakiorra izan da eskualdea.\n1709an Labrang monasterioa sortu zen eta Budismoaren unibertsitate handia bihurtu zen. XX. mendearen hasieran 4.000 monje inguru izan zituen.\n1954 urtean Gannan Tibetar Prefektura sortu zenean gobernuaren egoitza Labrang monasterioan zegoen. 1956an Hezuo Hiria (tibeteraz: Z\u00f6/Hz\u00f6 \u0f42\u0f59\u0f7c\u0f66) eraiki zen hiriburu izateko."}
{"id": "105434", "revid": "119347", "url": "https://eu.wikipedia.org/wiki?curid=105434", "title": "Qianxinan Buyei eta Miao Prefektura autonomoa", "text": "Qianxinan Buyei eta Miao Prefektura autonomoa (txinera sinplifikatuz: \u9ed4\u897f\u5357\u5e03\u4f9d\u65cf\u82d7\u65cf\u81ea\u6cbb\u5dde; pinyineraz: Qi\u00e1nx\u012b'n\u00e1n B\u00f9y\u012bz\u00fa Mi\u00e1oz\u00fa Z\u00eczh\u00eczh\u014du), Guizhou probintzian kokatutako Prefektura autonomoa da. Guztira, 3.012.000 biztanle inguru dauzka 2007ko erroldaren arabera eta 16.785,9 kilometro koadroko azalera.\nInguru naturala eta kokapena.\nQianxinan prefektura autonomoaren mugakideak honakoak dira: Liupanshui iparraldean, Anshun ipar-ekialdean, Qiannan Buyei eta Miao Prefektura autonomoa ekialdean, Guangxi eskualde autonomoa hegoaldean, eta Yunnan probintzia mendebaldean."}
{"id": "105435", "revid": "119347", "url": "https://eu.wikipedia.org/wiki?curid=105435", "title": "Qiannan Buyei eta Miao Prefektura autonomoa", "text": "Qiannan Buyei eta Miao Prefektura autonomoa (txinera sinplifikatuz: \u9ed4\u5357\u5e03\u4f9d\u65cf\u82d7\u65cf\u81ea\u6cbb\u5dde; pinyineraz: Qi\u00e1nn\u00e1n B\u00f9y\u012bz\u00fa Mi\u00e1oz\u00fa Z\u00eczh\u00eczh\u014du), Guizhou probintzian kokatutako Prefektura autonomoa da. Guztira, 3.722.000 biztanle inguru dauzka 2007ko erroldaren arabera eta 26.191,8 kilometro koadroko azalera.\nInguru naturala eta kokapena.\nQiannan prefektura autonomoaren mugakideak honakoak dira: Guiyang iparraldean, Zunyi ipar-ekialdean, Anshun mendebalde eta ipar-mendebaldean, Qianxinan Buyei eta Miao Prefektura autonomoa mendebaldean, Qiandongnan Miao eta Dong Prefektura autonomoa ekialdean, eta Guangxi eskualde autonomoa hegoaldean."}
{"id": "105436", "revid": "90523", "url": "https://eu.wikipedia.org/wiki?curid=105436", "title": "140 Siwa", "text": "140 Siwa, asteroide gerrikoan aurkitutako 140. asteroidearen izena da. Johann Palisak aurkitu zuen Istriako Pula hiritik 1874ko urriak 13an.\nIzena, dirudienez, eslaviar mitologiako ugalkortasunaren jainkosa batena da, eta izen hau eman zion Freiherr F. Von P\u00f6ck amiralordeak, Austriako Polako itsas departamendukoa, Istrian (gaur egun Kroaziakoa da, eta, garai batean, Veneziako Errepublikarena izan zen.\nIzen bereko oasi bat ere badago Egipton."}
{"id": "105437", "revid": "119347", "url": "https://eu.wikipedia.org/wiki?curid=105437", "title": "Qiandongnan Miao eta Dong Prefektura autonomoa", "text": "Qiandongnan Miao eta Dong Prefektura autonomoa (txinera sinplifikatuz: \u9ed4\u4e1c\u5357\u82d7\u65cf\u4f97\u65cf\u81ea\u6cbb\u5dde; pinyineraz: Qi\u00e1nd\u014dngn\u00e1n Mi\u00e1oz\u00fa D\u00f2ngz\u00fa Z\u00eczh\u00eczh\u014du), Guizhou probintzian kokatutako Prefektura autonomoa da. Guztira, 3.991.000 biztanle inguru dauzka 2007ko erroldaren arabera eta 30.278,1 kilometro koadroko azalera.\nInguru naturala eta kokapena.\nQiandongnan prefektura autonomoaren mugakideak honakoak dira: Zunyi ipar-mendebaldean, Tongren iparraldean, Qiannan Buyei eta Miao Prefektura autonomoa mendebaldean, Guangxi eskualde autonomoa hegoaldean, eta Hunan probintzia ekialdean."}
{"id": "105438", "revid": "4380", "url": "https://eu.wikipedia.org/wiki?curid=105438", "title": "Qiannan", "text": ""}
{"id": "105439", "revid": "4380", "url": "https://eu.wikipedia.org/wiki?curid=105439", "title": "Qiandongnan", "text": ""}
{"id": "105440", "revid": "4380", "url": "https://eu.wikipedia.org/wiki?curid=105440", "title": "Qianxinan", "text": ""}
{"id": "105441", "revid": "119347", "url": "https://eu.wikipedia.org/wiki?curid=105441", "title": "Enshi Tujia eta Miao Prefektura autonomoa", "text": "Enshi Tujia eta Miao Prefektura autonomoa (txinera sinplifikatuz: \u6069\u65bd\u571f\u5bb6\u65cf\u82d7\u65cf\u81ea\u6cbb\u5dde; pinyineraz: \u0112nsh\u012b T\u01d4ji\u0101z\u00fa Mi\u00e1oz\u00fa Z\u00eczh\u00eczh\u014du), Hubei probintzian kokatutako Prefektura autonomoa da. Guztira, 3.477.000 biztanle inguru dauzka 2007ko erroldaren arabera eta 24.061,3 kilometro koadroko azalera.\nInguru naturala eta kokapena.\nEnshi Tujia eta Miao prefektura autonomoaren mugakideak honakoak dira: Chongqing udaltasuna mendebaldean eta ipar-mendebaldean, Hunan probintzia hegoaldean, Yichang ekialdean, eta Shennongjia baso-barrutia ipar-ekialdean."}
{"id": "105442", "revid": "4380", "url": "https://eu.wikipedia.org/wiki?curid=105442", "title": "Enshi Tujia eta Miao Prefektura autonomo", "text": ""}
{"id": "105443", "revid": "105290", "url": "https://eu.wikipedia.org/wiki?curid=105443", "title": "Xiangxi Tujia eta Miao Prefektura autonomoa", "text": "Xiangxi Tujia eta Miao Prefektura autonomoa (txinera sinplifikatuz: \u6e58\u897f\u571f\u5bb6\u65cf\u82d7\u65cf\u81ea\u6cbb\u5dde; pinyineraz: Xi\u0101ngx\u012b T\u01d4ji\u0101z\u00fa Mi\u00e1oz\u00fa Z\u00eczh\u00eczh\u014du), Hunan probintzian kokatutako Prefektura autonomoa da. Guztira, 2.489.000 biztanle inguru dauzka 2007ko erroldaren arabera eta 15.462,3 kilometro koadroko azalera.\nInguru naturala eta kokapena.\nXiangxi Tujia eta Miao prefektura autonomoaren mugakideak honakoak dira: Zhangjiajie ipar-ekialdean, Hubei probintzia iparraldean, Chongqing udaltasuna mendebaldean, Guizhou probintzia hego-mendebaldean, eta Huaihua ekialde eta hego-ekialdean."}
{"id": "105444", "revid": "4380", "url": "https://eu.wikipedia.org/wiki?curid=105444", "title": "Xiangxi", "text": ""}
{"id": "105445", "revid": "4380", "url": "https://eu.wikipedia.org/wiki?curid=105445", "title": "Yanbian", "text": ""}
{"id": "105446", "revid": "1545", "url": "https://eu.wikipedia.org/wiki?curid=105446", "title": "Yanbian Korear Prefektura autonomoa", "text": "Yanbian Korear Prefektura autonomoa (txinera sinplifikatuz: \u5ef6\u8fb9\u671d\u9c9c\u65cf\u81ea\u6cbb\u5dde; koreeraz: \uc5f0\ubcc0\uc870\uc120\uc871\uc790\uce58\uc8fc; pinyineraz: Y\u00e1nbi\u0101n ch\u00e1oxi\u01cenz\u00fa Z\u00eczh\u00eczh\u014du), Jilin probintzian kokatutako Prefektura autonomoa da. Guztira, 2.184.000 biztanle inguru dauzka 2000ko erroldaren arabera eta 42.700 kilometro koadroko azalera.\nInguru naturala eta kokapena.\nYanbian prefektura autonomoaren mugakideak honakoak dira: Jilin Hiria ipar-mendebaldean, Baishan hego-mendebaldean, Ipar Korea hegoalde eta ekialdean, eta Heilongjiang probintzia iparraldean."}
{"id": "105447", "revid": "119347", "url": "https://eu.wikipedia.org/wiki?curid=105447", "title": "Pula (Istria)", "text": "Pula edo Pola (jatorriz, , ), Istria eskualdeko hiririk handiena da, Kroazian, penintsularen hegoaldeko muturrean. Bere biztanleria, 57.191 biztanlekoa da, 2011eko erroldaren arabera. Bertako biztanle gehienak, kroaziar jatorrikoak dira, biztanleriaren %71,65a osatzen dutena, 2001eko erroldaren arabera.\nGainontzeko eskualdea bezala, bere neurriko klimagatik, itsaso bareagatik eta ukitu gabeko naturagatik da ezaguna. Hiriak, tradizio luzea du ardo fabrikazioari, arrantzari, ontzigintzari eta turismoari dagokionez. Pula, Istriako gune administratiboa ere izan da Antzinako Erromatik.\nHistoria.\nPulatik gertu dagoen \"\u0160andalja\" leizean duela milioi bat urteko \"Homo erectus\"aren aztarnak aurkitu dira baita Neolito garaiko (k.a. 6000-2000 urte) zeramikak ere. Brontze Aroan \"gradine\" izeneko gotorlekuak agertu ziren Istrian.\nJulio Zesarrek kolonia kategoria eman zion hiriari, baina honen hilketa gertatzean Pulak Cassius hiltzailearen alde egin zuen eta Oktaviok mendekuz erabat suntsitu zuen hiria. Oktavioren alaba Juliak hiria berreraikitzeko eskatu zion aitari eta \"Colonia Pietas Iulia Pola Pollentia Herculanea\" sortu zen. Anfiteatro ederra eraiki zuten, hiria hamar ate zituen harresiaz inguratu zuten eta ur hornidura sistema berriak ere ezarri zituzten. Septimio Severoren agintaldian hiriak izen berria jaso zuen, \"Res Publica Polensis\".\nErromatar inperioa erortzean ostrogodoek hartu zuten hiria eta 538an Bizantziar inperioaren itsas portu handiena bihurtu zen. 788an frankoek hartu zuten eta 1150an veneziarren esku gelditu zen. Hurrengo hiru mendeetan veneziarren menpetik ateratzeko ahaleginetan, Italiako hiri-estatuen arteko borrokak aprobetxatuz Pulak lehenengo Pisaren alde eta gero Genoaren alde egin zuen baina bietan galdu egin zuenez veneziarrek hiria ia suntsitu egin zuten. 1331etik 1797 arte Veneziak etenik gabe gobernatu zuen Pula.\nOndoren Austriar Inperioaren menpeko hiria izan zen, bertako errege familiaren udako egoitza bihurtu zelarik. Mundu Gerren ondoren Istriaren zati handienarekin batera Pula Jugoslaviaren barruan gelditu zen, konkretuki Kroaziako errepublika sozialistan, eta 1992tik aurrera Kroaziako errepublikako hiria da."}
{"id": "105448", "revid": "69297", "url": "https://eu.wikipedia.org/wiki?curid=105448", "title": "Gregorio San Miguel", "text": "Gregorio San Miguel Angulo (Balmaseda, 1940ko abenduaren 2a - ), euskal herritar txirrindulari profesionala izan zen 1965etik 1971 arte. 14 garaipen lortu zituen.\nIbilbidea.\n1965ean OLSA taldean debuta egin eta hurrengo urtean Kasek fitxatu zuen. Han egon zen 1971an txirrindularitza utzi arte.\n1968ko Frantziako Tourran bere emaitza onena lortu zuen: Alpeetako etapa batean (Saint-\u00c9tienne-Grenoble) Georges Vandenbergheri lidergoa kendu zion 5 etapa geratzen zitzaizkiela. Hala ere, San Miguelek ezin zuen maillota eutsi eta hurrengo egunean Herman Van Springelek kendu zion. Lasterketa 4. postuan bukatu zuen. 1966an 37.a izan zen eta 1969an ezin izan zuen bukatu.\nEspainiako Vueltan sei aldiz hartu zuen parte etapa bi (1966an eta 1969an) eta Mendiko Saria lortuz. Italiako Giroan behin, 1967an, hartu zuen parte baina ezin lasterketa bukatu."}
{"id": "105450", "revid": "105290", "url": "https://eu.wikipedia.org/wiki?curid=105450", "title": "Garz\u00ea Tibetar Prefektura autonomoa", "text": "Garz\u00ea Tibetar Prefektura autonomoa (tibeteraz:\u0f51\u0f40\u0f62\u0f0b\u0f58\u0f5b\u0f7a\u0f66\u0f0b\u0f56\u0f7c\u0f51\u0f0b\u0f62\u0f72\u0f42\u0f66\u0f0b\u0f62\u0f44\u0f0b\u0f66\u0f90\u0fb1\u0f7c\u0f44\u0f0b\u0f41\u0f74\u0f63\u0f0b; txinera sinplifikatuz:\u7518\u5b5c\u85cf\u65cf\u81ea\u6cbb\u5dde; pinyineraz: G\u0101nz\u012b Z\u00e0ngz\u00fa Z\u00eczh\u00eczh\u014du), Sichuan probintzian kokatutako Prefektura autonomoa da. Guztira, 969.000 biztanle inguru dauzka 2007ko erroldaren arabera eta 141.681,4 kilometro koadroko azalera."}
{"id": "105451", "revid": "4380", "url": "https://eu.wikipedia.org/wiki?curid=105451", "title": "Garze Tibetar Prefektura autonomoa", "text": ""}
{"id": "105452", "revid": "4380", "url": "https://eu.wikipedia.org/wiki?curid=105452", "title": "Garze", "text": ""}
{"id": "105453", "revid": "105290", "url": "https://eu.wikipedia.org/wiki?curid=105453", "title": "141 Lumen", "text": "141 Lumen, asteroide gerrikoan aurkitutako 141. asteroidearen izena da. 1875eko urtarrilak 13an aurkitu zuen Prospero Matias Henryk Paristik.\nDirudienez, izen hau, Camille Flammarion astronomoaren liburu bategatik eman zioten, gai astronomikoen hedatzaile handia eta \"L'Astronomia\" aldizkariaren eta Soci\u00e9t\u00e9 astronomique de Francen sortzailea izan zena."}
{"id": "105454", "revid": "119347", "url": "https://eu.wikipedia.org/wiki?curid=105454", "title": "Ngawa Tibetar eta Qiang Prefektura autonomoa", "text": "Ngawa Tibetar eta Qiang Prefektura autonomoa (tibeteraz:\u0f62\u0f94\u0f0b\u0f56\u0f0b\u0f56\u0f7c\u0f51\u0f0b\u0f62\u0f72\u0f42\u0f66\u0f0b\u0f46\u0f0b\u0f56\u0f39\u0f44\u0f0b\u0f62\u0f72\u0f42\u0f66\u0f0b\u0f62\u0f44\u0f0b\u0f66\u0f90\u0fb1\u0f7c\u0f44\u0f0b\u0f41\u0f74\u0f63\u0f0b; txinera sinplifikatuz: \u963f\u575d\u85cf\u65cf\u7f8c\u65cf\u81ea\u6cbb\u5dde; pinyineraz: \u0100b\u00e0 Z\u00e0ngz\u00fa Qi\u0101ngz\u00fa Z\u00eczh\u00eczh\u014du), Sichuan probintzian kokatutako Prefektura autonomoa da. Guztira, 874.000 biztanle inguru dauzka 2007ko erroldaren arabera eta 83.201,0 kilometro koadroko azalera."}
{"id": "105455", "revid": "4380", "url": "https://eu.wikipedia.org/wiki?curid=105455", "title": "Ngawa", "text": ""}
{"id": "105456", "revid": "336", "url": "https://eu.wikipedia.org/wiki?curid=105456", "title": "142 Polana", "text": "142 Polana, asteroide gerrikoan aurkitutako 142. asteroidea da. 1875eko urtarrilak 28an aurkitu zuen Pulatik Johann Palisak.\nBere izena, aurkitua izan zen herriagatik jasotzen du, garai hartan, Austriako Itsas Behatokia zena."}
{"id": "105457", "revid": "119347", "url": "https://eu.wikipedia.org/wiki?curid=105457", "title": "Liangshan Yi Prefektura autonomoa", "text": "Liangshan Yi Prefektura autonomoa (txinera sinplifikatuz: \u51c9\u5c71\u5f5d\u65cf\u81ea\u6cbb\u5dde; pinyineraz: Li\u00e1ngsh\u0101n Y\u00edz\u00fa), Sichuan probintzian kokatutako Prefektura autonomoa da. Guztira, 4.484.000 biztanle inguru dauzka 2007ko erroldaren arabera eta 60.422,6 kilometro koadroko azalera."}
{"id": "105458", "revid": "119347", "url": "https://eu.wikipedia.org/wiki?curid=105458", "title": "Haixi Mongoliar eta Tibetar Prefektura autonomoa", "text": "Haixi Mongoliar eta Tibetar Prefektura autonomoa (txinera sinplifikatuz: \u6d77\u897f\u8499\u53e4\u65cf\u85cf\u65cf\u81ea\u6cbb\u5dde; pinyineraz: H\u01ceix\u012b M\u011bngg\u01d4z\u00fa Z\u00e0ngz\u00fa Z\u00eczh\u00eczh\u014du), Qinghai probintzian kokatutako Prefektura autonomoa da. Guztira, 432.000 biztanle inguru dauzka 2007ko erroldaren arabera eta 327.980,3 kilometro koadroko azalera.\nInguru naturala eta kokapena.\nHaixi prefektura autonomoak honako mugakideak ditu: Gansu probintzia iparraldean, Xinjiang eskualde autonomoa mendebaldean, Haibei Tibetar Prefektura autonomoa eta Hainan Tibetar Prefektura autonomoa ekialdean, Guoluo Tibetar Prefektura autonomoa hego-ekialdean, eta Yushu Tibetar Prefektura autonomoa hegoaldean."}
{"id": "105459", "revid": "512", "url": "https://eu.wikipedia.org/wiki?curid=105459", "title": "143 Adria", "text": "143 Adria, asteroide gerrikoan aurkitutako 143. asteroidea da. 1875eko otsailak 23an aurkitu zuen Pulatik (Istriako penintsula, egungo Kroazian) Johann Palisak.\nBere izena, aurkitua izan zen hiria bustitzen duen Itsaso Adriatikoagatik jasotzen du."}
{"id": "105460", "revid": "119347", "url": "https://eu.wikipedia.org/wiki?curid=105460", "title": "Haibei Tibetar Prefektura autonomoa", "text": "Haibei Tibetar Prefektura autonomoa (txinera sinplifikatuz: \u6d77\u5317\u85cf\u65cf\u81ea\u6cbb\u5dde; tibeteraz: \u0f58\u0f5a\u0f7c\u0f0b\u0f56\u0f61\u0fa3\u0f44\u0f0b\u0f56\u0f7c\u0f51\u0f0b\u0f62\u0f72\u0f42\u0f66\u0f0b\u0f62\u0f44\u0f0b\u0f66\u0f90\u0fb1\u0f7c\u0f44\u0f0b\u0f41\u0f74\u0f63\u0f0b; pinyineraz: H\u01ceib\u011bi Z\u00e0ngz\u00fa Z\u00eczh\u00eczh\u014du), Qinghai probintzian kokatutako Prefektura autonomoa da. Guztira, 278.000 biztanle inguru dauzka 2007ko erroldaren arabera eta 33.350,0 kilometro koadroko azalera.\nInguru naturala eta kokapena.\nHaibei prefektura autonomoaren mugakideak honakoak dira: Haixi Mongoliar eta Tibetar Prefektura autonomoa mendebaldean, Hainan Tibetar Prefektura autonomoa hegoaldean, Xining eta Haidong Prefektura hego-ekialdean, eta Gansu probintzia iparralde eta ekialdean."}
{"id": "105461", "revid": "119347", "url": "https://eu.wikipedia.org/wiki?curid=105461", "title": "Haidong Prefektura", "text": "Haidong Prefektura (txinera sinplifikatuz: \u6d77\u4e1c; pinyineraz: H\u01ceid\u014dng), Qinghai probintzian kokatutako prefektura da. Guztira, 1.575.000 biztanle inguru dauzka 2007ko erroldaren arabera eta 13.044,0 kilometro koadroko azalera.\nInguru naturala eta kokapena.\nHaidong prefekturaren mugakideak honakoak dira: Haibei Tibetar Prefektura autonomoa iparraldean, Xining eta Hainan Tibetar Prefektura autonomoa mendebaldean, Huangnan Tibetar Prefektura autonomoa hegoaldean eta Gansu probintzia ekialdean."}
{"id": "105462", "revid": "105290", "url": "https://eu.wikipedia.org/wiki?curid=105462", "title": "144 Vibilia", "text": "144 Vibilia, asteroide gerrikoan aurkitutako 144. asteroidearen izena da. 1875eko ekainak 3an aurkitu zuen Christian Heinrich Friedrich Petersek New York estatuko Clinton hiritik.\nBere izena, bidaiariek, galtzen zirenean, deitzen zuten erromatar mitologiako jainkosagatik jasotzen du. Petersek, asteroide hau aurkitu zuen 1874ko abenduak 9ko Artizarraren igaroera ikusteko egin zuen espediziotik itzuli zenean."}
{"id": "105463", "revid": "119347", "url": "https://eu.wikipedia.org/wiki?curid=105463", "title": "Hainan Tibetar Prefektura autonomoa", "text": "Hainan Tibetar Prefektura autonomoa (txinera sinplifikatuz: \u6d77\u5357\u85cf\u65cf\u81ea\u6cbb\u5dde; tibeteraz: \u0f58\u0f5a\u0f7c\u0f0b\u0f63\u0fb7\u0f7c\u0f0b\u0f56\u0f7c\u0f51\u0f0b\u0f62\u0f72\u0f42\u0f66\u0f0b\u0f62\u0f44\u0f0b\u0f66\u0f90\u0fb1\u0f7c\u0f44\u0f0b\u0f41\u0f74\u0f63\u0f0b; pinyineraz: H\u01cein\u00e1n Z\u00e0ngz\u00fa Z\u00eczh\u00eczh\u014du), Qinghai probintzian kokatutako Prefektura autonomoa da. Guztira, 428.000 biztanle inguru dauzka 2007ko erroldaren arabera eta 43.377,1 kilometro koadroko azalera.\nInguru naturala eta kokapena.\nHainan prefektura autonomoak honako mugakideak ditu: Haibei Tibetar Prefektura autonomoa iparraldean, Xining ipar-ekialdean, Haidong Prefektura ekialdean, Huangnan Tibetar Prefektura autonomoa hego-ekialdean, Guoluo Tibetar Prefektura autonomoa hegoaldean, eta Haixi Mongoliar eta Tibetar Prefektura autonomoa mendebaldean."}
{"id": "105464", "revid": "4380", "url": "https://eu.wikipedia.org/wiki?curid=105464", "title": "Haibei", "text": ""}
{"id": "105465", "revid": "42539", "url": "https://eu.wikipedia.org/wiki?curid=105465", "title": "Hainan (argipena)", "text": "Hainan izen bereko toki asko izan daiteke:\nHorrez gain, ondoko enpresen izena ere bada:"}
{"id": "105466", "revid": "4380", "url": "https://eu.wikipedia.org/wiki?curid=105466", "title": "Hainan (argipena))", "text": ""}
{"id": "105467", "revid": "512", "url": "https://eu.wikipedia.org/wiki?curid=105467", "title": "145 Adeona", "text": "145 Adeona, asteroide gerrikoan aurkitutako 145. asteroidearen izena da. Christian Heinrich Friedrich Petersek aurkitu zuen 1875eko ekainak 3an AEBetako New York estatuko Clinton hiriko behatokitik.\nAdeona familiako asteroiderik handiena da, eta familia honi izena ematen dio. Bere izena, erromatar mitologiako Abeona jainkosagatik jasotzen du, haurren jainkosa babeslea zena.\nAdeonak, behin ezkutatu du izar bat, 2002ko uztailak 9an."}
{"id": "105469", "revid": "119347", "url": "https://eu.wikipedia.org/wiki?curid=105469", "title": "Huangnan Tibetar Prefektura autonomoa", "text": "Huangnan Tibetar Prefektura autonomoa (txinera sinplifikatuz: \u9ec4\u5357\u85cf\u65cf\u81ea\u6cbb\u5dde; tibeteraz: \u0f62\u0fa8\u0f0b\u0f63\u0fb7\u0f7c\u0f0b\u0f56\u0f7c\u0f51\u0f0b\u0f62\u0f72\u0f42\u0f66\u0f0b\u0f62\u0f44\u0f0b\u0f66\u0f90\u0fb1\u0f7c\u0f44\u0f0b\u0f41\u0f74\u0f63\u0f0b; pinyineraz: Hu\u00e1ngn\u00e1n Z\u00e0ngz\u00fa Z\u00eczh\u00eczh\u014du), Qinghai probintzian kokatutako Prefektura autonomoa da. Guztira, 231.000 biztanle inguru dauzka 2007ko erroldaren arabera eta 17.908,9 kilometro koadroko azalera.\nInguru naturala eta kokapena.\nHuangnan prefektura autonomoak honako mugakideak ditu: Haidong Prefektura ipar-ekialdean, Gansu probintzia hegoalde eta ekialdean, Hainan Tibetar Prefektura autonomoa mendebaldean, eta Guoluo Tibetar Prefektura autonomoa hego-mendebaldean."}
{"id": "105470", "revid": "536", "url": "https://eu.wikipedia.org/wiki?curid=105470", "title": "Abeona", "text": "Erromatar mitologian, Abeona, haurrak, euren gurasoen etxea lehendabizi uzten zutenean babesten zituen jainkoa zen, bakarrik ematen zituzten lehen pausoak zaindu eta babesten zituena.\nJainkosa hau, Erromako di indigetesen artean zegoen (jainko indigenak), beranduagoko kultura ezberdinetako zenbait mitologien sinkretismoaren aurreko jainko abstraktu eta kontzeptuak zirenak."}
{"id": "105471", "revid": "512", "url": "https://eu.wikipedia.org/wiki?curid=105471", "title": "Yushu Tibetar Prefektura autonomoa", "text": "Yushu Tibetar Prefektura autonomoa (txinera sinplifikatuz: \u7389\u6a39\u85cf\u65cf\u81ea\u6cbb\u5dde; tibeteraz: \u0f61\u0f74\u0f66\u0f0b\u0f67\u0fb2\u0f74\u0f60\u0f74\u0f0b\u0f56\u0f7c\u0f51\u0f0b\u0f62\u0f72\u0f42\u0f66\u0f0b\u0f62\u0f44\u0f0b\u0f66\u0f90\u0fb1\u0f7c\u0f44\u0f0b\u0f41\u0f74\u0f63\u0f0b; pinyineraz: Y\u00f9sh\u00f9 Z\u00e0ngz\u00fa Z\u00eczh\u00eczh\u014du), Qinghai probintzian kokatutako Prefektura autonomoa da. Guztira, 310.000 biztanle inguru dauzka 2007ko erroldaren arabera eta 197.953,7 kilometro koadroko azalera.\nInguru naturala eta kokapena.\nYushu prefektura autonomoak honako mugakideak ditu: Haixi Mongoliar eta Tibetar Prefektura autonomoa iparralde eta hego-mendebaldean, Guoluo Tibetar Prefektura autonomoa ekialdean, eta Tibeteko eskualde autonomoa mendebalde eta hegoaldean."}
{"id": "105472", "revid": "119347", "url": "https://eu.wikipedia.org/wiki?curid=105472", "title": "Guoluo Tibetar Prefektura autonomoa", "text": "Golog Tibetar Prefektura autonomoa (txinera sinplifikatuz: \u679c\u6d1b\u85cf\u65cf\u81ea\u6cbb\u5dde; tibeteraz: \u0f58\u0f42\u0f7c\u0f0b\u0f63\u0f7c\u0f42\u0f0b\u0f56\u0f7c\u0f51\u0f0b\u0f62\u0f72\u0f42\u0f66\u0f0b\u0f62\u0f44\u0f0b\u0f66\u0f90\u0fb1\u0f7c\u0f44\u0f0b\u0f41\u0f74\u0f63\u0f0b; pinyineraz: Gu\u01d2lu\u00f2 Z\u00e0ngz\u00fa Z\u00eczh\u00eczh\u014du), Qinghai probintzian kokatutako Prefektura autonomoa da. Guztira, 155.000 biztanle inguru dauzka 2007ko erroldaren arabera eta 76.442,4 kilometro koadroko azalera.\nInguru naturala eta kokapena.\nGuoluo prefektura autonomoak honako mugakideak ditu: Haixi Mongoliar eta Tibetar Prefektura autonomoa ipar-mendebaldean, Hainan Tibetar Prefektura autonomoa iparraldean, Huangnan Tibetar Prefektura autonomoa ipar-ekialdean, eta Sichuan probintzia hegoaldean."}
{"id": "105473", "revid": "4380", "url": "https://eu.wikipedia.org/wiki?curid=105473", "title": "Golog Tibetar Prefektura autonomoa", "text": ""}
{"id": "105474", "revid": "512", "url": "https://eu.wikipedia.org/wiki?curid=105474", "title": "146 Luzina", "text": "146 Luzina, asteroide gerrikoan aurkitutako 146. asteroidearen izena da. Alphonse Louis Nicolas Borrellyk aurkitu zuen 1875eko ekainak 8an Marsellatik.\nBere izena, erromatar mitologiako argiaren jainkosagatik jasotzen du, gizakien babeslea dena, batzuetan, ezkerreko eskuan kopa bat eta eskuinekoan lantza bat zituela irudikatzen zelarik."}
{"id": "105475", "revid": "119347", "url": "https://eu.wikipedia.org/wiki?curid=105475", "title": "Dehong Dai eta Jingpo Prefektura autonomoa", "text": "Dehong Dai eta Jingpo Prefektura autonomoa (txinera sinplifikatuz: \u5fb7\u5b8f\u50a3\u65cf\u666f\u9887\u65cf\u81ea\u6cbb\u5dde; pinyineraz: D\u00e9h\u00f3ng D\u01ceiz\u00fa J\u01d0ngp\u014dz\u00fa Z\u00eczh\u00eczh\u014du), Yunnan probintzian kokatutako Prefektura autonomoa da. Guztira, 1.177.000 biztanle inguru dauzka 2007ko erroldaren arabera eta 11.171,4 kilometro koadroko azalera."}
{"id": "105476", "revid": "7162", "url": "https://eu.wikipedia.org/wiki?curid=105476", "title": "Galesko banaketa administratiboa", "text": ""}
{"id": "105477", "revid": "119347", "url": "https://eu.wikipedia.org/wiki?curid=105477", "title": "Nujiang Lisu Prefektura autonomoa", "text": "Nujiang Lisu Prefektura autonomoa (txinera sinplifikatuz: \u6012\u6c5f\u5088\u50f3\u65cf\u81ea\u6cbb\u5dde; pinyineraz: N\u00f9ji\u0101ng L\u00ecs\u00f9z\u00fa Z\u00eczh\u00eczh\u014du), Yunnan probintzian kokatutako Prefektura autonomoa da. Guztira, 534.337 biztanle inguru dauzka 2010ko erroldaren arabera eta 14.588,9 kilometro koadroko azalera. Tibetekin iparraldean eta Birmania edo Myanmarekin mendebaldean mugakoa da.\nEtniak.\n2000eko erroldaren arabera, prefekturako talde etnikoak, ehunekoetan, ziren: lisu %47,13; bai %26,97; han %13,13; nu %5,42; pumi %2,92; yi %1,99; derung %1,11; besteak %1,33"}
{"id": "105478", "revid": "105290", "url": "https://eu.wikipedia.org/wiki?curid=105478", "title": "Diqing Tibetar Prefektura autonomoa", "text": "Diqing Tibetar Prefektura autonomoa (txinera sinplifikatuz: \u8fea\u5e86\u85cf\u65cf\u81ea\u6cbb\u5dde; tibeteraz:\u0f56\u0f51\u0f7a\u0f0b\u0f46\u0f7a\u0f53\u0f0b\u0f56\u0f7c\u0f51\u0f0b\u0f62\u0f72\u0f42\u0f66\u0f0b\u0f62\u0f44\u0f0b\u0f66\u0f90\u0fb1\u0f7c\u0f44\u0f0b\u0f41\u0f74\u0f63\u0f0b; pinyineraz: D\u00edq\u00ecng Z\u00e0ngz\u00fa Z\u00eczh\u00eczh\u014du), Yunnan probintzian kokatutako Prefektura autonomoa da. Guztira, 374.000 biztanle inguru dauzka 2007ko erroldaren arabera eta 23.185,6 kilometro koadroko azalera."}
{"id": "105479", "revid": "105290", "url": "https://eu.wikipedia.org/wiki?curid=105479", "title": "Dali Bai Prefektura autonomoa", "text": "Dali Bai Prefektura autonomoa (txinera sinplifikatuz: \u5927\u7406\u767d\u65cf\u81ea\u6cbb\u5dde pinyineraz: D\u00e0l\u01d0 B\u00e1iz\u00fa Z\u00eczh\u00eczh\u014du), Yunnan probintzian kokatutako Prefektura autonomoa da. Guztira, 3.480.000 biztanle inguru dauzka 2007ko erroldaren arabera eta 28.299,4 kilometro koadroko azalera."}
{"id": "105480", "revid": "105290", "url": "https://eu.wikipedia.org/wiki?curid=105480", "title": "Chuxiong Yi Prefektura autonomoa", "text": "Chuxiong Yi Prefektura autonomoa (txinera sinplifikatuz: \u695a\u96c4\u5f5d\u65cf\u81ea\u6cbb\u5dde; pinyineraz: Ch\u01d4xi\u00f3ng Y\u00edz\u00fa Z\u00eczh\u00eczh\u014du), Yunnan probintzian kokatutako Prefektura autonomoa da. Guztira, 2.684.000 biztanle inguru dauzka 2007ko erroldaren arabera eta 28.436,9 kilometro koadroko azalera."}
{"id": "105481", "revid": "105290", "url": "https://eu.wikipedia.org/wiki?curid=105481", "title": "Honghe Hani eta Yi Prefektura autonomoa", "text": "Honghe Hani eta Yi Prefektura autonomoa (txinera sinplifikatuz: \u7ea2\u6cb3\u54c8\u5c3c\u65cf\u5f5d\u65cf\u81ea\u6cbb\u5dde; pinyineraz: H\u00f3ngh\u00e9 H\u0101n\u00edz\u00fa Y\u00edz\u00fa Z\u00eczh\u00eczh\u014du), Yunnan probintzian kokatutako Prefektura autonomoa da. Guztira, 4.373.000 biztanle inguru dauzka 2007ko erroldaren arabera eta 32.167,7 kilometro koadroko azalera."}
{"id": "105482", "revid": "69297", "url": "https://eu.wikipedia.org/wiki?curid=105482", "title": "Ram\u00f3n Gonz\u00e1lez Arrieta", "text": "Ram\u00f3n \"Ramontxu\" Gonz\u00e1lez Arrieta (Bilbo, 1967ko maiatzaren 12a - ), euskal txirrindulari ohia da, 1990 eta 2001 artean profesionala izandakoa. Garaipen bakarra lortu zuen. Emaztea Joane Somarriba txirrindularia du.\nIbilbidea.\nBere karreraren hasieran txirrindularia izan zen Lotus Festina taldean. Bertan 1992an Italiako Giroan 16.a bukatu zen sailkapen orokorrean eta etapa bat lortzekotan izan zen, ihesean Udo B\u00f6ltsekin zegoela.\nGero Miguel Indurainen laguntzailea izan zen Baneston, batez ere, mendiko etapetan. Azkenean, Euskaltel-Euskadik fitxatu zuen."}
{"id": "105484", "revid": "105290", "url": "https://eu.wikipedia.org/wiki?curid=105484", "title": "Wenshan Zhuang eta Miao Prefektura autonomoa", "text": "Wenshan Zhuang eta Miao Prefektura autonomoa (txinera sinplifikatuz: \u6587\u5c71\u58ee\u65cf\u82d7\u65cf\u81ea\u6cbb\u5dde; pinyineraz: W\u00e9nsh\u0101n Zhu\u00e0ngz\u00fa Mi\u00e1oz\u00fa Z\u00eczh\u00eczh\u014du), Yunnan probintzian kokatutako Prefektura autonomoa da. Guztira, 3.408.000 biztanle inguru dauzka 2007ko erroldaren arabera eta 31.409,1 kilometro koadroko azalera."}
{"id": "105485", "revid": "105290", "url": "https://eu.wikipedia.org/wiki?curid=105485", "title": "Xishuangbanna Dai Prefektura autonomoa", "text": "Xishuangbanna Dai Prefektura autonomoa (txinera sinplifikatuz: \u897f\u53cc\u7248\u7eb3\u50a3\u65cf\u81ea\u6cbb\u5dde; pinyineraz: X\u012bshu\u0101ngb\u01cenn\u00e0 D\u01ceiz\u00fa Z\u00eczh\u00eczh\u014du), Yunnan probintzian kokatutako Prefektura autonomoa da. Guztira, 1.064.000 biztanle inguru dauzka 2007ko erroldaren arabera eta 19.107,1 kilometro koadroko azalera."}
{"id": "105486", "revid": "4380", "url": "https://eu.wikipedia.org/wiki?curid=105486", "title": "Xishuangbanna", "text": ""}
{"id": "105487", "revid": "512", "url": "https://eu.wikipedia.org/wiki?curid=105487", "title": "Galesko azpibanaketak", "text": "1996. urtetik aurrera Gales 22 eremu administratibotan banaturik, banaketa hau herrialde honetako konderri historiko eta hirigunetan oinarrituta dagoelarik. Eremu administratibo horiek \u201ceremu nagusi\u201d izena jasotzen dute (ingelesez \"principal area\"), eta kontseilu bana daukate tokiko gobernuaren eskumenei buruzko legeak egiteko: hala nola hezkuntza, ingurumena eta mugikortasuna. Hiru motako eremu nagusi daude: hiriak (3), konderriak (9) eta konde-udalak (10). Hiru eremu motek eskumen eta botere berdinak dituzte.\nHiriak.\nGalesen sei hiri daude guztira, zeinetatik hiru eremu nagusiak ere badira. Ondoren sei hiri horien izena (euskaraz eta galesez) eta hiri izaera lortu zuten urtea ageri dira:\nTokiko kontseiluak.\nEremu administratiboek haien burua gobernatzeko kontseilu bana daukate, eta kontseilu horien osaera hautatzeko hauteskundeak bost urtean behin izaten dira. Ondorengo taulan azken hauteskundeen (2017) ondorengo tokiko kontseiluen osaera ikus daiteke:\nPolizia eta suhitzaile zerbitzuak.\nPolizia indarrak.\nGalesen lau polizia indar daude, honako hauek direlarik:\nSuhiltzaile eta erreskate zerbitzuak.\nGalesen hiru suhiltzaile indar daude. Gaur egungo Galesko Suhiltzaile Zerbitzuak 1996an antolatutakoak dira. Zerbitzu bakoitzak bere ardurapean dagoen eremua hartzen du. Hauek direlarik:"}
{"id": "105488", "revid": "512", "url": "https://eu.wikipedia.org/wiki?curid=105488", "title": "147 Protogenia", "text": "147 Protogeneia, asteroide gerrikoan aurkitutako 147. asteroidearen izena da. 1875eko uztailak 10ean aurkitu zuen Leopold Schulhofek Austriako hiriburua den Vienatik.\nKarl Ludwig von Littrowk izendatu zuen. Bere izena, greziar mitologiako Protogenia izeneko pertsonaiagatik jasotzen du, Deukalionek eta Pirrak izan zuten seme-alabetako bat zena."}
{"id": "105489", "revid": "105290", "url": "https://eu.wikipedia.org/wiki?curid=105489", "title": "Prefektura (Txina)", "text": "Prefektura (txinera sinplifikatuz: \u5730\u533a\u7ea7, pinyineraz: d\u00ecq\u016b), Txinako Herri Errepublikako banaketa administratiboetako bat da, probintziaren azpitik, eta konderri edo barrutiaren gainetik dagoena. Prefekturen maila berdinean prefektura mailako hiriak, prefektura autonomoak eta ligak daude (azken hauek Barne Mongolian baino ez.\nPrefekturek gaur egun Txinako Herri Errepublikan duten esanahia nahiko berria da, eta antzina konderrien banaketa administratiboarekin nahasten zen.\nPrefektura motak.\nPrefektura mailako hiria.\nPrefektura mailako hiriak ((\u5730\u7ea7\u5e02; pinyineraz: d\u00ecj\u00edsh\u00ec) inguruko konderri eta barrutiak gobernatzeko boterea ematen zaien hiriak dira. Tamaina desberdineko hiriak daude, 1.000 kilometro koadrotik 50.000 kilometro koadrorainoko azalerara arte.\nPrefektura autonomoa.\nPrefektura autonomoa (Txinera sinplifikatuz: \u81ea\u6cbb\u5dde; pinyineraz: Z\u00eczh\u00eczh\u014du), Txinako talde etnikoak gehiengo diren prefekturek duten egitura berezia da. Prefekturen maila berdinean daude. Normalean gune horretan bizi diren talde etniko garrantzitsuenen izena eraman ohi dute. Askotan Han etnia biztanlegoaren %60 baino gehiago izan arren, prefektura autonomoak antolatzen dira.\nLiga.\nLigak (mongolieraz: ; Txinera sinplifikatuz: \u76df; pinyineraz: m\u00e9ng) Barne Mongoliak dituen berezko egitura administratiboak dira. Txinako Herri Errepublikaren antolaketa administratiboaren barnean bigarren mailan daude probintzien azpiko mailan alegia.\nPrefekturen arteko desberdintasunak.\nPrefektura mailako hirien maila berdinean egon arren, normalean prefekturako gobernuak prefektura mailako hiri batek baino eskumen gutxiago dauzka, eta tamaina txikiagoko hiriak izaten dira. Horrez gain, Prefektura soilak direnak, hiriak baino nekazal gune gehiago izan ohi dituzte eta hiriak baino hiri garapen apalagoa izan dute."}
{"id": "105490", "revid": "138010", "url": "https://eu.wikipedia.org/wiki?curid=105490", "title": "Pyrenaica", "text": "Pyrenaica Euskal Herrian Euskal Mendizale Federazioak argitaratzen duen aldizkaria da.\nMendizaletasunaren mundua eta bere inguruko gai ezberdinei buruzko hiru hilabetero argitaratzen den aldizkaria da, betiere etekin edo onura ateratzeko asmorik gabe. Aldizkari hau 1926an sortu zen.\nAldizkaria Euskal Mendizaletasunaren bilakaera eta garapena jarraitzeko erreferente ezinhobea bilakatu da, bertan\"Euskal mendizaletasunaren testigantzazko historia\" (\"Historia testimonial del monta\u00f1ismo vasco\") izenburupeko idazlan interesgarri bat kaleratu zelarik, Antxon Iturrizak idatziriko hiru liburuz osatutako bilduma.\nPyrenaica aldizkariak bere egoitza Bilbon du, 2022. urtearen hasieratik bere zuzendaria Iv\u00e1n Ruiz Rotaeche delarik."}
{"id": "105492", "revid": "119347", "url": "https://eu.wikipedia.org/wiki?curid=105492", "title": "Prefektura autonomo", "text": "Prefektura autonomoa (Txinera sinplifikatuz: \u81ea\u6cbb\u5dde; pinyineraz: Z\u00eczh\u00eczh\u014du), Txinako talde etnikoak gehiengo diren prefekturek duten egitura berezia da. Prefekturen maila berdinean daude. Normalean gune horretan bizi diren talde etniko garrantzitsuenen izena eraman ohi dute. Askotan Han etnia biztanlegoaren %60 baino gehiago izan arren, prefektura autonomoak antolatzen dira.\nTxinako talde etnikoak.\nTxinako Herri Errepublika 56 talde etniko nagusik osatzen dute. Ugarienak kopuruaren aldetik (2000ko erroldaren arabera) honakoak dira:"}
{"id": "105494", "revid": "105290", "url": "https://eu.wikipedia.org/wiki?curid=105494", "title": "Liga (Barne Mongolia)", "text": "Ligak (mongolieraz: ; Txinera sinplifikatuz: \u76df; pinyineraz: m\u00e9ng) Barne Mongoliak dituen berezko egitura administratiboak dira. Txinako Herri Errepublikaren antolaketa administratiboaren barnean bigarren mailan daude probintzien azpiko mailan alegia.\nHistoria.\nLigei buruzko lehen aipamen historikoa Qing dinastia garaikoa da, XVII. mendearen inguruan. Jatorrizko sei ligak honakoak izan ziren: Jirim, Juu Uda, Josutu, Xilingol, Ulanqab, eta Yeke Juu. Ondorengo mendeetan liga berriak sortu eta beste batzuk desagertu egin ziren.\nXX. mendearen amaieran Txinako Herri Errepublikako gobernuak berrantolaketa sakona egin zuen Txinako probintzia gehienetan, eta Barne Mongoliako ligetako batzuk prefektura mailako hiri bihurtu zituen."}
{"id": "105495", "revid": "119347", "url": "https://eu.wikipedia.org/wiki?curid=105495", "title": "Protogenia", "text": "Protogenia, greziar mitologian, Deukalion eta Pirraren alaba bat da. Zeusekin ezkondu zen, eta, honekin, Aetlioren ama izan zen, baita Opointas erregearena ere.\n147 Protogenia asteroideak, bere izena, pertsonaia honengatik jasotzen du."}
{"id": "105496", "revid": "336", "url": "https://eu.wikipedia.org/wiki?curid=105496", "title": "Opointas", "text": "Opointas, greziar mitologian, bi pertsonairen izena da."}
{"id": "105497", "revid": "96586", "url": "https://eu.wikipedia.org/wiki?curid=105497", "title": "Lev Jaxin", "text": "Lev Ivanovitx Jaxin (; Mosku, 1929ko urriaren 22a - \"ibidem\", 1990eko martxoaren 20a), \u201cArmiarma Beltza\u201d edo \u201cPantera Beltza\u201d ezizenez, sobietar futbol atezaina izan zen, batzuentzat Eduard Streltsov futbolariarekin batera Errusiako garai guztietako futbolaririk onena izan omen zen. Halaber, askok jotzen dute futbolaren historiako atezainik onentzat.\nJaxinek denen errespetua irabazi zuen, atezainaren rola irauli baitzuen, defentsa osora hedatu zuen-eta bere autoritatea. Denbora guztian aginduak ematen aritzen zen, eta gai zen area txikitik irteteko aurkarien baloiak harrapatu behar bazituen, hori guztia garai batean non atezainak atean egoten ziren 90 minutu itxaroten noiz sartu jokoan. 1958ko Munduko Kopan haren jarduerak eragin sakona izan zuen audientzia globalean, txapelketa hura telebistan eman baitzen lehen aldiz nazioartean. Goitik behera beltzez janzten zen (zehatzago esanda, urdin ilunez), eta horregatik deitzen zioten \u201cArmiarma beltza\u201d.\n1958tik 1970era bitartean, Jaxin agertu zen lau Munduko kopatan, eta 2002an FIFAk aukeratu zuen Munduko Koparen Historiako Ametsezko Talderako. 1994an FIFAk hautatu zuen Munduko Kopetako Inoizko Talde Onenean, eta 1998an aukeratu zuten XX. mendearen Munduko Talderako. FIFAren arabera, Jaxinek gelditu zituen 150 penalti inguru futbol profesionalean \u2014beste edozein atezainek baino gehiago. Halaber, amaitu zituen 270 partida golik hartu gabe. 1963an Lev Jaxinek Urrezko Baloia jaso zuen, atezain bakarra sari hori jasotzen. IFFHSek izendatu zuen XX. mendeko atezainik onena.\nBizitza.\nGaztetan, izotz hockeyan ala futbolean aritzeko zalantzak izan bazituen ere, azkenean, 1951n, futbolari ekitea aukeratu zuen, eta Armada Gorriaren futbol taldean sartu zen, Moskuko Dynamon. Bertan 1972 arte jokatu zuen atezain gisa. Sobietar Batasuneko selekzioarekin 1956ko Olinpiar Jokoetan urrezko domina irabazi zuen, eta 1960an selekzio nazionalen Europako Kopako txapeldun izan zen. Horiez gainera, 1958, 1962 eta 1966ko mundu txapelketetan finalak jokatzera iritsi zen, eta hiruretan atezainik onenaren titulua eskuratu zuen. 1954 eta 1970. urteen bitartean, munduko futbolaririk hoberentzat hartu zuten bere espezialitatean, eta Leninen Ordena izeneko saria eman zioten bere sorterrian 1960. urtean. Bizitzako azken urteetan, gaixotasun larri baten ondorioz hanka galdu eta hil zen arte, Sobiet Goreneko diputatu gonbidatua izan zen. Armiarma beltza deitzen ohi zioten bere janzkeragatik."}
{"id": "105498", "revid": "512", "url": "https://eu.wikipedia.org/wiki?curid=105498", "title": "Cai Xiang", "text": "Cai Xiang (txinera sinplifikatuz: \u8521\u8944; pinyineraz: C\u00e0i Xi\u0101ng) (1012 - 1067, Txinako kaligrafoa, poeta, eta egitura ingeniaria izan zen. Song dinastiako kaligraforik onena dela esaten da.\nBizi izan zen urteetan, Junmo (\u541b\u8c1f) ezizena erabili zuen, eta hil ondoren Zhonghuei deitu zioten. Song dinastiaren Xiangfu erregetzan jaio zen Xianyou (\u4ed9\u6e38) izeneko herrian Xinghua (\u5174\u5316) prefekturako konderrian (gaur egun Fujian probintzian dagoen Putian hiriko Xianyou Konderrian."}
{"id": "105500", "revid": "512", "url": "https://eu.wikipedia.org/wiki?curid=105500", "title": "Justino de Neve y Y\u00e9benes", "text": "Justino de Neve y Y\u00e9benes (Sevilla 1625-1685), Sevillako Katedraleko kalonjea izan zen.\nAipaturiko hiriko \"Hospital de los Venerables\" deritzon ospitalearen sortzailea eta Sevillako tenplu batzuetan eginiko erreformen bultzatzailetako bat izan zen, besteak beste, Santa Maria Zuriaren elizan. Hura apaintzeko bere lagun min eta testamentu-betearazle Bartolom\u00e9 Esteban Murillo margolariari \"Patrizioaren Ametsa\" eta \"Bisita Aita Santuari\" margo-oihalak enkargatu zizkion.\nBi margolan horiek, Erromako Santa Mara Nagusia basilikan sorreraren istorioa kontatzen dute, biak indarrez ebatsi zituen Soult Marexalak, Murilloren lanaren mireslea ei zena, baina berreskuratu ahal izan ziren eta, orain, Pradoko Museoan daude.\nHorretaz gain, Justino de Neveren erretratu bat Murilloren lana da.\nBere hondarrak, Sevillako katedralean lurperatuta daude.\nOrotarik.\n1895eko urtarriletik, Chorro kalea, Santa Cruz auzoan, bere omenez, bere izenarekin berrizendatua izan zen. \"Hospital de los Venerables\" ospitalearen eraikuntza-lanen garapena gainbegiratzeko erabiltzen zuen bizilekua zen."}
{"id": "105501", "revid": "2241", "url": "https://eu.wikipedia.org/wiki?curid=105501", "title": "Arathorn II.a", "text": "Arathorn II.a, Tolkienen legendarium ospetsuko pertsonaia bat da. Dunadan bat da, Iparraldeko Dunedainen hamabosgarren kapitaina. Eguzkiaren Hirugarren Aroko 2873. urtean jaio zen eta Aradorren semea da.\nArathorn II.a, zakarra eta zorrotza zen, baina baita buruzagi noble bat eta borrokatzeko abilezia handiduna ere. Bere arbasoak bezala, Rivendelen hazi zuen Elrondek. Arathornek, oraindik gazterik, Aranarthen ondorengoa zen Gilraenekin ezkontzea eskatu zuen. Gilraenen aita Dirhael, hasiera batean, ezkontzaren aurka agertu zen arren, Arathorn gazterik hilko zela aurreikusten baitzuen, bere emazte Ivorwenen erabakia nagusitu zen ezkontza hori onartzeko, honek, biak ezkonduz gero, gizakien itxaropena izango zena bertatik jaioko zela aurreikusi baitzuen.\nArathorn, Iparraldeko Dunedainen Kapitain bihurtu zen Eguzkiaren Hirugarren Aroko 2930. urtean, bere aita, muinoetako trollek harrapatu zutenean. Kargu honetan, hiru urte baino ez zituen eman, Eguzkiaren Hirugarren Aroko 2933. urtean, Elladan eta Elrohirrekin orkoen aurka borrokan ari zela, begian gezikada bat jasota hil baitzen.\nArathorn II.a hirurogei urtez bizi izan zen, eta, bere oinordekoa, bere seme Aragorn II.a izan zen, garai horretan bi urte baino ez zituena eta, etorkizunean, Elessar erregea bihurtuko zena."}
{"id": "105502", "revid": "1545", "url": "https://eu.wikipedia.org/wiki?curid=105502", "title": "Valandur", "text": "Valandur, Tolkienen legendarium ospetsuko fikziozko pertsonaia bat da, eta, bere istorioa, Eraztunen Jauna eleberriaren eranskinetan kontatzen da. Arnorreko zortzigarren erregea da. Eguzkiaren Hirugarren Aroko 462. urtean jaio zen. Tarondor erregearen semea da eta honen oinordeko bihurtu zen Eguzkiaren Hirugarren Aroko 602. urtean. Bere izena quenyazkoa da, eta \"Valarren zerbitzaria\" bezala itzul daiteke.\nBerrogeitamar urteko erregealdiaren ondoren, modu bortitzean hil zen, ustez, Mendi Lainotsuen iparraldean aurkitzen ziren orkoen eraso baten ondorioz Eguzkiaren Hirugarren Aroko 652. urtean. 190 urte zituen, eta, bere oinordekoa, bere seme Elendur izan zen."}
{"id": "105503", "revid": "56334", "url": "https://eu.wikipedia.org/wiki?curid=105503", "title": "Hor III.a", "text": "Hor III.a, Egiptoko XIII. dinastiako faraoi bat izan zen, K.a. 1640 inguruan gobernatu zuena.\nBere izenaren zati bat, ...Uebenra Hor, Turineko Errege Kanonean idatzia dago, VII.15 erregistroan. Bere erregealdiaren iraupena agertzen zen papiro txatala desagertu egin zen. Bere aurretik, Ibi II.a, eta, bere ondoren, Se...kara ditu.\nHor izena, bere kartutxoaren ondoan agertzen dena Errege Kanonean, bere jaiotza izena edo epitetoren bat izango zen.\nEgiptoko XIII. dinastiako azken agintariek, soilik Tebasetik gertuko tokietan gobernatu zuten, Goi Egipton.\nGarai honetan, ohi hikso deituriko erregeek, Egiptoko XV. dinastiakoak zirenak, Menfis konkistatu zuten eta Behe Egipto domeinatzen zuten, ia Egipto guztiko biztanleak zergari bihurtuz.\nBere garaiko testigutzak.\nSoilik, lau mende beranduago idatzi zen Turineko Errege Kanonean aipatzen da, \"...Uebenra Hor\" bezala."}
{"id": "105504", "revid": "512", "url": "https://eu.wikipedia.org/wiki?curid=105504", "title": "Ashikaga Yoshiakira", "text": " Ashikaga shogunerriko bigarren shoguna izan zen. 1358an hasi zen gobernatzen, eta karguan mantendu zen 1367an hil zen arte. Shogunerri honetako lehen shoguna izan zen Ashikaga Takaujiren semea izan zen.\nBere haurtzaroa, Kamakuran pasa zuen, Hojo klanaren bahitua izanez. Bere aitak Kamakura shogunerriarekin amaitu zuenean, Yoshiakira askatua izan zen.\nBere aitaren oinordeko bihurtu zen hau 1358an hil zenean, eta, bere oinordekoa, bere seme Ashikaga Yoshimitsu izan zen, 1368 hasieran."}
{"id": "105505", "revid": "58701", "url": "https://eu.wikipedia.org/wiki?curid=105505", "title": "Pribilof uharteak", "text": "Pribilof uharteak (; ), lau uhartek osatzen duten uhartedi bat dira, AEBetako Alaska estatuaren subirautzapekoak. Bering itsasoan daude, Unalaskatik 320 kilometro iparraldera eta Newenham lurmuturretik beste hainbeste kilometro hegoaldera."}
{"id": "105506", "revid": "1484", "url": "https://eu.wikipedia.org/wiki?curid=105506", "title": "Perla ibaia", "text": "Perla ibaia edo Zhu ibaia () Txinako hirugarren ibairik luzeena (2.200 kilometro luze da), Yangtzek eta Ibai Horiak baino ez dute luzeran gainditzen.\nIbaia itsasoratzen den tokitik gertu Perla ibaiaren delta dago, Txinako Herri Errepublikako gune metropolitarrik handiena. Gune honek 409.480 kilometro koadroko azalera dauka.\nIbilbidea.\nPerla ibaia Txinako hiru ibairen batzearen ondorioz sortzen da, Xi Jiang ibaia (\"mendebaldeko ibaia\"), Bei Jiang ibaia (\"iparraldeko ibaia\") eta Dong Jiang ibaia (\"Ekialdeko ibaia\"). Itsasorako bidean Guangdong, Guangxi, Yunnan, Guizhou, Hunan eta Jiangxi probintziak zeharkatzen ditu.\nZubiak.\nPerla ibaiaren bi aldeak batzen dituzten zubirik garrantzitsuenak honakoak dira:"}
{"id": "105507", "revid": "336", "url": "https://eu.wikipedia.org/wiki?curid=105507", "title": "Publio Kornelio Lentulo Sura", "text": "Publio Kornelio Lentulo (, Sura ezizenduna; K.a. 114-K.a. 63ko abenduaren 5a) Erromatar Errepublikaren amaiera aldeko erromatar politikari bat izan zen, Katilinaren azpijokoaren pertsonaiarik nagusienetako bat.\nBere ezizena, Luzio Kornelio Silak, (honengandik, K.a. 81ean, kuestore kargua jaso zuelarik), diru publikoa xahutu izana leporatu zionean, honi buruz, txintik ere esateari uko egin ziolarik, lotsagabeki bernatik heltzen zen bitartean, baloiarekin jokatzen zutenean, hutsegiteren bat izanez gero, zigortzen zen gazteen gorputz atal bat. Ondoren, pretore (K.a. 75ean), Siziliako gobernari (K.a. 74an) eta kontsul (K.a. 71n) izendatua izan zen.\nK.a. 70ean, beste kargu batzuen artean, moraltasun ezagatik Senatutik kanporatua izan ondoren, Katilinari batu zitzaion. Sibilek, hiru \"Cornelii\" Erromako gobernari izango zirela esan zuten iragarpen bati kasu eginez, Lentulok, orduan, Luzio Kornelio Sila eta Luzio Kornelio Zinaren ondorengoa izango zela uste izan zuen. Katilinak, Zizeronek bere aurka egin zuen lehen hitzaldiaren (\"In Catilinam\") ondoren ihes egin zuenean, Lentulok hartu zuen bere tokia konspiratzaileen buruzagi bezala hirian. C. Kornelio Zetegorekin batera, Zizeronen erailketa eta Erromaren sutea planifikatu zituen, azken plan honek, bere diskrezio faltagatik eta ahalketasunagatik huts egin zuen arren.\nGaliar alobrogiarren enbaxadore batzuek, une horretan Erroman zeudenak, zapalkuntzagatik bere probintziako gobernarien aurkako kexu formal baten eramaile bezala, eurengandik laguntza armatua lortzeko Lentuloren iradokizunak jaso zituzten. Bere proposamenak onartzen zituztelakoa eginez, enbaxadoreek, konspiratzaile nagusiek sinatutako idatzitako akordio bat lortu zuten, eta euren buruzagia zen Kinto Fabio Sanga informatu zuten, hau Erromara itzuli zenean, Zizeroni, bere aurkako konspirazioaren berri eman ziolarik.\nKonspiratzaileak, honela, atxilotuak, eta euren erruduntasuna onartzera behartuak izan ziren. Lentulo, bere pretore kargua uztera behartua izan zen, eta, hau erreskatatzeko saiakeraren baten beldur, Tullianumen exekutatua izan zen K.a. 63ko abenduak 5ean."}
{"id": "105508", "revid": "119347", "url": "https://eu.wikipedia.org/wiki?curid=105508", "title": "Perla Ibaiaren Deltako Gune Ekonomikoa", "text": "Perla Ibaiaren Deltako Gune Ekonomikoa (ingelesez: Pearl River Delta Economic Zone ; txinera sinplifikatuz: \u73e0\u6c5f\u4e09\u89d2\u6d32\u7ecf\u6d4e\u533a; txinera tradizionalez: \u73e0\u6c5f\u4e09\u89d2\u6d32\u7d93\u6fdf\u5340; pinyineraz: zh\u016b s\u0101n ji\u01ceoj\u012bng j\u00ecq\u016b) (antzina \u7ca4\u6c5f\u5e73\u539f ere deitua) Guangzhou, Shenzhen, Dongguan, Foshan, Zhongshan, Zhuhai, Jiangmen, eta Huizhou eta Zhaoqingeko zati batek osatzen duten gune ekonomiko handia da. 1979an gobernuak hasitako aldaketa ekonomikoen ondorioz Txinako Herri Errepublikako gune ekonomikorik dinamikoena da.\n2008-2020 plangintza.\nGobernuak 2008-2020 urteetarako kaleratutako plangintza berriaren arabera, gunea osatzen duten hirien arteko elkarkidetza sustatu nahi da eta horrekin batera, manufakturen eta industriaren sektoreei indarra eman. Perla ibaiaren delta \"munduko merkataritza, logistika, salerosketa, konferentzia eta turismoaren erdigunea izatea da\" agintarien helburu nagusia. Horrekin batera, bi edo hiru hiri berri eraikiko dira, nazioarte mailan produktuak saltzen arituko diren hamar enpresa multinazional, eta azpiegituren hedapena.\nAzpiegiturak.\nGuangdongeko gobernuak honako azpiegiturak eraiki nahi ditu 2020. urtera arte Perla ibaiaren deltan:"}
{"id": "105509", "revid": "4380", "url": "https://eu.wikipedia.org/wiki?curid=105509", "title": "Zhu Jiang", "text": ""}
{"id": "105510", "revid": "4380", "url": "https://eu.wikipedia.org/wiki?curid=105510", "title": "Zhu Jiang ibaia", "text": ""}
{"id": "105511", "revid": "4380", "url": "https://eu.wikipedia.org/wiki?curid=105511", "title": "Perla ibai", "text": ""}
{"id": "105512", "revid": "512", "url": "https://eu.wikipedia.org/wiki?curid=105512", "title": "Gneo Kornelio Lentulo Klodiano", "text": "Gneo Kornelio Lentulo Klodiano, senatari eta erromatar kontsul bat izan zen Hirugarren Gerra Serbilean. Klodianok, Espartakoren aurkako gerraren agintaritza lortu zuen bere kide Luzio Gelio Publikolarekin batera K.a. 72an, euren kontsulaldiaren urtean.\nLentuloren legioek, Espartakoren legioen aurka borrokatu zuten azken hauek iparraldera ihesean zihoazenean, Gelio Publikolak, Espartakoren armadari, hegoaldera ihes egiteko aukera itxiko zionaren esperantzan. Honek, xede bezala, matxinatuak, bi kontsulen armaden artean harrapatzea zuen. Espartakoren esklabu armadak, erabat suntsitu zuen Klodianoren armada Apeninoetan, eta, ondoren, Gelioren legioen aurka borrokatu zuen.\nErroma erabat desohoretu zuen porrot honen ondoren, bi kontsulei, gerraren agintaritza kendu zieten, hau, Marko Lizinio Krasok berriz hartu zuelarik."}
{"id": "105513", "revid": "90204", "url": "https://eu.wikipedia.org/wiki?curid=105513", "title": "Wu Yi", "text": "Wu Yi (txinera tradizionalez: \u5433\u5100; txinera sinplifikatuz: \u5434\u4eea; pinyineraz: W\u00fa Y\u00ed; (Wuhan, 1938ko azaroaren 11 - ) Txinako Herri Errepublikako Estatu Kontseilua osatzen zuten lau ministro-ordeetako bat izan zen 2003tik 2007ra bitartean. Txinako ekonomiaren ardura izan zuen 2008ko martxora arte. Txinako \"burdinezko dama\" ezizenez ezagutua, Wu Txinako gobernuko partaiderik gogorrenetakoa izan zen eta Forbes aldizkari estatubatuarrak munduko bigarren emakumerik boteretsuena izendatu zuen 2004, 2005 eta 2007 urteetan."}
{"id": "105514", "revid": "119347", "url": "https://eu.wikipedia.org/wiki?curid=105514", "title": "Hongkou Barrutia", "text": "Hongkou Barrutia (Txinera sinplifikatuz: \u8679\u53e3\u533a; pinyineraz: H\u00f3ngk\u01d2u Q\u016b), Shanghai osatzen duten erdiguneko barrutietako bat da. 2001eko erroldaren arabera, 799.700 biztanle eta 23,48 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Baoshan Barrutia iparraldean, Yangpu Barrutia ekialdean, Pudong Barrutia hegoaldean, Zhabei Barrutia mendebaldean, eta Huangpu Barrutia hego-mendebaldean."}
{"id": "105515", "revid": "119347", "url": "https://eu.wikipedia.org/wiki?curid=105515", "title": "Putuo Barrutia", "text": "Putuo Barrutia (Txinera sinplifikatuz: \u666e\u9640\u533a; pinyineraz: P\u01d4tu\u00f3 Q\u016b), Shanghai osatzen duten erdiguneko barrutietako bat da. 2001eko erroldaren arabera, 1.051.700 biztanle eta 23,48 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Baoshan Barrutia iparraldean, Jiading Barrutia mendebalde eta ipar-mendebaldean, Zhabei Barrutia ekialdean, Jing'an Barrutia hego-ekialdean, Changning Barrutia hegoaldean."}
{"id": "105516", "revid": "119347", "url": "https://eu.wikipedia.org/wiki?curid=105516", "title": "Yangpu Barrutia", "text": "Yangpu Barrutia (Txinera sinplifikatuz: \u6768\u6d66\u533a; pinyineraz: Y\u00e1ngp\u01d4 Q\u016b), Shanghai osatzen duten erdiguneko barrutietako bat da. 2001eko erroldaren arabera, 1.243.800 biztanle eta 60.73 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Pudong Barrutia iparralde, ekialde eta hegoaldean, Baoshan Barrutia ipar-mendebaldean, eta Hongkou Barrutia mendebaldean."}
{"id": "105517", "revid": "119347", "url": "https://eu.wikipedia.org/wiki?curid=105517", "title": "Zhabei Barrutia", "text": "Zhabei Barrutia (Txinera sinplifikatuz: \u95f8\u5317\u533a; pinyineraz: Zh\u00e1b\u011bi Q\u016b), Shanghai osatzen duten erdiguneko barrutietako bat da. 2001eko erroldaren arabera, 798.600 biztanle eta 29,26 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Baoshan Barrutia iparraldean, Hongkou Barrutia ekialdean, Huangpu Barrutia hegoaldean, Jing'an Barrutia hego-mendebaldean, eta Putuo Barrutia mendebaldean."}
{"id": "105518", "revid": "105290", "url": "https://eu.wikipedia.org/wiki?curid=105518", "title": "Shanghairen banaketa administratiboa", "text": "Shanghai udal-probintzia hamazazpi barruti eta konderri batek osatzen dute. Hain hiri handia denez, ez dago erdiguneko gunerik, eta erdigunea hainbat barrutik osatzen dute. Bulego gunerik garrantzitsuenak Lujiazui Pudong Barrutian, Bund eta Hongqiao Barrutietan daude.\nDenda gehienak biltzen diren gunea Nanjing kale famatua barne, Huangpu Barrutian dago. Horrez gain, Huaihai kalea, Xintiandi merkatal-gunea Luwan Barrutian eta Xujiahui Xuhui Barrutian hiriko merkataritza gune garrantzitsuenak osatzen dituzte.\nUnibertsitateak Yangpu eta Putuo Barrutietan daude.\nGainerako banaketak.\n2003an konderri mailako banaketa hauek beste 220 herri txikiagoetan banatzen dira: 114 herri, 3 udal-probintzia, eta 103 azpibarruti. Hauek aldi berean herrixka mailako beste 3.393 banaketa txikiagoetan osatzen dira, 3.393 auzo batzorde eta 2.037 herrixka batzordetan alegia.\nHerri garrantzitsuenak honakoak dira:"}
{"id": "105519", "revid": "336", "url": "https://eu.wikipedia.org/wiki?curid=105519", "title": "Iker Casillas", "text": "Iker Casillas Fern\u00e1ndez ( ahoskatua; Madril, 1981ko maiatzaren 20a) espainiar futbol jokalaria da. Nahiz eta bere burua M\u00f3stolesekotzat eduki eta udalerri honetan hazi, Madril hiriburuan jaio zen (ikusi LFPko fitxa). Espainiako Lehen Mailako Ligan jokatzen duen Real Madrid taldeko eta Espainiako Futbol Selekzio Nazionaleko atezaina izateaz gain bi talde hauetako kapitaina ere bada.\nFutboleko Nazioarteko Historia eta Estatistika Federazioak 2008, 2009, 2010 eta 2011n munduko atezain hoberena izendatu zuen."}
{"id": "105520", "revid": "2241", "url": "https://eu.wikipedia.org/wiki?curid=105520", "title": "Huangpu", "text": "Huangpu izen bereko toki asko izan daiteke:\nHorrez gain, ondoko pertsonen abizena ere bada:"}
{"id": "105525", "revid": "1830", "url": "https://eu.wikipedia.org/wiki?curid=105525", "title": "Hidrokarburo", "text": "Kimika organikoan, hidrokarburoa hidrogenoz eta karbonoz soilik eratutako konposatu organikoa da. Terminologia zientifikoan, erabat hidrogenoz eta karbonoz osatutako konposatuak hidrokarburo \"puruak\" dira, eta beste konposatu batzuk lotuta dituztenak edo sufrezko edo nitrogenozko ezpurutasunak dituztenak hidrokarburo \"ezpurutzat\" hartzen dira.\nNaturan dauden hidrokarburorik gehienak petrolioan metatuta daude, haren jatorrian dagoen materia organikoak karbono eta hidrogenozko molekula ugari baititu eta, elkarri lotzean, mota guztietako hidrokarburoak sortzen baitira.\nHidrokarburo motak.\nIUPACen nomenklaturari jarraiki, hidrokarburoen sailkapena hurrengoa da:\nHidrokarburoak gasak izan daitezke (adibidez metanoa eta propanoa), likidoak (adibidez hexanoa eta bentzenoa), ezkoak edo urtze-puntu baxuko solidoak (adibidez parafina eta naftalenoa) edo polimeroak (adibidez polietilenoa, polipropilenoa eta poliestirenoa).\nErabilerak eta Petroleoaren distilazioa.\nHidrokarbueroen erabilera nagusia erregaiak dira. Bere forma solidoan, erabilera asfaltoa da (betuna). Petrolioaren destilaziotik lortzen dira erregai nagusiak eta deribatuak.\nGasak.\nMetanoa eta etanoa dira. Metanoa elektrizitate sorkuntzarako ezinbestekoa da (lurrun sorgailuak eta gas turbinak). Metanoa berogailu eta sukalde erregai moduan erabiltzen denean gas natual moduan ezagutzen da.\nEtanoa ere, gas naturalean aurkitzen da proportzio txikiagoan. Etanoa batez ere, Etilenoa ekoizteko erabiltzen da.\nPLG.\nPetrolio gas likidotua da. Ofizialki PLG-a osatzen duten hidrokarburoak propanoa eta butanoa dira. Erregai bezala kotxeetan, findegietan, etxeko erregai moduan, elektrizitate ekoizpenerako erabiltzen da. Baita ere, Plastikoen ekoizpenerako konposatuak lortzeko erabiltzen dira.\nNafta.\nDisolbatzaileen ekoizpenerako erabiltzen da batez ere, petrokimikako industrian.\nGasolina.\nC4-C11 hidrokarburo frakzioak dituen erregaia da Gasolina. Batez ere barne-konbustio motoreetako erregai modura erabiltzen da. Kasu batzuetan ooraindik berogailu eta lanparen erregai modura erabil daiteke.\nKerosenoa.\nIraganean berogailu eta lanaparen erregai nagusia bazen ere, gaur egun bere erabilera nagusia hegazkinen erregai iturria da. Intsektizida ekoizpenerako ere oso erabilia da.\nGasolioa.\nDiesel modura ere deitua, berogailu eta ibilgailuen erregai modura erabiltzen da batez ere. gasolio mota nagusiak hauek dira:\nFuel-olioa.\nEnergia elektrikoa ekoizteko industrian erabiltzen da. Baita ere, galdara era labeetan. Frakzio astunagoak lortzeko ere erabiltzen da presio baxuko distilazioaren bitartez.\nHidrokarburo- energia Euskadin.\nHidrokarburoetatik eratorritako erregaiak energia garbiagoengatik ordezkatzeko estrategiak garatu dira. Helburua, iturri berriztagarrietatik lortutako energia Euskadi-ko gizarteko behar energetikoak asetzeko behar energia izatea da, gutxinaka iturri fosiletatik eratorritako erregaiak baztertuz."}
{"id": "105526", "revid": "105290", "url": "https://eu.wikipedia.org/wiki?curid=105526", "title": "Der Herr Der Liebe", "text": "Der Herr der Liebe 1919an Fritz Langek zuzendutako filma da. Ez da kopiarik gorde, ezta argumentuari buruzko erreferentziarik ere. Langek ez zuen gidoia izenpetu eta aktoreetako bat izan ei zen. Filmaketa lanak bukatu eta handik gutxira Gilda Langer aktorea hil egin zen, lanean sasoi betean bazebilen ere.\nArgumentua.\nEzer gutxi esan ahal da argumentuari buruz, aztarrenak urriak dira eta: andere baten amodio kontuak ei ditu aztergai, zeloak eta berauek eragindako mendekatzeko nahia."}
{"id": "105528", "revid": "1982", "url": "https://eu.wikipedia.org/wiki?curid=105528", "title": "Przewalskii zaldia", "text": ""}
{"id": "105529", "revid": "6950", "url": "https://eu.wikipedia.org/wiki?curid=105529", "title": "Objektu Hegalari Ezezagun", "text": "Objektu Hegalari Ezezaguna, laburturik OHE (1952. urtean Estatu Batuetako Aireko Armadak ezarritako ingelesezko ' edo ' terminotik) lekuko bakar batek edo batzuek batera ikusitako aireko fenomeno bat da, lekukoek fenomenoaren izaera identifikatu ezin izan dutelarik. Argazkiz, radarrez, bideoz edo bestelako tresna batez jasotako aire seinaleak eta irudiak ere biltzen ditu terminoak. Maiz plater hegalari ere deitu izan zaie, ustez duten itxuragatik. 1940ko hamarkadaren bukaeran hasi ziren halako objektuen berri ematen, eta fikziozko lanetan agerpen zabala dute. Fenomeno hauek ustezko estralurtarren aireontzi eta espazio ontziekin lotu badira ere, gaurdaino zientziaz ezin izan da lotura hori frogatu. Zientzialarien artean adostasun nahiko zabala dago, OHEak ikertzeak ez duela inolako interesik, kultura arloko produktutzat ez bada.&lt;ref name=\"Sturrock/Stanford\"&gt; Salisbury, David F. (1998-07-01). \u00abUFO study causes media sensation: 7/1/98\u00bb. \"Stanford Report\". Stanford, California: Stanford University.&lt;/ref&gt;\nPertsona askok sinesten dute fenomeno honetan; izan ere, objektu hegalari ezezagunak erakusten dituzten irudi eta bideo ugari daude, eta militarrek OHEei buruzko hainbat dokumentu sekretupean gordeta dituztela uste dute OHEetan sinesten dutenek.\nAldiz, badira eszeptiko ugari ere. Beren jarrera zientziaren funtsezko printzipio batean oinarritzen dute: fenomeno baten existentzia aldarrikatzeko, froga eztabaidaezinak behar dira. Nabarmentzen dutenez, OHEek estralurtarrekin zerikusia dutela erakusten duen froga fidagarririk ez da. Zientzialari gehien-gehienak eszeptikoak dira, OHEak iruzur hutsa direla deritzote.\nObjektu Hegalari Ezezagunak ikertzen dituzten pertsonei ufologo deritze. "}
{"id": "105530", "revid": "119347", "url": "https://eu.wikipedia.org/wiki?curid=105530", "title": "Przewalski zaldi", "text": "Przewalski zaldia (izen zientifikoa: \"Equus przewalskii\") erdialdeko Asiako estepetako zaldi arraza berezia da. Gaur egun arte iraun duen benetako azken basazaldia da, hau da, inoiz etxekoturiko zaldietatik sortu ez dena. Eurasian historiaurrean hedatutako eta Eurasiako hainbat harpetako labar-artean (Euskal Herria barne) agertzen den \"Equus ferus przewalski\" zaldi arraza galduaren ondorengo zuzena da.\nDena den, hainbat teoria berrik ezbaian jartzen dute egungo przewalski zaldia jatorrizko basazaldia izatea: analisi filogenetikoek adierazten dutenez, przewalskiak basati bilakatutako Kazakhstango iparraldeko antzinako Botai herriko etxeko zaldien ondorengoak direla.\nIpar Ameriketako mustang zein Australiako brumby zaldien kasuetan, nahiz eta egun basatiak izan, ihes joandako edo askatutako etxeko zaldien ondorengoak dira, esate baterako, egoera basatienetan egon diren edo egon litezkeen euskal pottokak bezala. Przewalski zaldiak, ordea, sekula ez dira etxekoturik izan: horrexetan datza ezberdintasuna.\nPrzewalski zaldia, bere tamainagatik, ponien sailkapen taldean sar liteke, nahiz eta hainbat adituk dioten sailkapen horretatik kanpo kokatu behar dela. Hala ere, argi dago bera, edo haren arbaso zuzena, munduko zenbait poni arrazaren jatorrian daudela, edo behintzat poni arraza horiek sortzeko prozezuan izandako nahasketetetan..\nZalantzarik gabe, \"Equus przewalskii\" munduko zaldirik bakanena da. 1960an galdutzat jo zen egoera basatian dagoen espezietzat, baina azken bi hamarkadetan munduko zenbait zootan gordetako abereekin hainbat populazio basati berreskuratzea lortu da.\nPrzewalski zaldia \"Equus ferus\" azpiespezieetako bat da: ia gaur egun iraun zuen bestea, tarpana (\"Equus ferus ferus\") izenekoa, XIX. mendearen bukaera aldean galdu egin zen. Nolanahi ere, adituen artean zaldi horren taxonomia ezbaian dago oraindik, eta zenbait taxonomialarirentzat przewalski zaldia aparteko espeziea da, \"Equus przewalskii\" izenekoa.\nLabar-artean (besteak beste, Euskal Herriko hainbat harpetan: Ekain, Santimami\u00f1e, Altxerri...) marraztuta ageri den \"Equus przewalskii\" edo antzinako Przewalski zaldiaren aparteko espeziea da edo, hobeto esanda, harengandik datorren eboluzio modernoa. Hori dela eta, artikulu honetan ikuspegi horiek kontuan hartzen dituzten bi izenak (\"Equus przewalskii\" eta \"Equus ferus przewalski\") erabili dira, baita animali horien taxonomiari buruzko oraindik dauden eztabaidak eta ikuspegiak.\nPrzewalskiren antzeko zaldiak, arraza berberekoak edo agian eskualdez eskualdeko ekotipoak, Asiako mendebaldeko zein Kirgiziako estepetan bizi ziren garai historikoetan, baina espezieak galdu ziren.\nXX. mendearen erdi aldera arraza ia iraungi zen, baina zenbait naturazaleren eta parke zoologikoren lanari esker gorde zen.\nHaren egoera taxonomikoa ezbaian dago. Hainbat adituk uste dute egungo przewalski zaldia Przewalski arraza zaharraren (labar-artean marraztuta azaltzen dena) aparteko espezie bat dela, eta \"Equus przewalskii\" deitzen dute.\nPrzewalskii zaldia ezagutzen diren \"Equus ferus\" espeziearen bi azpiespezieetako bat da. Bestea tarpana da (\"Equus ferus ferus\"), galdua egun. Arraza gisan, przewalskia eta etxeko zaldia (\"Equus caballus\" ) oso gertu daude. Badaude beste ekido basatiak munduan, zebraren hiru mota, eta zenbait basa-asto afrikarren azpiespezieak, onagroak eta Asiako kiangak.\nPrzewalski zaldia beste zaldi arrazekin hibrida daiteke eta abereek arazorik gabe kumatzen dute .\nTaxonomia.\nPrzewalski zaldia L.S. Poliakovek deskribitu zuen lehen aldiz 1881ean, Nikolai Przewalski koronel tsartarrak hegoaldeko Altaira antolatutako espedizio batean. Abere horri buruzko zurrumurruak jarraituz iritsi ziren paraje haietara. Saiatu arren, urrutitik eta ez oso era egokian ikusi zituzten. Dena den, haien burezur eta larrua bertako jendeari esker lortu eta San Petersburgoko museora eraman zituzten, hango adituekin batera aztertzeko.\nPrzewalski zaldiaren kokapen taxonomikoa beti izan da gorabeheratsua, horregatik adituen artean ez dago horri buruzko adostasunik. Iritziak honakoak dira:\nGarai batean, oro har, \"Equus caballus przewalskii\" deitzen zuten, eta etxeko zaldiaren azpiespezietzat jotzen zuten; beste batzuek, ordea, \"Equus ferus przewalskii\", deitzen dute eta tarpanaren azpiespezietzat jotzen dute. Hau da gaur egun zabalduen dagoen irizpidea. Beste hainbat ikerketaren arabera, tarpana eta przewalski zaldia duela 160.000 mila urte bereizi ziren.\n2003. urtean Nazioarteko Nomenklatura Zoologikoaren Batzordea delako erakundeak, alde batetik tarpanak eta etxeko zaldiak espezie berbereko bi azpiespezietzat jo zituen eta bestetik, salbuespena eginez, barietate basatien izena lehenetsi zuten zaldien kasuan etxekotuen barietateen aurretik, eta horren ondorioz, \"2027.2\" izeneko ebazpenaren bidez \"Equus ferus przewalskii\" izena finkatu zuen.\nNahiz eta posiblea izan przewalski zaldiek etxeko zaldiekin gurutzaturik kumeak egin, eta gainera kume hauek ugalkorrak izan, bien arteko gertutasunaren adierazgarri, Przewalski zaldiek dauzkaten 66 kromosomek arraza bereizten dute, eta 64 kromosoma dauzkaten etxeko zaldietatik aldenduagoak daudela etxeko zaldien edozein bi arraza beraien artean baino, S. Frechpkopen ikerketek agerian utzi zutenez. Esan dezakegu przewalski zaldiek agerian uzten dutela espezie bat egoera basatian izan duen garapena eta nola bereizten joan den gizakien eragina izan duten gainontzeko zaldien arrazengandik.\nZaldiak eta astoak berriz gurutza daitezke eta kumeak egin, mandoak, baina horiek antzuak dira, bi espezieak genetikoki gehiago banandu direlako, przewalski eta gainontzeko zaldi arrazak baino.\nMitokondrien ADNak, berriz, agerian utzi du przewalski zaldia ez dela egungo etxeko zaldien arbasoa.\n Beste kontu bat da Europako mendebaldean bizi zen \"Equus ferus przewalskii\" espeziearen kasua, adituek uste baitute zaldi horien odola egungo zenbait poniren arrazetan dagoela.\nDuela gutxi, aztarnategi arkeologikoetan aurkitutako przewalski zaldi zaharren ADNa erabili da ikerketa molekular bat egiteko, eta haren arabera arraza etxekotutako zaldien erdibidean kokatzen dute, baina ondorioak ez dira behin betikoak, ez dago oraindik erabat erantzun segururik arrazaren kokapenari buruz.\nItxuran ere, przewalski zaldiak oso ezberdinak dira etxeko zaldi arrazekin konparatuz. Zurda motz eta tente daukate. Etxeko zaldietan kopeta gainean geratzen den ohiko ile sorta ez da przewalski zaldietan agertzen. Isatsaren goiko aldeak ile motzak ditu eta lerro ilun bat bizkarrean zehar hedatzen da isatseneraino, zurdan hasita. Batzuetan, hanken beheko aldetan, zebra-marrak izeneko marra ilunak azaltzen dira.\nEtologia.\nArrazari buruz egindako etologia ikerketan ageri da zaldiok, gainontzekoen legez, animalia taldekoiak direla. Egoera basatian, przewalski zaldiak hierarkizatutako taldeetan bizi dira. Bertan eme nagusi bat dago eta beste emeak beraien bi urte azpiko moxalekin. Gainera, samalda bakoitzean zaldi nagusi bat dago.\nEguneroko ohiturak gainontzeko basa zaldien samalden antzekoak dira: talde bakoitzak lurralde zehatz bat du: egunean zehar zaldi samaldak 5 eta 10 kilometro artean mugitzen da. Tarte hartan zaldiak larretzen dira, edaten dute, gatzezko harriak milizkatu eta lo kuluxkak egiten dituzte.\nGauean samalda biltzen da eta lau ordu inguruko loa egiten dute. Zenbait samaldaren lurraldeak elkarrekin gainjar daitezke, eta orduan liskarrak sortzen dira. Araldian zaldiak babeslegoak azaltzen dira bere behorrekin samaldaren lurraldearekin baino. Zaldiek borroka egiten dute beraien behor taldeak defenditzeko. Przewalski zaldiek askotan beraiekin larreak partekatzen duten etxekotutako zaldiekin borroka egin behar izaten dute. Halakoetan, basa zaldien tamaina txikia eta gorputz trinkoa abantaila da.\nZaldiek haien artean bata besteari parasitoak kentzen dizkiote hortzekin.\nBehorrek biribil bat osatzen dute elkar defendatzeko, ipurtaldeak kanpora begira jarrita, ostikoak emateko. Moxalak biribilaren barnean gordetzen dira eta zaldi nagusiak biribiletik ateratzen dira, etsaiei eraso egiteko.\nZaldikoek bi urtetatik gorako adinera heldutakoan, taldea uzten dute: beren behorren taldea osatzen edota eskuratzen saiatuko dira, eta behorrak beste samalda batzuetara joango dira, horrela elkartruke genetikoa bermatzeko.\nGainontzeko zaldien legez, elikagai nagusia belarra dute, beste zenbait landarekin batera.\nPrzewalski zaldien harrapari nagusi otsoak dira.\nEzaugarriak.\nEtxekotzeko zailtasunak.\n\"Vaska\" zaldia izan zen aurrenekoa Europara heltzen, eta zalduna onartu zuen bakarra ere baia. Argazkia Askanaia Novan egina da: 1899an harrapatu zuten Mongoliako Kobdon. 1900. urtean Askania Novara iritsi zen eta urtebete pasata Errusiako tsarrari oparitu zioten: Tsarskoye Selon jarri zuten eta azkenean, F. E. Falz-Fein baroiari itzuli zioten eta horrek berriro atzera Askania Novara eraman.\nPopulazioa.\nMunduko populazio osoa 1945ean zoologikoetan bizirik irauten zuten 31 zalditatik dator. Bigarren Mundu Gerrak ondorio larriak ekarri zituen Europako zoologikoetako przewalski zaldientzat: 1900en harrapatutako buruen ondorengoak ziren, eta soilik 9 abererengandik zetozen. Beraz, beraien arteko odolkidetasuna handia zen..\nPrzewalski zaldietan bi odol lerro ezagutzen dira, A eta B izenekoak. B-lerroan, Pragakoa, zoritxarrez jakina da zaldien arbasoen artean mongoliar arrazako zaldi bat dagoela. A-lerroa, Munichekoa, zantzu guztien arabera przewalski arraza garbiko zaldiez osatuta dago.\nBeste aldetik, eta kontuan hartuz azken przewalski basatiak etxekotutako zaldiekin bizi izan direla beraien habitatetan, ez daiteke bazter haietan ere halako nahasketa gertatu izana.\nLondresko Elkarte Zoologikoaren zein Mongoliako zientifikoen lankidetzaren ondorioz, zoologikoetako zenbait zaldi Mongoliako habitat naturaletan askatu izan dira. Haren ondorioz, 2005az geroztik, 248 przewalski zaldi libre bizi dira beraien jatorrizko lurraldean.\nDena den, arrazaren egungo egoera oso larria da oraindik. Mongoliako Khustain Nuruu Parke Nazionalean zenbait samalda txiki eta munduko hainbat zoologikotan sakabanaturik dauden aleak besterik ez dira geratzen.\n1994. urtean \"Przewalski's horse: the history and biology of an endangered species\" liburuko egileen arabera, eta beraiek zoologikoz zoologiko egindako galdekeraren arabera, munduko populazio osoa mila abere ingurukoa zen.\n2005ean egin zen orokorraraen arabera, denetara munduko populazioa 1.435 buru ingurukoa zen. Beraz, ematen du populazioa pixkanaka emendatuz doala. Zoritxarrez, beste zenbait abere beste zaldi arrazekin nahastutako przewalskiak dira. Erresuma Batuan gutxi gorabehera arraza garbiko ehun animalia daude. Ameriketako Estatu Batuetako zoologikoetan, berriz, 150 abere inguru daude.\nArrazaren historia.\nJatorria.\nPrzewalski zaldien eta gainontzeko egungo ekido guztiek arbaso berberak dauzkate. Equidae (batzuetan \"zaldien familia\" gisa izendatua) zaldiak, astoak, zebrak, kiangak, onagroak eta antzeko aberek biltzen dituen ugaztun perisodaktilo eta solipedo familia da. Familia honetan genero bakarra dago, Equus izenekoa. Bere kideak gorputadarraen muturretako behatzetarik bakar baten gainean dabiltza, hirugarrena hain zuzen. Espezie guztiek antzeko hortz kopurua daukate: gutxienez 34 hortz eta gehienez 42.\nFamilia honetako espezie fosil asko ezagutzen dira, genero eta azpifamilia batzuetan sailkaturik. Ekido terminoa erabiltzen denean familia honi dagokio, nahiz eta bizirik dagoen Equinae azpifamiliako animalien inguruan hitz egiteko erabiltzen den.\nLaugarren aroan \"Equus ferus\" generoa sendotu ondoren, Eurasian antzinako hiru basazaldi mota geratu ziren. Hiru hauetatik sortu ziren egungo zaldi arraza guztiak.\nEgungo taxonomian Przewalski zaldiak tarpanaren espezie berberan kokatzen dira, azpiarraza bat bezala. Antza zenbait tarpanek Przewalskien antz handia zuten. Jakina, tarteko barietate ugari galdu egin dira tarpanaren eta Przewalski zaldiaren populazio askoren galerarekin, esate baterako Iberiar Penintsulako \"Equus caballus antunensis\" izeneko zaldi mota, tarpanarekiko zenbait bereiztasuna zeukana eta hainbat adituek egungo Sorraia zaldiaren arbosotzat jotzen dutena.\nPrzewalskii zaldiak Euskal Herrian.\nJesus Altunaren aburuz, Altxerri eta Ekainen margotutako zaldiek egungo Przewalskien antz handia daukate. Berak espezie berberatzat jotzen du. Aditu guztiak ez datoz bat ordea iritzi horrekin, eta beste zenbait zaldi mota ikusten dute marrazki hoietan. Baita ezaugarri nahastutako zaldiak ere. Przewalskiaren arbasoa (egungo basa zaldien oso antzekoa) izan daiteken zaldiak sarritan margotuta azaltzen da Europako labar-artean. Bereziki Euskal Herria hartzen duen zonalde franko-kantauriarreko harpetan. Lehen aipatutako zaldi mota ezberdinen nahasketa sarritan agertzen da baita ere.\nJose Maria Gomez Tabernak aipatzen du Equus ferus gmeneliren hainbat mota eta Equus ferus przewalskiren tipoko zaldien arteko hibridazioa egungo Iberiar Penintsulako iparraldeko zelta poni motako zaldien sorreran. Ordunteko behorra, garranoa, asturkoia...\nLaugarren aroko zaldi hauen nahasketak argituko luke, esate baterako, zergatik euskal pottokek daukate zenbait ezaugarri soslai ganbilekoak (begi orbita irtenak, soin gurutze nabarmena, dortsolunbarra zeladuna, zutasunak ezkerrekoak, eta ile joria) eta soslai artazeko beste hainbat (Musua ertaina eta Lepo piramidala). Hala ere pottokek badaukate lerro zeltako ponien (tarpan arbasoa) soslai zapalekoen ezaugarri gehien, hala nola, muturra zabalduta, gibelaldea ojibala, buztana baxua, eta geruza beltza edo gaztainkara.\nJakina, egungo Przewalski zaldia ez da Europako poni arraza zaharren arbaso zuzena, baina ezin daiteke berbera esan bere arbasoa izan zen zaldiaren kasuan. Honek segurien bere eragina utzi zuen Europako zenbait poni arrazetan. .\nJose Maria Gomez Tabernak, beste hainbaten artean, Tito Bustillo eta Candamoko Harpe asturiarren labar margoetan ikusten du zaldi mota hau, edo bere arbaso hurbilena islatuta, hau da, \"Ferus caballus przewaski\" edo Equus ferus przewalski espeziea.\nEuskal Herrian berrriz Santimami\u00f1eko hainbat zaldi marrazki eta Ekaingo leizearen bat edo beste aipatu ditzakegu egungo Przewalskien antza gehien duten marrazkien artean.\nEgun ez dago przwalski zaldirik Euskal Herriko animali parke ezberdinetan. Hurbilenak Kantabriako Santillanako Parke zoologikoan zein Cabarcenoko Animali Parkean daude.\nPaleolitikotik gaur egun arte.\nZaldi hauek ehizaturik izateaz gain neolitotik aurrera beraien habitaten inbasioa jasan zuten gizakien zein etxekotutako bere abereen aldetik. Haren ondorioz Przewalskiak estepetara bultzatuak izan ziren, eta kopurua eta beraien banaketa eremua murrizten joan ziren handik aurrera.\nArrazaren historia jarraitzea zaila da, bereziki zaldia etxekotua izan eta gero.\nBorgoinan kokatutako Solutr\u00e9ko leizean delako aztarnategi arkeologikoan, garai paleolitoan ehizatutako ehunka zaldien hondakinak agertu dira. Antza garai batean gizakiek suaren laguntzaz zaldi samaldak bertako amildegitik behera amiltzen zituzten horrela ehizatzeko. Dirudienez zaldi hauek egungo bertako hainbat poni arrazen ezaugarriak zituzten jada, tarpan eta \"Equus ferus przewalskii\" espeziearen nahasketa.\nLehen esan bezala, ofizialki Nikolai Przewalskik aurkitu zuen arraza zientziarako Altaira egindako bidaian, nahiz eta zaldia bertako biztanleek ederki ezagutzen zuten betidanik. Hala ere Przewalski Zaldiaren Fundazioaren datu berrien arabera, XV.en mendean, beste bi europearrek ezagutu zuten zaldi mota hau Przewalski baino ia lau mende lehenago.\nJohann Schiltberger bidaiari eta aitonseme bavariarrak, turkiarrek harrapatu eta \"Urrezko Horda\"ren buruzagi bati salduz gero, honek Schiltberger Egedi izeneko Mongoliako printze bai eskaini zion, eta berekin urte dezente gatibu egon zen. Haietako asko Tien Shan mendietan egon zen Europan ezaguturiko zaldi hauen aurrenetariko berri eman zuen. \"Bidaia Leku kiskalgarrietan\" bere oroimen liburuan bertan ikusitako basa-zaldiez mintzo da, przwalski zaldiak, zaltantzarik gabe. Argitaratu gabeko Eskuizkribua 1427.en urtean idatzia izan zen, eta Municheko Stadtbibliotek Udal Liburutegian gordeta dago.\nBeste aldetik, Petri I.a Errusiakoa tsarrak eskoziar bat bidali zuen Txinara enbajadore gisa XVIII.en mendeko bigarren hamarkadan. Eskoziarrak bere esperientziez idatzi zuen, San Petersburgotik Pekinera egindako bidaiaren berri emanez \"Journey from St. Petersburg to Pekin, 1719 - 1723\" izeneko liburuan. Testu honetan \"Asiako Zaldi Basatien\" deskribapen zehatza dago.\n1900 eta 1901 artean, Carl Hagenbeckek expedizio handi bat burutu zuen zenbait zaldi bizirik harrapatu eta Europako zoologiko ezberdinetara eramatekoasmoz. Danera 31 inguru zaldi atzeman zituzten, eta egungo zoologikoen aleak handik datoz.\n1945.en urteaz gero, bi populaziok soilik irauten zuten zoologikoetan, Munich eta Pragan hain zuzen. Etorkizun handiena zuen taldeak, Ukrainako Askania Novan, soldadu germaniarrek akabatu zuten Bigarren Mundu Gerran, eta Ameriketako Estatu Batuetan zegoena, iraungi zen.\nPrzewalskien populazioak Bigarren Mundu Gerraren ondoren.\nMongoliako populazio basatiek beherakada latza jasan zuten Bigarren Mundu Gerra eta geroko urtetan. Bitartean, 1950. hamarkadaren amaieran munduan soilik 12 Przewalski zaldi zeuden munduko zoologikoetan, besteak beste Bigarren Mundu Gerraren ondorioz (orduan, esate baterako, Askania Novako populazio osoa galdu egin zen).\nGarai hartan hainbat samaldak irauten zuen oraindik Kazajstango ekialdean, Mongolian eta Txinako Ipar-mendebaldean. Hurrengo hamarkadetan ordea kopurua murriztuz joan zen giza eraginaren ondorioz eta Prewalskiaren habitat etxeko abereek inbaditzearen ondorioz. 1967en urtean, artzain mongoliar batzuek azken samalda basatia ikusi zuten, 12 edo 15 Przewalski, besterik ez, eta 1969ean azken aldiz zaldi libre bat ikusi omen zuten Mongoliako Tachiin Shaar Nuruunean, Dzungarianean, Gobiko basamortuaren iparreko estepetan Txinako mugatik gertu. 12 abere inguruko samalda zen.\nKontutan hartu behar da, hala ere, urrutitik Przewalski zaldiak bertako kiang edo basa-astoarekin nahastu daitekela. Jakina, bi arrazen arteko identifikazio nahasketak posibleak lirateke.\nEuropako zenbait kasuetan, Okzitaniako Causse Mejan parkean zein Ukrainako Askania Novan, Przewalskien talde erdi basatiak daude egun. Txernobylgo hondamendiaren gertatu eta bi urtera, 1988an, hango agintariek Askania Novatik Txernobyl inguruko eremu debekatura Przewalski zaldi batzuk eraman zituzten, hogei bat, zaharrak eta gaixoak bereziki, haiengan kutsadura erradioaktiboak zuen efektua aztertzeko. 2010eko hamarkadan, zaldi horiek ugaldu eta berrogeitamar bat dira egun, itxuraz osasuntsuak. Gainera, frogatu denez, zaldi horiek ingurko zaldi etxekotuek baino hiru bider erradiaktibitate gutxiago dute, egindako ikerketen arabera digestio azkarragoa dutelako Przewalski zaldiek, partikula erradioaktiboak hesteetatik barneratzeko denborarik eman gabe.\nHerbehereetako Goudplaat babeslekuan ere eremu handia batean libre dabiltzan samalda dago, AEBetako Virginiako Smithsonian National Zoologic Park delako zoologikoan bezala..\nPrzewalski zaldia babesteko eta berreskuratzeko azken egitasmoak.\nNaturzaleen zein zoologikoen ikerketa eta ahaleginak.\n1959. urtean Erna Mohr ikerleak arrazari buruz ordura arte zegoen informazio guztia bildu eta liburu batean bilduta argitaratu zuen. Data hartatik hainbat hamarkada iragan direnean asko aurreratu da arrazari buruzko ezagueran. Zientziaren aurrerakuntzak ere przewalskia ikertzeko teknologia berriak eskaintzen ditu, teknika genetikoak esate baterako. Denboraldi honetan ere, basa zaldi hauen inguruko hainbat nazioarteko ihardunaldiak egin dira arrazari buruzko ezaguera hobetuz.\nKontutan hartuz lehen aipatutako mongoliar zaldiaren nahasketaren ondoriei buelta emateko eta hurrengo belaunaldiak Przewalski zaharraren ahal den antz gehien izateko, joan den mendearen azken hamarkadetan arraza berreskuratzeko lanean ibili ziren Mazak eta Dobroruka (1967) adituek, beharrezkotzat jo zuten zaldi honen benetako ezaugarrien azterketa sakona egitea, geroztik Pragako \"B\" odol lerroarekin egoki aritzeko. Beraien iturriak deskribapenak, argazkiak eta naturalistek egindako neurketak izan ziren. Ehizatutako abere zein naturan harrapoatutakoak izanik. Arreneko deskribapena erabili zutena, Poliakobek 1881. urtean egindakoa izan zen.\nBeste aukerarik ez zegoenez, beraiek zoologikoan zegoen eta Hagenbeck-ek ekarritako lehenengo belaunaldiaren ondorengo zaldiaren datuak erabili zituzten, baita kontserbatutako material ezberdinen dutuak zein bere habitat naturalean atzemandako azken zaldiaren itxura, Orlitsa III. izenekoa eta 1947. urtean harrapatuta.\nLydekker (1912) eta beste hainbat adituek adierazitako kritika eta beldurren aurrean, beraiek zaldi mota homogeneoa eta bere ezaugarrietan konstantea aurkitu zuten, basazaldien ezaugarriekin bat zetorrela. Aditu hauen dautuak Municheko zoologikoaren \"A\" odol lerroko (Aline), eta Orlitsaren ondorengoa ziren beste abereen \"ezaugarrien taulako\" neurketekin egiaztaturik geratu ziren (Mazak, 1966).\nJoan den mendeko 80. hamarkadan zehar Przewalski zaldiak zeuzkaten zoologikoen kopurua % 50 handitu zen, eta abereen kopurua milara hurbildu zen 120 inguru erakunde ezberdinetan banaturik. Jakina, hau alde batetik baikorra izanik, beste aldetik zailtzen zuen arrazari buruzko eta hautaketan mantendu beharreko gutxienezko ezaugarrien inguruko kriterioen batasunerako zailtasun handiagoa ekarri zuen.\n1990. urtean Leipzig hirian burututako bileran elkarlanerako hainbat oinarri jarri ziren arrazaren berreskurapena burutzeko prest zeuden hainbat eragileen artean.\nGerra hotzaren ondoko munduko giro politikoak ere halako ekimenak bultzatzen lagundu zuen. Hainbat hamarkada lehenago pentsaezina baitzen munduko bi bloke ezberdinetan zeuden gobernu eta gizarte eragileen arteko halako elkarlana. Ordurako ere, munduko hainbat babesleku zein zoologikoetan barreiaturik zeuden Przewalski zaldien kopuruak arraza berriro egoera naturalean berreskuratzeko beharrezkoak ziren abereen soberakina eskaintzen zuen.\nDena den, kontutan hartu behar da arraza hainbeste denboran itxita mantentzearen ondorioz, egorea librean irauteko hainbat ezaugarri galdu egin duela. Azken urtetan askatu diren abereak beraien habitataren gogortasunara moldatu beharra daukate. Esat baterako kumatze tasa zoologikoetan edo parketan zeudenean baino txikiagoa dute, eta haren ondorioz populazio basatien hazkundea txikia da. Zaila da jakitea hau horrela jarraituko duela izaten edo hainbat belaunaldi pasatuz gero hazkundea emendatuko den.\nko Causse Mejan parkearen esperientzia.\nOkzitaniako Causse Mejan delako natura parkean, Le Villaret izeneko herrian, oso esperientzi interesgarria abiatu zuten joan den mendearen amaieran zaldi arraza hau babesteko.\n1990. hamarkadaren hasieran, Claudia Feh (1951ko irailaren 19a) suitzar zaldizale eta etologoak, 30 urte baino gehiago zaldien konportamendua ikertzen eman duena. Claudia Feh Camargako zaldiekin hasi zen bere etologia lanak. Gaztetan Lascauxeko harpera egindako bisitaldi batean bertan marraztutako przewalski motako zaldiekiko jakingura piztu zitzaion.\nEuropako hainbat zoologikotan 11 Przewalskii zaldi erosi zituen, beraien artean aniztasun genetiko nahikoa zuten abereak geroztik arazoak ez izateko odolkidetasuna dela eta. Paraje hauetan 400 hektareako itxidura batean zaldiak askatu zituen bertan libre bizitzeko. Goi ordoki hauek Mongoliako esteparekiko antzeko baldintzk ditu, eguraldian zein landaretzan, edo behintzat hurbiltzen zaio.\nLibreki utzi zuen ere samaldak antolatzen eta zaldi behorrak beraien artean gurutzatzen. Hainbatentzat hau oso erabaki arriskutsua izan zen, aspalditik zoologikoetan bizi izandako abereak zirelako. Horrela mantendutako ekidoetan ikusi da zaldiak beraien artean borrokatu dezaketela akabatu arte eta baita zenbait kasuetan zaldiek moxalak hiltzen dituztela. Hala ere, hainbat gora-behera eta gero, abereak ondo egokitu ziren baldintza berrietara eta egoki berreraiki zituzten samalda basatien harreman sozialak lehen aipatutako portaera ez naturalak errepikatu gabe.\nAldi berean Claudia Fehk 1992. urtean sortutako Thakh elkartearen bidez, hainbat ekimen bultzatu zuen Mongolian zoologikoetan jaiotako przewalski zaldiak bertan askatzeko, eta bereziki Okzitanian libreki hazitako przewalskiak Mongoliako beraien habitat naturalean askatzea espeziea bertan berreskuratzeko, Komiin Tal eskualdean hain zuzen, Mongoliako mendebaldean.\nEkimen hau Ekimenari Rolex Sariarekin saritu zuten 2004. urtean. Ekimena \"Zaldi Basatia Sarea\" izenarekin baiatu du Claudia Fehk.\nDena den, Causse Mejango ordoki karetsuek ezberdintasun funtsezkoa daukate Gobiko basamortuarekiko: oro har, bertako lurra askoz gogorragoa da Gobikoa baino, eta baldintza honek adaptazio arazoak sortu zizkien Przewalskiei. Hasieran Mongolian askatutako hainbat zaldik arazoak izan zituzten apatxetan, eta honek defentsarik gabe utzi zituen otsoen erasoen aurrean. Dena den, denborarekin, arazoa konpondu zitzaien.\nEkimena arrastakaz burutzeko Fehk garrantzitsua jotzen du bertako artzain mongoliar nomaden inplikazioa, baina baita nazioarteko eta mongoliar zientifikoen zein bertako biztanleen arteko lankidetza. Horretarako foroa sortu zuen Mongoliako herri batean artzain nomadak eta zientifikoak batera lan giteko eta elkarrengandik ikasteko. Zaldi Basatia Sareak ez du bakarrik przewalski zaldien alde lan egiten. alde batetik Gobi basamortuko beste animali eta landareen babespena bultzatzen du, azken finean horiek ere baitira zaldiaren habitata. Beste aldetik hainbat ekimen bultzatzen du bertako jendearen bizimodua hobetzeko, bereziki osasungintzaren aldetik begira eta haurrei zuzendurik.\n2010. urtean Causse Mejango samalden abaere kopurua 55 aberekoa zen, eta Mongoliako Komiin Talen abere kopurua 33. Causse Mejanen bertako zaldien hirugarren belaunaldia jaiotzen ari da jada.\nko berreskurapen lanak zaldiaren azken habitatetan.\nPrzewalski zaldia legalki babestuta dago Mongolian. Arraza berezi hau zaintzeko, Gobiko ekosistema ere zaindu beharra dago. Hori edozein espeziearen berreskuperapenean oinarrian dago. Ezinezkoa baita espezieak berreskuratzea beraien habitatak zaindu gabe. Bestela, Przewalski zaldiak berriro beherantz egin dezake desagertu arte.\nUne batez, Przewalski zaldia galdua egon zen naturan, baina berriro sartu zen bere jatorrizko habitatean 50 urte pasa eta gero, Mongolian lehen aipatutako Khomiin Talean zein Khustain Nuruu Parke Nazionalean eta Takhin Tal Babesleku Naturalean.\nFase desberdinak aurrikusiak izan dira zaldia berriz han ezartzeko, baina arriskugarriena hasierakoa izan zen; ordura arte zoologikoetan egondako zaldien egokitze-ahalmena ikuskete baitzegoen. Fase hau igaro ondoren zaldiaren ugalaldia etorri zen. Bere iruapena hamar urtekoa izan daiteke eta denboraldi hori igaro ondoren zaldi-kopurua handitzea aurreikusten zen.\nZaldia oso txertatuta dago mongoliar kulturan, lehen esan bezala beraien abere totemikoa da. Hau dela eta zaldi basati hauen berreskurapena bultzada handia jaso du Mongoliako gobernuaren aldetik. Askatu beharreko przewalski zaldien etorrera ospakizun bat da mongoliarrentzat. Hainbat nomadek egunetako txangoak egiten dituzte kanpotik ekarritako abere hauek ikusteko eta beraien habitat naturalean askatu baino lehen \"ongi etorria\" egiteko.\nEgindako lanaren esker, 2005. urtean Mongolian 300 zaldi inguru bizi ziren libre jada. Khustain Nuruu Parke Nazionalean 170 zaldi inguru bizi ziren. Parke hau Ulan Batortik, Mongoliako hiriburutik, 60 milletara ekialdera dago. Gainontzeko Przewalski basatiak Gobi inguruko bi parketan zeuden.\nko saiakerak.\nTxinako Herri Errepublikan Przewalski zaldia bere inguru naturalean berreskuratzeko egitasmoa 1985en urtean hasi zen, Zaldi Basatiak Hazteko Xinjiangeko Zentroaren sorrerarekin. Txinako Herri Errepublikaren mende dagoen Xinjiang edo Ekialdeko Turkestan eskualde autonomoan bizi den Uigur herriak betidanik harreman berezia izan du zaldiekin.\nKanpoko zoologiko eta parketatik ekarritako zaldiak laster moldatu ziren inguru berrira. 1988. urtean sei eme jaio ziren eta aurrera atera. Honek adierazten du abere hauek egoki moldatu zirela erdi-basamortukoa duten inguru latz hauetan bizitzera.\nAurreneko zaldiak ekarri eta bi hamarkada eta gero, Gymsar hiritik 60 kilometroetara kokatzen den Xinjiangeko Basa Zaldien Zentroak 55 abere baino gehiago aurrera ateratzea lortu zituen Kalamely mendi multzoan askatzeko. Mendi hauek arrazaren aspaldiko habitata izan ziren.\n2001. urtean, aurreneko zaldiak askatzea erabaki zenean, 100 abere zeuden jada zentroan. Munduko Przewalskien jaiotze tasarik handiena lortu da bertan.\nZentroan 2007. urtean 117 abere inguru zeuden jada. Zentroan 12 ukuilu ezberdin daude basazaldien famili talde bakoitzarentzat. Alboan 200 hektareako larreak daude, itxita. Zaldiak askatu baino lehen itxidura handian egoten dira moldatzen joateko. Zentro guztiak 600 hektarea inguru hartzen ditu. Zoritxarrez hektarea asko oso lur txarrak dira, alkalinoak eta belar eskasarekin. Hau dela eta, batzuetan arduradunek zaldiak artifizialki elikatu behar izaten dituzte.\nHala ere denak ez dira zailtasunak abere hauentzat beraien aspaldiko habitatean, esate baterako kanpoko zoologikoetan ugari diren zenbait parasito ez dira eremu hauetan existitzen.\nTxina eta Mongoliak metodo ezberdinak erabiltzen dituzte przewalski zaldiak beraien inguru naturalean sartzeko orduan. Mongolian kanpoko zoologikoetatik ekarritako zaldiak segituan askatzen dituzte estepan. Abere bat akabatzen bada, beste berri bat lortzen saiatzen dira hildakoa ordezkatzeko. Txinan berriz programaren helburua gutxienez 80 abere kopuru bat lortzea izan zen kontrolatutako gunean (Xinjiang-eko gunean), eta gero talde honetatik abereak askatuz joan dira.\nTxinar adituen arabera, oso beharrezkoa da samalda basatietan gutxienezko kopuru bat ziurtatzea edozein moduan ere, zeren eta zaldi basatien taldek kopuru batetik behera joz gero, talde guztia superbizitzea zailtzen da.\nKalamely mendia izan zen askatutako aurreneko zaldi taldearen kokapena. Paraje hau izan zen bertako Przewalskien azken hedapen gunean. Lekua Charcurt hiritik 40 kilometro inguru dago, 216. errepide nazionaletik 310 kilometro hegoaldera. Przewalski Zentroaren adituek etxetxo zuri bat eraiki zuten zaldiek jasan beharreko baldintzak une oro monitorizatzeko. Etxetxotik gertu lau kilometro karratuko eta itxitako larre artifiziala sortu zuten baita ere.\n2001ko abuztuaren 8an, 27 abereen taldea heldu zen parajera eta 20 eguneko girotze epe motz bat eta gero askatu zituzten. Abereen arteko harremanen hainbat gorabehera eta gero, ondo moldatu ziren, nahiz eta adituek famili talde bat bereiztu behar izan zuten samaldaren oreka soziala mantentzeko eta borroka arriskutsuak sahiesteko. 21 zaldi behor geratu ziren bertan libre beraz.\nEgitasmoaren arduranak harritu ziren zaldi basatien mugikortasunarekin, hasiera hasieratik kapazak izan baitziren gau bakar batean 50 kilometro egiteko. Azkotan gertuko autobidearen hesiaren alboan. Bertako ur alkalinak edatera ere moldatu behar izan zuten.\nko Askania Nova.\nUkrainako Askania Novako Biosferaren Erreserban Przewalski zaldien populazioa aurkitu daiteke 30 kilometro karratuko itxidura batean, egoera erdi basatian. Askania Novako parkea Przewalski zaldiaren aspaldiko babeslekua izan zen. Aurreneko Przewalski zaldiak bertara eraman zituzten Mongolian harrapatuz gero joan den mendeko hasierako urtetan. Zoritxarrez, bertan kokatu ziren soldadu nazi okupatzaileek bertako Przewalski zaldiak sarraskitu zituzten Bigarren Mundu Gerran.\nTxernobylgo hondamendi nuklearra eta gero, Askania Novako Erreserba ere hodei erradioaktiboaren eraginpean geratu zen, eta honek ere bertako Przewalski zaldien etorkizuna baldintzatu dezake.\nTxernobylgo esklusio guneko przewalski zaldiaren populaio basatia.\n1998. urtean, Askania Novako Biosferaren Erreserbak egitasmo bat abian jarri zuen. Txernobylgo zentral nuklearraren hondamendiak sortutako esklusio gunean Przewalski zaldiaren populazio basatia sortzea, era horretan ekosistema haien aberastasun ekologikoa berrezarriz eta handituz.\n1998. eta 1999, urtean Erreserbak Estatuaren Ohian Bulego Naionalaren laguntatz 31 abere bertaratu zituen. 10 zaldi eta 18 behor Askania Novatik eta 3 zaldi zoologiko batetik. Haietatik zortzi akabatu ziren ia segituan, zoologikoaren bi abere barne. Besteek bi zaldi-behor talde eta zaldien samaldak osatu zituzten.\nAbereak askatasunera egokitzeko itxiduretan ezarri zituzten hainbat astetik 8 hilabeteko eperen artean girotzen joateko. Zoritxarrez zoologikotik ekarritako azken zaldia denboraldi honetan akabatu zen, libre bizitzera moldatu ezinik.\nko Orenburgoko Natura Babeslekuko saiakerak.\nOrenburgoko Natura Babeslekuan berriki hasita dago przewalski zaldiak berreskuratzeko programa, 2016. urteko udaberrian. 15 urtetan zehar garatuko da eta helburua 2.030. urterako bertan 100-150 aberen populazioa ezarztea da Preduralskaya estepan.\nBerreskuperapen ekintzen emaitzak.\nBurututako babespen ekintza guzti hauen ondorioz, 2008. urtean animalia honen estatusa \"Naturan desagertua\" egoeratik \"Arrisku kritikoan\" dagoen espeziera pasatu zen IUNCko zerrenda gorrian. Zehatzago, 2007. urtean oraindik Przewalski zaldien kopurua munduan ez ziren 2.000 burura heltzen guztira.\nBeste alde batetik, Przewalski zaldia zoologikoetan gordetako hainbat aberetik hasita bere habitat naturalean arrakastaz berreskuratzea, eredu bilakatu da beste zenbait espezie berreskuratzeko orduan.\nEtxekotutako przewalskiiak eta nahasiak.\nPrzewalskii zaldia edo bere arbaso zuzena etxekotua izan zen Asiako Erdialdean eta Txinan, eta hango hainbat zaldi arraza bere ondorengo zuzentzat jotzen dira, esate baterako mongoliar zaldiak.\nTibeten, zaldi txiki eta arkaikoen arraza ezezagun bat topatu zuten 1995.en urtean, haran isolatu batean. Zaldi horrek kolore arre-grisaxka dauka, eta oso gutxi etxekotua dago. Antzinako zaldi arrazetatik oso gutxi garatutako zaldia da. Bere ezaugarriek Przewalski zaldiarenak zein labar artean agertzen diren zaldi marrazkienak gogora ekartzen dituzte.\nMongoliatik Europako zoologikoetara ekarritako zenbait Przewalski, hainbat zaldi arrazarekin nahasi zituzten, esperimentuak egitearren.\nNaturan Przewalski zaldiak oso izuak agertzen dira gizakiaren aurrean. Ehunka metrotara sumatzen dute gizakiaren presentzia eta ihesera jotzen dute. Etxekotutako abereak berriz, beraien zaintzaileen eskutik jaten dute beste edozein etxeko zaldia bezala.\nErreferentziak.\nBideoak.\n[[Kategoria:Zaldi arrazak]]\n[[Kategoria:Poniak]]\n[[Kategoria:Txinako fauna]]\n[[Kategoria:Kirgizistango fauna]]\n[[Kategoria:Kazakhstango fauna]]\n[[Kategoria:Errusiako fauna]]\n[[Kategoria:Ukrainako fauna]]\n[[Kategoria:Euskal Herritik desagertutako fauna]]\n[[Kategoria:Mongoliako fauna]]\n[[Kategoria:Euskal Herriko bertako zaldi arrazak]]\n[[Kategoria:Basazaldiak]]\n[[Kategoria:Berbasatzerako erabilitako zaldi arrazak]]"}
{"id": "105531", "revid": "1982", "url": "https://eu.wikipedia.org/wiki?curid=105531", "title": "Thaki", "text": ""}
{"id": "105532", "revid": "336", "url": "https://eu.wikipedia.org/wiki?curid=105532", "title": "Leire Paj\u00edn", "text": "Leire Paj\u00edn Iraola (Donostia, 1976ko irailaren 16a), Espainiako politikaria eta Espainiako Gobernuaren osasun ministroa.\nDonostian jaio zen eta ikastolara joan zen, ondoren gaztetan Benidormera joan zen bizitzera eta bertan amaitu zituen bere ikasketak. Gaztelania, euskara eta valentzieraz hitz egiten daki.\nPSOEko kidea da. Soziologian lizentziaduna da. Espainiako Kongresuko diputatu izan da 2007tik 2008ra, eta Nazioarteko Lankidetzarako Estatu Idazkaria 2004tik 2008ra. 2008ko uztailean, PSOEren Kongresu Federalean PSOEko Erakunde Idazkari izendatu zuten, Jos\u00e9 Blancoren ordez."}
{"id": "105533", "revid": "105290", "url": "https://eu.wikipedia.org/wiki?curid=105533", "title": "Lujiazui", "text": "Lujiazui (txinera sinplifikatuz: \u9646\u5bb6\u5634; txinera tradizionalez: \u9678\u5bb6\u5634; pinyineraz: L\u00f9ji\u0101zu\u01d0), Shanghai hiriko gune ekonomiko garrantzitsua da. 1990eko hamarkadaren amaieran sortu zuen gobernuak Shanghaiko Pudong Barrutiaren hegoaldean, Bundaren aurrez aurre eta Huangpu ibaiaren ondoan.\nKokapena.\nLujiazuik 31,78 kilometro koadroko azalera dauka eta mundu osoko finantza barruti guztiek bezala, eraikuntza gehienak bulego eraikinak dira. Gunearen iparraldean badira oraindik etxe zaharrak, baina pixkanaka eraikuntza hauek eraitsi eta eraikin berriak altxatzearekin batera, desagertu egingo dira.\nBulego dorreez gain, etxebizitza egitasmo handiak daude, \"Tomson Riviera Apartments\" delakoa esaterako.\nHistoria.\n1980ko hamarkadara arte, Lujiazuin ontziolak, etxebizitza zaharrak eta mota desberdineko lantegiak baino ez zeuden. Baina hamarkada hartan, gunea eraberritu eta bulego barruti berri bat eraikitzeko lanak hasi ziren."}
{"id": "105534", "revid": "2241", "url": "https://eu.wikipedia.org/wiki?curid=105534", "title": "Baoshan", "text": "Baoshan izen bereko toki asko izan daiteke:"}
{"id": "105535", "revid": "119347", "url": "https://eu.wikipedia.org/wiki?curid=105535", "title": "Baoshan Barrutia", "text": "Baoshan Barrutia (Txinera sinplifikatuz: \u5b9d\u5c71\u533a; pinyineraz: B\u01ceosh\u0101n Q\u016b), Shanghai erdigunearen inguruko barne barrutietako bat da. 2002ko erroldaren arabera, 740.900 biztanle eta 424,58 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Chongming Konderria eta honen bitarteko itsasartea iparraldean, Pudong Barrutia ekialdean, Yangpu Barrutia hego-ekialdean, Hongkou, Putuo eta Zhabei Barrutiak hegoaldean, eta Jiading Barrutia mendebaldean."}
{"id": "105536", "revid": "119347", "url": "https://eu.wikipedia.org/wiki?curid=105536", "title": "Jiading Barrutia", "text": "Jiading Barrutia (Txinera sinplifikatuz: \u5609\u5b9a\u533a; pinyineraz: Ji\u0101d\u00ecng Q\u016b), Shanghai erdigunearen inguruko barne barrutietako bat da. 2002ko erroldaren arabera, 753.100 biztanle eta 458,80 kilometro koadroko azalera zeukan.\nShanghai erdigunetik 20 kilometrora dago.\nInguru naturala eta kokapena.\nBarrutiaren mugakideak honakoak dira: Jiangsu probintzia mendebaldean, Baoshan Barrutia ekialdean, Yangtze ibaiaren ahoa iparraldean, Putuo Barrutia hego-ekialdean, Minghang Barrutia hegoaldean, eta Qingpu Barrutia hego-mendebaldean."}
{"id": "105537", "revid": "105290", "url": "https://eu.wikipedia.org/wiki?curid=105537", "title": "Minhang Barrutia", "text": "Minhang Barrutia (Txinera sinplifikatuz: \u95f5\u884c\u533a; pinyineraz: M\u01d0nh\u00e1ng Q\u016b), Shanghai erdigunearen inguruko barne barrutietako bat da. 2002ko erroldaren arabera, 1.217.300 biztanle eta 371,68 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Jiading Barrutia ipar-mendebaldean, Changning Barrutia iparraldean, Xuhui eta Pudong Barrutiak ipar-ekialdean, Qingpu eta Songjiang Barrutiak mendebaldean, eta Fengxian Barrutia hegoaldean.\nOndasun nabarmenak.\nBarrutiaren iparraldean \"Qibao Herria\" izeneko duela 1000 urteko herrixkaren antzinako eraikinen arrastoak daude."}
{"id": "105538", "revid": "119347", "url": "https://eu.wikipedia.org/wiki?curid=105538", "title": "Fengxian Barrutia", "text": "Fengxian Barrutia (Txinera sinplifikatuz: \u5949\u8d24\u533a; pinyineraz: F\u00e8ngxi\u00e1n Q\u016b), Shanghai erdigunearen inguruko kanpo barrutietako bat da. 2002ko erroldaren arabera, 624.300 biztanle eta 687,39 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Minhang Barrutia iparraldean, Pudong Barrutia ipar-ekialde eta ekialdean, itsasoa hegoaldean, Songjiang Barrutia ipar-mendebaldean, eta Jinshan Barrutia hego-mendebaldean."}
{"id": "105539", "revid": "10891", "url": "https://eu.wikipedia.org/wiki?curid=105539", "title": "Lang Lang", "text": "Lang Lang (; Shenyang, Liaoning, ) Txinako piano-jotzaile famatua da.\nBiografia.\nGaztaroa.\nLehen piano kalseak hiru urterekin hartu zituen, Zhu Ya-Fen irakasleari esker. Bost urterekin Shenyango piano lehiaketa irabazi zuen, eta jendeaurreko bere lehen kontzertua egin zuen. Bederatzi urterekin Beijingo Kontserbatorio Nagusian sartzea lortu zuen, Zhao Ping Guo irakaslearekin lan eginez. 1995ean, hamairu urte zituela Chopinen 24 Ikasketak jo zituen Beijingo Kontzertu Aretoan, eta Japonian antolatutako Tchaikovsky Musikari Gazteen Leihaketa Internazionala irabazi zuen.\n14 urterekin CCTV telebistan emandako Txinako Orkestra Sinfonikoaren kontzertuan aritu zen, eta hurrengo urtean Gary Graffmanekin lanean hasi zen Filadelfiako Curtis Institutuan.\nIbilbide diskografikoa.\nLang Langek, nazioarte mailako lehen agerpena 1999an egin zuen, oraindik 17 urte baino ez zituela, Ravinian egindako \"Mendeko Galan\", azken momentuan Txaikovskiren pianorako 1. kontzertua jo behar zuen piano-jolea ordezkatu zuenean. Chicago Tribune egunkariak bere talentua goraipatu zuen. 2001ean Carnegie Hall aretoan jo zuen lehen aldiz Juri Termirkanovekin batera.\nHorrez gain, BBCren kontzertuetan, Beijinggo Herriaren Areto Nagusian, Berlingo Orkestra Filarmonikoarekin eta beste hainbat orkestrekin jo du mundu osoan.\n2007an Andrea Bocellirekin batera aritu zen, abeslari italiarraren ibilbideko 15. urteurrena ospatzeko \"Io Ci Sar\u00f3\" abestia joz."}
{"id": "105540", "revid": "69297", "url": "https://eu.wikipedia.org/wiki?curid=105540", "title": "David L\u00f3pez Garc\u00eda", "text": "David L\u00f3pez Garc\u00eda (Barakaldo, Bizkaia, 1981eko maiatzaren 13a) txirrindulari profesional ohia da. Movistar Team taldean ibilitakoa, eta Barakaldotik hurbil dagoen Trapagaran herrian bizi da.\nIbilbidea.\n2003an, bere amateur taldea zen Caf\u00e9s Baqu\u00e9 profesional bihurtu zen, eta David harekin bilakatu zen profesional. Haiekin, 2004ko Tour de l'Avenirreko sailkapen orokorrean 6.a izan zen, eta hurrengo urtean Euskaltel-Euskadik fitxatu zuen.\n2006an, Italiako Giroan parte hartu eta laugarrena izan zen etapa batean. Urkiola Igoeran postu bera lortu zuen.\n2007an, Caisse d\u00b4Epargnek fitxatu eta emaitzarik onenak lortu zituen: 6.a Paris-Nizan; 6.a Gaztela eta Leonen; 4.a Klasika Primaveran; Mendiko Sailkapena Euskal Bizikletan; 2.a Urkiola Igoeran; etapa bat eta sailkapen orokorraren 3. postua Alemaniako Itzulian eta, azkenekoz, 14.a Espainiako Vueltan.\n2008an, 3.a izan zen Plouayko Sari Nagusian eta 2009an 7.a Andaluziako Vueltan.\nKirol lorpenak.\n1999\n2000\n2001\n2002\n2007\n2008\n2009\n2010\n2011\n2013\n2015"}
{"id": "105541", "revid": "1545", "url": "https://eu.wikipedia.org/wiki?curid=105541", "title": "David Lopez Garcia (txirrindularia)", "text": ""}
{"id": "105542", "revid": "688", "url": "https://eu.wikipedia.org/wiki?curid=105542", "title": "China Central Television", "text": "China Central Television edo CCTV (txinera sinplifikatuz: \u4e2d\u56fd\u4e2d\u592e\u7535\u89c6\u53f0; txinera tradizionalez: \u4e2d\u570b\u4e2d\u592e\u96fb\u8996\u81fa; pinyineraz: Zh\u014dnggu\u00f3 Zh\u014dngy\u0101ng Di\u00e0nsh\u00ect\u00e1i) Txinako Herri Errepublikako telebista sare nagusia da, gobernuaren jabetzakoa.\nLurralde osoan emititzen duten hemeretzi kate dauzka, guztira 1.000 milioi ikusleko gehienezko audientzia dutenak. 1958ko irailaren 2an sortu zen."}
{"id": "105543", "revid": "42539", "url": "https://eu.wikipedia.org/wiki?curid=105543", "title": "CCTV", "text": "CCTV hitzak esanahi ezberdinak izan ditzake:"}
{"id": "105544", "revid": "1545", "url": "https://eu.wikipedia.org/wiki?curid=105544", "title": "David Lopez (futbolaria)", "text": ""}
{"id": "105545", "revid": "105290", "url": "https://eu.wikipedia.org/wiki?curid=105545", "title": "Xinhua", "text": "Xinhua Albistea Agentzia (txinera sinplifikatuz: \u65b0\u534e\u901a\u8baf\u793e; txinera tradizionalez: \u65b0\u83ef\u901a\u8a0a\u793e; pinyineraz: X\u012bnhu\u00e1 t\u014dngx\u00f9nsh\u00e8) Txinako Herri Errepublikako albiste agentzia ofiziala da, herrialdean dauden bi albiste agentzietako bat da, Txinako Herri Errepublikako gobernuak kontrolatzen duena.\nXinhua agentzia 1931ko azaroan sortu zen \"Txina Gorriko Albiste agentzia\" izenerakin, 1937an gaur egungo izena jarri zioten. 1944ean nazioarte mailan albistea igortzen hasi zen Bigarren Mundu Gerran.\nKomunistak Txinaz bereganatu zirenetik Txinako Herri Errepublikako gobernuaren albiste agentzia ofiziala da."}
{"id": "105548", "revid": "119347", "url": "https://eu.wikipedia.org/wiki?curid=105548", "title": "Jinshan Barrutia", "text": "Jinshan Barrutia (Txinera sinplifikatuz: \u91d1\u5c71\u533a; pinyineraz: J\u012bnsh\u0101n Q\u016b), Shanghai erdigunearen inguruko kanpo barrutietako bat da. 2002ko erroldaren arabera, 580.400 biztanle eta 586,05 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Qingpu Barrutia ipar-mendebaldean, Songjiang Barrutia iparraldean, Fengxian Barrutia ekialdean, eta Zhejiang probintzia mendebalde eta hegoaldean.\nHistoria.\n1997ra arte Jinshan konderri izan zen."}
{"id": "105550", "revid": "119347", "url": "https://eu.wikipedia.org/wiki?curid=105550", "title": "Nanhui Barrutia", "text": "Nanhui Barrutia (Txinera sinplifikatuz: \u5357\u6c47\u533a; pinyineraz: N\u00e1nhu\u00ec Q\u016b), Shanghai erdigunearen inguruko barne barrutietako bat zen. 2006ko erroldaren arabera, 975.000 biztanle eta 809,5 kilometro koadroko azalera zeukan.\n2009an Nanhui Barrutiko gobernuak Pudong Barrutiarekin bat egitea erabaki zuen.\nInguru naturala eta kokapena.\nBarrutiaren mugakideak honakoak ziren: Pudong Barrutia iparraldean, Fengxian Barrutia ekialdean, eta itsasoa mendebalde eta hegoaldean. Barrutiak 59,5 kilometroko kostaldea zeukan."}
{"id": "105551", "revid": "105290", "url": "https://eu.wikipedia.org/wiki?curid=105551", "title": "Qingpu Barrutia", "text": "Qingpu Barrutia (Txinera sinplifikatuz: \u9752\u6d66\u533a; pinyineraz: Q\u012bngp\u01d4 Q\u016b), Shanghai erdigunearen inguruko kanpo barrutietako bat da. 2002ko erroldaren arabera, 595.500 biztanle eta 675,54 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Jiangsu probintzia ipar-mendebaldean, Zhejiang probintzia hego-mendebaldean, Jiading Barrutia iparraldean, Minhang Barrutia mendebaldean, eta Songjiang Barrutia hegoaldean."}
{"id": "105552", "revid": "105290", "url": "https://eu.wikipedia.org/wiki?curid=105552", "title": "Songjiang Barrutia", "text": "Songjiang Barrutia (Txinera sinplifikatuz: \u677e\u6c5f\u533a; pinyineraz: S\u014dngji\u0101ng Q\u016b), Shanghai erdigunearen inguruko kanpo barrutietako bat da. 2002ko erroldaren arabera, 641.100 biztanle eta 604,71 kilometro koadroko azalera dauka.\nInguru naturala eta kokapena.\nBarrutiaren mugakideak honakoak dira: Qingpu Barrutia iparralde eta mendebaldean, Jinshan Barrutia hegoaldean, Fengxian Barrutia hego-ekialdean, eta Minhang Barrutia ekialdean."}
{"id": "105553", "revid": "119347", "url": "https://eu.wikipedia.org/wiki?curid=105553", "title": "Chongming Konderria", "text": "Chongming Konderria (Txinera sinplifikatuz: \u5d07\u660e\u53bf; pinyineraz: Hu\u00e1ngp\u01d4 Q\u016b), gaur egun Shanghain geratzen den konderri bakarra da. 2002ko erroldaren arabera, 649.800 biztanle eta 1.041,21 kilometro koadroko azalera zeukan.\nKonderria hiru uharte nagusik osatzen dute: Chongming (handiena), Changxing eta Hengshak.\nInguru naturala eta kokapena.\nChongming Konderria Shanghai iparraldean dago, hiriaren erdigunetik 40 bat kilometrora, Yangtze ibaiaren deltaren erdian sortutako uharte taldea da, eta konderritik hurbilen dauden Shanghaiko barrutiak Baoshan eta Pudong dira.\nDongtango txorien erretserba.\nChongming uhartean, izen bereko konderrian, Dongtan txorien erretserba dago, milaka txorik negua igarotzen dute bertan, udaberriko migrazioa hasi aurretik."}
{"id": "105554", "revid": "56334", "url": "https://eu.wikipedia.org/wiki?curid=105554", "title": "Miguel Lizarazu", "text": "Miguel Lizarazu Sarriegi (Usurbil, 1924ko azaroaren 18a - 2002ko abenduaren 24a), euskal txirrindulari profesionala izan zen 1942tik 1948 arte. 13 garaipen lortu zituen.\nBere anaia zen Sotero txirrindulari profesionala ere bazen.\nErrepidean ez ezik ziklo-krosean ere aritu zuen. Azken modalitate honetan lau aldiz lortu zituen Espainiako Ziklo-Kros Txapelketak."}
{"id": "105556", "revid": "119347", "url": "https://eu.wikipedia.org/wiki?curid=105556", "title": "Xintiandi", "text": "Xintiandi (txineraz: \u65b0\u5929\u5730; pinyineraz: x\u012bn ti\u0101n d\u00ec) Shanghaiko oinezkoentzako gunea da, Shui On Land sustatzaileak inguruko shikumen (txinako etxe tradizionalak) berriztu eta bertan denda, liburutegi, eta hainbat denda egoikitzeko lanak egin zituen. Gaur egun Shanghaiko gunerik ezagunenetakoa da."}
{"id": "105557", "revid": "119347", "url": "https://eu.wikipedia.org/wiki?curid=105557", "title": "Nanjing kalea", "text": "Nanjing kalea (txineraz: \u5357\u4eac\u8def; pinyineraz: N\u00e1nj\u012bng L\u00f9), Shanghaiko erosketa kalerik garrantzitsuena da, eta munduko handienetakoa da.\nKokapena.\nGaur egun kalea bi zatitan banaturik dago, Ekialdeko Nanjing kalea, eta Mendebaldeko Nanjing kalea. Ekialdeko Nanjing kalea oinezkoentzako gunea da gaur egun. Nanjing kalea, hiriaren erdigunean dago, hirigunea mendebaldetik ekialdera zeharkatuz. Ekialdeko zatia Huangpu Barrutian hasi eta Bunda zeharkatzen du Herriaren Plazaraino helduz. Mendebaldeko Nanjing kalea bestalde, Herriaren Plazan hasi eta mendebalderantz luzatzen da Jing'an Barrutiraino."}
{"id": "105558", "revid": "105290", "url": "https://eu.wikipedia.org/wiki?curid=105558", "title": "Impekables", "text": "Impekables, Iru\u00f1ean (Nafarroa) sortutako rantxera taldea da. Kojon Prieto y los Huajalotes bezalako taldeen influentzia nabarmena izan dute eta hauek ere, Napar-Mex estiloan kokatzen dira. 2008an, autoekozituriko diska bat kaleratu zuten.\n2009an taldeak izena aldatu zuen, Los Zopilotes Txirriaos bihurtuz."}
{"id": "105559", "revid": "4380", "url": "https://eu.wikipedia.org/wiki?curid=105559", "title": "Nanjing Lu", "text": ""}
{"id": "105560", "revid": "69297", "url": "https://eu.wikipedia.org/wiki?curid=105560", "title": "Sotero Lizarazu", "text": "Sotero Lizarazu Sarriegi (Beasain, Gipuzkoa, 1919 - Donostia, Gipuzkoa, 2016ko urtarrilaren 16a), txirrindulari profesionala izan zen 1943tik 1948 arte. Errepidean ere aritu zen arren, ziklo-krosean lortu zituen emaitzarik onenak, Espainiako Ziklo-kros Txapelketa irabazi baitzuen behin. Hura izan zen Lizarazuren garaipen bakarra, profesionaletan.\nHaren anaia Miguel ere txirrindulari profesionala izan zen.\nKirol lorpenak.\n1943\n1945\n1946\n1947"}
{"id": "105563", "revid": "512", "url": "https://eu.wikipedia.org/wiki?curid=105563", "title": "Wetzlar", "text": "Wetzlar Alemaniako Hessen estatuan dagoen hiria da. Lahn-Dill barrutiko hiriburua da, eta Lahn ibaiaren ertzean dago kokaturik.\nGeografia eta klima.\nLahn eta Dill ibarren artean kokaturik dago, iparraldean Taunus mendilerroa eta mendebaldean Westerwald mendilerroa dituelarik.\nKlima epela du, udako batazbestekoa 17 eta 18\u00a0\u00b0C artean dago, baina neguan 1 eta 2\u00a0\u00b0C-ra jeisten da. Prezipitazioak 600 eta 700\u00a0mm artean dabiltza, Alemaniako batazbestekoa baino pixka bat beherago.\nHistoria.\nHiriaren fundazio datarik ez dago Hala ere jakina da K.a. 5000 urtetik aurrera populatua izan dela. Erromatarrak ere izan ziren bertan eta 1993tik aurrera \"Waldgirmes Forum\" erromatar herrixkan indusketak egiten ari dira.\nX mendean \"Marienstift \" monasterioa fundatu zen eta XII mende aldera hiri inperial aske (\"Reichsfreiheit\") bihurtu zen. Ordukoa da Kalsmunt gaztelua ere, gaur egun hondarrak baino gelditzen ez diren arren.\n1689an Frantziar tropek Speyer hiria suntsitu zutenean Germaniako Erromatar Inperio Santuko Gorte Gorena (\"Reichskammergericht \") Wetzlarrera etorri zen eta honek Inperioko hiri garrantzitsuenak ziren Viena eta Ratisbonaren parean jarri zuen Wetzlar. 1806an Napoleondar Gerren ondoren Inperioa disolbatzean Wetzlar berak ere behea jo zuen eta hiri aske izatearen eskubidea ere galdu zuen. 1815ean Prusiak eskuratu zuen.\nXIX mendean industrializazioa iritsi zen, zehatzago esanda 1862 eta 1863 artean trenak Koblentza eta Koloniarekin elkartu zuenean. 1869rako ehun burdin meategi irekita zeuden jadanik. XX mendean meategiak itxiz joan ziren, azkena 1926an. Bigarren Mundu Gerran kalte larriak pairatu zituen aireko bonbardatzeen ondorioz, baina 1950ean zaharberritu egin zen.\nOndasun nabarmenak.\nArkiekturaren ikuspuntutik nabarmenak dira Eisenmarkt azokaren eraikina eta ertaroko hiribilduaren pasagune maldatsuak eta kale estuak. Wetzlarreko Santa Mariaren katedrala XII. mendean hasi zen eraikitzen estilo erromanikoa jarraituz. Erdi Aroaren amaieran eraikuntza estilo gotikoan jarraitu zen. Eliza ez da inoiz amaitu, kanpandorreetako bat eginik gabe baitago.\nHiri senidetuak.\nWetzlar ondorengo hiriekin senidetuta dago:"}
{"id": "105564", "revid": "105290", "url": "https://eu.wikipedia.org/wiki?curid=105564", "title": "Heping Barrutia (Tianjin)", "text": "Heping Barrutia (Txinera sinplifikatuz: \u548c\u5e73\u533a; pinyineraz: H\u00e9p\u00edng Q\u016b), Tianjin osatzen duten erdiguneko barrutietako bat da. 2006ko erroldaren arabera, 470.000 biztanle eta 9,97 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Nankai Barrutia iparralde eta mendebaldean, Hedong Barrutia ekialdean, eta Hexi Barrutia hegoaldean."}
{"id": "105565", "revid": "56334", "url": "https://eu.wikipedia.org/wiki?curid=105565", "title": "Hebei Barrutia", "text": "Hebei Barrutia () Tianjin osatzen duten erdiguneko barrutietako bat da. 2006ko erroldaren arabera, 620.000 biztanle eta 27,00 kilometro koadroko azalera zeukan. Bigarren Mundu Gerra baino lehen, italiar barrutia izan zen eta bertan Tianjingo pilotalekua eraiki zuten 1934an.\nInguru naturala eta kokapena.\nBarrutiaren mugakideak honakoak dira: Beichen Barrutia iparraldean, Hedong Barrutia hego-ekialdean, Heping Barrutia hegoaldean, eta Hongqiao Barrutia mendebaldean."}
{"id": "105568", "revid": "105290", "url": "https://eu.wikipedia.org/wiki?curid=105568", "title": "Hedong Barrutia (Tianjin)", "text": "Hedong Barrutia (Txinera sinplifikatuz: \u6cb3\u4e1c\u533a; pinyineraz: H\u00e9d\u014dng Q\u016b), Tianjin osatzen duten erdiguneko barrutietako bat da. 2006ko erroldaren arabera, 680.000 biztanle eta 39,00 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Dongli Barrutia ekialdean, Jinnan Barrutia hego-ekialdean, Hexi Barrutia hegoaldean, eta Heping Barrutia mendebaldean."}
{"id": "105569", "revid": "69297", "url": "https://eu.wikipedia.org/wiki?curid=105569", "title": "Juli\u00e1n Agirrezabal", "text": "Juli\u00e1n Agirrezabal Gallastegi, (Durango, 1926ko ekainaren 12a - Galdakao, 2017ko ekainaren 27a) bizkaitar txirrindularia izan zen, 1945 eta 1954 artean profesionala. 25 garaipen lortu zituen.\nAnaia Cipriano txirrindularia ere bazen, biak Arriandikoak izanik.\nIbilbidea.\nEskalatzaile fina, egun bateko probetan lortu zituen emaitzarik onenak.\nBitan hartu zuen parte Espainiako Vueltan, 1948an eta 1950ean hain zuzen ere. Tamalez, lasterketa utzi egin behar zuen."}
{"id": "105571", "revid": "1545", "url": "https://eu.wikipedia.org/wiki?curid=105571", "title": "Julian Agirrezabal", "text": ""}
{"id": "105572", "revid": "119347", "url": "https://eu.wikipedia.org/wiki?curid=105572", "title": "Hexi Barrutia (Tianjin)", "text": "Hexi Barrutia (Txinera sinplifikatuz: \u6cb3\u897f\u533a; pinyineraz: H\u00e9x\u012b Q\u016b), Tianjin osatzen duten erdiguneko barrutietako bat da. 2006ko erroldaren arabera, 740.000 biztanle eta 37,00 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Nankai Barrutia ipar-mendebaldean, Heping Barrutia iparraldean, Hedong Barrutia ipar-ekialdean, Jinnan Barrutia hego-ekialdean, eta Xiqing Barrutia hego-mendebaldean."}
{"id": "105573", "revid": "119347", "url": "https://eu.wikipedia.org/wiki?curid=105573", "title": "Hongqiao Barrutia", "text": "Hongqiao Barrutia (Txinera sinplifikatuz: \u7ea2\u6865\u533a; pinyineraz: H\u014dngqi\u00e1o Q\u016b), Tianjin osatzen duten erdiguneko barrutietako bat da. 2006ko erroldaren arabera, 620.000 biztanle eta 21,30 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Beichen Barrutia mendebalde eta iparraldean, Hebei Barrutia ekialdean, eta Nankai Barrutia hegoaldean."}
{"id": "105574", "revid": "105290", "url": "https://eu.wikipedia.org/wiki?curid=105574", "title": "Nankai Barrutia", "text": "Nankai Barrutia (Txinera sinplifikatuz: \u5357\u5f00\u533a; pinyineraz: N\u00e1nk\u0101i Q\u016b), Tianjin osatzen duten erdiguneko barrutietako bat da. 2006ko erroldaren arabera, 790.000 biztanle eta 40,64 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Hongqiao Barrutia iparraldean, Heping Barrutia ekialdean, Xiqing Barrutia mendebalde eta hego-mendebaldean, eta Hexi Barrutia hego-ekialdean."}
{"id": "105575", "revid": "512", "url": "https://eu.wikipedia.org/wiki?curid=105575", "title": "Binhai Gune Berria", "text": "Binhai Gune Berria (), Tianjin ekialdean dagoen garapenerako gune berria da, udaltasunaren kostaldeko eremu gehiena hartzen du eta bertan Tianjingo portua dago.\nGobernuaren helburua, portua handitzea eta honen inguruan garraio eta mota desberdineko industriak garatzea da, horretarako milaka metro karratu itsasoari irabaziz\nEraikuntza.\nEraikuntza 2007an hasi zen, itsasoari lurra irabaziz. 2009ko abuzturako hegoaldeko portuaren lehen zatia 17 kilometro luze zen."}
{"id": "105576", "revid": "119347", "url": "https://eu.wikipedia.org/wiki?curid=105576", "title": "Dagang Barrutia", "text": "Dagang Barrutia (Txinera sinplifikatuz: \u5927\u6e2f\u533a; pinyineraz: D\u00e0g\u01ceng Q\u016b), Tianjin osatzen duten ekialdeko Binhai guneko barrutietako bat da. 2008ko erroldaren arabera, 350.000 biztanle eta 1.113 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Xiqing Barrutia ipar-mendebaldean, Jinnan Barrutia ipar-ekialdean, itsasoa eta Tanggu Barrutia ekialdean, Jinghai Konderria mendebaldean, eta Hebei probintzia hegoaldean."}
{"id": "105577", "revid": "69297", "url": "https://eu.wikipedia.org/wiki?curid=105577", "title": "Joxe Mitxelena Arsuaga", "text": "Joxe Mitxelena Arsuaga, (Oiartzun, 1932ko azaroaren 21a - ) euskal txirrindularia izan zen, 1951 eta 1960 artean profesionala izan zena. 9 garaipen lortu zituen.\nJose Francisco eta Agustin anaiak txirrindulari profesionalak ere baziren.\nIbilbidea.\nEskalatzaile fina, egun bateko probetan lortu zituen emaitzarik onenak.\nBehin hartu zuen parte Espainiako Vueltan, 1957an hain zuzen ere non 31. postua lortu zuen.\nErrepidean ez ezik ziklo-krossean ere aritu zuen. Azken modalitate honetan hirutan lortu zituen Espainiako Ziklo-Kross Txapelketak."}
{"id": "105578", "revid": "6327", "url": "https://eu.wikipedia.org/wiki?curid=105578", "title": "Jos\u00e9 Mitxelena", "text": ""}
{"id": "105579", "revid": "6327", "url": "https://eu.wikipedia.org/wiki?curid=105579", "title": "Jose Mitxelena", "text": ""}
{"id": "105581", "revid": "119347", "url": "https://eu.wikipedia.org/wiki?curid=105581", "title": "Celbridge", "text": "Celbridge (irlanderaz Cill Droichid) Liffey ibaiaren pasaeratik hurbil dagoen udalerria da, Irlandako Kildare konderrian kokatzen delarik. Dublin hiriburutik 22 kilometrotara dago eta 20,000 biztanle inguru ditu.\nAzken urte haurtean Celbridgek hazkuntza handi bat jasan du, halere zerbitzu eta entretenimendu edo denborapasarako guneak herriko \u201cmain street\u201d (\"kale nagusia\") delakoan kokatuta jarraitzen dute. Izatez, Celbridge herria da Irlanda osoan kale bakar bat duen udalerririk handiena. Nahiz eta neurriz handitu izan, inoiz ez zaizkio kale berriak (\"streets\") sortzen, aldiz, bai txikiagoak eta garrantzi gutxiagokoak diren \"roads\" (\"bideak\") direlakoak.\nCelbridge udalerriaren izena irlanderaz \"Cill Droichid\" da, euskaraz gutxi gorabehera \"Zubiko Eliza\" esan nahiko luke. Batzuetan ingelesez udalerri honi \"Kildrought\" bezala ere izendatu izan zaio.\nLeku interesgarriak.\nCelbridge udalerria batik bat bertan Castletown etxea dagoelako ospetsua da. Castletown House delakoa \"main street\" edo \"kale nagusian\" aurkitu ahal da, eta Irlanda osoko etxerik handiena izategatik ezaguna da, 1722. urtekoa da. Beste gauzen artean, 80 oin neurriko egongela dotore eta handi bat du, bai eta ateondoan kokatzen den eskailera nagusi txundigarri bat ere, eskailera hau habe irtenduna da eta Portlandgo harriz egina dago.\n\"Connolly's Folly\" edo \"The Obelisk\" (\"Obeliskoa\") Castletown Housetik gertu dagoen egitura obelistikoa da, 1739an eraiki zelarik. Garaieraz 42 metro ditu eta harri itxurekin apaindurik dago.\nHerritar ezagunak.\nCelbridge udalerria Vanessa Van Homrigh emakumearen bizilekua izan zen, \"Gulliverren Bidaiak\" liburua idatzi zuen Jonathan Swift irlandar idazle ospetsuaren maitalea.\nSir Arthur Guinness, bere izena daraman Guinness garagardotegiaren sortzailea udalerri honetan jaio zen.\nDamien Rice, gaur egungo irlandar musikaren pertsonaia ezaguna, Celbridgetarra da, bai eta Bell X1 musika taldea ere.\nKanpo estekak.\nCelbridge udalerriko webgunea (ingeleraz)"}
{"id": "105583", "revid": "1340", "url": "https://eu.wikipedia.org/wiki?curid=105583", "title": "Catalunya Nord", "text": ""}
{"id": "105584", "revid": "688", "url": "https://eu.wikipedia.org/wiki?curid=105584", "title": "Ala", "text": "Ala (, ) edo Allah Jainkoa adierazteko arabierazko hitz estandarra da. Mendebaldeko herritarren artean terminoa ezagunagoa da musulmanek beren Jainkoari deitzeko erabiltzeagatik, baina izatez arabiera hiztun kristau eta juduek ere erabiltzen dute, nork bere jainkoa izendatzeko. Hitza islamaren aurretik ere erabiltzen zen Mekan, jainko sortzailea izendatzeko.\nAla terminoari lotutako kontzeptuak (jainkotasunari dagokionez) ezberdinak dira tradizio bakoitzean. Islamaren aurreko Arabian Ala ez zen jainko bakarra, laguntzaileak eta adiskideak, seme-alabak eta ahaideak baitzituen. Islamak debekatu egin zuen ideia hau, eta bere tradizioan Ala jainkozko izen gorena eta bakarra zen. Ala jainko bakarra da, Unibertsoaren sortzailea eta ahalguztiduna. Arabiar kristauek, berriz, \"All\u0101h al-\u02bcAb\" ( \u0627\u0644\u0644\u0647 \u0627\u0644\u0623\u0628, \"Jainko Aita\") terminoa darabilte gaur egun, musulmanen jainkotik bereizteko. Koranak eta Bibliak erakusten dituzten jainkoaren kontzeptuen artean hainbat antzekotasun eta zenbait ezberdintasun daude."}
{"id": "105590", "revid": "1545", "url": "https://eu.wikipedia.org/wiki?curid=105590", "title": "Zerga Administrazioko Espainiako Agentzia", "text": "Zerga Administrazioko Espainiako Agentzia, Zerga Administrazioko Estatu Agentzia edo, laburturik, Espainiako Zerga Agentzia () Espainiako Administrazio publikoko erakunde bat da, zergez eta aduanez arduratzen dena. Ikerketak egiteko eta kontrabandoaren eta bestelako krimenen aurka borrokatzeko, Espainiako Aduanazaintza Zerbitzua du bere menpe, polizia agentzia bat dena.\nZerga Administrazioko Espainiako Agentziako zuzendari nagusiak estatu idazkariordearen maila du, eta egungoa Juan Manuel L\u00f3pez da.\nEuskal Autonomia Erkidegoan eta Nafarroan ez du jarduera handirik burutzen, foru lurraldeak direlako eta beren kontura biltzen dituztelako zergak. Euskal Autonomia Erkidegoan, foru aldundi bakoitzeko ogasunak; eta Nafarroan, Nafarroako Gobernuak."}
{"id": "105591", "revid": "6327", "url": "https://eu.wikipedia.org/wiki?curid=105591", "title": "AEAT", "text": ""}
{"id": "105593", "revid": "6327", "url": "https://eu.wikipedia.org/wiki?curid=105593", "title": "SVA", "text": ""}
{"id": "105614", "revid": "119347", "url": "https://eu.wikipedia.org/wiki?curid=105614", "title": "Clonmel", "text": "Clonmel (irlanderaz \"Cluain Meala\"), Irlandako Tipperaryko konderrian dagoen udalerria da. Hego Tipperaryko hiriburua da eta 17.908 biztanle ditu (2011).\nEtimologia.\nIrlanderazko \"Cluain Meala\" izenak \"eztizko zelaia\" edo \"eztizko harana\" esan nahi du. Lurraren oparotasuna dela eta jarritako izena izango dela uste da.\nGeografia.\nSuir ibaiaren iparraldeko ertzean kokaturik dago. Suir ibaiak muga egiten du Waterfordeko konderriarekin eta 1896an hegoaldeko ertzeko zati bat zuen beste aldera zabaldu ahal izateko. Bestalde muinoz inguratutako haran batean kokatzen da Clonmel. Hegoaldean Comeragh mendiak ditu eta ekialdean berriz Slievenamon udalerria.\nHistoria.\nErdi Aroan garapen handia izan zuen Clonmelek eta oraindik garai haren aztarnak ikusgai daude herrian, XIII mendeko harresiaren zati bat bereziki.\n1608 urtean herri askearen agiria eman zion Jakue I.a Ingalaterrakoak. Oliver Cromwellek 1650an Clonmel setiatu zuen baina soldadu kopurua laukoitza izan arren Hugh Dubh O'Neillen gizonek segada batean cromwellen Irlandaren konkistako porrotik handiena eragin zioten. Hala ere azkenean herriak errenditu beharra izan zuen.\nJaialdiak.\nUztaileko lehenengo asteburuan \"Clonmel Junction Festival\" ospatzen da. Bertan musika mota ezberdinek eta kale antzerkiak protagonismo berezia izaten dute. 2009tik aurrera \"International Film Festival Ireland\" zinemaldia ere izaten da, bertan filme independenteak ikusteko aukera izaten da."}
{"id": "105626", "revid": "90204", "url": "https://eu.wikipedia.org/wiki?curid=105626", "title": "Gaio Kasio Longino (kontsula K.a. 73an)", "text": "Gaio Kasio Longino, K.a. 73ko kontsul erromatar bat izan zen, Marko Terentzio Varron Lukulorekin batera. Kasiok eta bere kideak, \"lex Terentia Cassia\" deritzon legea onartu zuten, Senatuari, alea Sizilian erostea eta Erroman prezio baxuan saltzea agintzen zuena. Hurrengo urtean, K.a. 72an, Galia Zisalpinako prokontsul bezala, Hirugarren Gerra Serbilean, Kasio, Espartako eta honen jarraitzaileak geldiarazten saiatu zen Modena inguruan, esklabuen armada, okupatu gabeko Galian zehar igarotzea saiatzen ari zenean, baina berebiziko porrot bat jasan zuen, eta ozta-ozta irten ahal izan zen bizirik. Bi urte beranduago, lekuko bezala deklaratu zuen Gaio Verresen aurka, Sizilia gobernatu zuenean izan zuen ustelkeriagatik bere aurka egindako epaiketan. K.a. 66an, Kasiok, \"lex Manilia\" deritzon legea babestu zuen, Mitridates VI.a Pontokoaren aurkako gerraren agintaritza, Ponpeio Handiari ematen ziona. Zizeronen lagun handi bat izan zen, honek, pretore bezala, Kasio babesteko hitzaldi ospetsu bat egin zuelarik.\nKasio Longino hau, ziuraski, Julio Zesar hil zuen Gaio Kasio Longinoren aita izan zen."}
{"id": "105635", "revid": "105290", "url": "https://eu.wikipedia.org/wiki?curid=105635", "title": "Nenagh", "text": "Nenagh (irlanderaz \"An tAonach\" edo \"Aonach Urmhumhan\"), Irlandako Tipperaryko konderrian kokatzen den udalerria da. Ipar Tipperaryko hiriburua da. 2011an 9.872 biztanle zituen.\nEtimologia.\nIrlanderazko \"Aonach Urmhumhan\" izenak \"Ormonden feria\" esan nahi du, \"Ormond\" Munster ekialdearen izen tradizionala da.\nHistoria.\nAnglo-normandiarrak XII mendean iritsi aurretik O'Kennedytarren lurrak izan ziren hauen. 1216an gaztelua eraiki zuen Butler familiak eta bere gaztelu garrantzitsuena izan zen XIV mendean Kilkenny gaztelura joan ziren arte. Butlertarrak ziren herriaren jabeak eta monasterioa eta ospitalea ere sortu zituzten. 1252an frantziskotarrek abade-etxe bat eraiki zuten, sei mende iraungo zuena.\nO'Carrollek 1550an herria erasotu eta su eman zion. Nenagh erabat suntsitu zen eta berriz eraiki beharra izan zen. XVII mendeko borrokek bete betean harrapatu zuten. 1838an Tipperary bitan banatu zen eta Nenagh iparraldeko hiriburu izendatzean herriak garapen handia izatea lortu zuen. XIX mendean merkatal herria zen honetara industrializazioa iritsi zen, destilategiak, artioa prozesatzeko lantegiak, gurdigintza eta olak batez ere."}
{"id": "105636", "revid": "512", "url": "https://eu.wikipedia.org/wiki?curid=105636", "title": "Ashikaga Yoshimitsu", "text": " Ashikaga shogunerriko hirugarren shoguna izan zen. Bere agintaldia, 1368an hasi zen, eta 1394an kargua utzi zuen. Bigarren shoguna izan zen Ashikaga Yoshiakiraren semea zen.\nBederatzi urterekin izendatu zuten shogun, bere aita hil ondoren. 1378an, hiriburua zen Kiotoko Muromachi sekzioan eraiki zuen bere egoitza, eta, horregatik, batzuetan, shogunerri hau, Muromachi shogunerria bezala deitua da, eta, aroa, Muromachi bezala.\nIparraldeko Gortea eta Hegoaldeko Gortea elkartu zituen, Nanboku-ch\u014d aroari amaiera emanez 1392an. Shogunerriaren autoritatea berretsi eta daimy\u014den boterea ezabatu zuen.\n1394an, bere seme Ashikaga Yoshimochiren mesedetan utzi zuen kargua, boterea, hil arte erabili zuen arren. 1404an, Zheng He nabigari txinatarrak, Japoniara bidaiatu zuen Yoshimitsurekin hitz egiteko, txinatarrek, \"Japoniako Erregea\" bezala ikusten zutena.\nBere bizitzako azken egunak, Kinkaku-ji tenpluan igaro zituen, 1397an eraiki zena, soilik bere erretiro toki bezala. 1408an hil zen."}
{"id": "105639", "revid": "119347", "url": "https://eu.wikipedia.org/wiki?curid=105639", "title": "Leixlip", "text": "Leixlip (irlanderaz \"L\u00e9im an Bhrad\u00e1in\") Irlandako Kildareko konderrian kokatzen den udalerria da. Liffey eta bere ibaiadarra den Rye ibaiak elkartzen diren lekuan kokatzen da, antzinako Leinster eta Bregako erresumak topatzen ziren tokian.\nIzena.\nUdalerri honen izena bikingoen hizkuntzako \"Lax Hlaup\" hitzetik dator, euskaraz \"Izokinaren Jauzia\" esan nahi duelarik, hortatik gaur egungo udalerri honen irlanderazko \"Leim An Bhradain\" (\"Jauzi Aurrera\") goiburua, gai honetan hausnartzen duelarik."}
{"id": "105640", "revid": "512", "url": "https://eu.wikipedia.org/wiki?curid=105640", "title": "Alic\u00fan de Ortega", "text": "Alic\u00fan de Ortega Espainiako udalerria da, Granadako probintziakoa. 2008an 539 biztanle zituen. Ja\u00e9ngo probintziarekin muga egiten du."}
{"id": "105641", "revid": "1781", "url": "https://eu.wikipedia.org/wiki?curid=105641", "title": "Alicun de Ortega", "text": ""}
{"id": "105645", "revid": "153215", "url": "https://eu.wikipedia.org/wiki?curid=105645", "title": "Euklides", "text": "Euklides (grezieraz: \"\u0395\u1f50\u03ba\u03bb\u03b5\u03af\u03b4\u03b7\u03c2; Eukle\u00edd\u0113s\") Kristo aurreko 300 urte inguruan bizi izan zen matematikari greziarra izan zen, eta sarri \"geometriaren aita\" esaten zaio. Alexandrian egin zuen lan garai helenistikoan, Ptolomeo I.aren erreinuan (323-283 K.a.). Haren \"Elementuak\" liburua matematikako historiaren testurik arrakastatsuena eta itzal handienetakoa izan duena da. Testu horrekin matematikak irakatsi ziren (batez ere geometria) hura argitaratu zenetik XIX. mendearen amaiera arte. Geometria euklidestarra deitutakoaren oinarriak azaltzen dira bertan, axioma sorta txiki batetik abiatuta. Beste alor batzuetako lanak ere idatzi zituen, besteak beste perspektiba, sekzio konikoak, geometria esferikoa, zenbakien teoria eta zorroztasuna.\nLana.\nHaren \"Elementuak\" munduko lan zientifiko garrantzitsuenetarikoa da eta zentro akademikoan emandako ezagutzaren bilduma. Hartan era formalean azaltzen da, bakarrik bost postulatutatik hasita, lerro eta planoen ezaugarrien ikerketa, zirkuluak eta esferak, triangeluak eta konoak\u2026 hots, forma erregularrenak. Beharbada ez zen Euklides \"Elementuak\" lanaren emaitzak frogatu zituena, baina materialaren antolaketa eta horren azalpena berari esker heldu zaigu.\nEuklidesek elementuak idazten zituenean aurreko testuliburuak erabili zituela uste da, erabiltzen ez diren definizioen kopuru handia aurkezten duelako. Euklidesen teoremak gehienetan eskola modernoan ikasten dituztenak dira. Ezagunenetako batzuk hauek dira:\nArrazoiketa deduktiboko tresna boteretsua izateaz gain, Euklidesen geometria oso erabilgarria izan da ezagueraren alor askotan; adibidez, fisikan, astronomian, kimikan eta ingeniaritzetan. Dudarik gabe, oso erabilgarria da matematikan. Euklidesen aurkezpenaren harmoniak emanda, II mendean Unibertsoaren teoria ptolemaikoak, zeinen arabera Lurra Unibertsoko zentroko gunea den, eta planetek, Ilargiak eta Eguzkiak haren inguruan itzuliak lerro perfektuetan ematen dituztenak."}
{"id": "105650", "revid": "105290", "url": "https://eu.wikipedia.org/wiki?curid=105650", "title": "Iparraldeko Gortea (Japonia)", "text": "Iparraldeko Gortea, \"Ashikaga erregegaiak\" edo \"Iparraldeko Erregegaiak\" bezala ere ezaguna. 6 japoniar erregegairen talde bat izan zen, 1331 eta 1392 bitartean gobernatu zutenak.\nIparraldeko Gortearen jatorria, Go-Saga Enperadorearen garaian dago, 1242 eta 1246 bitartean gobernatu zuena. Go-Sagaren oinordekoak, bata bestearen atzean, Go-Fukakusa Enperadorea eta Kameyama Enperadorea izan ziren, ordena horretan. Bi hauen ondorengoek, bata bestearen aurka lehiatu zuten tronuagatik. Go-Fukakusaren ondorengoei, \"Jimy\u014din-t\u014d\" bezala erreferentzia egin zitzaien, Kameyamaren ondorengoak, \"Daikakuji-t\u014d\" bezala ezagutuak izan ziren bitartean."}
{"id": "105651", "revid": "1545", "url": "https://eu.wikipedia.org/wiki?curid=105651", "title": "Ashikaga klana", "text": " Ashikaga shogunerrian ezarri zen japoniar klan garrantzitsu bat izan zen, eta shogunerriaren boterea lortu zuen Muromachi aroan berrehun urte baino gehiagoz. Minamoto klanaren adar bat izan zen, eta klan asko hemendik sortu ziren, horien artean, Hosokawa klana, Imagawa klana, Kira klana, Shiba klana eta Isshiki klana."}
{"id": "105652", "revid": "69297", "url": "https://eu.wikipedia.org/wiki?curid=105652", "title": "Francisco Galdos", "text": "Francisco Galdos Gauna (Lasarte, Araba, 1947ko maiatzaren 6a) euskal txirrindulari profesionala izan zen. 1969tik 1980ra bitartean jardun zuena.\nNahiz eta garaipen gutxi lortu, Galdos 1970eko hamarkadako txirrindulari nagusienetariko bat izan zen, Itzuli Handietan maila handian aritzen zelako.\nIbilbidea.\n1968an Kantabriako Itzulia lortu ondoren, hurrengo urtean KASek fitxatu eta profesional bilakatu zuen. Urte hartan Dauphin\u00e9 Lib\u00e9r\u00e9n zortzigarrena izan zen, Raymond Poulidorrengandik ia bost minutura (4'\u00a058\").\nGaldosek hamaika aldiz hartu zuen parte Frantziako Tourrean, sei aldiz Italiako Giroan eta lau aldiz Espainiako Vueltan: guztira hirutan zapaldu zuen podiuma (bitan Giron eta behin Vueltan) eta hamabitan izan zen hamar onenen artean (bost aldiz Tourran, lau aldiz Giron eta hiru aldiz Vueltan).\nEmaitzarik onenak 1975ean lortu zituen: Romandiako Tourra eta, Giron, Stelvio mendateko etapa.\nGiro hartara Eddy Merckx eta Francesco Moser ez ziren joan, Tourra prestatzen ari zirelako. Francisco Galdosek elastiko arrosa jantzi zuen 4. eta 12. etapen artean, baina Giovanni Battaglinek, 13. etapa irabazita, lidergoa kendu zion, Galdos etsita utzirik. Egun bat geroago, 14. etapan, orduan ezezaguna zen Fausto Bertoglio gailendu eta lider berria bihurtu zen. Azken etapan Stelvio igo zen. Galdosek erasoa jo zuen, etapa irabaziz, baina italiarrak eutsi egin zion lidergoari. Azken sailkapen orokorrean bigarren izan zen, Felice Gimondi eta Roger De Vlaemincken aurretik, baina Bertogliorengandik 41 segundora. Francisco Galdosek Andr\u00e9s Olivarekin batera irabazi zuen mendiko sailkapena.\nKAS desagertu ondoren, 1980an Kelmek fitxatu zuen. Urte hartan zortzigarren izan zen Vueltan, eta Tourrean 5. etapan erorita, lasterketa utzi behar izan zuen."}
{"id": "105654", "revid": "1545", "url": "https://eu.wikipedia.org/wiki?curid=105654", "title": "Francisco Gald\u00f3s", "text": ""}
{"id": "105655", "revid": "105290", "url": "https://eu.wikipedia.org/wiki?curid=105655", "title": "R\u014dj\u016b", "text": "R\u014dj\u016ba, orohar \"Agurea\" bezala itzulia, gobernuko kargurik gorenengokoetako bat zen Japoniako Tokugawa shogunerrian. Hitzak, agure bakoitzari zein Agure Kontseilu osoari erreferentzia egiten dio. Lehen bi shogunekin, bi R\u014dj\u016b baino ez ziren egon, ondoren, bost izateraino gehitu ziren, eta, azkenik, laura gutxitu zen.\nBetebeharrak.\nAgureek, zenbait ardura zituzten, nagusiki 1634an adieraziak\nR\u014dj\u016bek ez zuten aldi berean lanik egiten, baizik eta euren zereginetan txandakatu egiten zirela, hilabetean behin batek zerbitzatuz, shogunarekin, \"Soba-y\u014dnin\" zeritzon txanbelan baten bidez komunikatuz. R\u014dj\u016bek, \"Hy\u014dj\u014dsho\" kontseiluko kide bezla ere zerbitzatzen zuten, \"\u014c-Metsukeekin eta zenbait Bugy\u014dtako ordezkarirekin batera. \"Hy\u014dj\u014dsho\"aren zati bezala, r\u014dj\u016bek, batzuetan, Gorte Gorenaren antzeko paper bat zuten, oinordekotza lehietan erabakiak hartuz eta Estatuko beste kontu batzuetan.\nTokugawa Tsunayoshiren agintaldian (1680-1709), R\u014dj\u016bek ia euren botere guztia galdu zuten, shoguna eta beste departamentu batzuen arteko mezulariak baino askoz gehiago ere ez zirelarik."}
{"id": "105656", "revid": "336", "url": "https://eu.wikipedia.org/wiki?curid=105656", "title": "Tokugawa Tsunayoshi", "text": " Tokugawa shogunerriko bosgarren shoguna izan zen. Tokugawa Ietsunaren anaia txikia eta Tokugawa Iemitsuren semea izan zen.\nAnimalien, batez ere zakurren babeserako drakoniar lege batzuk ezartzeagatik da ospetsua, eta, beraz, \"shogun zakurra\" ezizenarekin ezaguna da.\nBiografia.\n1651n, bere aita hil zenean, Tsunayoshik bost urte baino ez zituen, eta bere anaia nagusia zen Ietsuna bihurtu zen shogun.\n1680an hil zen bere anaia nagusia, 39 urterekin eta oinordekorik gabe, eta, beraz, oinordekoa nor izan behar ote zen eztabaidatzen hasi zen. Hotta Masatoshik, shogunerriko aholkularirik garrantzitsuenetako bat zenak, postu hori Tsunayoshik hartzea iradoki zuen, eta, beraz, Tokugawa shogunerriko bosgarren shogun bihurtu zen.\nBere agintaldian, biziki bultzatu zuen Zhu Xiren konfuzionismoa, garai honetan, gainera, 47 r\u014dninena bezala ezagutu zen gatazka gertatu zelarik."}
{"id": "105657", "revid": "512", "url": "https://eu.wikipedia.org/wiki?curid=105657", "title": "Drakon", "text": "Drakon (greziera klasikoz \u0394\u03c1\u03ac\u03ba\u03c9\u03bd) Atenasekoa, (K.a. 650 inguruan jaioa), Atenasko legegile bat izan zen, arkonte eponimo kargua bete zuena. Hiriko legeen lehen kodetzearen egiletza ematen zaio, K.a. 621ean, ordura arte, ahoz aho igorriak izan zirenak.\nKodearen zorroztasunak, zigor oso zorrotzak ematen zituena baita lege-hauste txikiendako ere, \"drakoniar\" hitza sorrarazi zuen, zigor sistema zorrotz bat adierazteko. Hala ere, bere izenaren lotura iraunkorra izan den arren, Drakon, arau guzti hauen zati oso txiki baten egilea baino ez zen izan, dirudienez, Zuzenbide arruntean eta hilketarentzako zigorretan zentratuz, familia mendekuekin amaitzeko modu bezala.\nAntzinako Grezian tradizioa zen norbait babesteko arropa, txapelak eta tunikak gainera botatzea; kondairak dio hainbeste bota zizkiotela antzoki batean zegoela, ito zutela eta bertan hil. Hala ere, esaten da Eginara erbesteratu zutela, bertan hil zelarik.\nBere legeak, Solonek leundu zituen, honek, gainera, klase baxuenei hiritartasuna ere eman zielarik."}
{"id": "105658", "revid": "56334", "url": "https://eu.wikipedia.org/wiki?curid=105658", "title": "Se...kara", "text": "Se...kara, Egiptoko XIII. dinastiako faraoi bat izan zen, K. a. 1640 inguruan gobernatu zuena.\nBere izenaren zati bat, Se...kara, Turineko Errege Kanonean idatzita dago, VII.16 erregistroan. Bere agintaldiaren iraupena jartzen zuen papiro zatia galdu egin zen. Bere aurretik, \"Uebenra Hor\" edo Hor III.a, eta, bere ondoren \"...enra\" edo Sonebmiyu ditu. Bere semeak, Suahenra Sonebmiyu (Sonebmiyu), Minemaes eta Sit...(?) izan litezke.\nEgiptoko XIII. dinastiako azken agintariek, soilik Tebasetik gertuko tokietan gobernatu zuten, Goi Egipton.\nGarai honetan, ohi hikso deituriko erregeek, Egiptoko XV. dinastiakoak zirenak, Menfis konkistatu zuten eta Behe Egipto domeinatzen zuten, ia Egipto guztiko biztanleak zergari bihurtuz.\nBere garaiko testigutzak.\nSoilik Turineko Errege Kanonean aipatzen da bere Tronu izenagatik: \"nsw bi.tj Se...kara\" (Goi eta Behe Egiptoko erregea Se...kara)."}
{"id": "105659", "revid": "2241", "url": "https://eu.wikipedia.org/wiki?curid=105659", "title": "Arador", "text": "Arador, Tolkienen legendarium ospetsuan eta Eraztunen Jauna eleberriaren eranskinetan, Iparraldeko Dunedainen hamalaugarren kapitaina da. Argonuiren semea da, eta Eguzkiaren Hirugarren Aroko 2820. urtean jaio zen. Rivendelen hazia izan zen, bere aurreko kapitain guztiak bezala. Bere izena, sindarinezkoa da, eta \"errege jauna\" bezala itzul daiteke.\nIparraldeko Dunedainen Kapitain bihurtu zen bere aita 2912. urtean hil ondoren. Bere agintaldian, Arnor eta Eskualdea, orko eta mendietako trollen erasoetatik defendatzen jarraitu zuen. Hain zuzen ere, lan horretan hil zen troll baten esku Trollen Basoan, Eguzkiaren Hirugarren Aroko 2930. urtean, 18 urteko agintaldiaren eta 110 urteko bizitzaren ondoren. Bere oinordekoa, bere seme Arathorn II.a izan zen."}
{"id": "105660", "revid": "1545", "url": "https://eu.wikipedia.org/wiki?curid=105660", "title": "Tarondor Arnorrekoa", "text": "Tarondor Arnorrekoa, Tolkienen legendarium ospetsuan eta Eraztunen Jauna eleberriaren eranskinetan, Arnorreko zazpigarren erregea da. Eguzkiaren Hirugarren Aroko 372. urtean jaio zen Annuminasen, eta Tarzilen semea da. Bere izena, quenyazkoa da, eta \"harrizko erregea\" bezala itzul daiteke.\nBere aitaren oinordeko bihurtu zen 515. urtean, eta Arnor 602. urterarte gobernatu zuen, 87 urtez, urte horretan hil zelarik. Bere oinordekoa, bere seme Valandur izan zen.\nEz da izen bereko Tarondor Gondorrekoarekin nahastu behar."}
{"id": "105661", "revid": "512", "url": "https://eu.wikipedia.org/wiki?curid=105661", "title": "148 Galia", "text": "148 Galia, asteroide gerrikoan aurkitutako 148. asteroidearen izena da. 1875eko abuztuak 7an aurkitu zuen Prospero Matias Henryk Paristik.\nBere izena, Galiagandik jasotzen du, Erromatar Inperioaren garaian, nagusiki egungo Frantziak jasotzen zuen izena dena."}
{"id": "105662", "revid": "105290", "url": "https://eu.wikipedia.org/wiki?curid=105662", "title": "149 Medusa", "text": "149 Medusa, asteroide gerrikoan aurkitutako 149. asteroidearen izena da. 1875eko irailak 21ean aurkitu zuen Toulousetik Enrique Jos\u00e9 Anastasio Perrotinek.\nBere izena, greziar mitologiako Medusa izeneko pertsonaiagatik jasotzen du, hiru Gorgonetako bat zena, eta, hauen artean, hilkor bakarra. Poseidon, hegazti bihurtu zen Medusa berarekin egotea lortzeko, eta Atenearen tenplua profanatu zuen, jainkosa honek, haserre bizian, Medusaren ilea suge mordo batean bihurtu zuelarik. Medusa eta Poseidonen elkartzetik, Krisaor eta Pegaso hegodun zaldia jaio ziren."}
{"id": "105663", "revid": "512", "url": "https://eu.wikipedia.org/wiki?curid=105663", "title": "150 Nuwa", "text": "150 Nuwa, asteroide gerrikoan aurkitutako 150. asteroidearen izena da. 1875eko urriak 18an aurkitu zuen James Craig Watsonek Ann Arborretik.\nBere izena, txinatar mitologiako N\u00fcwa izeneko pertsonaiagatik jasotzen du (txinera tradizionalez \u5973\u5aa7, txinera sinplifikatuz \u5973\u5aa7 eta pinyinez n\u01daw\u0101) Gizateria sortu zuena."}
{"id": "105665", "revid": "65203", "url": "https://eu.wikipedia.org/wiki?curid=105665", "title": "Willy DeVille", "text": "Willy DeVille (New York, 1950eko abuztuaren 25a - \"ib.\", 2009ko abuztuaren 6a) abeslari eta konpositore estatubatuarra izan zen. Hasieran Mink DeVille bandarekin eta gero bere kabuz, Amerikako musika estilo ugarietan sustraituta zeuden abestiak sortu zituen 35 urtez. Musika garaikideko beste artista askorekin egin zuen lan, beteak beste Jack Nitzsche, Doc Pomus, Dr. John, Mark Knopfler, Allen Toussaint, Eddie Bo, Brenda Lee, Los Camperos de Nati Cano eta David Hidalgorekin. bere abestietan estilo asko nahasten dira: erritmo latinoak, bluesa, doo-wopa, cajun musika, cabareta eta beste hainbat. Bitxikeri bezala, eta abeslariak Euskal Herrian abesten zuenean sarritan gogorarazten zuenez, haren amonak jatorri zuberotarra zuen.\nDiskografia.\n\"Mink DeVille taldearekin:\"\n\"Willy DeVille gisa:\""}
{"id": "105666", "revid": "512", "url": "https://eu.wikipedia.org/wiki?curid=105666", "title": "151 Abundantia", "text": "151 Abundantia, asteroide gerrikoan aurkitutako 151. asteroidearen izena da. 1875eko azaroak 1ean aurkitu zuen Johann Palisak Istriako Pula kroaziar hiritik.\nBere izena, garai horretan Vienako behatokiko zuzendari zen Edmund Weissek jarri zion."}
{"id": "105667", "revid": "512", "url": "https://eu.wikipedia.org/wiki?curid=105667", "title": "152 Atala", "text": "152 Atala, asteroide gerrikoan aurkitutako 152. asteroidearen izena da. 1875eko azaroak 2an aurkitu zuen Paul Pierre Henryk Paristik.\nBere izena, Fran\u00e7ois Ren\u00e9 de Chateaubriandek 1801ean idatzitako \"Atala\" izenburuko eleberritik jasotzen du."}
{"id": "105669", "revid": "512", "url": "https://eu.wikipedia.org/wiki?curid=105669", "title": "153 Hilda", "text": "153 Hilda, asteroide gerrikoan aurkitutako 153. asteroidearen izena da. 1875eko azaroak 2an aurkitu zuen Johann Palisak Istriako Pula hiri kroaziarretik.\nTheodor von Oppolzerrek (1841-1886), bere alaba nagusienaren omenez izendatu zuen, urte batzuk lehenago hil zena. Hilda, P klaseko asteroidea da, eta 220 kilometroko diametroa du. Hilda familia deritzon asteroide familia bati izena ematen dio.\nHilda familiakoak (3,7 &lt; a &lt;4,2; e &lt; 0,03; i &lt; 20), Jupiterrekin 3:2ko erresonantzian dauden gorputzak dira, eta asteroide gerriko nagusiaren kanpoaldeko muga adierazten dute, bataz beste, Eguzkitik 4 unitate astronomikoko distantziara. Asteroide troiarren antzerakoak, Hilda familiakoek, asteroide gerrikoko gainontzeko asteroideek baino forma luzangagoak izan ditzakete."}
{"id": "105670", "revid": "512", "url": "https://eu.wikipedia.org/wiki?curid=105670", "title": "154 Berta", "text": "154 Berta, asteroide gerrikoan aurkitutako 154. asteroidearen izena da. 1875eko azaroak 4an aurkitu zuen Prospero Matias Henryk Paristik.\nBere izena, Camille Flammarionen arreba baten omenezkoa da.\nHenry anaien bitxikeria bat, asteroideen aurkikuntzak, txandakatuz iragartzen zituztela da."}
{"id": "105672", "revid": "105290", "url": "https://eu.wikipedia.org/wiki?curid=105672", "title": "155 Eszila", "text": "155 Eszila, asteroide gerrikoan aurkitutako 155. asteroidearen izena da. 1875eko azaroak 8an aurkitu zuen Istriako Pula hiri kroaziarretik Johann Palisak.\nBere izena, greziar mitologiako Eszila izeneko pertsonaiagatik jasotzen du, Karibdisekin batera, itsasarte estu bat zaintzera zigortua izan zena."}
{"id": "105673", "revid": "119347", "url": "https://eu.wikipedia.org/wiki?curid=105673", "title": "Lisburn", "text": "Lisburn (irlanderaz \"Lios na gCearrbhach\") Ipar Irlandako hirugarren hiririk handiena da. Belfast hiriaren hego-mendebaldean kokatzen da, Lagan ibaiaren ertzean, ibai hau Antrimeko konderria eta Downeko konderriaren arteko muga delarik. 2001eko erroldaren arabera hiri honek 71.465 biztanle zituen.\nIzena.\nIrlanderazko \"Lios na gCearrbhach\" izenak \"jokalarien gotorlekua\" esan nahi du. Herriaren izen inglestua hasieran \"Lisnagarvy\" izan zen baina 1641eko erreketaren ondorengo dokumentuetan jadanik \"Lisburn\" izena erabiltzen da. Badirudi izenaren bukaera ingelesezko \"burnt\" (erreta) hitzetik etor daitekeela.\nHistoria.\nHerria, gaur egungo Hill Street inguruan sortu omen zen. Gotorleku baten aztarnak ere aurkitu dira Castle Gardens-en iparraldean. 1611 urtean Jakue I.a Ingalaterrakoa eta VI.a Eskoziakoak inguruko lurrak eman zizkion galestarra zen Sir Fulke Conway-ri eta 1620 urterako jadanik gaur egungo kaleak eraikita zeuden.\n1641eko irlandarren erreboltan herriaren zati handiak erreta gelditu ziren. Udaletxeak beste sute bat izan zuen 1707an, oraingoan istripuz, eta ez zen berreraiki. gertakari hauek direla eta, hiriaren armarrian \"Ex igne resurgam\" (\"Suaren gainetik, gailenduko naiz\") idatzia agertzen da.\nXX mendeko 70 eta 80. hamarkadan bortxakeriazko ekintzak ezagutu izan zituen Lisburnek, bai IRAren eta baita paramilitarren aldetik ere.\nElizak.\nLisburn famatua da eliza asko edukitzeagatik. 134 dira guztira, tartean katedrala."}
{"id": "105674", "revid": "23317", "url": "https://eu.wikipedia.org/wiki?curid=105674", "title": "Ballymena", "text": "Ballymena (, \u00abHiriarte\u00bb, \u00abHiri erdigunea\u00bb) Ipar Irlandako iparraldeko hiri bat da, Antrimeko konderrikoa. 2001eko erroldan, 28.717 biztanle zituen.\nHistoria.\nBallymenako giza aztarna zaharrenak \"ringfort\" (gotorleku biribilak) batzuk dira. V. mendean hiritik zortzi kilometro hegoaldera eliza bat eraiki zen, eta ondoren Templemoyle monasterioa. 831. urtean bikingoek ingurua inbaditu eta elizak erre zituzten. XII. mendean anglonormandarrek konkistatu zuten eremua, eta zurezko babes dorreak eraiki zituzten.\nElisabet I.a Ingalaterrakoak 1576an inguruko lurrak Sir Thomas Smithi eman zizkion, Ballymena herrixka barne, eta honek kolono ingelesak ekarri zituen. Hurrengo urteetan ordea hainbat jabe izan zituen azkenik 1626an Karlos I.ak William Adair eskoziarraren esku utzi zuen arte. Baldintza bakarra ezarri zion, urtean birritan merkatu feria egin zezala bai eta larunbat batean ere. 2012an oraindik jarraitzen du horrela egiten.\n1900an Ballymena hiri bihurtu zen. 1919an udaletxeak su hartu zuen eta berria eraiki behar izan zen. 1939rako Ballymenak jadanik 13.000 biztanle zituen. Bigarren Mundu Gerra izan zen bitartean hiriak Gibraltarreko errefuxiatuak hartu zituen. XX mendearen azken hamarkadetan bortxakeriazko hainbat ekintza gertatu ziren Ballymenan, guztira 11 pertsona hil zirelarik atentatuetan eta berehala talde paramilitarren presentzia asko handitu zen, bereziki Ulsterren Defentsarako Elkartearen (UDA) hegoaldeko adarra.\nKirolak.\nBallymena United da hiriko kirol taldea. Ez du inoiz ligarik irabazi (2019an bigarren egin zuen) baina Ipar Irlandako sei Kopa eskuratu ditu historian zean."}
{"id": "105675", "revid": "119347", "url": "https://eu.wikipedia.org/wiki?curid=105675", "title": "Bangor (Gales)", "text": "Bangor Galesko ipar-mendebaldean dagoen kostaldeko udalerria da, Gwynedd lurraldean kokatutakoa.\n2011ko erroldaren arabera 18.810 biztanle zituen, horietatik 8.000 inguru Bangorko Unibertsitatean ikasleak dira. Anglesey uhartearen pare-parean dago, bertako Garth Pier kaitik uhartea aurrez-aurre ikus daitekelarik. Uharte horretara igarotzeko Menai Zubi Esekia udalerriaren hegoaldean kokatzen da.\nHistoria.\nHiri honen jatorria VI. mendean Deiniol santu zeltak eraikitako monasterioarekin loturik daude. Bangor hitza galeseraz hesi edo itxitura mota bat izendatzeko erabiltzen zen hitzetik eratorria da, itxitura hau monasterioa inguratzen zuenaren antzekoa litzateke. Monasterio hau zegoen leku hartan bertantxe gaur egungo katedrala kokatzen da, nahiz eta gaur egungo eraikin hau duela mende batzuk geroagokoa izan eta mendeetan zehar hainbat eraberritze izan dituen. Bagorreko apezpiku-barrutia Britainia Handiko zaharrenetakoa da. Udalerri honetan High Street (Kale Nagusia) delakoa dago, Gales guztiko luzeena dena. Ysgol Friars edota \"Fraideen Eskola\", 1557an sortua izan zen.\nBizimodu lasai baten ondoren, 1718an Bangor eta Porthaethwy udalerrietatik igarotzen zen London-Dublin posta zerbitzu ibilbidearen ondorioz hazkunde garrantzitsua jasan zuen. Richard Pennant enpresak Penrhyn badiako mehatza aldameneko Bethesda udalerrira ireki eta bertan ateratzen zen arbela itsasoratzeko asmoz Bangorrera zihoan trenbidea ireki zuen, azken gertakari honek hiriak behar zuen behin betiko bultzada eskeini ziolarik. XIX. mendearen erdialdera jada Bangor Ipar Galesko hiririk garrantzitsuena bilakatu zen.\nHiria.\nHiria gotzaitegi eta Bangorreko Unibertsitatearen egoitza da. 13\nElizbarruti honetako egoitza nagusia bertan dago eta horretaz gain unibertsitate hiri ere bada. 2008ko erroldaren arabera 21.725 biztanle zituen.\nBangor hiria hegoaldetik Bangor mendiarekin mugatzen du, nahiz eta hasiera batean udalak babes ofizialeko auzo gisa eraiki eta \"Porth Penrhyn\" eremutik hurbil dagoen Maesgeirchen auzoa mendi honen ekialdean kokatuta egon. Bangor mendiak High Street, Glan Adda eta Hirael kaleei sarritan eguzki izpirik gabe uzten ditu, honela bada, azarotik martxora doan denboraldian zehar kale hauek etengabe itzalpean egon ohi dira. Udalerri honen lursailetatik bi ibai iragaten dira: Adda, kanalizatua, lur azpitik doa eta azkenik mendebaldean dagoen Y Faenol udalerrian berragertzen da, eta Cegin ibaia, hau Porth Penrhyn badian itsasoratzen da. XIX. mendean Porth Penrhyn badia portu garrantzitsua izan zen, bertan Penrhyn mehatzean ateratzen zen arbela ontzietan itsasoratzen baitzen, hau gara haietako mineral honen porturik handiena zen.\nBangorrek 472 metroko luzera duen kai edo moila bat du, luzeeraz Galesko bigarren luzeena eta Britainiar Uharteetako bederatzigarrena delarik. Bere izena galeseraz \"Y Garth\" da (ingelesz \"Garth Pier\"), 1974an bere egoera kaxkarra zela eta, suntsitzeko kinka larrian egon zelarik. Azkenean, bere babesaren aldeko kanpainia bati esker babestutako monumentua izendatu zedin lortu zen arte. Eraberritze lanak 1982an hasi eta 1988ra arte luzatu ziren. Bangorreko trengeltokia North Wales Coast Line konpainiaren jabegokoa da, tren linea hau Crewe udalerritik Caergybi udalerrira doa. Bangor udalerria \"North Wales Path\" ibilbidearen mendebaldeko muturrean kokatzen da, hau kostaldeko 60 milatan zehar (100 kilometro inguru) doan ibilbidea da, azkenik Prestatyn udalerrian amaitzen delarik.\nHiri hau Anglesey uhartearen aurrean kokatzen da (galeseraz \"Ynis M\u00f4n\"), bien artean Menai Strait itsasarte estua kokatzen delarik (galeseraz, \"Afon Menai\", hots, \"Menai ibaia\"). Itsasarte hau bi zubik zeharkatzen dute: Britannia zubia eta Grog y Borth zubiak.\nGalesera.\n2001eko erroldan, ia biztanleen %47a galeseradunak ziren, ikasle gehienak kanpokoak zirela kontuan hartuta. Dena den, Bangorreko Unibertsitatean ikasgai batzuk galeseraz jaso daitezke.\nHalaber, Eisteddfod jaialdia nazio mailan hainbat urtetan antolatu dute hirian. Azkenik, BBC Radio Cymru irrati-kateak hemen dauka haren hiru egoitzetako bat.\nKultura eta kirola.\n1894. urtetik aurrera Bangorreko Unibertsitatea bertan kokatzen da, bertan zortzi mila ikasle inguruk ikasten dutelarik. Hauetatik gehienak Galesetik kanpo etorritakoak dira.\nUdalerriak 1890, 1902, 1915, 1931, 1940, 1943, 1971 eta 2005ko \"Galesko Eisteddfod Nazionalen egoitza izan zen, baita 1874ko ez ofizialarena ere.\nBertan kokaturik dauden irratiak ingelesezko \"Champion FM 103\" eta unibertsitatetik emititzen den galeserazko \"Storm FM\" dira. Bangorrek bere futbol taldea ere badu: \"Bangor City F.C.\", honek \"Welsh Premier League\" edo \"Galesko Lehen Mailan\" jokatzen duelarik. Hainbat liga eta kopa irabazi ditu, eta baita Gales herrialdea europar txapelketetan ordezkatu ere.\nBangor hiriarekin Alemaniako Soest udalerria anaikidetuta dago."}
{"id": "105676", "revid": "1712", "url": "https://eu.wikipedia.org/wiki?curid=105676", "title": "Oinarrizko metabolismoa", "text": ""}
{"id": "105677", "revid": "1712", "url": "https://eu.wikipedia.org/wiki?curid=105677", "title": "Metabolismo basal", "text": ""}
{"id": "105678", "revid": "119347", "url": "https://eu.wikipedia.org/wiki?curid=105678", "title": "Bangor (Ipar Irlanda)", "text": "Bangor (irlanderaz: \"Beannchor\", Ulsterko eskozieraz \"Bengor\" edo \"Bangor\") Ipar Irlandan kokatzen den Down konderriko hiririk handiena da, baina ez da hiriburua. 2001eko erroldaren arabera 58.388 biztanle zituen eta Ipar Irlandako bosgarren hiririk populatuena zen.\nGeografia.\nBelfast aintziraren hegoaldeko ertzean kokaturik dago Belfastetik 22 kilometro eskasera egonda hiriburuko lo-hiri izateagatik egin da hain handia. Belfast Hiriko George Best aireportua oraindik eta gertuago dauka gainera.\nHistoria.\nBangorren historia luzea da, izan ere Brontze Aroko ezpatak aurkitu dira.\nK.o. 558 urtean San Comgallek monasterioa fundatu zuen eta hurrengo mendeetan sona handia hartu zuen Europan zehar ere eskola aparta gisa. VIII eta IX mendeetan ordea vikingoen erasoei aurre egin behar izan zien sarritan. Hala ere garrantzitsu izaten jarraitu zuen eta 1300 urteko Hereforden Munduko Mapan Irlnadako uhartean agertzen diren lau izenetako bat Bangor da. Abatetxeko buruen artean aipagarria Malakias Armaghekoa da, 1123an izendatua.\nBangor herria bera 1605ean sortu zen Jakue I.ak James Hamilton eskoziarrari lur hauek ematerakoan. XVII. mendeko Ulsterraren kolonizazioan toki estratejikoa izan zen ingeles eta eskoziarrentzat. Herriak garapen handia izan zuen hurrengo mendean kotoi produkzioari eta kai garrantzitsuari esker. XIX mendean kotoi erroten gainbehera etorri zen eta bangor victoriar garaiko aisialdi leku bihurtu zen."}
{"id": "105679", "revid": "512", "url": "https://eu.wikipedia.org/wiki?curid=105679", "title": "The Return of Frank James", "text": "The Return of Frank James Fritz Langek 1940an zuzendutako lana da, 20th Century Foxek ekoiztua. Henry Fonda eta Gene Tierney izan ziren antzezle nagusiak. Aurreko urtean Henry Kingek egindako Jesse James filmaren jarraipentzat aurkeztu zuten, eta berorren amaiera erabili zuten Langen pelikularen hasieran. Nahiz eta Darryl F. Zanucken enkargua izan, Langek proiektua bere egin zuen hasieratik, eta bere filmetan erakutsitako pertsonaien izaera moduak lan honetan ere islatuko dira: Frank James (Henry Fonda) errudun izan barik, aurre egin beharko die hainbat eta hainbat ezbeharri. Gene Tierneyren aurreneko lana izan zen eta Langen estraineko saioa western generoan.\nArgumentua.\nBob Ford (John Carradine) gaiztoak Jesse James hil egin du atzetik tiro eginez. Epaitua, libre atera da. Frank Jamesek anaiaren hiltzailea jazarri egingo du, tartean hainbat gertaerak mendekua atzeratu egiten badute ere."}
{"id": "105681", "revid": "1712", "url": "https://eu.wikipedia.org/wiki?curid=105681", "title": "Icewm", "text": ""}
{"id": "105686", "revid": "105290", "url": "https://eu.wikipedia.org/wiki?curid=105686", "title": "156 Xanthippa", "text": "156 Xanthippa, asteroide gerrikoan aurkitutako 156. asteroidearen izena da. 1875eko azaroak 22an aurkitu zuen Johann Palisak Istriako Pula hiri kroaziarretik.\nAmalia Palisak, asteroide honen aurkitzailearen lehen emaztea izan zenak, Sokrates filosofo greziarraren emaztearen omenez izendatu zuen."}
{"id": "105687", "revid": "512", "url": "https://eu.wikipedia.org/wiki?curid=105687", "title": "157 Deianira", "text": "157 Deianira, asteroide gerrikoan aurkitutako 157. asteroidearen izena da. 1875eko abenduak 1ean aurkitu zuen Alphonse Louis Nicolas Borrelly Marsellatik.\nBere izena, greziar mitologian, Etoliako errege zen Eneoren alabagatik, Deianiragatik deitua, benetan, Dioniso jainkoa eta Etolioren emazte zen Altearen alaba zela esaten zen arren. Heroi eta jainko askok nahi zuten, bere edertasunaren ondorioz, eta indartsuenaren emaztea izango zela aldarrikatu zuen. Altea lortzeko borrokan, Herakles gailendu zen, Akelaoo garaituz."}
{"id": "105688", "revid": "119347", "url": "https://eu.wikipedia.org/wiki?curid=105688", "title": "Sebastopol", "text": "Sebastopol (, ahoskatua; , ahoskatua; , ahoskatua) Krimeako penintsularen hegoaldeko hiri bat da, Itsaso Beltzaren ertzean kokatua. Krimeako penintsularen gainerako lurrak (Krimeako Errepublika) bezala, gaur egun izatez Errusiakoa da, baina Ukrainak zuzenbidearen aldetik bere lurraldetzat dauka, bai eta munduko Estatu gehienek ere.\nHistoria.\nEgungo hiriaren hegoaldean kokatu zuten greziarrek Kersoneso izeneko kolonia (K.a. 421). Pontoko erresumaren barnean geratu ondoren, erromatarrak bertaratu ziren (K.a. II. mendea), eta Bizantziar Inperioko hiria izan zen gero.\nVladimir Kieveko printzeak hartu zuen hiria 988-989 bitartean, eta han bataiatu zuten. Trebizondako inperioaren mendean egon eta gero, desagertu egin zen ia hiria. 1783an sortu zuen Grigori Potiomkin errusiar mariskalak hiri berria, eta \"Sebastopol\" izena eman zioten ondorengo urtean. Itsas armadarako basea eraiki zuten aurrena, eta merkataritzarako portua ondoren (1808). XIX. mendearen hasieran nabarmen gotortu zituzten hiria eta portua. 1854-1855 bitartean, Krimeako gerraren garaian (1853-1856), guztiz inguratu zuten hiria frantses eta ingeles armadek. Setio izugarri gogor baten ondoren, su eman zieten errusiarrek zutik zirauten eraikuntzei, hiria utzi baino lehen. Eraikuntza-lanei ekin zieten berriro gerra ondoren.\nErrusiako Iraultzaren garaian, bertan eratu zuen Wrangel jeneralak iraultzaileen kontrako kuartel nagusia; 1920ko azaroan nagusitu zen armada gorria hirian. Bigarren Mundu Gerran setioa ezarri zioten alemaniar naziek hiriari 1941eko uztailean, eta 1942ko uztailean sartu ziren bertan. 1944ko maiatzean hartu zuten hiria sobietar indarrek.\nEkonomia.\nEkonomiaren indar nagusia ontziolak eta industria mekaniko astuna dira. Turismogunea ere bada."}
{"id": "105689", "revid": "105290", "url": "https://eu.wikipedia.org/wiki?curid=105689", "title": "158 Koronis", "text": "158 Koronis, asteroide gerrikoan aurkitutako 158. asteroidearen izena da. 1876ko urtarrilak 4an aurkitu zuen Carl Victor Knorrek Berlindik.\nBere izena, greziar mitologian, medikuntzaren jainkoa zen Asklepioren amagatik jasotzen du.\nAsteroide honek, Hirayamaren asteroideen bost familietako bati izena ematen dio, 2,83&lt;a&lt;2,91; e&lt;0,11; i&lt;3,5, asteroide gerriko nagusiaren kanpoaldeko zatian, bataz beste, Eguzkitik 2,87 unitate astronomikoko distantziara dagoen ondo definitutako taldea. Talde honetako asteroideak, orohar, S klasekoak dira, antzeko kolore, espektro eta albedoekin. Ustez, oso homogeneoa zen eta S klasekoa izango zen gorputz handiago baten hausturatik datoz. Koronisek, 36 kilometroko diametroa du."}
{"id": "105690", "revid": "58701", "url": "https://eu.wikipedia.org/wiki?curid=105690", "title": "Azoveko itsasoa", "text": "Azoveko itsasoa (; ; ; ; ) Ekialdeko Europako barne itsasoa da, mendebaldean Krimeako penintsula duena, Ukraina iparraldean eta Errusia ekialdean. Kertx-eko itsasarteak Itsaso Beltzarekin lotzen du.\nGeografia.\nAzoveko itsasoa ekialdeko Europan dago. Ukraina iparraldean eta mendebaldean du, Krimeako penintsula hego-mendebalean, Errusia ekialdean, eta Itsaso Beltza hegoaldean. 340 kilometroko luzera, 135 kilometroko zabalera eta 37.600 kilometro koadroko azalera ditu. Batez besteko sakonera 13 metrokoa da (sakonena 15,3 metro). Don eta Kuban ibaiak bertara isurtzen dira.\nHistoria.\nAzoveko itsasoa oso garrantzitsua izan zen antzina, kolonia grekoak hango ertzetan ezartzen hasi zirenetik. Panticapea eta Fanagoria, biak K.a. VI. mendean sortuak, eta beste kolonia batzuk Azoveko itsasorako sarrera, Kertxeko itsasarteaz, kontrolatzeko gai izan ziren. Beste aldeko sarrera Tanaisen mende zegoen, K.a. VII. mendean Don ibaiaren bokalean eraiki baitzuten.\nI. eta III. mendeen artean, hiri horiek Erromaren mende zeuden ziren. Barnealdeko biztanleekin sal-erosketan ibiltzen ziren, arrain eta aleekin hornitzeko lehenik Grezia, eta gero Italia. Geroago hiri-estatu horiek guztiak hondoratu ziren eta tribu eslaviarrak finkatzen hasi ziren eskualdean.\nXIII. mendean, mongolek konkistatu zuten eskualdea, eta Urrezko Hordak bereganatu. XV. mendearen erdialdean, Urrezko Horda desegin zenean, Turkiaren kontrolpean erori zen eremua. Itsasoa Turkiaren mende egon zen hirurehun bat urtez, harik eta Errusiak 1739. urtean eskualdea konkistatu zuen arte, tokian tokiko kosakoekin zuen aliantzaz baliatuz. 1774ko bake-itunaren ondoren, Azoveko itsasoa Errusiar Inperiokoa izan zen ofizialki.\nKrimeako Gerran itsas-kanpaina bat gertatu zen bertan 1853 eta 1856 bitartean, alde batetik Britainia Handia eta Frantzia eta bestetik Errusiar Inperioa aurrez aurre zeudelarik. \nSobietar Batasunaren desegitearen ondoren, 2003ko abenduan, Ukraniak eta Errusiako Federazioak adostu zuten itsasoa eta Kertxeko itsasartea barne ur konpartitu gisa tratatzea.\n2018ko irailean, Ukrainak jakinarazi zuen bere armadako ontziak eta lurreko indar militar gehiago sartzeko asmoa zuela Azoveko itsasoan eta kostaldean. Horrez gain, jarrera militarra okertu egin da Krimeako zubia eraiki zenetik, zubi hori baxuegia delako \"Panamax\" motako ontziak Ukrainako portura igaro ahal izateko. Irailaren amaieran, bi ontzi ukrainar Itsaso Beltzetik abiatu ziren \u2014Odesako portutik\u2014, Krimeako zubi azpitik pasatu ziren eta Mariupolera iritsi ziren. Tirabirak are handiagoak izan ziren 2018ko azaroan, Kertxeko itsasartean Errusiak Ukrainako armadako hiru ontzi harrapatu zituenean, Azoveko itsasoan sartzen saiatzen ari zirela.\nGarraioa.\nAzoveko itsasoko garraioa garrantzitsua izan da XIX. mendetik hona. Mende horretako bigarren erdian, trenbideak Azov itsasoa kontinentearen barrualdearekin lotu zuenean, zerealak esportatzen hasi zen, kantitate handitan, hango portuetatik. \n1913an, Errusiak esportatutako zerealen herena hortik ateratzen zen. Mariupol eta Tahanrih portuek garrantzia hartu zuten, Donetsketik hurbil egonda bertako metala eta ikatza esportatzeko.\nVolga-Don ubidea irekitzean Azoveko itsasoak garrantzia izugarria hartu zuen, Don ibaian zehar Volgarekin eta, ondorioz, Mosku hiriarekin eta Kaspiar itsasoarekin lotzeko aukera eman baitzuen.\nAzoveko itsasoan dauden portu nagusiak hauek dira: Berdiansk, Mariupol eta Primorsk Ukrainan, eta Rostov Don, Taganrog eta Yeisk Errusian."}
{"id": "105691", "revid": "512", "url": "https://eu.wikipedia.org/wiki?curid=105691", "title": "159 Aemilia", "text": "159 Aemilia edo Emilia, asteroide gerrikoan aurkitutako 159. asteroidearen izena da. 1876ko urtarrilak 26an aurkitu zuen Paul Henryk Paristik.\nBere azala, oso iluna da, eta karbonoz osatua dago. 125 kilometroko diametroa du, eta, bere errotazio periodoa, 1,05 egunekoa da.\nBere izena, ziuraski, Erromatar Inperioko Via Emilia izeneko bide ospetsuagatik jasotzen du."}
{"id": "105693", "revid": "105290", "url": "https://eu.wikipedia.org/wiki?curid=105693", "title": "Via Emilia", "text": "Via Emilia (latinez \"Via Aemilia\"), Marko Emilio Lepidok eraikiarazi zuen erromatar galtzada bat da, lerro zuzenean, Piacenza eta Rimini lotzen zituena, eta izena eman zion Emilia eskualdeko hiri asko ere zeharkatzen zituena. Zeharkatzen dituen erromatar jatorriko edo erromatarrek birsortutako hiriak, Piacenza, Fidenza, Parma, Reggio Emilia, Modena, Bolonia, Imola eta Rimini dira. Gaur egun, \"Strada Statale n\u00ba9-via Emilia\" bezala identifikatzen da.\nHistoria.\nBide hau, K.a. 189 eta K.a. 187 bitartean eraiki zen. Garai hartan, Placentia (Piacenza) kolonia, boioen tribu galiarrak inguratzen zuen, kanporatuak izan ziren arren, erromatarrekin bakerik sinatzerik nahi izan ez zutenak. Matxinada baten arriskuaren ondorioz, Erromatar Errepublikako autoritateek, irmotu gabeko kolonian amaituko zen bide bat eraikitzea erabaki zuten, euren tropei behar bezala laguntzeko boioak, noizbait matxinatuko balira ere.\nZenbait hamarkada beranduago, galtzada, Piacenzatik Milanera luzatua izan zen, erromatar garaian, Mediolanum izena zuena."}
{"id": "105695", "revid": "119347", "url": "https://eu.wikipedia.org/wiki?curid=105695", "title": "Kieveko oblasta", "text": "Kieveko oblasta (errusieraz: \u041a\u0438\u0435\u0432\u0441\u043a\u0430\u044f \u043e\u0431\u043b\u0430\u0441\u0442\u044c, translit. \"Kievska\u00efa oblast\") edo Kyiveko oblasta (ukraineraz: \u041a\u0438\u0457\u0432\u0441\u044c\u043a\u0430 \u043e\u0431\u043b\u0430\u0441\u0442\u044c, translit. Ky\u00efvs\u2019ka oblast), Ukrainako ipar-erdialdeko probintzia edo oblasta da. Iparraldean Bielorrusiarekin du muga, ekialdean Txernihiv eta Poltavako oblastekin, hego-ekialde eta hegoaldean Txerkasiko oblastarekin, hego-mendebaldean Vinnitsyako oblastarekin eta mendebaldean Zhytomyrko oblastarekin. 28.131\u00a0km\u00b2ko azalera du eta 2010eko urtarrilaren 1ean 1.721.800 biztanle zituen. Oblastaren zentro administratiboa Kiev da. Hala ere, hiri hau estatus bereziko entitate administratibo autonomoa da eta ez da, beraz, oblastaren parte.\nHiri nagusiak.\nKieveko oblasteko hiri handienak hauek dira (2005eko biztanleria):\nBanaketa administratiboa.\nEra berean, bertan dago kudeaketa berezia duen Txernobylgo esklusio eremua."}
{"id": "105696", "revid": "6327", "url": "https://eu.wikipedia.org/wiki?curid=105696", "title": "Erraldoi eta Buruhandiak", "text": ""}
{"id": "105701", "revid": "119347", "url": "https://eu.wikipedia.org/wiki?curid=105701", "title": "Pilota Olinpiar Jokoetan", "text": "Eusko pilota olinpiar jokotzat jokatu zen 1900eko Olinpiar Jokoetan. Hura izan zen pilota kirol olinpikotzat jokatu den lehen eta azken aldia.\nKirol erakusgarri gisa jokatu zen pilota geroago, 1924ko Olinpiar Jokoetan, 1968koetan eta 1992koetan. Joko haietan guztietan, hainbat kategoria izan zituen gainera.\nKirol olinpiko gisa.\n1900eko Olinpiar Jokoak.\nTxapelketak bi talde besterik ez zuen izan: Espainiakoa eta Frantziakoa. Hala ere, pilotari guztiak euskalerritarrak ziren. Honela banatu ziren dominak:"}
{"id": "105703", "revid": "6327", "url": "https://eu.wikipedia.org/wiki?curid=105703", "title": "Jose Amezola", "text": ""}
{"id": "105706", "revid": "56334", "url": "https://eu.wikipedia.org/wiki?curid=105706", "title": "Marko Emilio Lepido (kontsula K.a. 187an)", "text": "\"Artikulu hau politikariari buruzkoa da; beste esanahietarako, ikus \u00abMarko\u00bb.\"\nMarko Emilio Lepido (latinez \"Marcus Aemilius Lepidus\"), K.a. II. mendeko erromatar politikari bat izan zen. Regium Lepidi (Reggio Emilia) hiriak, bere izena hartu zuen.\nAktibitate politikoa.\nK.a. 200ean, Bigarren Mazedoniar Gerraren aurrtik Filipo V.a Mazedoniakoari ultimatuma jaurti zion kontsul ordezkaritzaren zati izan zen. K.a. 191n, Siziliako gobernari izan zen, pretore bezala. K.a. 187an erromatar kontsul aukeratua izan zen. Bere kide zen Gaio Flaminiorekin batera, Etruria eta Galia Zisalpina mehatxatzen ari ziren liguriarren aurkako garaipena lortu zuen. Zentsorea izan zen K.a. 187tik K.a. 153 arte, Pontifex Maximus K.a. 180tik K.a. 152 arte, eta, K.a. 179an, Princeps senatus izendatua izan zen. K.a. 175ean bigarren aldiz aukeratu zuten kontsul bezala\nAktibitatea zentsore bezala.\nK.a. 187tik K.a. 185 arte, Via Emilia izeneko bidea eraiki zuen Placentia (Piacenza eta Ariminium (Rimini) artean, bide honetan zehar, Parma eta Modena koloniak sortu zirelarik. Lehen erromatar antzokia eraiki zuen, Marteren Zelaian, eta, bere kide Marko Fulvio Nobiliorrekin, Erromatar foroan Emilia Basilika eraiki zuen. Erromako hirugarren akueduktuaren lanak ere hasi zituen, amaitzerik izan ez zituenak Marko Lizinio Krasoren oposizioagatik, honek ez baitzion bere jabegoak zeharkatzen utzi."}
{"id": "105707", "revid": "71150", "url": "https://eu.wikipedia.org/wiki?curid=105707", "title": "Andaluziako Parlamentua", "text": "Andaluziako Parlamentua edo gaztelaniaz \"Parlamento de Andaluc\u00eda\", Andaluziako lurralde parlamentua da. Biltzarreko parlamentariak lau urteko eperako hautatzen dira sufragio unibertsalez. Andaluziako Juntaren barnean dago.\nAndaluziako Parlamentuaren egoitza, Sevillako Bost Zaurien Ospitalean dago. Egungo presidentea Marta Bosquet da.\nOsaketa.\nEskuineko irudian ikus daitekeen bezala, biltzarrak 109 diputatu ditu. Honela banatzen dira:"}
{"id": "105709", "revid": "105290", "url": "https://eu.wikipedia.org/wiki?curid=105709", "title": "Coleraine", "text": "Coleraine (irlanderaz: \"C\u00fail Raithin\") Ipar Irlandako Derry konderriko bigarren hiria da eta Bann ibaiaren itsasadarrean kokatzen da. Belfast hiritik 88,5 kilometro ipar-mendebaldera eta Derrytik 48,3 kilometro ekialdera kokatuta dago.\nEtimologia.\nIrlanderazko \"C\u00fail Raithin\" izenak \"iratzeen txokoa\" esan nahi du. Kondairak dioenez San Patrizio iritsi zenean, bertako erregeak Bann ibaiaren ertzeko lursail bat eman zion eliza eraiki zezan. Lursaila ikustera joan zenean gazte batzuk ikusi zituen han zeuden iratzeak erretzen.\nHistoria.\nColeraineren historia aspalditik hasten da Mesolito garaiko aztarnak aurkitu baitira, k.a. 5935ean dataturikoak. Honek Irlandako uharteko lehenengotako asentamentua dela esan nahiko luke.\nXVII mendean Ulsterraren kolonizazioaren garaian Londresko konpainiek kontrolpean izan zuten bi herrietako bat izan zen Coleraine, bestea Derry/Londonderry zen. Bere kaia Ipar Irlandako bosgarrena zen 1637an. Industrializazioarekin batera Coleraine nabarmen hasi zen batez ee XIX mendearen bukaeran eta XX mendearen hasieran. Bigarren Mundu Gerraren ondoren Ulsterreko Unibertsitate Berria zabaldu zen bertan eta ikasleei esker hiriak garrantzia hartzen jarraitu zuen.\nXX mendearen azken aldera izan zen Ipar Irlandako gatazkaren barnean hainbat atentatu izan zituen, guztira 13 pertsona hil zirelarik. 2001eko erroldaren arabera herriaren %73'5a protestantea da eta %22'7a katolikoa."}
{"id": "105711", "revid": "1545", "url": "https://eu.wikipedia.org/wiki?curid=105711", "title": "Marko Fulvio Nobilior", "text": "Marko Fulvio Nobilior (), K.a. II. mendeko erromatar jeneral bat izan zen.\nPretorea izan zen Hispanian K.a. 193an. K.a. 189an, kontsul izendatua izan zen eta Greziara bidali zuten, non Etoliar Ligaren boterea suntsitu zuen. Kanpaina honetarako Ennio olerkaria eraman zuen berarekin, bere loriaren lekuko bihurtu nahi baitzuen. Anbrazia hiria setiatu eta hartu zuen; biztanleek arpilatzetik libratu zuten, urrezko koroa bat jasotzearen truke. Erromara itzuli zenean, erromatar garaipen bat ospatu zuen, erakutsitako garaikurren handitasunagatik nabarmen daitekeena.\nLehen aldiz, militar batek berarentzat aldarrikatzen ditu lehen Errepublikarentzako soilik ziren ohoreak, aipaturiko urrezko koroa kasu. Arrazoi honegatik, Katon Maiorrek aurka egin zion Nobiliorri, Anbrazia hartzean erromatar jeneral gisa zuen duintasuna konprometitzea leporatuz.\nMarko Emilio Lepidorekin zentsore izendatua izan zen, eta Erroman lan publiko ugari abian jarri zituzten: plaza berriak, azokak, arkupeak eta akueduktu bat, besteak beste. Herkules Musarumen tenplua zaharberritu zuen Flaminio zirkuan. Foroko lehen basiliketako bat eraiki zuen, beranduago Emilia Basilika izenaz ezagutuko zena. Greziar kulturaren zale sutsu bezala, honen maisu lanetako asko sartu zituen Erroman.\nMarko Fulvio Nobilior, K.a. 255ean kontsul izan zen Servio Fulvio Petino Nobiliorren biloba zen, eta kontsul kargua bete zuten bi seme izan zituen: Marko Fulvio Nobilior eta Kinto Fulvio Nobilior."}
{"id": "105712", "revid": "119347", "url": "https://eu.wikipedia.org/wiki?curid=105712", "title": "Downpatrick", "text": "Downpatrick (eskozieraz:\"Dounpatrick\", irlanderaz: \"D\u00fan P\u00e1draig\") Ipar Irlandako Downeko konderrian kokatzen den udalerria da, Belfast hiriburutik 33 kilometro hegoalderuntz dagoelarik. Down konderriko hiriburua da eta San Patrizio santuarekin lotura estua duen historia oparo eta zabala du. 2001eko erroldaren arabera udalerri honek 10.316 biztanle zituen. Downpatrick udalerria Down konderriko Kontseiluaren egoitza da.\nEtimologia.\nIrlanderazko \"D\u00fan P\u00e1draig\" izenak \"Patricken gotorlekua\" esan nahi du. Izen hau du San Patrizio bertan hobiratu zutelako 461 urtean.\nGeografia.\nGlaziazio garaian sorturiko drumlin artean dago. Drumlin hauek izotzaren azpian gelditu ziren muino biribilduak dira. Hriaren ipar-ekialdean dagoen zingira eremua itsas maila baino 1'3 metro beherago dago eta hau da Irlanda uharteko punturik baxuena.\nHistoria.\nBrontze Aroko bi etxe biribil aurkitu dira eta Neolito garaiko aztarnak ere badaude.\nIrlandako hiri zaharrenetakoa da, Klaudio Ptolomeok 130 urtean jadanik aipatu baitzuen \"Dunum\" izenarekin. Bertakoa zen D\u00e1l Fiatach dinastia Ulsterko errege bihurtu zenean erresumaren egoitza Downpatricken ezarri zen eta bertatik agindu zuten erregeek mendeetan zehar.\nGotorlekua bazuen ere, hiri irekia zen Downpatrick eta John de Courcy anglo-normadiarrak ez zuen arazo handirik izan hiriaz jabetzeko. Ulsterreko erregea zen Rory MacDonlevy kanporatua izan zen orduan. 1260an iralnadrrak herria berreskuratzen saiatu ziren Brian O'Neill buru zutela, baina galtzaile atera ziren eta Brian O'Neill bera guduan hil zen gainera. 1567an Shane O'Neill irlandarra jabetu zen hiriaz baina ingelesek berehala berreskuratu zuten.\nXVIII mendean Edward Southwell I.ak eta II.ak hiriari garapen handia emanzioten, kaleak birdiseinatuz eta zolatuz, nasak eraikiz eta georgiar estiloko etxe ederrak altxatuz.\nJaialdiak.\nMartxoaren 17an San Patrizio eguneko jaialdia izaten da, bere hilobirako erromesaldiarekin batera. Hainbat ekitaldi izaten dira, ezagunena karrozen desfilea da."}
{"id": "105717", "revid": "105290", "url": "https://eu.wikipedia.org/wiki?curid=105717", "title": "Enniskillen", "text": "Enniskillen (irlanderaz: \"Inis Ceithleann\", eskozieraz \"Inniskillin\") Ipar Irlandako Fermanagh konderriko udalerririk handiena da. Zehazki konderriaren erdigunean kokatzen da, Lough Erne lakuko Goi eta Behe zatien artean. 2001eko erroladaren arabera udalerri honek 13.599 biztanle zituen. Fermanagh Konderriko Kontseiluaren egoitza da.\nEtimologia.\nIrlanderazko \"Inis Ceithleann\" izenak \"Ceithlennen uhartea\" esan nahi du. Ceithlenn irlandar mitologiako jainkosa da.\nHistoria.\nHiriko eraikinik zaharrena Maguiren gaztelua da, XVI mendekoa, baina posible da aurretik zegoen eraikin baten gainean altxatua izatea. 1580an lehenengo dikea eraiki zen. Gaur egun aintziraren ur maila jeitsi egin da eta dike horrek ez du urik eusten. Tokia estrategikoa izanik ingelesek berehala erasotu zuten zuten, 1593an, baina Maguiretarrek gogor eutsi zioten. Ingelesek 1607an eskuratu zuten eta Ulsterraren kolonizazioan paper garrantzitsua izan zuen.\n1688an lehenengo zubiak altxatu ziren ordurako herria nabarmen hazia zegoelako. Derryrekin batera Gilen III.aren aldekoen gotorlekua izan zen baina Jakue II.ak irabazi zuen gerra. Ikusten den bezala merkatal-herri izateak baino gotorlekuak ekarri zuen Enniskillenen garapena.\nKirolak.\nKirol berezien ekitaldiak izaten dira Enniskillenen:"}
{"id": "105719", "revid": "69297", "url": "https://eu.wikipedia.org/wiki?curid=105719", "title": "Kas (txirrindularitza taldea)", "text": "Kas Euskal Herriko txirrindularitza talde profesionala izan zen, 1960 eta 1970eko hamarkadetan munduko talde nagusietariko bat izan zena.\nBabesle nagusia Kas freskagarrien enpresa gasteiztarra izan zen. 1980ko hamarkadan itzuli zen azkenekoz Jean de Gribaldyren taldea babesteko.\nHistoria.\nKas-Kaskol.\nKas taldearen sorrera 1958an izan zen eta lehendabiziko garaipena Fausto Izak lortu zuen Espainiako Vueltan. Taldea Gasteizen zuen egoitza eta babeslearen izena urdinez idatzita maillot hori batean jantzi zuen.\n1958 eta 1979 urteen artean izan zen pelotoian. 1959an orduko izar nagusietariko bat zen Federico Mart\u00edn Bahamontes fitxatu zuten, Frantziako Tourrean eta Espainiako Vueltan Mendiko Sailkapena lortutakoa. Bahamontes urte hartako Tourra irabazi zuen Espainiako selekzioarekin. Nahiz eta Bahamontesek 1960an taldea utzi, Antonio Karmanyk 1960, 1961 eta 1962ko mendiko sailkapenak lortu zituen Vueltan.\nDalmacio Langarika kirol-zuzendaria izanik, Julio Jimenezek 1964 eta 1965eko mendiko sailkapenak lortu zituen Vueltan. Kas-Kaskol taldea guztiz izan zen nagusi 1966ko Vueltan: Francisco Gabika, Eusebio V\u00e9lez eta Carlos Etxeberria euskal herritarrek podiuma osatu zuten, eta Gregorio San Miguelek mendiko sailkapena lortu zuen.\n1967an eta 1968an Vueltako talde sailkapena lortu zuen. 1971an Jos\u00e9 Manuel Fuente fitxatu zuten. Fuentek 1971ko Italiako Giroaren Mendiko Sailkapena eta 1972ko Vuelta irabazi zituen, bigarrena Miguel Maria Lasa oiartzundarra bigarrena izanik. Urte hartan Giron ezin zuen Eddy Merckx mendean hartu. 1973ko Tourrean hirugarrena izan zen Bernard Th\u00e9venetek azken erlojupekoan bigarren postu kendu zionean. Fuentek 1974ko Vuelta irabazi zuen.\n1975ean Kasek Mendiko Sailkapena, Puntukakoa eta Taldekoa irabazi zituen, hala ere, ezin zuen sailkapen orokorra lortu Agust\u00edn Tamamesek Txomin Perurena eta Miguel Mari Lasa irabazi zituelako. Fuentek lasterketa utzi behar zuen. Kasek berriro irabazi zuen Vuelta 1976an Jos\u00e9 Pesarrodona irabazlea izanik. Mendiko sailkapena Andr\u00e9s Olivak lortu zuen. 1978an eta 1979an Vueltako taldeen sailkapenak irabazi zituen.\n1979an taldea belgikar bilakatu zen, kirol-zuzendaria Robert Lelangue izanik. Orduko izarra Lucien Van Impe izan zen Tourreko etapa lortu zuena. Orduan babesleak pelotoia utzi zuen.\n1980ko hamarkadaren Kas taldea.\n1985ean Kas berriro sartu zen pelotoian Skil-Semekin batera, kirol-zuzendaria Jean de Gribaldy frantziarra izanik. Orduko izarra Se\u00e1n Kelly irlandarra izan zen, 1986an Vueltako hirugarrena eta Euskal Herriko Itzulia eta Volta a Catalunyaren garailea izan zena. Orduan frantziar lizentziapean ibili zen.\nKellyk ez ezik Acacio Da Silva edo Pascal Richard taldekideek ere garaipenak lortu zituzten.\nHala ere, 1987ko urtarrilean de Gribaldy kotxe-istripu batean hil eta taldeak espainiar lizentzia berreskuratu zuen. 1987an Kellyk, Vuelta irabaztekotan bazen ere, 1988an lortu zuen. 1988an Luis Kn\u00f6rr enpresaria hil zen eta Kasek babesa utzi zuen.\nKasek ziklo-kross txirrindulari batzuk ere babestu zituen 1980an, 1993an eta 1994an."}
{"id": "105721", "revid": "336", "url": "https://eu.wikipedia.org/wiki?curid=105721", "title": "Ennio", "text": "Kinto Ennio (Rudiae K.a. 239-Erroma K.a. 169), antzerkigile eta olerkari epiko erromatar bat izan zen.\nBiografia.\nRudiaen jaio zen, Lupiaetik gertu zegoen Italiako Magna Graeciako eskualde batean (gaur egun Lecce dena). Hirueleduna zen: erraztasun berdinarekin egiten zuen grezieraz, latinez eta oskoeraz. Greziar kulturan erakutsia, Marko Portzio Katonek Erromara deitu zuen K.a. 204an, olerkaria, Sardinian zegoenean soldadutza egiten. Erroman, greziera irakatsi zuen, eta Eszipionen taldean sartu zen. Marko Fulvio Nobiliorrekin ere izan zuen harremana. Bi pertsonaia hauek eragin handikoak ziren, eta hauek greziar kulturan barneratzen joan zen, erromatar gustura egokitzeaz arduratu zen arren idatzi zituen lanetan, eta gai erabat erromatarreko bi lan ere kontserbatzen dira: \"Sabinae\" eta \"Ambricia\", \"Caupuncula\" komediarekin batera. Jatorrizkotzat pasa nahi izan zen bere \"Satirak\" lana, tradizio erromatarrean berria zirudien generoa, baina, bere jatorria, olerkari ianbografo greziarren idazkietan eta satira menipeo greziarretan du.\nLana.\nEuripidesen lanetan oinarritutako hogei tragedia inguru idatzi zituen. Bere lanaren osotasunak, garrantzi handia izan zuen olerkaritza nazional erromatarraren sendotzena eta eragin nabarmena izan zuen Lukrezio eta Virgilio bezalako olerkariengan. Ohi, Ennio, lehen erromatar olerkari epiko handitzat hartzen da, bere \"Annalak\" izeneko lanagatik, non hexametrotan idatzitako 18 liburutan, bere garairarteko Erromaren historia kontatzen duen. Lan handi honetatik, txatal batzuk baino ez dira geratzen. Ennioren lana, funtsezkoa izan zen zaharkitua geratu zen bertso saturnio nazionala, jatorri greziarreko hexametro daktiloagatik ordezkatzeko gai narratibo edo epikozko lanak idazterakoan. Bera izan zen Erroman erabili zuen lehena."}
{"id": "105722", "revid": "1545", "url": "https://eu.wikipedia.org/wiki?curid=105722", "title": "KAS (txirrindularitza)", "text": ""}
{"id": "105723", "revid": "1545", "url": "https://eu.wikipedia.org/wiki?curid=105723", "title": "KAS (txirrindularitza taldea)", "text": ""}
{"id": "105724", "revid": "1545", "url": "https://eu.wikipedia.org/wiki?curid=105724", "title": "Eric Caritoux", "text": ""}
{"id": "105725", "revid": "1545", "url": "https://eu.wikipedia.org/wiki?curid=105725", "title": "Sean Kelly", "text": ""}
{"id": "105726", "revid": "105290", "url": "https://eu.wikipedia.org/wiki?curid=105726", "title": "160 Una", "text": "160 Una, asteroide gerrikoan aurkitutako 160. asteroidearen izena da. 1876ko otsailak 20an aurkitu zuen Christian Heinrich Friedrich Petersek New York estatuko Clintonetik.\nBere izena, Edmund Spencer idazlearen \"Faerie Queene\" izeneko lan poetikoko neska heroiagatik jasotzen du."}
{"id": "105727", "revid": "1545", "url": "https://eu.wikipedia.org/wiki?curid=105727", "title": "Grand Prix des Nations", "text": ""}
{"id": "105728", "revid": "15795", "url": "https://eu.wikipedia.org/wiki?curid=105728", "title": "Crit\u00e9rium International", "text": ""}
{"id": "105729", "revid": "512", "url": "https://eu.wikipedia.org/wiki?curid=105729", "title": "Joaqu\u00edn Reyes", "text": "Joaqu\u00edn Reyes Cano (Albacete, Espainia, 1974ko abuztuaren 16a- ) umorista, irratiko esatari eta aktore espainiarra da. La 2 telebista kateko \"Muchachada Nui\" programa zuzentzen du, Telecincoko \"Camera Caf\u00e9\" telesailan egiten du lan eta M80 radio irrati kateko \"No Somos Nadie\" programan kolaboratzen du."}
{"id": "105730", "revid": "512", "url": "https://eu.wikipedia.org/wiki?curid=105730", "title": "161 Ator", "text": "161 Ator edo \"Hathor\", asteroide gerrikoan aurkitutako 161. asteroidearen izena da. James Craig Watsonek aurkitu zuen Ann Arborretik 1876ko apirilak 19an.\nBere izena, egiptoar mitologiako Hathor jainkosagatik jasotzen du."}
{"id": "105731", "revid": "512", "url": "https://eu.wikipedia.org/wiki?curid=105731", "title": "162 Laurentzia", "text": "162 Laurentzia, asteroide gerrikoan aurkitutako 162. asteroidearen izena da. 1876ko apirilak 21ean aurkitu zuen Prospero Matias Henryk Paristik.\nBere izena, A. Laurent astronomo zaletuagatik jasotzen du, 51 Nemausa asteroidearen aurkitzailea izan zena 1858ko urtarrilak 22an."}
{"id": "105732", "revid": "512", "url": "https://eu.wikipedia.org/wiki?curid=105732", "title": "163 Erigona", "text": "163 Erigona, asteroide gerrikoan aurkitutako 163. asteroidearen izena da. Henri Joseph Anastase Perrotinek aurkitu zuen Toulousetik 1876ko apirilak 26an.\nBere izena, greziar mitologiako Erigona izeneko bi pertsonaiengatik jasotzen du."}
{"id": "105733", "revid": "56334", "url": "https://eu.wikipedia.org/wiki?curid=105733", "title": "Sonebmiyu", "text": "Sonebmiyu, Egiptoko XIII. dinastiako faraoi bat izan zen, K. a. 1640 inguruan gobernatu zuena, Detlef Frankeren arabera.\nBere izenaren zati bat, ...enra, Turineko Errege Kanonean idatzita dago, VIII.17 erregistroan, baina bere erregealdiaren iraupena jartzen zuen papiro zatia, galdu egin zen. Bere aurretik, Se...kara faraoiaren izena agertzen da.\nZenbait egiptologok, Suahenra Sonebmiyu faraoia dela uste dute.\nEgiptoko XIII. dinastiako azken agintariek, soilik Tebasetik gertuko tokietan gobernatu zuten, Goi Egipton.\nGarai honetan, ohi hikso deituriko erregeek, Egiptoko XV. dinastiakoak zirenak, Menfis konkistatu eta Behe Egipto domeinatzen zuten, ia Egipto guztiko biztanleak zergari bihurtuz.\nBere garaiko testigutzak.\nBere izena, honako hauetan aurkitu da:"}
{"id": "105734", "revid": "512", "url": "https://eu.wikipedia.org/wiki?curid=105734", "title": "Ashikaga Yoshimochi", "text": " Ashikaga shogunerriko laugarren shoguna izan zen, eta 1394 eta 1423 bitartean gobernatu zuen, Japonian. Hirugarren shoguna izan zen Ashikaga Yoshimitsuren semea izan zen.\nZortzi urte eskas zituela, bere aitak, bere kargua uztean oinordetu zion titulua hartu zuen, honek, bere aitaren laguntza jaso behar izan zuen arren, oraindik boterea zuena. Bere aita 1408an hil zenean, shogun bezala zuen boterea sendotu ahal izan zuen.\n1423an bere shogun kargua utzi zuen, eta bere oinordekoa bere seme Ashikaga Yoshikazu izan zen. Yoshimochi, kargua utzi eta bost urtera hil zen, 1428an."}
{"id": "105736", "revid": "1519", "url": "https://eu.wikipedia.org/wiki?curid=105736", "title": "Espantaperroseko dorrea", "text": "Espantaperroseko dorrea, Talaiaren dorrea ere deitua, Badajozeko alkazabaren ondoan dagoen dorre albarrana da, jatorri almohadekoa eta oktogono formako oinplanoduna. 1169an eraikia, 30 metro inguruko altuera du. Sarri, Alpendizaren Dorrearekin nahasten da, Alpendizaren atetik gertu dagoena, Santa Maria Calatravakoaren elizaren hondakinetatik gertu dagoena.\nArte almohadearen dorre albarranar poligonalak eraikitzeko ohitura jarraitzen du. Zentzu honetan, bere eraikuntza, Sevillako Urrearen Dorrearen aurrekoa da.\nDorrearen zatirik gehiena trinkoa da, bere goiko bi solairuak izan ezik, gangatutako eraztun formako bi ganbera direnak. Jatorrian, elkargurutzatutako arkuz apaindutako eraikin karratu bat zuen tontorrean, eta, eraiki eta denbora batera, XVI. mendean, gaur egun ikus daitekeen mudejar estiloko tenplutxoa gehitu zitzaion. Amaitze mudejar honek, joan den mendearen amaieran kendua izen zen kanpai bat izateko funtzioa zuen, gaur egun, kanpai hori, Badajozeko arkeologia museo probintzialean ikus daitekeelarik.\nBerriki, zaharberritua izan da."}
{"id": "105737", "revid": "1340", "url": "https://eu.wikipedia.org/wiki?curid=105737", "title": "Ordezkarien Etxea", "text": ""}
{"id": "105738", "revid": "336", "url": "https://eu.wikipedia.org/wiki?curid=105738", "title": "Txildeberto I.a", "text": "Txildeberto I.a (497 - 558ko abenduaren 13a), errege frankoetako bat izan zen, merovingiar leinukoa, Klovis I.aren semeetako bat.\nBiografia.\nBere aita 511n hil ondoren, erresuma bere lau semeen artean banatu zen, eta, Txildebertok, Parisko hiria, eta, iparraldetik Somme ibairaino eta, mendebaldetik, Mantxako kanaleraino hartzen zuen lurraldea oinordetu zuen. Parisko errege bihurtu zen.\nOrl\u00e9ansko errege zen bere anaia Klodomiro hil zenean, bere beste anaia Klotariorekin batera, Soissonsko erregea zena, bere ilobei lepoa moztu zien, herentzia bereganatzeko. Orleanseko errege bihurtu zen.\n534an, Klotarioren laguntzarekin, Burgundia konkistatu zuen. Erresuma berri hau, bien artean gobernatu zuten.\nZenbait espedizio bidali zituen Espainiako bisigodoen aurka. 542an, Iru\u00f1a bereganatu zuen bere anaia Klotario I.aren laguntzarekin. Zaragoza setiatu zuen, baina erretiratzera behartua izan zen. Espedizio honetatik, Parisera, erlikia eder bat eraman zuen, San Vizenteren tunika, honen omenez, Parisko ateetan, San Vizenteren monasterio ospetsua eraikiarazi zuelarik, beranduago, Saint-Germaine-des-Pr\u00e9seko abadia bezala ezagutuko zena.\n558an, seme-alabarik gabe hil zen, eta Klotariok bereganatu zuen bere erresuma, Klovisen erresuma berbateratuz."}
{"id": "105739", "revid": "1545", "url": "https://eu.wikipedia.org/wiki?curid=105739", "title": "Do\u00f1a Solen glorieta (Sevilla)", "text": "Do\u00f1a Solen Glorieta, Sevillako Maria Luisa Parkean kokatua, 1959ko apirilak 22an Santo\u00f1ako dukesaren omenez, Do\u00f1a Eugenia Sol Mar\u00eda del Pilaf Fitz-James Stuart y Falc\u00f3 izenekoa eta Albako XVII. dukearen arreba zena, bere bizitza luzean zehar Sevillaganako benetako pasioa izan zuenaren omenez inauguratutako barruti zabal bat da.\nErabat adreilu plantilatuz, gainontzeko guneetatik, landare talde ezberdinei forma ematen dien sigi-sagako kurba baten bidez eratua dagoelako ezberdintzen da. Arreta pizten du bere goitierak, gainontzeko glorietak baino maila bat beherago baitago, gunerako sarrera ahalbidetzen duten eskailera batzukin. Bitxia da arrapalen gehikuntza mende hasierako urte haietan.\nGlorieta hau inguratzen duen landaretza, sasiakaziaz (\"Robinia pseudoacacia\"), arrosadiz eta sastraka biziz osatua dago, guneari kolorea eta argia ematen diotena.\nHasieran, bere erdigunean, oreinak eta basurdeak ikus zitezkeen, tokia, animalia hauen bazkaleku bezala hesitua izan zelarik.\nConchako Glorietatik gertu dago.\n2002an erabat zaharberritu zen."}
{"id": "105740", "revid": "2241", "url": "https://eu.wikipedia.org/wiki?curid=105740", "title": "Arathorn I.a", "text": "Arathorn I.a, Tolkienen legendarium ospetsuan eta Eraztunen Jauna eleberriaren eranskinetan, dunadan bat da, Arassuilen semea, Rivendelen jaio zena Eguzkiaren Hirugarren Aroko 2693. urtean. Bere izena sindarinezkoa da, eta \"errege arranoa\" bezala itzul daiteke.\nBere aita Eguzkiaren Hirugarren Aroko 2784. urtean hil ondoren, Arathorn I.a, Iparraldeko Dunedainen hamabigarren kapitain bihurtu zen. Bere agintaldian, eta Eguzkiaren Hirugarren Aroko 2790. urtean Thror Morian erahila izan ondoren, nanoen eta orkoen arteko gerra hasi zen, sei urte iraun zuena, 2793. urtetik 2799. urteraino. Eriadorrek gerra honetan kalterik jaso ez zuen arren, eskualde hau mesedetua izan zen, urte askoz, Mendi Lainotsuak, Sauronen zerbitzarietatik aske geratu baitziren, mendilerro honetako pasabideak berreskuratzea lortu zelarik.\nArathornek 64 urtez gobernatu zuen, eta 2848. urtean hil zen, 155 urte zituela, bere oinordekoa, bere seme Argonui izan zelarik."}
{"id": "105741", "revid": "1545", "url": "https://eu.wikipedia.org/wiki?curid=105741", "title": "Tarzil", "text": "Tarzil, Tolkienen legendarium ospetsuan eta Eraztunen Jauna eleberriaren eranskinetan, Arnorreko seigarren erregea da. Eguzkiaren Hirugarren Aroko 280. urtean jaio zen, Annuminasen, eta Arantarren semea da. Bere izena quenyazkoa da, eta \"gizon garaia\" bezala itzul daiteke.\nBere aitaren oinordeko bihurtu zen Eguzkiaren Hirugarren Aroko 435. urtean, eta Arnor gobernatu zuen 515. urtean hil zen arte, laurogei urteko erregealdiaren ondoren. Bere oinordekoa, bere seme Tarondor Arnorrekoa izan zen."}
{"id": "105742", "revid": "336", "url": "https://eu.wikipedia.org/wiki?curid=105742", "title": "Dita Von Teese", "text": "Dita Von Teese, Heather Ren\u00e9e Sweet jaiotza izenez, (1972ko irailaren 28, Rochester, Michigan) artista burlesque, modelo eta aktore estatubatuarra da."}
{"id": "105743", "revid": "103793", "url": "https://eu.wikipedia.org/wiki?curid=105743", "title": "Gaindola", "text": "Gaindola Luzaide udalerriko auzo bat da, Euskal Herriko Nafarroa Garaia lurraldean kokatuta, Pirinioak eskualdean.\nBertako biztanleak \"luzaidarrak\" dira.\nIzena.\nGaindola toponimoa hainbat modutan agertu da historian zehar:\nGeografia.\nGaindola Luzaideko ibarran dago.\nIngurune naturala eta klima.\nLuzaide Pirinioen iparraldeko isurialdean dago. Egoera horrek, orografia gorabeheratsu baten erdian, Iba\u00f1etaren oinean eta altuera handiko mendiz inguraturik, Iru\u00f1arekin komunikatzea zailtzen du, errepide bihurgunetsu eta korapilatsu batean barrena egiten baitira. Klima epela eta hotza da. Luzaiden prezipitazio nabarmenak daude, Nafarroako gainerako zonalde piriniar ozeanikoan bezala. Hilabeterik lehorrenean ere euri asko egiten du. Hemengo klima Cfb gisa sailkatzen da K\u00f6ppen-Geiger sistemaren bidez. Urteko batez besteko tenperatura 10,7\u00b0C da. Urtebetean, prezipitazioa 1 577 milimetrokoa da.\nLuzaiden dagoen itsasoaren mailatik 320 metrora Nafarroako Gobernuak 1974an jarritako estazio meteorologikoa dago.\n&lt;hr&gt;\nKultura.\nEuskara.\nLuis Luziano Bonapartek, 1869an, Luzaide sailkatu zituen, behe-nafarrera euskalkian, Baigorri, Arberoa eta Ortzaize ibarretan hitz egiten zena.\nKoldo Zuazok, 2010ean, Luzaidek nafar-lapurtera euskalkian sailkatu zituen."}
{"id": "105744", "revid": "103793", "url": "https://eu.wikipedia.org/wiki?curid=105744", "title": "Gainekoleta", "text": "Gainekoleta Luzaide udalerriko auzo bat da, Euskal Herriko Nafarroa Garaia lurraldean kokatuta, Pirinioak eskualdean.\nBertako biztanleak \"luzaidarrak\" dira.\nIzena.\nGainekoleta toponimoa hainbat modutan agertu da historian zehar:\nGeografia.\nGainekoleta Luzaideko ibarran dago.\nIngurune naturala eta klima.\nLuzaide Pirinioen iparraldeko isurialdean dago. Egoera horrek, orografia gorabeheratsu baten erdian, Iba\u00f1etaren oinean eta altuera handiko mendiz inguraturik, Iru\u00f1arekin komunikatzea zailtzen du, errepide bihurgunetsu eta korapilatsu batean barrena egiten baitira. Klima epela eta hotza da. Luzaiden prezipitazio nabarmenak daude, Nafarroako gainerako zonalde piriniar ozeanikoan bezala. Hilabeterik lehorrenean ere euri asko egiten du. Hemengo klima Cfb gisa sailkatzen da K\u00f6ppen-Geiger sistemaren bidez. Urteko batez besteko tenperatura 10,7\u00b0C da. Urtebetean, prezipitazioa 1 577 milimetrokoa da.\nLuzaiden dagoen itsasoaren mailatik 320 metrora Nafarroako Gobernuak 1974an jarritako estazio meteorologikoa dago.\n&lt;hr&gt;\nKultura.\nEuskara.\nLuis Luziano Bonapartek, 1869an, Luzaide sailkatu zituen, behe-nafarrera euskalkian, Baigorri, Arberoa eta Ortzaize ibarretan hitz egiten zena.\nKoldo Zuazok, 2010ean, Luzaidek nafar-lapurtera euskalkian sailkatu zituen."}
{"id": "105745", "revid": "1105", "url": "https://eu.wikipedia.org/wiki?curid=105745", "title": "Ga\u00f1ecoleta", "text": ""}
{"id": "105746", "revid": "512", "url": "https://eu.wikipedia.org/wiki?curid=105746", "title": "Almeg\u00edjar", "text": "Almeg\u00edjar Espainiako udalerria da, Granadako probintziakoa. 2008an 409 biztanle zituen."}
{"id": "105747", "revid": "1781", "url": "https://eu.wikipedia.org/wiki?curid=105747", "title": "Almegijar", "text": ""}
{"id": "105750", "revid": "448", "url": "https://eu.wikipedia.org/wiki?curid=105750", "title": "Ala (argipena)", "text": "Ala izenak adiera hauek ditu:"}
{"id": "105751", "revid": "512", "url": "https://eu.wikipedia.org/wiki?curid=105751", "title": "Andratx", "text": "Andratx Mallorcako (Balear Uharteak) udalerria da, Serra de Tramuntana eskualdean kokatua. 2008an 11.348 biztanle zituen."}
{"id": "105752", "revid": "1781", "url": "https://eu.wikipedia.org/wiki?curid=105752", "title": "Andraitx", "text": ""}
{"id": "105755", "revid": "119347", "url": "https://eu.wikipedia.org/wiki?curid=105755", "title": "Hangu Barrutia", "text": "Hangu Barrutia (Txinera sinplifikatuz: \u6c49\u6cbd\u533a; pinyineraz: H\u00e0ng\u016b Q\u016b), Tianjin osatzen duten ekialdeko Binhai guneko barrutietako bat da. 2008ko erroldaren arabera, 170.000 biztanle eta 859 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Ninghe Konderria iparraldean, itsasoa hegoalde eta ekialdean, eta Tanggu Barrutia hego-mendebaldean."}
{"id": "105757", "revid": "119347", "url": "https://eu.wikipedia.org/wiki?curid=105757", "title": "Tanggu Barrutia", "text": "Tanggu Barrutia (Txinera sinplifikatuz: \u5858\u6cbd\u533a; pinyineraz: T\u00e1ngg\u016b Q\u016b), Tianjin osatzen duten Binhai guneko barrutietako bat da. 2008ko erroldaren arabera, 480.000 biztanle eta 688 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Ninghe Konderria iparraldean, Hangpu Barrutia ipar-ekialdean, Dongli Barrutia ipar-mendebaldean, Jinnan Barrutia mendebaldean, eta Dagang Barrutia hegoaldean."}
{"id": "105758", "revid": "105290", "url": "https://eu.wikipedia.org/wiki?curid=105758", "title": "Beichen Barrutia", "text": "Beichen Barrutia (Txinera sinplifikatuz: \u5317\u8fb0\u533a; pinyineraz: B\u011bich\u00e9n Q\u016b), Tianjin osatzen duten erdigunearen inguruko barrutietako bat da. 2008ko erroldaren arabera, 320.000 biztanle eta 478 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Wuqing Barrutia ipar-mendebaldean, Baodi Barrutia ipar-ekialdean, Ninghe Konderria ekialdean, Dongli Barrutia hego-ekialdean, eta Hebei, Xiqing eta Hongqiao Barrutiak hegoaldean."}
{"id": "105760", "revid": "105290", "url": "https://eu.wikipedia.org/wiki?curid=105760", "title": "Dongli Barrutia", "text": "Dongli Barrutia (Txinera sinplifikatuz: \u4e1c\u4e3d\u533a; pinyineraz: D\u014dngl\u00ec Q\u016b), Tianjin osatzen duten erdigunearen inguruko barrutietako bat da. 2008ko erroldaren arabera, 320.000 biztanle eta 460 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Ninghe Konderria iparraldean, Tanggu Barrutia ekialdean, Jinnan Barrutia hegoaldean, Hedong Barrutia mendebaldean, eta Beichen Barrutia ipar-mendebaldean."}
{"id": "105761", "revid": "105290", "url": "https://eu.wikipedia.org/wiki?curid=105761", "title": "Jinnan Barrutia", "text": "Jinnan Barrutia (Txinera sinplifikatuz: \u6d25\u5357\u533a; pinyineraz: J\u012bnn\u00e1n Q\u016b), Tianjin osatzen duten erdigunearen inguruko barrutietako bat da. 2008ko erroldaren arabera, 380.000 biztanle eta 401 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Dongli Barrutia iparraldean, Tanggu Barrutia ekialdean, Dagang Barrutia hegoaldean, Hexi Barrutia ipar-mendebaldean, eta Xiqing Barrutia mendebaldean."}
{"id": "105762", "revid": "119347", "url": "https://eu.wikipedia.org/wiki?curid=105762", "title": "Xiqing Barrutia", "text": "Xiqing Barrutia (Txinera sinplifikatuz: \u897f\u9752\u533a; pinyineraz: X\u012bq\u012bng Q\u016b), Tianjin osatzen duten erdigunearen inguruko barrutietako bat da. 2008ko erroldaren arabera, 330.000 biztanle eta 545 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Beichen Barrutia iparraldean, Nankai eta Hexi Barrutiak ipar-ekialdean, Jinnan Barrutia hego-ekialdean, Jinghai Konderria hegoaldean, eta Hebei probintzia mendebaldean."}
{"id": "105763", "revid": "4380", "url": "https://eu.wikipedia.org/wiki?curid=105763", "title": "Dietmar Kuhbauer", "text": ""}
{"id": "105764", "revid": "1545", "url": "https://eu.wikipedia.org/wiki?curid=105764", "title": "Intsentsu", "text": "Intsentsua \"Boswellia\" generoko zuhaitzen erretxinatik sortutako gai usaintsua da. Batzuetan animalia eta landare jatorrizko olioarekin nahasten da, intsentsuari su ematean honek ke lurrintsua jariotzeko.\nBudismoan oso erabilia den usaina da. Horrez gain, beste erlijio batzuetan ere erabilia da, adibidez kristautasunaren Eliza Ortodoxoan eta Eliza Katolikoan."}
{"id": "105765", "revid": "119347", "url": "https://eu.wikipedia.org/wiki?curid=105765", "title": "Baodi Barrutia", "text": "Baodi Barrutia (Txinera sinplifikatuz: \u5b9d\u577b\u533a; pinyineraz: B\u01ceod\u01d0 Q\u016b), Tianjin osatzen duten erdigunearen inguruko barrutietako bat da. 2008ko erroldaren arabera, 650.000 biztanle eta 1.523 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Ji Konderria iparraldean, Ninghe Konderria ekialdean, Beichen Barrutia hegoaldean, Wuqing Barrutia hego-mendebaldean, eta Hebei probintzia ekialde eta mendebaldean."}
{"id": "105766", "revid": "119347", "url": "https://eu.wikipedia.org/wiki?curid=105766", "title": "Ji konderria", "text": "Ji Konderria (Txinera sinplifikatuz: \u84df\u53bf; pinyineraz: J\u00ec Xi\u00e0n), Tianjin osatzen duten erdigunearen inguruko konderrietako bat da. 2008ko erroldaren arabera, 810.000 biztanle eta 1.590 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Beijing udaltasuna iparraldean, Hebei probintzia ipar-ekialde eta mendebaldean, eta Baodi Barrutia hegoaldean."}
{"id": "105767", "revid": "105290", "url": "https://eu.wikipedia.org/wiki?curid=105767", "title": "Jinghai konderria", "text": "Jinghai Konderria (Txinera sinplifikatuz: \u9759\u6d77\u53bf; pinyineraz: J\u00ecngh\u01cei Xi\u00e0n), Tianjin osatzen duten erdigunearen inguruko konderrietako bat da. 2008ko erroldaren arabera, 520.000 biztanle eta 1.476 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Xiqing Barrutia iparraldean, Hebei probintzia mendebalde eta hegoaldean, eta Dagang Barrutia ekialdean."}
{"id": "105768", "revid": "7476", "url": "https://eu.wikipedia.org/wiki?curid=105768", "title": "Calvi\u00e0", "text": "Calvi\u00e0 (bertoko katalanez ahoskatua) Mallorcako udalerria da, Serra de Tramuntana eskualdean kokatua. 2008an 50.777 biztanle zituen."}
{"id": "105769", "revid": "1781", "url": "https://eu.wikipedia.org/wiki?curid=105769", "title": "Calvi\u00e1", "text": ""}
{"id": "105770", "revid": "119347", "url": "https://eu.wikipedia.org/wiki?curid=105770", "title": "Ninghe konderria", "text": "Ninghe Konderria (Txinera sinplifikatuz: \u5b81\u6cb3\u53bf; pinyineraz: N\u00edngh\u00e9 Xi\u00e0n), Tianjin osatzen duten erdigunearen inguruko barrutietako bat da. 2008ko erroldaren arabera, 360.000 biztanle eta 1.414 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Baodi Barrutia ipar-mendebaldean, Hebei probintzia iparralde eta ekialdean, Hangu Barrutia hego-ekialdean, Tanggu eta Dongli Barrutiak hegoaldean, eta Beichen Barrutia mendebaldean."}
{"id": "105771", "revid": "1781", "url": "https://eu.wikipedia.org/wiki?curid=105771", "title": "Calvi\u00e0 (Balear Uharteak)", "text": ""}
{"id": "105773", "revid": "1781", "url": "https://eu.wikipedia.org/wiki?curid=105773", "title": "Calvia", "text": ""}
{"id": "105775", "revid": "105290", "url": "https://eu.wikipedia.org/wiki?curid=105775", "title": "Struma", "text": "Struma \u2014antzinako izena: Estrimon, antzinako grezierazko \u03a3\u03c4\u03c1\u03c5\u03bc\u03ce\u03bd izenetik\u2014 bere ibilbidea Grezia eta Bulgaria artean egiten duen ibai bat da.\nEskualde hartako hizkuntzetan hainbat izen ditu: bulgarieraz Struma (bulgarieraren alfabeto zirilikoan, \u0421\u0442\u0440\u0443\u043c\u0430), grezieraz Strimonas (alfabeto grekoan, \u03a3\u03c4\u03c1\u03c5\u03bc\u03cc\u03bd\u03b1\u03c2) eta turkieraz Karasu (\u00abibai beltza\u00bb).\nBulgariako Vitosha mendietan jaiotzen da, eta bere ibilbidea ipar-mendebaldetik hego-ekialdera egiten du, Egeoan itsasoratu arte. Ibaiaren Bulgariako arroa, ikatz ugari ekoizten den gune bat da.\nAntzinaroan.\nAntzinako Trazian ibai luzeenetan bigarrena zen, Axiosen ondoren. Greziar mitologian, Estrimon ozeanidaren izena da, eta Euterpe musa izan zen ozeanida honekin Reso traziar heroiaren ama, Troiako Gerran hil zena. Neerarekin Evadneren aita izan zela uste zen, eta Heraklesek, bertan, harri handiak bota zituela gurutzatu ahal izateko.\nAlexandro Handiaren aita izan zen Filipo II.a Mazedoniakoaren erregealdi arte, Mazedoniako Erresumaren ekialdeko muga izan zen."}
{"id": "105776", "revid": "105290", "url": "https://eu.wikipedia.org/wiki?curid=105776", "title": "Wuqing Barrutia", "text": "Wuqing Barrutia (Txinera sinplifikatuz: \u6b66\u6e05\u533a; pinyineraz: W\u01d4q\u012bng Qu), Tianjin osatzen duten erdigunearen inguruko barrutietako bat da. 2008ko erroldaren arabera, 840.000 biztanle eta 1.570 kilometro koadroko azalera zeukan.\nInguru naturala eta kokapena.\nBarrutiaren mugakideak honakoak dira: Baodi Barrutia ipar-ekialdean, Beijing udaltasuna ipar-mendebaldean, Hebei probintzia mendebaldean, Beichen Barrutia hego-ekialdean, eta Xiqing Barrutia hego-mendebaldean."}
{"id": "105777", "revid": "119347", "url": "https://eu.wikipedia.org/wiki?curid=105777", "title": "Botafumeiro", "text": " (galizierazko hitza, \u00abke-barreiatzailea\u00bb esan nahi duena) Compostelako Donejakueko katedralaren ikurrik ospetsuena da, intsentsu ontzi erraldoi bat. Gordeta egoten da, baina, lanean jartzeko ordua heltzen denean, tenpluaren sabaian ezarritako mekanismotik zintzilikatu eta zabuka mugiarazten dute izeneko sei-zortzi gizonek, abitu gorriz jantzita.\nBotafumeiroa, berez, meza berezi batzuetan baizik ez du erabiltzen katedralak, ospakizun liturgikoen egutegi bati jarraituz. Hala ere, beste edozein egun eta mezatan lanean jartzen dute, katedralari 300 euro inguru ordainduz gero; ordaindutako saio horietan, ohikoetan bezala, mezara etorritako edonorentzat dago ikusgai, baita ordaindu ez dutenentzat ere.\nMeza berezi horietatik kanpora, (\u00abalkatxofa\u00bb) esaten dioten intsentsu-ontzia jartzen dute, eta ez dute botafumeiroa bezala sabaitik zintzilik zabuka erabiltzen.\nHistoria.\nXII. mendeko \"Codex Calixtinus\" dokumentuari XIII. mendean eginiko albo ohar batek aipatzen du lehenengoz botafumeiroa, \"turibulum magnum\" (\u00abintsentsu ontzi handia\u00bb) izenarekin. Erromesak nekatuta eta zikin heltzen ziren. Intsentsuak usain desatseginak kentzeko balio zuen; gainera, jendeak uste zuen efektu profilaktikoa zuela izurriteen eta epidemien aurka. Eta, jakina, intsentsua erretzea liturgiako parte garrantzitsua ere bada: \u00abJainkoari egindako otoitza\u00bb da.\nGeroztik, bost botafumeiro erregistratu dira historian: lehena, Luis XI.a Frantziakoak oparitua, zilarrezkoa, 1499an Katalina Aragoikoa katedrala bisitatzen ari zela Prater\u00edasko atea jo zuena; bigarrena, istripu haren ondoren egindako botafumeiro berria, 1622 arte iraun zuena, zilarrezkoa hura ere; hirugarrena, haren ordez jarritakoa, zilarrezkoa, Napoleondar gerretako Iberiar Penintsulako Gerran frantses soldaduek 1809an ebatsia; laugarrena, haren ordez jarritakoa, burdinazkoa, XIX. mendearen erdialderaino iraun zuena; eta bosgarrena, 1851z geroztik erabiltzen dutena, hasieran letoiz hutsezkoa eta 51 kilokoa, 2006an zilarreztatu zutenetik 53 kilo pisatzen duena."}
{"id": "105779", "revid": "119347", "url": "https://eu.wikipedia.org/wiki?curid=105779", "title": "Finantza barrutia", "text": "Finantza barrutia edo negozio gunea (ingelesez \"Central business district\") munduko hiri handienetan normalean erdigunean egon ohi den finantza, merkataritza eta negozio gune nagusia da. Gehienetan gune hauek hirien erdigunean egoten dira eta zoruaren prezio altua dela eta etxe orratz ugari altxatzen dira.\nDena den, finantza barrutiak hirien kanpoaldean ere altxa daitezke, hiri horren betiko itxura ez aldatzeko, horren adibide Parisen dagoen La D\u00e9fense finantza barrutia. Honen arabera, bi finantza barruti mota daude, berez hiri baten erdigunean higiezinen prezio garestiak direla eta sortzen dena, eta planifikaturiko hirigintza plan baten bidez eraikitakoa.\nFinantza barrutiak herrialdez herrialde.\nHiririk handienetan finantza barruti bat baino gehiago egon daiteke. Londresen esaterako Docklands eta City of London izeneko barrutiak daude.\nTxinako Herri Errepublikako hiri guztietako finantza barrutiak, aurretik planifikaturikoak dira, eta Shanghain Londresen gertatu bezala, gune bat baino gehiago dago, Hongqiao, Bund eta Lujiazui."}
{"id": "105780", "revid": "6327", "url": "https://eu.wikipedia.org/wiki?curid=105780", "title": "Palma de Mallorca", "text": ""}
{"id": "105781", "revid": "4380", "url": "https://eu.wikipedia.org/wiki?curid=105781", "title": "Finantza barruti", "text": ""}
{"id": "105785", "revid": "105290", "url": "https://eu.wikipedia.org/wiki?curid=105785", "title": "Estrimondar golkoa", "text": "Estrimondar golkoa (grezieraz \u03a3\u03c4\u03c1\u03c5\u03bc\u03bf\u03bd\u03b9\u03ba\u03cc\u03c2 \u039a\u03cc\u03bb\u03c0\u03bf\u03c2, \"Strimonik\u00f3s k\u00f3lpos\", latinez \"Strymonicus sinus\"), Egeo itsasoan dago, Traziako kostaldean, honela, Estrimon ibaiagatik deitua, bertan itsasoratzen dena. Izen hau, jada aro klasiko greziarrean jasotzen zuen. Berrikiago, Contessako golkoa deitua izan da, eta, ondoren, Orfaniko golkoa, baina, gaur egun, berriz ere, \"Strimonik\u00f3s kolp\u00f3s\" deitzen da, antzina bezala. Mendebaldean, Kaltzidika penintsularekin muga egiten du, Erdialdeko Mazedoniaren zati dena."}
{"id": "105786", "revid": "105290", "url": "https://eu.wikipedia.org/wiki?curid=105786", "title": "Erdialdeko Mazedonia", "text": "Erdialdeko Mazedonia () Greziako 13 periferietako bat da, eta Mazedonia Greziarraren erdialdeko zatia hartzen du, herrialdearen iparraldean. Bertan dago Tesalonika, herrialdeko bigarren hiririk handiena. Zazpi prefektura edo nomotan banatua dago:\nHiririk handienak.\nAthos mendia ere bertan dago, Kaltzidika penintsularen ekialdeko muturrean."}
{"id": "105787", "revid": "105290", "url": "https://eu.wikipedia.org/wiki?curid=105787", "title": "Vitoxa", "text": "Vitoxa (zirilikoz \u0412\u0438\u0442\u043e\u0448\u0430) Bulgariako hiriburua den Sofiatik kanpoaldera dagoen mendilerro bat da. Vitoxa, Sofiaren ikurretako bat da, eta txangoak, alpinismoa eta eskia egiteko hurbilen dagoen tokia. Autobus eta tranbia erosoak eta teleferikoak daude, mendia, erraza eta irisgarria egiten dutena. Vitoxak, kupula handi baten forma du. Mendiaren lurraldeak, Vitoxa parke naturala hartzen du, Balkanetako penintsulako lehen parkea dena eta tokirik ezagun eta bisitatuenak inguratzen dituena. Mendiaren magalean, hiriko auzoetako batzuk daude: Simeonovo, Dragalevtsi, Boyana eta Knyajevo, non iturburu mineral bat dagoen. Vitoxa Bulgariako mendirik bisitatuena da.\nMendia, sumendi aktibitatearen ondorioz sortu zen, eta kupula handi baten profila du. Vitoxarentzat, ez dira bereizgarriak haranak bezalako erliebe forma sakonak. Hori, mendi nahiko gazte bat izatearen ondorio da. Vitoxaren ikur, \"harrizko ibaiak\" dira, morrena bezala ezagutzen direnak baina halakorik ez direnak. Ur arruntak lisaturiko eta biribildutako harri bloke multzoketa erakusten dute. Harrizko ibaiak, toki turistiko nagusi bat dira mendi honetan."}
{"id": "105788", "revid": "512", "url": "https://eu.wikipedia.org/wiki?curid=105788", "title": "Ashikaga Yoshikazu", "text": " Ashikaga shogunerriko bosgarren shoguna izan zen eta 1423 eta 1425 bitartean gobernatu zuen Japonian. Laugarren shoguna izan zen Ashikaga Yoshimochiren semea izan zen.\nBere aitak bere alde utzi zuen kargua 1423an, Yoshikazuk hamasei urte zituenean, baina bi urte besterik ez zituen eman karguan, hil aurretik. Oinordekorik utzi gabe hil zenez, lau urte itxaron behar izan zen bere osaba Ashikaga Yoshinori seigarren shogun bezala aukeratua izateko."}
{"id": "105789", "revid": "119347", "url": "https://eu.wikipedia.org/wiki?curid=105789", "title": "Beijing central business district", "text": "Beijing Central Business District edo Beijing CBD (txinera sinplifikatuz: \u5317\u4eac\u5546\u52a1\u4e2d\u5fc3\u533a; txinera tradizionalez: \u5317\u4eac\u5546\u52d9\u4e2d\u5fc3\u5340; pinyineraz: B\u011bij\u012bng Sh\u0101ngw\u00f9 Zh\u014dngx\u012bn Q\u016b), Beijing hiriko finantza barruti nagusia da, bertan hiriko enpresa garrantzitsuenak, komunikabideak eta gobernuaren sail desberdineko hainbat egoitza daude.\nFinantza barrutiak Chaoyang barrutiko 3,99 kilometro koadro hartzen ditu, hirigunetik ekialdera. Gunea hirugarren eta laugarren ingurabide kaleen artean dago.\nGarapena.\nBeijingo finantza barrutia eraikitzeko administrazio kontseilua 2001ean sortu zen, gune berriaren plangintza, eta beharrezko inbertsioak bideratzeko asmoarekin. Auzo berriaren eraikitzeak Beijing 2008ko Udako Olinpiar Jokoak antolatzeko aukeraketarekin bat egin zuen, eta finantza barrutiko eraikin gehienak joko olinpikoen antolatzearen aurretik amaitzea lortu zuten.\nJoko olinpikoak ospatzen ari zirela, hiriko alkatetzak, finantza barrutia handitzeko bere asmoa erakutsi zuen. Handitze hori ekialderantz egingo zela erabaki zen, eta horretarako, nazioarte mailako arkitektura lehiaketa antolatu zen. 2009 urriaren 12an, Beijing hiriko gobernuak gune berria diseinatzeko aukeratutako proiektuak jakitera eman zituen:\nProiektu irabazlea urriaren 23an jakinarazi zen, eta Skidmore, Owens &amp; Merrill izan zen arkitekto talde irabazlea. Proiektua berehala hasiko da eraikitzen eskariaren arabera, lanak 2020rako amaitzeko asmoarekin.\nFaseak.\nBarrutiaren lehen fasea 2008an amaitu zen eta 3,9 kilometro koadroko azalera dauka. Ekialderago eraikiko den bigarren fasea 2020an burutuko da eta 3 kilometro koadro izango ditu.\nAipaturiko bi gune hauen iparraldean, hirugarren fasea eraikitzea espero da, 3 kilometro koadroko azaleran."}
{"id": "105790", "revid": "105290", "url": "https://eu.wikipedia.org/wiki?curid=105790", "title": "Marteren Zelaia (Erroma)", "text": "Marteren Zelaia () Erroma hiriko alde historikoa (\"I municipioa\") osatzen duten hogeita bi \"rionietan\" laugarrena da. Piazza del Popolo eta Piazza di Spagna enparantzak daude bertan.\nGeografia.\nAntzinako Erroman, Marteren Zelaia bezala, Erromako seigarren erregea izan zen Servio Tuliok eraikitako Serviar Harresien iparraldeko zatian hedatzen zen eremu bati zeritzon. Eremu hau, hegoaldean, Kapitolio muinoarekin eta, ekialdean, Pinzio mendiarekin muga egiten du. Gainontzekoa, Tiber ibaiak inguratzen zuen, gune horretan kurba handi bat egiten zuena. Marteren Zelaia, oso antzinatik, han, Marte jainkoari eskainitako aldare bat zegoelako zeritzon, bere egiletza, Romuloren ondoren, Erromako bigarren erregea izan zen Numa Ponpiliori ematen zaion legeetan aipatua. K.a. 388an, Tito Kinzio tribunoak, Kamilo kontsularen laguntzaileak, tenplu berri bat eskaini zion jainko honi, galiarren inbasio izugarriaren garaian eginiko botu bat betetzeko.\nHistoria.\nAintzinako Erroma.\nErromako Errepublikaren garaian, Marteren Zelaiak, aisialdi eta erabilera militarreko gune bezala balio zuen. Han kanpatzen zuten armadek, jeneralek garaipena ospatu arte zain. Ordurarte, zain egon behar zuten, serviar harresia zeharkatu gabe. Batzuetan, egun batzuk igarotzen ziren ospakizunerarte, baina, kasuren batzuetan, denbora asko luzatu zen.\nZelai hau, ariketa militarrak eta instrukziokoak eta mota orotako ariketa fisikoak egiteko erabiltzen zen. Mutiko gazteak, ia egunero joaten ziren bertara euren gimnasia egiteko. Gurdi lasterketak ere egiten ziren, modu informalean, entrenamendu bezala. Han aurkitzen ziren lehiaketetan parte hartzen zuten zaldien ikuiluak. Landare azokak eta parke publikoak zeuden, jendearen entretenimendurako. Gainera, toki hartan ospatzen ziren comitia Centuriata deritzenaren biltzarrak, jendea klaseen arabera deitzen zuen biltzarra zena, jendearen klasea, euren baliabide ekonomikoen arabera zehazten zelarik. Biltzar gunea, \"saepta\" bezala ezagutzen zen.\nTiber ibaiaren kurbaren erdian, Trigarium putzua zegoen, bertara igeri egitera joan zitekeen toki publiko bat. Putzu honetatik hegoaldera, Tarentum izeneko propietate sendagarridun ur mineral termalen iturburuak zeuden. Kale handi batek zeharkatzen zuen Marteren Zelaia Mulviano edo Mulvio zubirantz, lehen zati batean, Via Lata deitua, (gaur egun Corso Humberto), eta, ondoren, Via Flaminia; honekiko perpendikular, Via Recta deritzona zegoen.\nPlinio Zaharrak bere Naturalis Histori\u00e6 lanean (XXXIV. liburua, XIV. atala), Augusto enperadoreak Marteren Zelaian eraikiarazi zuen obelisko formako eguzki erlojuaren istorioa kontatzen du, Augustoren Eguzki Erlojua deritzonarena.\nK.a. V. mendean, eta, izurri izurrite baten ondorioz, Marteren Zelaian Apolo jainkoaren omenezko tenplu bat eraiki zen, osasunaren jainko babesletzat hartzen zena, erromatarrek, Asklepio jainkoa Eskulapio bezala oraindik hartu ez zutenean. Apolo ere, jainko atzerritar bat zen, eta, beraz, tenplua, hiriko harresietatik kanpo eraiki behar zen, legeek ziotenaren arabera. \"Apolo Mediku Purifikatzailearen Tenplua\" deitua izan zen. Tenplu honetan, Greziatik ekarritako artelan ugari zaintzen ziren. Gaur egun, 4 metroko altuerako basamentua baino ez da geratzen, egungo Santa Maria in Campitelli elizaren azpian. Augustok, beste tenplu handiago bat eraikitzea agindu zuen, haitzurdinezkoa, K.a. 28an.\nGarai hartako eraikinak.\nDenborarekin, aisialdi gune bezala balio zuen toki ireki hau, eraikinez betetzen joan zen Erroma hortik zabaltzen hasi zenean. Inperioaren garaian, Forotik Zelaira zihoan lehen zatian, saepten aurrean, denda dotoreak eraiki ziren. Oso denda erakargarriak ziren jende aberatsarentzat, non litxarreria soiletatik luxuzko esklabuetaraino eros zitzaketen. Berriki eginiko indusketetan, Augustoren eguzki erlojua aurkitu da.\nBeste eraikin garrantzitsu batzuk agertzen hasi ziren gune ireki hartan, hauek, K.a. I. mendeko geografoa izan zen Estrabon greziarrak gogo handiz deskribatu zituelarik, baita Ponpeiok, Julio Zesarrek eta Augustok eginiko aldaketak ere.\nGaur egun, monumentu noble guzti haiek, lurperatuak edo egungo eraikinen artean nahastuak daude, eta Marteren Zelaia, Erromako beste gune bat da.\nAro modernoa.\nSanta Maria del Popolo basilikaren inguruan, XVI. mendean, Sixto V.a Aita Santuak eremu hau berrantolatzea erabaki zuen. Gaur egun Piazza del Popolo den lekuan enparantza bat ezarri eta hemendik hiru kale nagusi artikulatuz; Via del Corso erdialdean, Via del Babuino ezkerrean eta Via di Ripetta eskuinaldean. Santa Maria dei Miracoli (1681) eta Santa Maria in Montesanto (1679) eliza bikiak eraiki ziren bertan eta 1811 eta 1822 artean Giusseppe Valadier arkitektoak gaur egungo itxura eman zion.\nPiazza del Popolotik hegoaldera Piazza di Spagna eraiki zen Trinit\u00e0 dei Monti elizaren azpian. Mendebaldean Augustoren Mausoleoa errespetatu egin zen baina etxeek inguratu zuten, irteera bakarra Tiber ibaia izanik.\nMarteren zelaia munduan zehar.\nIzen bereko gune bat dago Parisen, baita Peruko hiriburua den Liman ere."}
{"id": "105791", "revid": "4380", "url": "https://eu.wikipedia.org/wiki?curid=105791", "title": "Beijing CBD", "text": ""}
{"id": "105795", "revid": "1340", "url": "https://eu.wikipedia.org/wiki?curid=105795", "title": "Catalunya R\u00e1dio", "text": ""}
{"id": "105797", "revid": "7476", "url": "https://eu.wikipedia.org/wiki?curid=105797", "title": "Tarpan", "text": "Tarpana (izen zientifikoa: \"Equus ferus ferus edo Equus ferus gmelini\"), Eurasiako basa-zaldia ere deitua, egun desagertutako basazaldi mota bat izan zen. Nahasketa dago guzti honen inguruan gaur egungo zenbait aintzineko poni arrazak \"tarpanak\" deitzen dituztelako ere, konik ponien edo Heck zaldien kasu. Arraza hauen antzinatasuna edo tarpanen ezaugarriak berreskuratzeko egindako lana azpimarratzeko modu bat da.. Edozein modutan, nahiz eta aspaldiko arrazak izan eta garai bateko basazaldien ezaugarri asko gorde, poni hauek ez dira benetako tarpanak. \nTarpana (Equus ferus ferus) Equus ferusaren azpiespeziea zen. Harekin batera, etxeko zaldiek (Equus ferus caballus); neurri handi batean, tarpana haien arbasoa da, eta Przewalski zaldiek (Equus ferus przewalskii) osatzen dute espeziea. Esan beharra dago gaur egun hainbat adituk ezbaian jartzen dutela Przewalski zaldiaren taxonomia, eta aparteko espezietzat hartzen dute.\nBere altuera soin gurutzera 130 cm inguruan zegoen. Garai moderno arte iraun zuten tarpanaren bi mota ezagutzen dira; estepetako tarpana eta basoko tarpana. Edozein kasutan, kontuan hartzekoa da espeziea hainbesteko banaketa eremua izanik, tokiz tokiko tarpan azpiespezie eta mota asko egongo zirela. Horrez gain, enzebroaren kasua dago. Abere horiek, hainbat ikerlariren ustez, azken tarpana iberiarrak izan ziren. Hondar aleak XVI. mende arte iraun zuten Iberiar Penintsulako hego ekialdean. \nOndo dokumentatutako azken tarpan abelburua, 1876. urtean Ukrainan harrapatua izan zena, Moskuko Parke Zoologikoan hil zen 1909. urtean, baina zalantzan dago ea aberea arraza garbikoa ote zen ala etxeko zaldiekin nahastutako alea;. Horregatik, beste hainbat iturrik 1887. urtean Municheko Hellabrunn Zooan hildako tarpana aipatzen dute espezieko azken aberetzat. Jakina da arraza garbiko tarpanak desagertu eta gero, XIX. mende osoan eta XX. mendearen hastapenetan, bizirik eta libre Ukrainako estepetan etxeko zaldiekin nahasi ondoren berriro basati bilakatutako hainbat aberek iraun zutela. Zenbait adituren arabera, baliteke arrazak bizirik iraun izana Ukrainan 1918 arte eta Polonian 1919 arte, hori dioten hainbat lekukotasun baitaude. Datutan zehazten zaila da, ordea, eta kontuan hartu behar da, lehen esan den bezala, azken ale basati horiek etxeko abereekin nahasitako tarpanak izatearen aukera.\nTarpanak, zuten tamainagatik, ponien sailkapen taldean sar daitezke, eta aditu askoren arabera, egungo poni arraza askoren jatorrian daude. Lehen esan den bezala antzinako poni arrazen hazleek beren abereek tarpanekin duten senidetasuna nabarmendu ohi dute, arraza bakoitzaren antzinatasuna aldarrikatzeko orduan. Esate baterako, Ipar Euskal Herriko zenbait pottoken hazleek \"Pirinioetako tarpana\" deitzen diote euskal poniari.\nEgun, munduan irauten duen jatorrizko basa zaldi bakarra Przewalski zaldia da, eta baditu zenbait antzekotasun antzinako tarpanekin. Tarpana eta Przewalski zaldiak garai bateko \"Equus ferus\" Europako basa zaldiaren azpiespezietzat hartzen dira, baina dena den oraindik eztabaida handia dago zaldi horien taxonomiaren inguruan. Zenbait adituren ustez, Przewalski zaldia antzinako \"Equus ferus\"en ondorengoa da, eta ez espezie bereizia. Beste zenbait ikerlariren arabera, tarpana eta Przewalski zaldia duela 160.000 mila urte bereizi ziren.\nJoan den mendeko 30.hamarkadan hautespen artifizialaren bidez eta taxonen berreraiketaren bidez, hainbat ikerlari tarpana berreskuratzen saiatu zen. Saiakera horien ondorioz, Heck zaldia arraza zein Hegardt edo Stroebel zaldia sortu zituzten; aurrenekoak, neurri handi batean, Konik zaldien ondorengoak dira. Municheko zoologikoan hainbat saiakera egin dituzte hamarkadetan zaldi arraza ezberdinen hautaketen bidez tarpan bezalako abereak berreskuratzeko.\nTarpan motak eta azpiespezieak. Espeziearen historia eta hedapena.\nEgun dauzkagun datuekin ezinezkoa da zaldiak etxekotzen hasi baino lehen, Eurasian zenbat basazaldi espezie, azpiespezie edo mota zeuden jakitea. Dena den, tarpanari dagokionez behintzat, bi mota nagusi izan omen zirela uste da . Haien artean, fenotipoan, desberdintasun txikiak zeuden. Mota ezberdinak baina azpiespezie berbera baitziren biak. Europan agertzen den Labar-artea, nolabait, mota eta azpiespezie ugaritasun honen adierazlea izan daiteke.\nEstepetako tarpana.\nItsaso Beltzaren gainaldean, iparrean kokatutako estepetan bizi omen zen. Baita bertako baso irekietan ere. Azken aleak Samuel Gottlieb Gmelin izeneko Germaniar esploratzaileak aurkitu zituen bertan 1769. urtean. Dirudienez errusiar kolonoek galdu omen zuten tarpan mota hau, zuzenean ehizatuz zein haiek ekarritako zaldiekin gurutzatzen zirelako. Antza tarpan mota hau eszitiarrek aurreneko aldiz etxekotu zuten zaldia izan zen.\nDena den zenbait teoria berriek ezbaian jartzen dute eszitiarrak zaldien lehendabiziko hezitzaileak izatea. Hainbat analisi filogenetikoek eta aurkikuntza arkeologikoek zera adierazten dute; egungo przewalski zaldiak basati bilakatutako Kazakhstango iparraldeko antzinako Botai herriko etxeko zaldien ondorengoak direla. Beraz Botai herriak przewalski motako zaldiak etxekotu zituen duela 5.700-5.100 urte, eta ez tarpanak. Kontua, dena den, ezbaian dago oraindik. Edozein moduan datu hauek baieztatuko lukete zaldia hainbat leku ezberdinetan eta era independentean etxekotua izan zela. Gainera, ezin ahantzi daiteke aztarna paleontologikoetan antzinako przewalski zaldiak eta tarpanak bereiztea ez dela erreza. Askotan ekido arraza ezberdinak haien artean bereiztea erreza ez den bezala. \nZaldi hauek hanka meheak zeuzkaten, eta soslaia ahurrekoak omen ziren. Hauts kolorekoak ziren, edo gris-arratoi horizka kolorekoak. Zurda tenteak zituzten, eskuila itxuran. Mando-marra handia zeukaten bizkarrean zehar eta batzuetan zebra-marrak zeharka hanketan. Altuera soin gurutzera 130 cm ingurukoa zen.\nEstepako tarpanaren ondorengo zuzen bat tartariar ponia delako antzinako poni arraza da, aurreindoeuropar herrien migrazioekin Europako hainbat herrialdetara heldu zena, eta eskandinaviar zenbait zaldi arrazen arbaso zuzena izan zena. Ecuus scandianavicus izeneko arraza lehen eta gero bere ondorengoak diren Fjord zaldi arraza norvegiarra eta islandiar ponia, esate baterako. Kolore urdinxka edo hauts kolorekoa zen.\nBasoko tarpana.\nBere izenak adierazten duenez, oihanetan bizi zen, bereziki xaretutako edo soilgune handiak zituzten basoetan. Garai historikoetan Europako erdialdeko basoetan bizi omen zen, Herrialde Baltikoetan, Polonian, Alemanian, Ukrainako mendebaldean, Moldavian eta Errumanian. Azken abereak Polonia eta Bielorrusiaren artean bizi omen ziren.\nDie Nibelungen olerki germanikoan zera kontatzen da; nola Sigfridok \"zaldi amorratu\" bat akabatu zuen Wasgosko basoan izandako ehizaldi batean. Antza, zaldi hura basoko tarpan bat omen zen.\nEspezie hau, gaur egungo etxeko zaldi arraza askoren arbasotzat jotzen da. Esate baterako, Iparraldeko zenbait pottoka zaleek Euskal Herriko poniari \"Pirinioko tarpana\" izena ematen diote, arrazaren \"antzinatasuna\" azpimarratzeko. Oro har, desagertutako tarpana [[Europa]]ko zaldi arraza zahar ezberdinen ezaugarriekin konparatzeko joera handia dago. Era horretan, arraza bakoitzaren zaletuek, beraien abereen arkaikotasuna nabarmendu nahi dute.\n[[1826]]. urtean [[Julius Brincken]] izeneko gizonak, Errusiako [[tsar]]rarentzat lan egiten zuenak, Bialowiezako basoaren landaretza eta faunari buruzko liburua idatzi zuen. Baso hau Prusia zaharraren \"Desertu Handia\" bezala ezagutzen zen oihan erraldoiaren azkenetariko gunea zen. Bertan basazaldiaren presentzia aipatzen zuen.\n[[1930]]. urtean hasita, zenbait saiakera egin dira tarpan zaldia birsortzeko, zaldi arraza ezberdinen elkarren arteko gurutzaketen bidez. Haren ondorioz, esate baterako, [[Heck zaldi]]a arraza sortu dute, baita [[Hegart zaldi]]a edo Stroebel zaldia izenez ezagutzen dena ere.\nPoloniako [[konik]] zaldi arraza, tarpana baino apur bat txikiago eta zabalagoa, arraza birsortzeko saiakeretan ere erabili dute. Aditu askoren arabera, hau da desagertutako tarpanarekin antzik handiena gorde duen etxeko zaldien arraza. Haren zergatia zera da; garai historikoetan, bertako nekazariek beraien zaldiak azken tarpan basatiekin gurutzatu zituztela.\nTarpanaren hedapena.\nDozena milaka urtetan barna, [[Azken Izotz Aro]]an, Europako azalera gehiena, [[Iberiar Penintsula]]tik [[Errusia]]raino, belarrez betetako lautadez estalita egon zen. Garai haietako [[estepa]] hotz zabalak izan ziren. Bertan [[Megaloceros giganteus|orein erraldoiak]], [[mamut]]ak, [[errinozero iletsu]]ak, [[uro]]ak, [[estepako bisonte]]ak eta beste hainbat belarjale handiek tarpanekin partekatzen zituzten habitat hauek. Duela 12.000 urte inguru hainbat faktore tartean, [[klima aldaketa]] eta gizakiaren eragina ingurumena aldatzen joan ziren. Egoera berriak azpi-populazioen isolamendua ekarri zuen. Garai hartan [[Pleistozenoko megafauna]]ren iraungitze masiboa izeneko gertaera eman zen. Megafaunako espezie asko desagertu ziren, Munduan zein Europan. Guzti honen ondorioz estepak baso erraldoiak bilakatu ziren.\nHasiera batean basazaldiek ingurumen berriei egokitzea lortu bazuten ere, azkenean leku askotan iraungi egin ziren. Dena den zaila da zehaztea zer mailarako habitaten aldaketak ekarri omen zuen basa zaldien galera edo, berriz, gizakien aldetik emandako ehiza ekarri omen zuen. Edozein moduan Neolitikoak egoera are gehiago areagotu zuen.\n[[Hego Euskal Herria]]n, esate baterako, [[Jesus Altuna]] paleontologoak doienez, basazaldia sekula ez da ugaria izan [[historiaurre]]ko garaietan; ezta [[Kantauri itsasoko ertza]]ren gainerako [[eskualde]]tan ere. [[Goi Paleolitoa]]n ere, nahiz eta zaldiak [[Ekain (leizea)|Ekaingo leizearen]] bezalako labar-margoetan ugari eta bikainki marraztuta azaldu, ez dira zaldien hondakin asko agertzen bertako [[arkeologia aztarnategi|aztarnategietan]]. Antza, Pirinioez beste aldetik berriz, [[Akitania]]ko [[ordoki]]etan, espeziearentzat askoz [[biotopo]] aproposagoak zeuden, Pirinioez hegoaldeko Euskal Herriko [[paisaia]] menditsu eta [[oihan]]tsuetan baino.\nAltunak ikertutako Hego Euskal Herriko aztarnategietan, [[betadun]]en hondakin guztien artean, zaldia % 5ra ozta ozta heltzen da. Gainera, ehuneko hau askoz gehiago murrizten da hasierako [[mesolito|mesolitikoan]] ([[Aziliar]]) garaian. Geroztik aipatuko denez, [[Mesolito|Mesolitikoaren]] amaieran eta [[Neolito|Neolitikoan]], duela gutxi arte, espeziea ez zen azaltzen arkeologia aztarnategietan. Horregatik, urtetan Jesus Altuna berak eta [[Jose Migel Barandiaran]]ek uste izan zuten aldi batez zaldia Euskal Herritik desagertu zela.\n[[Fitxategi:Les races chevalines (Page 38) BHL22833076.jpg|thumb|px 280|left| Tarpan baten marrazkia frantses liburu zahar batean. Errusiako zaldi arraza bat bezala deskribatzen du. Errusiako zein Ukrainako estepak izan ziren espeziea kantitate handitan mantendu zen hondar lekua.]]\nNafarroako [[Zatoiako arkeologia aztarnategi]]an egindako lehendabiziko aurkikuntza funtsezkoa izan zen teoria hau deuseztatzeko eta zera ziurtatzeko; zaldia etengabe bizi izan dela Euskal Herrian Paleolitiko [[Aurignac aldi]]az geroztik, hau da, duela 42.000 urtetik gaur egun arte. [[Hego Euskal Herri]]an barne.\n[[Kalkolito|Eneolitoan]] aztarnen % 0,21 hartzen du zaldiak. [[Brontze Aro]]an ere zaldi aztarnak oso urri izaten dira, (% 0,07). Aurkitutako aztarna urri hauekin, gutxi zehaztu daiteke [[Kalkolito|Eneolitoan]] Euskal Herrian bizi ziren zaldi motei buruz, bai Kantauriko [[Isurialde hidrografiko|isurialdean]], bai Mediterraneoko isurialdean. Ezin zehaztu, orobat, ea zaldi horiek [[etxekotze|etxekotuak]] edo basatiak ziren. Hau horrela da etxeko zaldien eta tarpanen hezurrak oso antzekoak direlako.\nEdozein moduan datu hauek ez datoz bat erromatar kronistek Iberiar Penintsulako iparralderako aipatzen duten zaldi eta basazaldien ugaritasunarekin. Hemen zerbait ez zaigu ageri geratzen. Hainbat adituek diote agian Euskal Herrian, une batean, jendeak oro har zaldia jateri utzi ziola. Balizko arrazoi erlijiosoak aipatuak izan dira ere. Euskal Herria egun ez da herri [[hipofago]]a, hau da, gurean ez dago, Frantzian, Italian edo zenbait herrialde nordikoetan bezala, zaldia jateko ohitura eta kultura handirik, eta hori nahiz eta gurean, zenbait garai historikoetan, zaldia oso ugari izan den. Erdi aroa eta gero gure mendietan hazitako zaldiak esportaziorako gai komertziala ziren. Joan den mendeko erdialdean milaka zaldi saldu dira haragitarako Euskal Herritik Frantzia eta Italia aldera.\nGizakiak zaldia [[pleistozeno]]tik ehizatu zuen haragitarako. Zaldi haragia hainbat kulturan garrantzitsua izan da, eta horregatik kultura zaldi jale edo hipofagoaz hitz egiten da. ([[Islandiar]]ren kasua da, adibidez, kultura hipofago horren adibide bat. Edozein moduan ere, basazaldiaren desagerketaren arrazoi nagusiak [[Eurasia]]n barrena gizakiek egindako ehiza zuzena zein habitatetan eragindako aldaketak dira, bereziki neolitotik aurrera.\nEspeziearen hedapen gune osoa ez da zehazki ezagutzen. Hainbat adituren arabera Europako azalera gehiena hartu zuten tarpanek. Beste batzuek ordea zera diote; soilik [[Ekialde Europar]]reko hego-ekialdeko estepetan bizi omen zela, eta beste zaldi espezie eta azpiespeziek populatu zituztela kontinentearen gainontzeko lurraldeak. Esan beharra dago zailtasun handiak daudela basazaldien espezie eta azpiespezieen taxonomia ikertzeko. Oraindik ezin da esan Europan [[Holozeno]] garaikoak diren agertutako basazaldien hondakinak tarpanarenak diren ala ez. Labar arteak informazio handia eskaintzen digu garai haietako zaldi espezie eta moten inguruan, eta oro har tokiz tokiko aniztasun handia erakusten du.\nDuela 5.000 urte, paleontologiaren datuen arabera, zaldiak oraindik Europa guztian hedatuta zeuden. Orduan hasi ziren Eurasiako Estepetan etxekotutako zaldiak sartzen hainbat lekutan, [[Aurreindoeuropar herriak|Aurreindoeuropear herrien]] migrazioen ondorioz. Honek hainbat zaldi espezie eta arrazen jatorriaren inguruko zalantzak areagotzen ditu.\nEdozein moduan ere, tarpanak edo antzeko basazaldi motak oso azkar desagertu ziren Europako hegoaldetik gizakiaren eraginaren ondorioz. Kontuan hartu behar da, dena den, lehen aipatutako [[enzebro]]aren kasua Iberiar Penintsulan.\nAzken mendetan zehar basazaldien populazioen aipuak desagertzen joan dira Europa guztian barrena, gero eta lur basati gehiago herri eta hirien zein nekazaritza eta abeltzaintzaren mendean geratzen diren neurrian. Basa zaldien azkenetako gotorlekua [[Prusia]]ko ekialdeko gune handi bat izan zen. Bertan jende gutxi bizi zen eta oso basotsua zen. Eskualdea \"Desertu Handia\" deitzen zuten eta tamaina handiko [[oihan primario]] bat zen.\nDesertu handi horretan [[Prusiar zahar]] herria bizi omen zen, edo Prusiar baltikoak. Prusiar germaniarrak bertan finkatu baina lehenengo eskualdeko jatorrizko herria. [[Eslaviar]]rak ziren eta erlijioz ez ziren kristauak bilakatu XIII. mendera arte. Orduan [[Ordena Teutonikoa]]k lurraldea konkistatu zuen indarrez, [[Iparraldeko Gurutzadak]] edo Gurutzada Baltikoak izeneko gurutzada batean, eta hango jendeak kristautzera behartu zituen. Antza borusio herriaren erlijioa animista zen, eta honek ekarri zuen bertako basoen eta abereen kontserbazioa.\n[[Peter von Dusburg]]en kroniken arabera: \nPrusiar zaharren sinesmenek eta biztanleen kopuru txikiak ahalbidetu zuten beraz eskualde asko basati mantentzea eta haiekin basa zaldien populazio handiak.\nOrdena Teutonikoaren konkista eta gero, kolonizazio eta kristautzearen mehatxua izan arren, Desertu Handia haien artean etsai ziren Ekialdeko Prusiaren, Poloniaren eta Lituaniaren erresumen arteko inoren lurra bilakatu zen. Etsai ziren erresumen arteko koltxoia. Hau dela eta bertako basa-abere handi askoren babeslekua bilakatu zen. [[Europako bisonte]], [[uro]] eta [[tarpan]]ena.\nHala ere Prusiako oihan handiaren kolonizazioa XVI. mendean barrena azkartu zen eta honek basa zaldien populazioen etengabeko murriztea ekarri zuen. Mende horren bukaerarako uste da tarpanen populazio basatiak jada iraungita zeudela eta soilik zenbait [[aitonseme]]en finketan mantentzen zirela. Esate baterako, [[Jan Zamoyski]] handiki poloniarrak basa zaldiak mantentzen zituen bere lurretan, bere estatusaren ikur gisa, baina XVIII. menderako zaldi samalda hauek desagertu egin ziren, behintzat agirien aipuetatik. Hau dela, eta zenbait adituren ustez, tarpana orduan iraungi zen eta handik aurrera agertzen diren ustezko tarpanak etxekotutako zaldietatik sortutako basazaldiak dira, edo asko jota azken tarpanekin nahastutako abereak.\nAzken garaietan tarpan gehien egon zen lekua Errusiako [[Tauridako gobernia]] izan zen. Bertako nekazariek galdu zituzten azkenean zuzeneko ehizaren bidez.\nEspeziearen taxonomia eta sistematikari buruzko eztabaida. Tarpana zaldi modernoen arbasoa.\nKomunitate zientifikoa bi eskoletan bereizten da garai historikoak arte iraun duten bi basazaldien inguruan, hau da, przewalski zaldia eta tarpanaren taxonomiaren aurrean. Lehendabiziko eskolarentzat bi espezie nahiko hurbilak dira, Equus ferus (tarpan) eta Equus przewalskii . Bigarren eskolarentzat ordea espezie beraren bi [[azpiespezie]] besterik ez dira. Tarpana orduan Equus ferus ferus litzateke eta Przewalski zaldia Equus ferus przewalskii. Teoria honen defendatzaileek zera proposatzen dute; Equus caballus izen zientifikoa erabiltzea [[basazaldi]] eta etxeko zaldiak, denak batera izendatzeko, espezie berean sailkatutako azpiespezieak izanik. Teoria hoen arabera, tarpana azpiespezie bat da eta bere izen zientifikoa \"Equus caballus ferus\".\nHala ere, basazaldiarentzat orokorki hartutako izena \"Equus ferus\" da, [[2027]]. urtean onartua. [[2003]]. urtean [[Nomenklatura Zoologikoko Nazioarteko Batzordea]] erabaki zuen basa abereak izendatzeko etxekotutako animalien izenak ez erabiltzea, [[Equus caballus]] gure kasuan.\nEra berean eztabaida handia dago Europako [[labar artea]]n agertzen diren zaldi marrazkien taxonomiaren inguruan.\nHainbat naturalistek, dena den, ezbaian jartzen dute ea tarpana benetan garai aurrehistorikoetatik zetorren basazaldia zen ala ez, bereziki hondar tarpanen kasuan. Baztertu gabe naturan askatu eta basati bilakatutako etxekotutako zaldien teoria. Hala ere teoria honek ez dauka froga zehatzik eta egun gutxik hartzen dute kontutan, nahiz eta ez dago erabat bazterturik ere. Badago beste ikuspegi bat zera diona; nahiz eta jatorrizko tarpana betidanik basatia izan, Europan hainbat mendetan zehar etxeko zaldiekin elkarbizitzen egon zen eta haren ondorioz nahasketak eman ziren bien artean. Bereziko basati bilakatutako etxeko zaldiekin. [[XVIII. mende]]an oraindik agertzen diren tarpanak nahasketa hauen ondorio lirateke. Azkenean, aztertzeko kalitatezko material [[paleontologia|paleontologiko]] edo genetikoren faltan, tarpanaren benetako izaera (jatorrizko basazaldia izan, etxeko zaldia berriro basatia bilakatuta edota bion arteko nahasketa izan) ezbaian dago oraindik. Dena den aitzinaldetik XIX. mendera arte hainbat deskribapen agertzen dira literaturan tarpanak eta etxekotuz eta gero ihes egin eta basatiak bilakatutako zaldien populazioak ondo bereizten.\nGaur egun badakigu przewalski zaldia ez dela zaldi modernoaren, hau da, Equus caballus-en arbasoa. Hau horrela da arraza gehienen kasuan behintzat. Zientifikoek zaldiak Equus ferus caballus deitzen dituzte zera adierazteko; egungo abereak ez direla aparteko espeziea baizik eta tarpanaren etxekotzearen ondorioa. Tarpana da egungo zaldien arbasorik ziurrena, baina segurtasuna oraindik ez da erabateko. Beste aldetik, esan beharra dago hainbat arrazetan, [[mongoliar zaldi]]aren zein Siberiako hainbat poni arrazen kasuan, przewalski aberekiko nahasketa nahiko argia dela. Antzeko gertatzen da [[Tibet]]eko [[Riwoche poni]] antzinako arrazen kasuan. Abere hauek berriz jatorri mistoa izango lukete. Tarpan eta przewalski zaldien arteko nahasketa.\nKontua oraindik gehiago korapilatzeko, [[Iberiar Penintsula]]ko eta [[Pirinio]]etako inguruen kasuan, eta labar artean oinarriturik, hainbat adituen arabera, labar-margoetan berezitutako zaldi mota bat (tarpanekin batera agertzen dena), egungo przewalskii zaldien ahaidea litzateke, [[Equus vemagensis]] izenekoa. Equus ferus przewalskii da espezie honen beste deitura bat.\nHainbat adituek, [[Jose Maria Gomez Taberna]]ren kasu, zera azpimarratzen dute; \n[[Fitxategi:La Pasiega-Galeria B-Numero 51.png|thumb|200 px|ezkerrera|Zaldi mota astuna eta soslai ganbilekoa (przewalski mota), [[Kantabria]]ko [[La Pasiega]] harpeko labar-margo batean. Zaldi hau Equus vemagiensis motakoa litzateke.]]\n[[Fitxategi:La Pasiega-Galeria B-Numero 50.png|thumb|200 px|Lirainago den eta soslai zapalekoa edo ahurra duen zaldi baten grabatua(tarpan edo \"zelta poni\" mota), [[Kantabria]]ko [[La Pasiega]] harpe berberan.]]\nPrzewalski zaldiaren arbaso hau ez dela falta [[Iberiar penintsula]]n [[epipaleolito]]an, Gomez-Tabernaren arabera, baliteke zaldi hauek, beste zaldi mota batzuekin nahasterakoan egun Penintsulako gune kantrabiar-piriniarrean kontserbatzen diren [[asturkoi|asturkon]], [[Galiziako poni]], [[Ordunteko behor|Lautzako zaldia]], [[zaldi montxino]] eta pottoka arrazak sortzea.. .\nBaliteke ere zaldi piriniar-kantabriarren beste zaldi arraza baten eragina izatea, [[Equus caballus Abeli]] izenekoa,taxonomia nahiko eztabaidatua dauka, dena den. \nJakina, Equus vemagensis hau bereiztuko litzateke ere egungo estepetako przewalski zaldiengatik. Alegia, nahiz eta aditu askok azpimarratzen duten Gune Piriniar-Kantabriarraren labar artean agertzen diren zenbait zaldien antzekotasuna egungo przewalskiekin, ezberdintasunak badaude, eta pentsa daiteke lehen aipatutako tokiz tokiko aldaerak eta azpiespezieak emango zirela zaldi mota honetan ere. labar Jakina, esan dugu jada, egungo przewalski zaldia ez dela Europako poni arraza zahar gehienen arbaso zuzena, baina ezin daiteke berbera esan bere arbasoa izan zen Equus vemagensis zaldiaren kasuan.\nPottokari dagokionez, aipatutako [[Laugarren aro]]ko zaldi hauen arteko nahasketak argituko luke, esate baterako, zergatik pottokek daukaten zenbait ezaugarri [[soslai ganbileko]]ak, (begi orbita irtenak, soin gurutze nabarmena, dortsolunbarra zeladuna, zutasunak ezkerrekoak, eta ile joria) eta [[soslai artazeko]] zaldirenak beste hainbat; musu ertaina eta Lepo piramidala, esate baterako. Lehendabizikoak Equus vemagiensisen ezaugarriak dira eta besteak, tarpanarenak.\nArrazoi nagusia azken tarpanen benetako izaeraren inguruko zalantzak argitzeko (basati ala etxekotutakoak, gaur egungo zaldien arbaso ala ez) bere arrazoia dauka. Equus ferus basazaldien (tarpan eta przewalski) aparteko espezie bat dela frogatzeko material arkeologiko bakarra bi laginen hezurretan oinarritzen da. Gainera ez dira argi eta garbi identifikatu [[pleistozeno]] eta [[Holozeno]]ren populazioak.\nBeste aldetik hainbat teoria berriek ezbaian jartzen dute ere egungo przewalski zaldia jatorrizko basazaldia bezala. Hainbat analisi [[Filogenia|filogenetikoek]] zera adierazten dute; egungo przewalskia abereak basatiak bilakatutako [[Kazakhstan]]go iparraldeko antzinako [[Botai]] herriko etxeko zaldien ondorengoak direla.\nIzena eta etimologia.\n[[Fitxategi:Wildpferde Tripsdrill.jpg|thumb|350px|[[Alemania]]ko [[Erlebnispark]]eko \"tarpan berriak\" edo basazaldiak]]\nTarpan edo tarpani izena [[turkiera]]ren familiako [[kirgizera]] eta [[kazakhera]] hizkuntzatik dator, eta zaldi basatia esan nahi du.\n[[Tatarstan|Tartar]] eta [[kosako]]ek ondo bereizten zituzten [[equus ferus|basazaldiak]] etxeko zaldietatik, azken hauek etxetik ihes egin eta estepetan basati bilakatuta ere. Basa zaldiei Takja edo Muzin izena ematen zizkieten. .\nTarpan izena lehendabiziko aldiz [[Peter Simon Pallas]] [[zoologo]] errusiarrak erabili zuen 1780. urtean [[turkiera]]tik hartuta.\nZoritxarrez, tarpanak iraun zuen bitartean, [[Zoologia|zoologoek]] ez zuten harengan arreta gehiegi jarri, eta, ondorioz, haren deskribapen edo marrazki gutxi dago.\nAro modernoan tarpan izena erabili izan da gaur egungo etxeko zaldien arbasoa izendatzeko, \"[[Equus ferus]]\", bai eta garai historikoetan etxekotu diren aurretiko zaldi azpiespezieak, hau da, \"Equus ferus ferus\" izendatzeko. Azkenean, oro har, izena Europako zaldi arraza \"basati\" edo antzinakoak izendatzeko erabiltzen da. Baita tarpanak berreskuratzeko asmoz sortutako arrazak ere, esate baterako [[heck zaldi]]a.\nIzen zientifikoari dagokionez, [[Johann Friedrich Gmelin]]ek [[1774]]en urtean deskribatu zuen lehendabiziko aldiz, baina ez zion espezieari izen zientifikorik ezarri. Gmelinek zaldi hauek aurrenekoz [[1769]]ean [[Bobrovsk]] eskualdean ikusi zituen, [[Vor\u00f3nezh]]tik hurbil. [[1784]]ean [[Pieter Boddaert]] Equus ferus izendatu zuen espezie, Gmelinek egindako deskribapenean oinarriturik. [[Peter Simon Pallas]]ek [[1811]]. urtean deskribatu zuen eta \"Equus ferus equiferus\" izendatu zuen. Boddaerten izena ezagutu gabe, [[Otto Antonius]]ek Equus gmelini izena argitaratu zuen [[1912]]an, berriro Gmelinen deskribapenak oinarri hartuta.\nGmelini eta ferus izenak sinonimotzat hartzen dira. Kontutan hartuz [[Nomenklatura binomial|nomenklaturaren]] araua non emandako lehendabiziko izena izaten dela baliagarri bakarra, tarpana ferus deitu beharko litzateke. Beraz [[2003]], Nazioarteko Nomenklatura Zoologikoaren Kodeak, etxeko arrazen arbaso edo garai berekoak ziren 17 arraza basatien adiera espezifikoak mantendu zituen, tarpanarentzat \"E. ferus\" izena finkatuz.\nBeraz Equus gmeli izena baztertuta geratu da eta Nazioarteko Nomenklatura Zoologikoaren Batzordeak bi izen hipotetikoak dauzka tarpanarentzat; Equus ferus aparteko espeziea balitz eta Equus ferus ferus, Przewalski zaldiarekin batera aparteko espeziea balitz.\nSinonimo historikoak.\nArrazak hainbat izen zientifiko hartu ditu, adituaren eta garaiaren arabera:\nArrazaren ezaugarriak.\n[[Fitxategi:Wild horse reconstruction.jpg|thumb|320px|Tarpanaren fenotipo ezberdinak (kolorearen arabera), labar-artearen hainbat marrazkiren arabera. Berriki ADN azterketek berretsi dute kolore aniztasun hori.]]\nTarpanaren historia.\n[[Fitxategi:Koniks5.JPG|thumb|320px|[[Konik zaldi]]a da, aditu gehienen arabera, antzinako tarpanekin antz handiena gorde duen egungo zaldi arraza.]]\nTarpana, esan bezala, etxekotutako zaldi arraza gehienen arbasotzat jotzen da. Hainbat aditurentzat etxeko zaldia eta tarpana espezie berberaren azpiespezieak baino ez dira. Aldiz zenbaitzuek nahiago dute espezie ezberdintzat hartzea galdutako tarpana eta etxeko zaldia.\nAzken tarpanen inguruko bi ikuspegi ezberdin daude. Aurrenak dio tarpanak [[Pleistozeno]]ko zaldi basatien ondorengo zuzenak zirela, kontutan hartu gabe haietako zenbat etxekotu edo etxeko zaldiekin nahastu ziren. Bigarrenak dio berez zaldi basatiak zirela, besterik gabe, eta haien antzinatasuna kontutan hartu gabe.\nArkeologi aztarnek zein labar-arteak adierazten digute zaldiak izan zirela Europan Pleistozenoan zehar. Are gehiago, zaldi basatiak, antza mota eta azpiespezie ezberdinak Asia, Europa eta Ipar Ameriketako ordokietan bizi omen ziren Pleistozeno berantiarrean barrena. [[Azken glaziazio|Azken Izotz Aroa]] eta gero basoak etengabe zabaltzerakoan estepa hotzen kaltetan, zaldia Ipar Ameriketatik desagertu zen (duela 12.500 urte) eta bere kopurua eta banaketa eremuan atzera joan zen Eurasian.\nBeste hainbat teoriek, gero eta indar gehiago hartzen ari direnak, Ipar Ameriketako zaldien desagerketaren atzetik, Kontinentean gizakiaren sarrera dagoela diote. Ehiza zuzena zein habitaten eraldaketa hainbat [[megafauna]] desagerrarazi zuen. Haien artean oso ugari zen [[Yukongo zaldi]]a. Zaldiaren galera beraz, [[Holozenoko iraungipena]] bezala ezaguna den megafaunaren galera masiboaren ondorio izan zen. \nGaur arte dakigunaren arabera, [[Eszitiar|Eszitiarrak]] izan omen ziren tarpan basatiak etxekotzen aurrenekoak. Hori duela 5.000 urte inguru gertatu omen zen. Eszitiarrek sortu zituzten zaldi [[zela]], [[aho-sokak]] eta zaldi gainean ibiltzeko hainbat apareju.\n[[Historiaurrea|Historiaurreko]] garaietan, tarpan basatiak [[Europa]] guztian barrena [[Iberiar penintsula|Iberiar Penintsulatik]] [[Asia]]ko [[Turkestan]]eraino bizi omen ziren.\nTarpan antzeko zaldiak marraztuta erruz azaltzen dira Europako [[labar artea|labar-artean]]. Bereziki Euskal Herria hartzen duen zonalde Franko-kantabriarreko leizeetan.\nTarpanen kopurua murriztuz joan zen arrazoi ezberdinengatik. Aldaketa klimatikoek eragindako habitaten eraldaketak aipatzen dira, baina baita gizakiek burututako ekosistema-aldaketak, eta nola ez, ehiza zuzena, etxeko zaldiekin eragindako nahasketa baztertu gabe ere.\n[[Borgoina]]n kokatutako [[Solutr\u00e9ko leize]]an delako aztarnategi arkeologikoan, garai paleolitikoan ehizatutako ehunka zaldien hondakinak agertu dira. Antza garai batean gizakiek zaldi samaldak amiltzen zituzten bertako amildegitik behera ehizatzeko. Dirudienez zaldi hauek egungo bertako hainbat poni arrazen ezaugarriak zituzten jada, tarpan eta equus ferus przewalskiren nahasketa..\n[[Fitxategi:Equus_ferus.jpg|thumb| 340 px|ezkerrera|Tarpanaren fosil bat [[Kopenhageko zoologia museo]]an. [[Danimarka]]ko [[Odense]]n aurkitu zuten eta duela 93.000 urtekoa da.]]\nEz bakarrik garai paleolitikoetan, baizik eta aro modernoan ere etengabe ehizatu zituzten tarpan basatiak. Ukrainan, esate baterako, ohikoa zen errusiar militarrek entretenimendu gisa tarpanak ehizatzea.\nHondar tarpanak, beste aldetik, etxeko zaldiekin nahasiz joan ziren, arraza galdu zen arte. Egoera hori ohikoa izaten da espezie baten kopurua bat-batean murrizten denean.\nEsate baterako, artikulu buruan azaltzen den Moskuko zoologikoko argazkiko tarpana 18 urteko zaldia zen argazkia hartzerakoan (21 bat urterekin hil zen). Moxal txikia zenean harrapatu zuten [[Novovorontsovka]] hiritik gertu, [[1866]]. urtean. Hiru urterekin irendu zuten oso oldarkorra zelako. Bere kolorea gris iluna zen (\"gris sagua\" deitutako zaldi kolorea). Orbain zuriak zeuzkan aurreneko hanketan. Hankak beltzak zeuzkan eta isatsa zaintzaileek moztu zioten. Zurdaren ile txorta bat egungo [[Konik zaldi|konik ponien]] edota [[zelta poniak|zelta ponien]] antzera, kopeta gainera etortzen zitzaion, ez zeukan tente. Beti pentsatu da tarpanek, [[przewalski zaldi]]en antzera, zurda tente zeukatela, [[eskuila]] moduan. Gainera zurda bera naro samarra zeukan, poni \"modernoen\" antzera.\nZalantzak daude beraz ea nahastutako tarpana ote zen edo hainbat tarpanek halako itxura zeukaten benetan. Horregatik abere hau \"[[Kherson]]go tarpana\", deitua izan da, eskualde hartan harrapatu baitzuten. Bazeukan ere lerro bat bizkarraldean, przewalski zaldiak bezala.\n[[1814]]. urtean tarpan basati bat ikusi omen zuten [[Lituania]]ko [[Kaliningrad|Konigsbergeko]] basoan, eta [[Latvia basoa|Latvia]] basoko populazioa ere [[1814]]an desagertu zen.\n[[1851]] eta [[1866]] artean Ukrainako [[Kherson]] distrituaren azken 20 tarpanak akabatu zituzten.\nUkrainako [[estepa|estepetako]] azken tarpanak XIX.en mendeko erdialdean akabatu zituzten.\n[[Taurida]] eskualdeko tarpanek, antza hemen basazaldi hauek oso ugari ziren, bertako nekazariek antolatutako etengabeko ehizaldiak nozitu zituzten erabat iraungi arte. [[1876]]. urtean behor bat baino ez zen geratzen populazio hartatik. Behorra etxeko zaldien talde bati lotu zitzaion eta bertako zaldiarekin bi moxal izan zituen, baina handik hiru urtetara estepara ihes egin zuen. Lekukoen arabera, behor hura oso izua zen, eta harrapatzeko zaila. Sena basatia beti mantendu zuen.\n[[1879]]. urtea dibertimendu gisa bertako nekazariek behorra jazarri zuten elurtutako estepan barrena. Arrakala batean amildu zen, eta han hanka bat apurtu eta hil zen azken tarpan hura, Ukrainako egungo [[Askania Nova]]ko babesgunetik 35 kilometrora. Inork ez zuen gorde azken tarpan haren hezurdura edo larrua.\nAberea ikusi zuen [[Paul Sisoyev]] errusiar zaldi-hazleak honela deskribatu zuen azken tarpan behor hura: \n[[Fitxategi:Brockhaus and Efron Encyclopedic Dictionary b35 042-0.jpg|thumb|390 px |eskuinera|Tarpanaren marrazki zaharra \"[[Brockhaus eta Efron Hiztegi Entziklopediko]]an\" delakoan, 1890\u20131906 urteren artean argitaratua. Goialdeko eskuineko aberea da tarpana.]]\nXVIII. mendearen erdialdean, basoko tarpanen samalda txiki batek irauten zuen [[Bia\u0142owie\u017ca basoa|Bia\u0142owie\u017ca baso]] ospetsuan, baina azken hondarrak 1812an harrapatu zituzten. Ondoren, tarpan haiek, hainbat urte mantendu zituzten [[Bilgorai]]ko parke pribatu batean, Zamoiski kondearen parkean hain zuzen, eta bertan egon ziren 1810-1815 urteetaraino. Azkenean, inguruko baserritarren artean banatu zituzten; haiek etxeko zaldiekin nahasi zituzten, eta konik arrazaren tarpan ezaugarriak areagotu.\nBatzuen ustez, ordea, Poloniako azken tarpan basatia [[1918]] edo [[1919]] urtean galdu zen.\nPoloniako Gobernuak abere horien babesgunea sortu zuen Bialowiezako basoan. Urteekin abere horiek antzinako tarpanen gero eta ezaugarri gehiago garatzen joan dira. Egun arraza hori \"Poloniako antzinako zaldia\" izenez ere ezaguna da.\nAzken finean, Europako nekazariek tarpana aro modernoko Ameriketako Estatu Batuetako nekazari eta abeltzainek [[mustang (zaldi)|mustang]] zaldi basatiak edo bertako basa astotzat ikusten eta tratatzen zituzten, beraien abereen bazkarako konpetentzia gisa; kendu beharreko arazotzat. Bestalde, tarpanaren haragia gutiziatzat hartzen zuten bertakoek.\nAipatutako azken tarpan samalda asko ordea, berriro basatiak bilakatutako etxeko zaldiekin nahastutako tarpanak izango ziren seguraski. Hau dela eta, oso zaila da arrazari iraungitze data jartzea. Dena den esan beharra dago oraindik ezbaian dagoela XVIII. eta XIX: mendean zehar Europako Bazter hauetako basoetan kontserbatutako zaldi txikiak benetan basa zaldiak ziren, inoiz etxekotu gabeak, Przewalski zaldien eta etxeko zaldien arteko [[Hibrido (biologia)|hibridoak]] edo benetako zaldi basatiak. Honen inguruko ikerketa gehienak soilik kontserbatutako bi abereen hondakinetan oinarritu dira eta ezin izan dute tarpana [[Holozeno]]ko edo [[Pleistozeno]]ko bertako zaldi populazioekin lotu.\nItxura ezberdinetako zaldiak dira. Hainbat przewalski zaldiaren motakoak, besteak tarpanetik hurbilagoak. Hau da behintzat \"[[Mammal Species of the World]]\", aldizkarian 2005. urtean Grubb-ek mantendutakoa. Ezin da zehaztu edo basoratu zaldiak omen izan ziren edo benetan zaldi basatiak.\nIberiar Penintsula, Euskal Herria barne. Enzebroaren teoria. Sorraia zaldia.\n[[Fitxategi:GrulloFoalCoatStripes.jpg|thumb|250 px|Sorraia arrazako moxala zebra-marra nabarmenekin]]\nBeste zaldi arraza bat, mendebaldeko Europan iraun zuten azken tarpan basatiekin zuzenki lotuta, [[Sorraia|Sorraia zaldia]] da , [[Portugal]]eko hegoaldekoa. Oso esanguratsua da zaldi mota honek tarpan zaharren zebra-marrak edo arraiak, denak [[antzinako ekido arrazen ezaugarri]]ak mantendu izana hanka zein bizkarrean. Zebradura hauek [[labar artea|labar pinturetan]] marraztutako zaldietan ere ageri dira, esate baterako [[Ekain (leizea)|Ekaingo leizearen]] zaldietan. Marrazki hauek bat datoz agiri zaharretan agertzen diren enzebra izeneko ekidoaren deskribapenekin.\nHainbat teoriak [[Iberiar penintsula|Iberiar Penintsulan]] garai historikoak arte mantendu zen enzebroa izeneko [[equidae|ekido]] bat, [[toponimia]]n eta [[erdi aro]]ko agirietan erruz agertzen dena, tarpanarekin lotzen dute, eta bere azken oinordekoak sorraia zaldiak lirateke. Beste hainbatentzat ordea, enzebrak edo enzebroak [[enzebra|\"Equus hydruntinus\"]] izeneko Europako basa astoak lirateke, [[Iberiar Penintsula]]n [[XVI. mende]] arte iraun zutenak nahiz eta [[Eurasia]]ko gainontzeko lurraldeetan askoz lehenago galdu omen ziren.\n[[Toponimia]]ren arabera, enzebro hauek Euskal Herrian ere zabaldurik egon ziren.\nTarpana labar-artean.\n[[Fitxategi:Ekainberriko zaldiak.jpg|thumb|250px|ezkerrera|[[Madeleine aldia|Madeleine]] aldiko zaldien marrazkiak [[Ekainberri]]n ]]\nTarpan itxurako zaldia erruz azaltzen da [[labar artea|labar-marrazkietan]] Europan zehar, baita Euskal Herrian ere.\nHala ere, lehenago aipatu denez, baliteke tarpan basatiak deitutako askenetariko zaldiak etxeko zaldiekin nahastutako animaliak izatea. Hauxe dela eta, zaila da espezieari iraungitze data zehatza ezartzea, eta aditu ezberdinak ez datoz bat puntu honetan.\nLehen aipatu denez, hori dela eta, ezbaian jartzen dira lehen aipatutako XX.en mendeko Ukrainako estepetako tarpan basatien buruzko lekukotasunak.\nBeste aldetik, adostasunik ez dago ere azken tarpan hauei buruzko datu urriak aztertzerakoan. Argazki zein marrazkietako tarpanek itxura ezberdina azaltzen dute, eta hau dela eta, \"tarpan mota ezberdinez\" hitz egiten da.\nHala ere aipatu behar da eskuila itxurako zurdaren ezaugarria ez dela antzinako labar arteko zaldi marrazki guztietan agertzen. Zenbait marrazkietan zurda albo batera dauden abere batzuk agertzen baitira. Esate baterako [[Kantabria]]ko [[Puente Viesgo]]ko [[Las monedas]] izeneko harpeko bi zaldien labar-marrazkietan.\nBeste aldetik, Siberiako [[Permafrost]]ean agertutako eta ondo kontserbatutako hainbat tarpanek zurda luzeagoak zeuzkaten eta ez hainbeste eskuila itxuran. Honek zalantzak areagotuko lituzke lehen aipatutako Moskuko tarpanaren inguruan.\nDena den, tarpan ezberdinen morfologiari dagokionez, kontutan hartu behar da posiblea liratekeela tokiz-tokiko azpi-motak egotea, lehen aipatutako estepetako tarpana eta basoko tarpanez gaina. Ezberdintasun horiek ere zaldien koloreari eragingo liokete.\nTarpana berreskuratzeko saiakerak.\nKonik zaldia, Bialowieza..\n[[Fitxategi:Konik.jpg|thumb|300px|ezkerrera| Konik poniak, babesleku batean.]]\n[[1936]]. urtean, eta lehen aipatutako Poloniako zenbait eskualdetako bertako ponien eta tarpanaren arteko hurbiltasunaz baliaturik, hainbat saiakera egiten hasi zen tarpana berreskuratzeko. [[Tadeusz Vetulani]] izeneko zientifikoak lehenengo basazaldien antzekoa zen zaldi arraza berreskuratu zuen horrela, [[konik zaldi]]a. Bere lanerako Vetulanik ustez azken tarpanetatik gertuen zeuden poloniar poniak erabili zituen, etxeko zaldien eta tarpanen arteko nahasketatik zetozenak. Antzinako marrazkiekin eta deskribapenekin bat ez zetorren ezaugarri fenotipikoa zaldi hauen zurda da. Konik poniek, Europako antzinako poni arraza gehienek bezala, zurda ez oso luzea eta albo batera dauka, ez tente eta [[eskuila]] itxuran. Beste aldetik konik askok bai dauzkate hanketan zebra markak eta mando lerroa bizkarrean, denak [[antzinako ekido arrazen ezaugarri]]ak.\n[[Polonia]]ko gobernua, oro har, nahiko arduratu zen XX.en mendean zehar poni poloniar hauek babesten. Zenbait adituek konik zaldiak \"Poloniako antzinako ponia\" deitzen dituzte.\nAntzinako tarpanari hurbiltzeko saiakerarik taxuzkoena, lehen aipatutako [[Bia\u0142owie\u017ca basoa|Bia\u0142owie\u017cako]] [[konik zaldi]]ak erabiliz burutu zen. Poni poloniar hauek tarpanen kolore urdinxka argia mantentzen dute (\"gris sagua\" deitzen dute) udan, eta zurixkagoa neguan. Baita tarpanaren zenbait ezaugarri (gogoratu bertako azken tarpanak beraiekin gurutzatu zirela).\n[[1955]]en urterako, ponien samaldak oso portaera basatia zeukan jada, eta [[Bia\u0142owie\u017ca basoa|Bia\u0142owie\u017cako]] babeslekuaren arduradunek jarraitzen zuten galdutako tarpanaren ezaugarriak berreskuratu nahian. Taldea gainera ez zeukan inolako problemarik ugaltzeko, ezta basoaren baldintza gogorretara moldatzeko. [[Otso]]en eta [[hartz]]en erasoak barne.\nBialowiezako saiakera hauek tarpana berreskuratzeko beste zenbait saiakera baino arrakastatsuagoak suertatu dira.\nSaiakera hauen egileak saiatu ziren ere \"tarpanak\" lortzen arraza ezberdinetako poni irlandarrak przewalski zaldi batekin gurutzatuz, arrakasta handirik gabe ordea.\nKonik zaldia dena den \"tarpan basatiak berreskuratzeko\"Europako beste hainbat saiakeretan erabiltzen ari dira gaur egun.\n[[Fitxategi:Tarpan-Sababurg.jpg|thumb|230px|Heck zaldia [[Alemania]]ko [[Sababurg]]eko babesleku batean.]]\nHeck zaldia..\nBeste saiakera aipagarri bat tarpana berreskuratzeko Europako eta bereziki Alemaniako zenbait zoologikoek egindakoa da. Haren ondorioa [[Heck zaldi]]a izeneko aberea da.\n[[Heck anaiak]] hasi ziren tarpana berreskuratzeko saiakera honekin. [[Uro]]a birsortzeko saiakeretan ibili ziren albaitero berberak eta antzeko oinarriak erabiliz, hau da, espezie bat ez dela erabat desagertzen bere ondare genetikoa beste arraza edo espezietan gordeta dagoen bitartean. Hautatutako gurutzaketen bidez posiblea dela desagertutako arrazak edo espezieak berreskuratzea. Saiakera haien ondorioa \"[[Uro berri]]ak\" edo Heck azienda delakoa izan bazen, kasu honetan Heck zaldia dugu. Uroaren kasuan bezala bereziki abereen itxuran jarri zuten beraien ahaleginak, basa zaldien beste ezaugarriak gutxiago kontutan hartuz.\nZaldi mota hau eskuratzeko Europako hainbat [[zelta poniak|zelta poni]] arraza elkarrekin gurutzatu zituzten. Dena den Heck zaldi hauek, gehien bat, zoologiko animaliak dira, nahiz eta \"tarpan\" izena jarri bisitariak erakartzeko. Bereziki Alemanian ikus daitezke abere hauek, baina baita Holandan ere. Konik zaldien antza handia daukate.\nPottoka..\n[[Fitxategi:KCC2008Wildwood157.jpg|thumb|250px|ezkerrera| [[Konik zaldi]]a, arra.]]\n[[Fitxategi:Pottoka ar burua1.JPG|thumb|250px|ezkerrera|Pottoka arraren burua.Zurda motza eta dena albo batera daukana.]]\n[[Fitxategi:Pottoka gazteak 2 urteko.JPG|thumb|250px|[[Pottoka]] gazteak [[Pagoetako natura parkea]]n. Esan behar da zelta poni arraza gehienek neguan ile ugari dutela, eta itxura \"antzinakoago\" eta trinkoagoa. Udan lirainagoak azaltzen dira, hainbeste ilerik gabe. Kolorea ere aldatzen zaie aro batetik bestera. Gutxiago edo gehiago arraza eta abere bakoitzaren arabera]]\n[[Euskal Herria]]ren kasuan, gogoratu behar da lehen aipatutako Pirinioetako tarpana adiera [[pottoka]] izendatzeko. Bereziki [[Bidarraiko Pottoka Etxe]]koek erabiltzen dute. Beraientzat euskal pottoka arraza \"antzinakoa\" berreskuratu eta gure mendietan ahal den baldintza basatienetan mantentzea, nolabait, [[Bia\u0142owie\u017ca basoa|Bialowieza basoko]] konik zaldiekin egiten ari den antzeko lana da.\nDena den ez du ematen sekula pottoka erabili denik tarpanak berreskuratzeko lehen aipatutako saiakeretan.\nBeste aldetik, pottokak libre bizi baldin badira gure hainbat mendietan, aspalditik ez dira animalia basatiak zentzu zehatz batean.\nBehi [[betizu]]en kasuan, Nafarroako [[Zarikieta]] mendian ia baldintza basatietan bizi diren hamarnaka buru daude, [[Nafarroako Gobernua]]ren esku. Pottoken kasuan ez dago halako samalda \"basatirik\" Euskal Herrian.\nBerriki saiakera bat egiten ari da [[Katalunia]]ko [[Pirinioak|Pirinioetan]] Euskal Herritik eramandako pottokekin arraza baldintza nahiko basatietan mantenduz \"basatze\" prozesua aztertzeko. Baita [[Extremadura]]ko mendi multzo batean, non 1.200 hektarea inguruko gune batean baldintza basatietan dauden pottokak askatu dituzte eta beraien \"basatze\" prozesua jarraitzen ari dira [[Lucy Rees]] [[etologia|etologo]] [[gales]]tarraren eskutik .\nSorraia zaldia..\nPortugaleko [[Sorraia]] zaldiek antzinako tarpan zaldien ezaugarri ugari gorde dituzte. Zenbait adituentzat antzinako iberiar hegoaldeko tarpananen ondorengo zuzenak dira. Beste aldetik, Ameriketako Estatu Batuetan tarpana berreskuratzeko egitasmoaren oinarrian, [[Ameriketako Konkista]]n espainiarrek bertara eramandako sorraia zaldien ondorengoak omen daude.\nStroebel zaldia..\n[[Ameriketako Estatu Batuak|Amerikako Estatu Batuei]] dagokienez, [[1960]].en hamarkadaren erdialdean, [[Harry Hegard]] egitasmo bat hasi zen zaldi [[mustang (zaldi)|mustang]] basatiak bertako errantxoetako zaldiekin nahastuz. Egitasmoaren bultzatzaileen arabera, hango mustang zaldiek Portugaleko [[Sorraia]] arrazako ezaugarri asko dute, kolonizatzaile espainiarrek halako ugari hara eraman zutelako. Haren ondorioz [[Hegart zaldi|Stroebel zaldia]] sortu zuen, Hegart zaldia izenez ere ezaguna dena. Egitasmoak jarraipena izan du, eta ondorioz antzinako tarpanekin antza handia duten zaldiak lortu dituzte.\n[[North American Tarpan Association]] delako taldea bere aldetik, [[Heck zaldi]]arengan jatorri daukaten zenbait \"tarpan berrien\" zaintzaz arduratzen da\nTarpana literaturan.\n[[Nibelungoen kanta]]n basoko tarpan agertzen da kantaren heroiak, Sigfrido, \"zaldi basati eta amorratu batekin\" borroka egiten duenean. \nErreferentziak.\n[[Fitxategi:Mammals-00027 TARPAN WILD HORSE (23160219639).jpg|thumb|px200|ezkerrera|Borisov izeneko margolariak [[1841]]. urtean egindako 5 hilabeteko tarpan moxal baten marrazkia.]]\nKanpo estekak.\nBideoak.\n[[Kategoria:Zaldi arrazak]]\n[[Kategoria:Desagertutako ugaztunak]]\n[[Kategoria:Euskal Herritik desagertutako fauna]]\n[[Kategoria:Ukrainako fauna]]\n[[Kategoria:Kirgizistango fauna]]\n[[Kategoria:Errusiako fauna]]\n[[Kategoria:Poniak]]\n[[Kategoria:Desagertutako equidae familiko espezie eta arrazak]]\n[[Kategoria:Euskal Herriko bertako zaldi arrazak]]\n[[Kategoria:Basazaldiak]]"}
{"id": "105798", "revid": "119347", "url": "https://eu.wikipedia.org/wiki?curid=105798", "title": "Bund (Shanghai)", "text": "Bund edo The Bund (txinera sinplifikatuz: \u5916\u6ee9; txinera tradizionalez: \u5916\u7058; pinyineraz: W\u00e0it\u0101n), Shanghaiko Huangpu Barrutian dagoen gunea da. Bunda Zhongshan kalean hedatzen da, antzinako Shanghaiko Nazioarteko gunean, Huangpu ibaiaren ondoan, eta Pudong Barrutiko Lujiazui gunearen aurrean.\nEraikinak.\nBundeko eraikin gehienak babestuta daude, eta bertan estilo desberdineko 52 eraikin daude, estilo gotiko, neoklasiko, barroko eta Art D\u00e9co besteak beste. Eraikin gehienak XX. mendearen hasieran altxatu ziren, Shanghain sartaldeko potentzia kolonialek ezarritako merkataritza elkarteengatik. Horrez gain, Britainia Handia, Frantzia, Ameriketako Estatu Batuak, Alemania, Japonia eta Errusia bezalako herrialdeen enbaxadak eraiki ziren bertan.\nShanghaiko gobernuak debekatu egin zuen 1980ko hamarkadan Bundaren inguruan eraikin altuak altxatzea, ibaiaren beste aldean dagoen Lujiazuin ez bezala.\nIrudi panoramikoa.\nOndoko irudiak, Bundeko eraikinik garrantzitsuenen eskema biltzen du:\nEraberritzea.\n2010eko martxoaren 28an gunea eraberritzeko proiektua amaitu zuten. Bi urteetako lanen ondoren, Huangpu ibaiaren ondoko pasealekua handitu eta ondoko errepidearen zati bat lurperatu dute."}
{"id": "105799", "revid": "119347", "url": "https://eu.wikipedia.org/wiki?curid=105799", "title": "Eling parkea", "text": "Eling Parkea Chongqingeko Yuzhong Barrutiako Changjiang kalean dagoen parkea da. Bertan, espezie desberdinetako zuhaitz eta landareak daude eta hiriaren ikuspegi panoramikoaz gozatzeko eraikitako Liangjiang pabilioia.\nEling parkea Txinako Herri Errepublikako estatu parke sarean dago.\nHistoria.\nEling parkea 1909an eraiki zen, Qing dinastia garaiko Li Yaoting izeneko enpresaburuarenak izandako lurretan. Parkearen jatorrizko izena Edingling izan zen, duen itxura estuagatik. 1958an eraberritze proiektu baten ondorioz Li lorategia eraiki zen eta parkeari \"Eling\" izena jarri zioten."}
{"id": "105803", "revid": "1340", "url": "https://eu.wikipedia.org/wiki?curid=105803", "title": "Betearazle", "text": ""}
{"id": "105804", "revid": "1340", "url": "https://eu.wikipedia.org/wiki?curid=105804", "title": "Botere Betearazle", "text": ""}
{"id": "105805", "revid": "1340", "url": "https://eu.wikipedia.org/wiki?curid=105805", "title": "Alderdi politikoak", "text": ""}
{"id": "105806", "revid": "3591", "url": "https://eu.wikipedia.org/wiki?curid=105806", "title": "Tarpan zaldia", "text": ""}
{"id": "105807", "revid": "3591", "url": "https://eu.wikipedia.org/wiki?curid=105807", "title": "Tarpana", "text": ""}
{"id": "105808", "revid": "336", "url": "https://eu.wikipedia.org/wiki?curid=105808", "title": "Jialing ibaia", "text": "Jialing ibaia () Txinako Herri Errepublikako ibaia da, Yangtze ibaiaren adarra eta ibaiaren iturburua Gansu probintzian dago.\nEzaugarriak.\nIbaiak 1.119 kilometro egiten ditu, eta horietatik 600 kilometro Bailong eta Xihan ibaiek bat egiten duten tokian hasi eta Yangtze ibaiarekin bat egin arte Chongqing udaltasuneko Yuzhong Barrutia.\nJialing ibaiak Yangtze ibaiarekin bat egiten duen puntua Chongqingeko Chaotianmen portua da.\nJakingarriak.\nAntzina Langshui deitzen zioten Jialing ibaiari."}
{"id": "105809", "revid": "58701", "url": "https://eu.wikipedia.org/wiki?curid=105809", "title": "Jiang Zemin", "text": "Jiang Zemin (txinera sinplifikatua: \u6c5f\u6cfd\u6c11, txinera tradizionala: \u6c5f\u6fa4\u6c11; pinyinera: Ji\u0101ng Z\u00e9m\u00edn, (Yangzhou, Jiangsu, 1926ko abuztuaren 17a - Shanghai, 2022ko azaroaren 30a), politikari eta Txinako Herri Errepublikako buruzagi komunista izan zen. Ingeniaritza ikasketak egin zituen eta kargu politiko ugari izan zituen, horien artean Shanghai hiriko alkatea 1984tik 1987ra eta Txinako Herri Errepublikako presidentea 1993tik 2003ra."}
{"id": "105810", "revid": "336", "url": "https://eu.wikipedia.org/wiki?curid=105810", "title": "Daniel Jarque", "text": "Daniel Jarque Gonz\u00e1lez, (Bartzelona, Espainia, 1983ko urtarrilaren 1a - Florentzia, Italia, 2009ko abuztuaren 8a) futbolari kataluniarra izan zen. Erdialdeko atzelari postuan jokatzen zuen eta bere profesional ibilbideko talde bakarra RCD Espanyol izan zen.\n2009ko abuztuaren 8an hil zen bihotzekoak jota."}
{"id": "105811", "revid": "1170117", "url": "https://eu.wikipedia.org/wiki?curid=105811", "title": "Dani Jarque", "text": ""}
{"id": "105814", "revid": "119347", "url": "https://eu.wikipedia.org/wiki?curid=105814", "title": "Equus ferus", "text": "Equus ferus \"Equus\" generoko espezie bat da. Bere barruan hiru azpiespezie ezberdintzen dira, ezaguna den zaldi etxabereaz gain inoiz etxekoratu ez diren tarpan eta Przewalski zaldia. Tarpana XIX. mendean desagertu zen eta Przewalski zaldia egokiro sartu da berriro basabere gisa. Ziurrenik guztien arbasoa tarpana zen, Eurasian zehar bizi zen etxekotze garaian.\nAskotan \"zaldi basati\" gisa ezagutzen badira ere hauek libreak diren zaldi etxekotuentzat ere erabiltzen dira, adibidez Mustang Ameriketako Estatu Batuetan eta Brumby Australian. Hauek ez dira beste azpiespezie bat, baizik eta \"Equus ferus caballus\"eko kide basatiak."}
{"id": "105815", "revid": "56334", "url": "https://eu.wikipedia.org/wiki?curid=105815", "title": "Zelulosa", "text": "Zelulosa glukosa molekulez osatutako polisakaridoa da, naturan oso ugaria dena. Zurruna da, eta uretan zein disolbatzaile organikoetan disolbaezina. Landareetan aurkitzen da batez ere.\nEgitura kimikoa.\nAlmidoiaren eta glukogenoaren antzera, zelulosa glukosaz osatutako polisakaridoa da. Zelulosa beta glukosaz osatuta dago eta, almidoiak eta glukogenoak, berriz, alfa glukosaz.\nZelulosaren formula (C6H10O5)n da, \"n\" terminoa aldakorra baina beti 200 baino handiagoa izanik.\nZelulosaren katea lineala da eta, glukogenoak ez bezala, ez du alboko adarrik.\nEspero izatekoa denez, zelulosaren erabateko hidrolisiak glukosa ematen du. \nFuntzioa.\nZelulosa landareen polisakarido nagusia da, eta landareen zelula-horma osatzen du. Landareen zelula-hormaren % 40 zelulosa da, zurarena, % 50 eta, kotoiarena, aldiz, % 90.\nGlukosaren funtzioa glukogenoarena eta almidoiarena ez bezalakoa da; horien zeregina energia pilatzea da, zelulak erabiltzeko. Zelulosaren funtzioa, berriz, zelularen egitura mantentzean datza, euskarri gisa aritzen baita landareen eta algen zelula-hormetan.\nZelulosa naturan dagoen polisakaridorik ugariena da, biosferak duen karbonoaren erdia baino gehiago zelulosa eran baitago.\nAnimalia gehienek (gizakiak barne) ezin dute zelulosa digeritu, ez baitute \u03b2-1,4 lotura glukosidikoa apurtzeko behar den entzima, hau da, zelulasa. Animalia belarjaleek, berriz, zelulasa duten bakterioak dituzte beren hesteetan eta, bakterio horiei esker, zelulosa digeritzen dute.\nEkintza biologikoa.\nGizakiak zelulosa digeritu ezin badu ere, hestea zaharkatzerakoan, libragarri edo laxante mekaniko bezala jokatzen du. Zelulosa-zuntza uretan disolbagaitza denez, hesteak ura xurgatzen du eta, ondorioz, hondakinen bolumena handitu egiten da. Hori dela eta, heste-igarotzearen denbora normalizatu egiten da.\nZuntz gutxiko elikadura duten herrialdeetan, idorreriaren maiztasuna handiagoa izaten da. Zuntz gutxiko elikadura ondeste-koloneko minbiziarekin ere erlazionatu da.\nErabilera industriala.\nZelulosak erabilera industrial ugari ditu: plastikoak, zeta, zeluloideak, zelofana, papera eta kartoia, besteak beste, zelulosatik abiatuta ekoizten dira.\nZelulosaren iturri nagusiak zura, kotoia eta lastoa dira."}
{"id": "105816", "revid": "119347", "url": "https://eu.wikipedia.org/wiki?curid=105816", "title": "Larne", "text": "Larne (irlanderaz:\"Larne\", Ulsterko eskozieraz:\"Olderfleet\") Ipar Irlandako Antrimeko konderrian kokatzen den kostaldeko hiri industriala da, batez ere bere kai garrantzitsuagatik ezaguna. 2001eko erroldaren arabera 18.228 biztanle zituen, baina metropoli eremuak 31.000 biztanle hartzen ditu.\nEtimologia.\nKondairak dioenez Erdi Aroan \u00dagaine M\u00f3r Irlandako erregeak Lathar bere alabari Antrim kostaldeko lur sail batzuk eman zizkion. Hortik ei dator eremuaren irlanderazko \"Latharna\" (Latharren lurrak) izena.\nKokapena dela eta X mendean bikingoen eraso ugari jasan zituen. Herriaz ere jabetu izan ziren eta aintzirari \"Ulfreksfjord\" izena eman zioten Ulfrek erregearen omenez. Inguruan oraindik norvegiar jattoriko toponimoak aurkitzen dira, \"Wulfrickford\" esate baterako, honen aldaera omen da eskozierazko \"Olderfleet\".\nGeografia.\nLarne aintzira eta itsasoa elkartzen dituen kanal estuaren ekialdeko ertzean kokaturik dago Larne. Parean dauka Islandmagee penintsula.\nHistoria.\nLarne ingurua Irlanda uhartean lehenengo populatu zen eremuetako bat izan zen, Eskoziako uharteetik iritsi bide zen jendea. K.a. 6.000 urteko trensak aurkitu dira indusketetan. Erromatarrek ere aipatzen dute k.o. 204 urtean \"Portus Saxa\" izenarekin eta Klaudio Ptolomeok II mendean Islandmagee penintsula marraztu zuen bere mapan.\nEsan bezala X. mendean vikingoen menpe egon zen ingurua eta hauen hainbat hilobi aurkitu dira. Garai hartan jadanik kai garrantzitsua zen Larnerena. XIII mendean Bisste familiak Olderfleet gaztelua altxatu zuen. Garrantzi estratejiko handia izan zuen gazteluak, bertara iritsi baitzen Edward Bruce 1315ean 6.000 gizoneko gudalostearekin Irlanda uhartea konkistatzera. XV eta XVII mendeko kolonizazioa burutzeko ere Larne izan zen abiapuntua.\nXX mende bukaerako istiluetan talde paramilitarren presentzia oso handia izan zen Larnen. Bertan zeuden Ulsterko Boluntarioen Indarra (UVF) eta Ulsterren Defentsarako Elkartea (UDA)."}
{"id": "105817", "revid": "119347", "url": "https://eu.wikipedia.org/wiki?curid=105817", "title": "2004ko Lizoaingo lurrikara", "text": "2004ko Lizoaingo lurrikara 2004ko irailaren 18an gertatu zen, eta epizentroa Nafarroako Lizoainibar-Arriasgoiti udalerrian . Lurrikara Richter eskalan 4,6 magnitudera iritsi zen eta eguerdiko 14:52:17tan gertatu zen..\nSOS Nafarroaren arabera, Urroz-Villa, Ecay eta Beriainen lurrikarak kalteak utzi zituen. Iru\u00f1eako etxe altuetan ere sentitu zen, baita Zaragozako probintzian eta Euskal Autonomi Erkidegoan. Azaldu zutenez, leku hauetan etxeetako gauzak mugitu ziren. Aurreko ostegunean, 21.00tan 3,3 graduko beste lurrikara bat gertatu zen ipar-mendebaldean. Beste bat ere gertatu zen 04.58tan Nagoren eta 3,1 graduko indarra izan zuen.\nEuskal Autonomia Erkidegoan, Bilbo, Getxo, Zaldibar, Gernika-Lumo eta Donostian sentitu zen lurrikara. Nafarroan, hirugarren lurrikara Iru\u00f1ea, Legarda, Beriain, Lizarra, Narbarte, Zolina, Otano, Gorraiz eta Zunzarrenen sentitu zen.\nAragoiko Gobernuaren Babes Zibilaren arabera, etxeetako objektuak mugitu ziren A\u00ednsa-Sobrarbe, Barbastro, Calatayud eta Zaragozan. Zaragozan Actur, La Alomzara, San Jos\u00e9, erdigunea eta Unibertsitatea auzoetan sentitu zen baina ez zuen kalterik eragin."}
{"id": "105819", "revid": "119347", "url": "https://eu.wikipedia.org/wiki?curid=105819", "title": "2005eko Bermeoko lurrikara", "text": "2005eko Bermeoko lurrikara 2005eko azaroaren 24ean gertatu zen, eta epizentroa Bermeoko udalerritik hamazortzi kilometrora izan zen, itsasoan. Lurrikara Richter eskalan 3,1 magnitudera iritsi zen."}
{"id": "105820", "revid": "56334", "url": "https://eu.wikipedia.org/wiki?curid=105820", "title": "Swords", "text": "Swords (irlanderaz: \"Sord Cholm Cille\") Irlandako Errepublikako Fingaleko konderrian (antzina Dublingo konderrian zegoen) kokatzen den hiria da, Dublin hiriaren kapokaldean hain zuzen ere, Dublingo aireportutik oso gertu. Dublinen erdigunetik 13 kilometro iparralderuntz kokatzen da.\nGeografia.\nSwords Fingal konderriaren erdigunean kokaturik dago, Ward eta Broadmeadow ibaien artean, eta Broadmeadow estuariaren barrenean. Gerriko berde batek inguratzen du hiria.\nHistoria.\nKondairak dioenez Kolunba Ionakoak putzu bati muxu eman zion eta \"Sord\" izeneko herria sortu zuen 560 urtean. Edozelan ere, irlanderazko \"An Sord\" izenak \"ur putzua\" esan nahi du eta badirudi vikingoen garaitik putzu garrantzitsu bat izango zela bertan."}
{"id": "105822", "revid": "13403", "url": "https://eu.wikipedia.org/wiki?curid=105822", "title": "Portlaoise", "text": ""}
{"id": "105824", "revid": "1545", "url": "https://eu.wikipedia.org/wiki?curid=105824", "title": "Saepta Julia", "text": "Saepta Julia izenekoa, Antzinako Erromako eraikin bat izan zen, Marteren Zelaian kokatua, eta bozkaleku bezala balio zuena Erromatar Errepublikaren garaian. Eraikina, Julio Zesarrek planifikatu zuen, baina, amaitu zuena, Marko Vipsanio Agripa izan zen, K.a. 26an. Augusto, Kaligula eta Klaudio enperadoreen garaian, dirudienez, gladiadoreen arteko borroketarako erabili zen, eta, beranduago, azoka bezala. Gainera, Joko sekularren egoitzetako bat izan zen.\nDeskribapena.\nEraikina, dirudienez, 310x120 metroko laukiluze formako patio bat zen, iparralderantz irekia, arkupe batekin alderik luzeenetako bakoitzean eta gela estali handi batekin. Egitura hau, Agriparen Panteoitik gertu zegoen, eta, izatez, Via di Minervan kontserbatzen den harrizko harresi bat, dirudienez, egitura handi honen mendebaldeko muga zen.\nEraikin honen zatirik handiena, Forma Urbisari esker ezagutzen da, III. mendeko Erromako hiriaren mapa bat dena. Mapa hau, Septimio Severoren erregealdian egin zen, foro inperialetako bat zen Bakearen Foroaren gela batean jarria izan zena."}
{"id": "105826", "revid": "56334", "url": "https://eu.wikipedia.org/wiki?curid=105826", "title": "Sekhaenra I.a", "text": "Sekhaenra I.a, Egiptoko XIII. dinastiako faraoi bat izan zen, K. a. 1640 inguruan gobernatu zuena.\nBere tronu izena, Sekhaenra, ziuraski, Turineko Errege Kanonean idatzia zegoen, VII.20 erregistroan, baina bere erregealdiaren iraupenarekin batera agertzen zen papiro zatia oso kaltetua dago. Partzialki ulertzen ez den faraoi bat du aurretik, \"en...ra\", VII.19 erregistroan, eta, ondoren, \"Mer...ra\" du, VII.21 erregistroan.\nErrege honek, Egiptoren zati txiki batean soilik gobernatu zuen, XIV, XV eta XVI. dinastietako gobernarien garaikidea zelarik. Egiptoko XIII. dinastiako azken agintariek, soilik Tebasetik gertuko tokietan gobernatu zuten, Goi Egipton.\nGarai honetan, ohi hikso deituriko erregeek, Egiptoko XV. dinastiakoak zirenak, Menfis konkistatu eta Behe Egipto domeinatzen zuten, ia Egipto guztiko biztanleak zergari bihurtuz.\nRyholtek, Sekhaenra, Egiptoko XIV. dinastiako lehen faraoia dela uste du.\nBere garaiko testigutzak.\nBere izena, honako hauetan idatzia dago:"}
{"id": "105827", "revid": "1545", "url": "https://eu.wikipedia.org/wiki?curid=105827", "title": "Arantar", "text": "Arantar, Tolkienen legendarium ospetsuan agertzen den fikziozko pertsonaia bat da, eta, bere istorio laburra, Eraztunen Jauna eleberriaren eranskinetan kontatzen da. Dunadan bat da, Eldakar erregearen semea eta Arnorreko bosgarren erregea Eguzkiaren Hirugarren Aroko 339. urtetik aurrera. Bere izena, quenyazkoa da, eta \"errege garai\" bezala itzul daiteke.\nAnnuminasen jaio zen Eguzkiaren Hirugarren Aroko 185. urtean, eta Arnor gobernatu zuen 339. urtetik 435ean hil zen arte, 96 urteko erregealdia eta 250 urteko bizitzaren ondoren. Bere oinordekoa, bere seme Tarzil izan zen."}
{"id": "105828", "revid": "105290", "url": "https://eu.wikipedia.org/wiki?curid=105828", "title": "Longford", "text": "Longford (irlanderaz: \"An Longfort\") Irlandako Errepublikako Longford konderriko hiriburua da. 2011ko erroldaren arabera Longford hiriak 9.601 biztanle zituen. Konderriko biztanleriaren herena bertan bizi da beraz.\nEtimologia.\nIrlanderazko \"An Longfort\" izenak \"Ontzien Kaia\" esan nahi du.\nHistoria.\nLongford Camlin ibaiaren ertzean sortu zen. Camlin ibaia Shannon ibaiaren adarra da. Bertako klanek herriaz gain konderriaren hego eta erdialde osoa ere beren menpe izan zuten. Garai hartan konderria \"Anghaile\" izenaz ezagutzen zen. Dominikoen monasterioa fundatu zen herrian 1400 urtearen inguruan."}
{"id": "105830", "revid": "2241", "url": "https://eu.wikipedia.org/wiki?curid=105830", "title": "Arassuil", "text": "Arassuil, Tolkienen legendarium ospetsuko fikziozko pertsonaia bat da. Dunadan bat da, Arahad II.aren semea, Eguzkiaren Hirugarren Aroko 2628an jaioa.\nBere aita Eguzkiaren Hirugarren Aroko 2719. urtean hil ondoren, Iparraldeko Dunedainen hamaikagarren kapitain bihurtu zen. Bere agintaldian, orkoak berriz ugaldu ziren Mendi Lainotsuetan, eta, Eguzkiaren Hirugarren Aroko 2740. urtean Eriadorreko lurraldeak erasotzen dituzte. Arassuilek eta Iparraldeko Dunedainek, Elronden seme ziren Elrohir eta Elladani, orkoekin amaitzen lagundu zieten.\nHori gora-behera, Eguzkiaren Hirugarren Aroko 2747. urtean, Golfimbul kapitain bezala zuen orko talde bat Eskualderaino iritsi zen. Zelai Berdeetako Gudua gertatu zen bertan, hobbitek parte hartu zuten urrietako bat, Bandobras Took buruzagi bezala zutela, orkoak garaitu zituztenak.\nArassuilen agintaldian, Negu Luzea ere gertatu zen, Eguzkiaren Hirugarren Aroko 2758 eta 2759. urteetan, Eriadorren galera handiak eragin zituena.\nEtimologia.\nArassuil izena sindarinezkoa da, Iparraldeko Dunedainen Kapitainen artean eta, aurretik, euren aurrekoak izan ziren Arthedaineko erregeen artean ohikoa izan zen bezala. Izenak, esanahi ezberdinak izan ditzake, eratzen duten hitzen erabileraren arabera.\nHonela, izenak, \"Erregearen agurra\" edo \"Errege agurra\" esan nahi du."}
{"id": "105831", "revid": "512", "url": "https://eu.wikipedia.org/wiki?curid=105831", "title": "164 Eva", "text": "164 Eva, asteroide gerrikoan aurkitutako asteroide handi bat da, beharbada, karbono kondritikozko materialez osatua egon daitekeena.\nOrbita oso irregularra du. 1876ko uztailak 12an aurkitu zuen Paul Pierre Henryk Paristik.\n2000n, dokumentatua dagoen izar ezkutaketa bat egin zuen."}
{"id": "105832", "revid": "512", "url": "https://eu.wikipedia.org/wiki?curid=105832", "title": "165 Lorelei", "text": "Lorelei, asteroide gerrikoan aurkitutako 165. asteroidearen izena da. 1876ko abuztuak 9an aurkitu zuen Christian Heinrich Friedrich Petersek Clintonetik.\nBere izena, germaniar mitologiako sirenagatik jasotzen du, oso ederra eta kantu goxoduna, harkaitz batean Rhin ibaiaren gainean jartzen zena, eta, bere kantuarekin, nabigariak liluratzen zituena, urperaraziz."}
{"id": "105833", "revid": "105290", "url": "https://eu.wikipedia.org/wiki?curid=105833", "title": "166 Rodope", "text": "166 Rodope, asteroide gerrikoan aurkitutako 166. asteroidearen izena da. 1876ko abuztuak 15ean aurkitu zuen Christian Heinrich Friedrich Petersek Clintonetik.\nBere izena, greziar mitologiako Artemisa jainkosaren lagun bategatik jasotzen du, Hemoren emaztea zena eta, gaur egun, Greziako prefektura bati eta herrialde honen eta Bulgariaren artean dagoen Rodope mendilerroari izena ematen diona."}
{"id": "105834", "revid": "512", "url": "https://eu.wikipedia.org/wiki?curid=105834", "title": "167 Urda", "text": "167 Urda, asteroide gerrikoan aurkitutako 167. asteroidearen izena da. 1876ko abuztuak 28an aurkitu zuen Christian Heinrich Friedrich Petersek New York estatuko Clintonetik. Koronis familiako asteroide bat da.\nBere izena, eskandinaviar mitologiako Urda izeneko pertsonaia bategatik jasotzen du, iragana irudikatzen zuen maitagarri bat zena. Bi beltxarga zurik igeri egiten zuten ur garbidun iturri bat ere bazen."}
{"id": "105837", "revid": "105290", "url": "https://eu.wikipedia.org/wiki?curid=105837", "title": "168 Sibila", "text": "168 Sibila, asteroide gerrikoan aurkitutako 168. asteroidearen izena da. 1876ko irailak 28an aurkitu zuen James Craig Watsonek Ann Arborretik.\nZiuraski, greziar eta erromatar mitologiako Sibilengatik deitua izan zen, etorkizuna igartzen zuten dontzeilak. Ospetsuenetako bat, Kumasekoa zen. Elezaharraren arabera, Apolok bere maitasuna deklaratu zion, eta sibilak onartu egin zuen, esku batean har zitzakeen harea aleak haina urte bizi ahal izateko baldintzarekin. Honela, hain zahar izatera iritsi zen, orakuloak esateko ahotsa baino ez zitzaiola geratu."}
{"id": "105838", "revid": "105290", "url": "https://eu.wikipedia.org/wiki?curid=105838", "title": "169 Zelia", "text": "169 Zelia, asteroide gerrikoan aurkitutako 169. asteroidearen izena da. 1876ko irailak 28an aurkitu zuen Prospero Matias Henryk Paristik.\nBere izena, Camille Flammarionen iloba batengatik jasotzen du, Camillen arreba Bertaren alaba zena."}
{"id": "105839", "revid": "512", "url": "https://eu.wikipedia.org/wiki?curid=105839", "title": "170 Maria", "text": "170 Maria, asteroide gerrikoan aurkitutako 170. asteroidearen izena da. 1877ko urtarrilak 10ean aurkitu zuen Henri Joseph Anastase Perrotinek Toulousetik.\nBere izena, Antonio Abettiren arreba eta Giorgio Abettiren izebagatik jasotzen du, gazterik hil zena."}
{"id": "105840", "revid": "336", "url": "https://eu.wikipedia.org/wiki?curid=105840", "title": "171 Ofelia", "text": "171 Ofelia, asteroide gerrikoan aurkitutako 171. asteroidearen izena da. 1877ko urtarrilak 13an aurkitu zuen Alphonse Louis Nicolas Borrellyk Marsellatik.\nBere izena, William Shakespearen lan ospetsuko protagonista den Hamleten neskalaguna eta Polonioren alaba den Ofeliaren omenez jasotzen du."}
{"id": "105841", "revid": "336", "url": "https://eu.wikipedia.org/wiki?curid=105841", "title": "Josip Broz Tito", "text": "Josip Broz Tito \u2014alfabeto zirilikoz \u2014, jaiotzako izen-deiturez Josip Broz (Kumrovec, Kroazia-Eslavoniako Erresuma, Austria-Hungariako Inperioa, 1892ko maiatzaren 7a \u2013 Ljubljana, Jugoslavia \u2014gaur egun Eslovenia\u2014, 1980ko maiatzaren 4a) militarra eta Jugoslaviako agintaria izan zen.\nHaren herrialdeko alderdi komunistaren idazkari orokorra eta geroago presidente bilakatu zen 1939an, eta hil arte kargu horretan aritu zen. Bigarren Mundu Gerran partisanoen buruzagitzan borrokatu zen 1941etik 1945era. 1943an Jugoslaviako Errepublika Sozialista edo Demokratikoa sortu zuten, eta ordutik herrialdeko mariskal izan zen.\n1953an Jugoslaviako lehendakari bilakatu zen, eta hil arte iraun zuen karguan.\nBizitza.\nLehen Mundu Gerraren aurretik metalgintzako langilea izan zen Triesten, Bohemian eta Alemanian. Garai hartan hasi zen harremanetan Kroaziako Alderdi Sozialdemokratarekin. Lehen Mundu Gerraren hasieran Zagreb hirian zegoen, eta atxilo hartu zuten gerraren aurkako propaganda egiteagatik. Aske utzi eta Karpatoetako frontera bidali zuten, eta ondoren errusiarrek hartu zuten preso Bukovinako frontean. 1918tik aurrera Armada Gorrian jardun zuen Errusiako Gerra Zibilean, eta 1920an Kroaziara itzuli zen.\nJugoslaviako Alderdi Komunistako kide egin zen ondoren eta 1923an hartu zuten preso baina berehala utzi zuten libre. 1928an kroaziar eta esloveniar komunisten buru izendatu zuten Jugoslaviako Alderdi Komunistaren barnean, eta urte hartan bertan preso hartu eta kartzelan eduki zuten 1934 arte. Handik aurrera goi karguak bete zituen alderdi komunistan eta Kominternen.\n1936an Espainiako Gerra Zibilean borrokatu ziren Nazioarteko Brigadak antolatzeaz arduratu zen Parisen. 1937an Jugoslaviako Alderdi Komunistako idazkari nagusi egin zuten. Alemaniar naziek Sobietar Batasunaren aurkako gerra aldarrikatu ondoren (1941eko ekaina), Titok alemaniarren aurkako erresistentziara deitu zien Jugoslaviako herri guztiei eta politika eskubide berberak agindu zizkien gerra bukatutakoan. 1941eko udazkenaren hasieran, Jugoslaviako lurraldeen erdia baino gehiago berreskuratu zuten Titoren alderdikideek eta Jugoslaviako Armadako soldaduek. 1941etik aurrera, gerrilla talde bereziak eratu zituen alemaniarrei eusteko. 1943an gudu larriak izan ziren partisanoen eta nazien artean eta Tito zauritu zuten horietako batean. Italiako faxistak errenditu ondoren (1943ko iraila), Titok Jugoslaviako behin-behineko gobernua eratu zuen eta mariskal titulua eman zioten. 1945ean erabat menderatu zituzten partisanoek naziak eta kolaboratzaileak eta Tito aukeratu zuten Jugoslaviako estatu federal berriko buruzagi.\nHerri demokrazian oinarritu zuen gobernu berriak bere programa, baina Sobietar Batasunaren aginduetatik aparte jardun zuen, eta 1948an Titorekiko harremanak hautsi zituen Stalinek. 1953an konstituzio berri bat aldarrikatu zuen Titok, eta sortu zen Jugoslaviako Errepublika Sozialisten Federazioa. Stalin hil ondoren (1953), Nikita Khrustxevek eta Titok adiskidetze hitzarmen bat sinatu zuten Belgraden (1955), baina Titok ez zion bere politika aldatu eta bloke kapitalistaren eta bloke sozialistaren arteko herri neutralen erakunde bat bultzatu zuen. Albania, Txina eta Vatikanorekiko harremanak bideratu zituen, eta sobietar armada Txekoslovakian sartu izana salatu zuen (1968). Jugoslaviaren barruan, demokraziaren oinarriak estatuko erakundeetan sendotzen saiatu zen. 1971. urtean, bere ondorengo gobernuaren geroaz arduraturik, bost errepubliketako lehendakarien kontseilua bultzatu zuen Jugoslaviako goi agintaritzarako, eta hala egin zuten 1980an bera hil zenean."}
{"id": "105842", "revid": "69297", "url": "https://eu.wikipedia.org/wiki?curid=105842", "title": "Xabier Saldias", "text": "Xabier Saldias Orbegozo (Azpeitia, Gipuzkoa, 1951ko martxoaren 14a) euskal abeslaria da. 70eko hamarkadan Egan musika taldea sortu zuen eta 80 eta 90eko hamarkadan sekulako arrakasta izan zuen berbena talde bezala. Honez gain, 1993an Euskal Telebistako \"Hegan\" saioa aurkeztu zuen. Horren ondoren \"Egan berria\" taldearekin ibili zen plazaz plaza eta 2005 urtean, gutxi gorabehera, instrumentuak alde batera utzi eta gaur egun, oraindik ere Euskal Herriko plaza ezberdinetan kantari dabil beste formatu berri bati ekin ondoren bertan bi neska txertatu zituen, abeslaria eta dantzaria, eta bi instrumentu ere, teklatuak eta bateria elektronikoa."}
{"id": "105843", "revid": "336", "url": "https://eu.wikipedia.org/wiki?curid=105843", "title": "Nj\u00f6r\u00f0r", "text": "Nj\u00f6r\u00f0r, eskandinaviar mitologian, Vanirretako bat da, eta lur emankorraren eta itsas kostaldeko jainkoa, baita nautika eta nabigazioarena ere. Ska\u00f0iren senarra eta Frey eta Freyjaren aita zen. Bere ama, Heimskringlaren arabera, bere arreba eta maitalea izan zen. Itxuraz, Vanirrek, \u00c6sirrek ez bezala, odol bereko pertsonen artean ezkontzeko ohitura zuten. Bere arrebaren izena, baliteke Nj\u00f6r\u00f0r izatea ere, Tazito historialari erromatarrak latinera Nerthus (\"Nj\u00f6r\u00f0r\") bezala itzuli zuen jainkosa germaniarraren izenaren berreraikitzearen arabera. Esaten denez, bere bizilekua Noatun da, \"itsasontzi-herria\". Nj\u00f6r\u00f0r, ugalkortasunarekin estuki lotutako jainko bat ere bada, orokorrean Vanir guztiak bezala.\nNj\u00f6r\u00f0r eta bere seme-alabak, \u00c6sirrekin elkartu ziren Vanirren bahitu bezala, bi alde hauen arteko gerraren ondoren. Bahitu horiek, aristokraziako familiako kidetzat eta buruzagi legitimotzat hartuak dira, baina ez dute bake hitzarmenaren elkarren interesak ziurtatzeko abiatzeko eskubiderik.\nNj\u00f6r\u00f0rek Ska\u00f0i nola ezagutu zuen.\nRydbergen arabera, \u00c6sirrek samin handiz hil zuten Ska\u00f0iren aita zen \u00dejazi, mundua izoztu zuena. Ska\u00f0ik bere eskiak jantzi zituen eta bide osoan Valhallarantz eskiatu zuen. Jainkoak, egin zioten kalte hori nolabait ordaintzeko ideiarekin ados zeuden. Berak, gizonetako edonor aukera zezakeen bere senar bezala, baina, aukeraketa hori egiten zuen bitartean, soilik gizonen oinak ikustea baimentzen zitzaion. Denbora luzez begiratu zituen oinak, eta oinik garbienak aukeratu zituen, Baldurrenak izango zirela pentsatuz. Baina ez ziren Baldurrenak, Nj\u00f6r\u00f0renak baizik, honen oinak, itsasoak garbitzen zituelarik. Elkar asko maite zuten arren, bere senar-emazte harremana ez zen hoberena izan. Ska\u00f0i neguaren lurraldean bizi zen, baina Nj\u00f6r\u00f0rek ez zuen batere gogoko denbora guztian otsoak esnatua izaterik, eta lo, apenas egiten zuen, hotzaren ondorioz. Ska\u00f0ik ezin zuen itsas ondoan bizitzerik jasan, kaioek beti esnatzen baitzuten olatuen soinuarekin batera. Baina bedratzi egun \u00derymheimen eta hiru gau Noatunen bizitzea, urte zatirik handienean, ipar latitudeetan tenperatura baxuen nagusitasuna sinbolizatuz.\nIzena.\nNj\u00f6r\u00f0r izena, Nj\u01ebr\u00f0r idazten da antzinako eskandinavierazko letreiaketaren estandarizazioan, baina \u01eb hizkia, sarri, \u00f6 hizkiagatik ordezkatua da, familiartasunagatik edo erraztasun teknikoagatik. Modu askotan idaz daiteke: \"Njord\", \"Njordr\", \"Niord\", \"Niordr\", \"Nj\u00f6rd\" edo \"Nj\u00f6rdr\" adibidez."}
{"id": "105844", "revid": "105290", "url": "https://eu.wikipedia.org/wiki?curid=105844", "title": "Noatun", "text": "Eskandinaviar mitologian, Noatun (\"Itsasontzien paradisua\" edo \"Itsasontzien hiria\"), Nj\u00f6r\u00f0r, itsasoko jainkoa bizi den Asgardeko egoitza bat da.\nEdda prosaikoaren Gylfagginingen kontatzen denaren arabera, Nj\u00f6r\u00f0rek eta Ska\u00f0ik, ezkondu ondoren, Nj\u00f6r\u00f0ren egoitza zen Noatun eta Ska\u00f0iren aita zen \u00dejaziren bizilekua zen \u00derymheimen artean, txandakatuz, bederatzi eguneko epe batean bizitzea erabaki zuten. Jainkosak, Noatunen lorik ezin zuela egin zioen, olatuen eta kaioen soinuaren ondorioz, eta Nj\u00f6r\u00f0ri beste horrenbeste gertatzen zitzaion bere emaztearen bizilekuan otsoen uluen ondorioz. Azkenik, bikotea banatu egiten da, eta, bakoitza, bere bizilekura joaten da bizitzera.\nEtimologia.\nNoatun izena antzinako eskandinavieraz, \"n\u00f3a\" hitzaren zatiaz osatua dago, etimologikoki protoindoeuroparrekoa dena (*n\u0101us hitzaren berreraikitze linguistikoagatik (antzinako eskandinavieraz n\u00f3r eta latinera \"navis\" bezala itzulia), \"itsasontzia\" esan nahi duena. Hitzaren bigarren eta azken zatia, -tun alegia, antzinako eskandinavierazko \"tun\" hitzetik dator (\"hiria\", ingelesez town). Noatun izenaren esanahiak, Nj\u00f6r\u00f0r eta itsasoaren arteko harremana nabarmentzen du."}
{"id": "105846", "revid": "336", "url": "https://eu.wikipedia.org/wiki?curid=105846", "title": "Sofrosina", "text": "Sofrosina (Sophrosyne edo Sophrosine, grezierazko \u03c3\u03c9\u03c6\u03c1\u03bf\u03c3\u03cd\u03bd\u03b7etik) greziar mitologian, diskrezioa, autokontrola eta neurritasuna pertsonifikatzen zuen daimon edo izpiritu bat zen. Bere baliokidea erromatar mitologian, Sobrietas zen (Soiltasuna).\nErebo eta Nixen semea zen, eta Pandoraren kutxatik ihes egin zuen izpirituetako bat izan zen honek ireki zuenean. Orduan, Sofrosinak Olinpora ihes egin zuen, giza arraza betirako utziz.\n\"Urrezko astoa\"n, Apuleiok, pasioa eta lizunkeriaren jainkosa zen Afroditaren etsai bezala agerrarazten du. Platonek, harmoniaren ideia pitagorastarrarekin lotzen zuen.\nHipatia Alexandriakoa, kristauek erahilda hil zen arte birjina eta zientziari emana mantendu zen emakume filosofo helenistikoa, Sofrosineren adibide bezala jartzen da.\nAro modernoko artearen historialarien interpretazio propioan, sofrosinea, K.a. V. mendeko eta K.a. IV. mendeko eskultura greziarren ekoizpenetan irudikatu zen edertasun klasikoan adierazten zen. Fidias, Polikleto edo Praxitelesek, bikaintasuna bilatzen zuten harmonian, orekan eta proportzioan.\nPertsonaia honek, 134 Sofrosina asteroideari izena ematen dio"}
{"id": "105847", "revid": "6327", "url": "https://eu.wikipedia.org/wiki?curid=105847", "title": "Espainiar Subiranotasun lurrak", "text": ""}
{"id": "105848", "revid": "56334", "url": "https://eu.wikipedia.org/wiki?curid=105848", "title": "Merkheperra", "text": "Merkheperra, Egiptoko XIII. dinastiako faraoi bat izan zen, K. a. 1640 inguruan gobernatu zuena.\nBere tronu izena, Merkheperra, Turineko Errege Kanonean idatzia dago, VII.22 erregistroan, baina bere titulua eta bere erregealdiaren iraupena agertzen ziren papiro txatala galdu egin zen. Bere aurretik, ulertzen zaila den izen bat duen faraoi bat du, \"Mer...ra\", VII.21 erregistroan, eta, bere ondoren, \"Merka...ra\" du VII.23 erregistroan.\nErrege honek, soilik Goi Egiptoko zati txiki baten gobernatu zuen, XIV, XV eta XVI. dinastien garaikidea zelarik. Egiptoko XIII. dinastiako azken agintariek, soilik Tebasetik gertuko lurraldeetan gobernatu zuten.\nGarai honetan, ohi hikso deritzen erregeek, XV. dinastiakoak zirenak, Menfis konkistatu zuten eta Behe Egipto domeinatzen zuten, ia Egipto guztizko biztanleak zergari bihurtuz.\nBere garaiko testigutzak.\nBere izena, honako hauetan idatzia aurkitu da:"}
{"id": "105849", "revid": "98444", "url": "https://eu.wikipedia.org/wiki?curid=105849", "title": "Shania Twain", "text": "Shania Twain, jaiotzez Eilleen Regina Edwards (Windsor, Ontario, Kanada, 1965eko abuztuaren 28a) country eta pop-rock abeslari kanadarra da."}
{"id": "105850", "revid": "56334", "url": "https://eu.wikipedia.org/wiki?curid=105850", "title": "Arkeologia-aztarnategi", "text": "Arkeologia aztarnategia lehenaldiko jardueren frogak (historiaurrekoak zein historiakoak) gordetzen dituen tokia edo tokien multzoa da, arkeologiaren bitartez ikertua edo ikertzekoa.\nAldiro zaila da aztarnategi baten mugak kokatzea. Tradizionalean, kokalekuen eta lanabesen arrastoak topatzeagatik bereizten dira aztarnategiak. Paleolito edo mesolito garaiak ikertzerakoan, harrizko xaflak sakabanatuta aurkitzeak ere osa lezake ikertzea merezi duen aztarnategi bat. Antzinako herrixka bat eta ondoko hilerria aztarnategi beratzat edo bi desberdintzat har daitezke, arkeologoaren arabera. Paisaiaren arkeologia kontuan hartuta, gizakiaren jarduera oro testuinguru zabalago batean ikusi behar da."}
{"id": "105852", "revid": "1712", "url": "https://eu.wikipedia.org/wiki?curid=105852", "title": "Anatomia patologikoa", "text": ""}
{"id": "105853", "revid": "336", "url": "https://eu.wikipedia.org/wiki?curid=105853", "title": "Gwen Stefani", "text": "Gwen Ren\u00e9e Stefani Flynn (Anaheim, Orange County, Kalifornia, Ameriketako Estatu Batuak, 1969ko urriaren 3a) abeslari, aktore eta moda diseinatzaile estatubatuarra da. Bakarlari bezala abesteaz gain, No Doubt rock eta ska punk taldean abesten du."}
{"id": "105858", "revid": "512", "url": "https://eu.wikipedia.org/wiki?curid=105858", "title": "Ashikaga Yoshinori", "text": " Ashikaga shogunerriko seigarren shoguna izan zen Japonian. Ashikaga Yoshinorik, 1429 eta 1441 artean gobernatu zuen. Hirugarren shoguna izan zen Ashikaga Yoshimitsuren semea zen.\nBosgarren shoguna izan zen Ashikaga Yoshikazuren 1425eko bat-bateko heriotzak, honek, oinordeko bat izendatuta uztea eragotzi zuen, laugarren shoguna izan zen Ashikaga Yoshimochik ere ez zuen oinordekorik izendatu. Yoshimochi 1428an hil zenean, Yoshinorik hartu zuen titulua, oinordekotzari buruz hitz egiteko Iwashimizu santutegian biltzar bat adostu ondoren.\n1438an, Eikyo matxinada garaitu eta Ashikaga Mochiuji garaitu zuen, horrela, bere boterea sendotuz. Hala ere, 1441ean, Akamatus Mitsusukek hil zuen Yoshinoriren urtebetetze egunean.\nBere oinordekoa, bere seme Ashikaga Yoshikatsu izan zen."}
{"id": "105863", "revid": "1545", "url": "https://eu.wikipedia.org/wiki?curid=105863", "title": "Ofelia Nietoren Glorieta (Sevilla)", "text": "Ofelia Nietoren Glorieta, Sevillako Maria Luisa Parkean kokatua dagoena eta 1935eko ekainak 30ean inauguratu zena, Juan Talavera y Heredia arkitektoak diseinatu zuen. Do\u00f1a Solen Glorietatik eta Lehoien Lorategitik gertu dago.\nDeskribapena.\nGlorieta, gune ireki handi batez osatua dago, berde bihurtzen dena jendeak erlaxatzeko eta atseden hartzeko erabiltzen duen belar ereinaren ondorioz. Tamaina handiko glorieta da, nekosta eta heriotzorrizko sastraka garaiz inguratua dagoena. Forma erdizirkularrean amaitua, non horma zuri bat dagoen, horma honen erdian, omendutako pertsonaren irudia duen hutsune bat dagoelarik (irudiak duen lorea ukitzen duen edozein neska, urte betean ezkonduko zela dioen tradiziodun irudia), musika eta kantuaren alegoria diren bi irudi ondoan dituela. Bere azpian, iturri bat dago, eta, irudien albo banatan, eserlekuak, hauek, aldi berean, barrutira sartzeko erabil daitezkeen burdin langak dituztelarik. Glorieta osoan, garaiera batetara, baita pergoletan ere, konposatzaile eta operen izenak irakur daitezkeen azuleju txikiak ikus daitezke. Bere gunea, sarri erabiltzen da aire librean kontzertuak emateko.\nLandaretza.\nInguruaren zati den landaretza, elorri zuri batez (\"Crataegus monogyna\"), Mexikoko palmondoez (\"Washingtonia robusta\"), japoniar arbustuz (\"Ligustrum japonicum\"), fotiniaz (\"Photinia glabra\"), almezaz (\"Celtis australis\") eta Judasen arbolaz (\"Cercis siliquastrum\"). Ia glorieta honen kanpoaldean, lizar hostotxiki bat (\"Fraxinus angustifolia\"), ailanto bat (\"Ailanthus altissima\"), paperezko masustondo bat (\"Broussonetia papyrifera\"), pitosporo zuhaizkarak (\"Pittosporum tobira\"), zumar hostotxiki bat (\"Ulmus minor\"), heriotzorriak (\"Nerium oleander\"), pika-pikak, astigar bat (\"Aceraceae\"), eukaliptoak (\"Eucalyptus\"), malba zuriak (\"Althaea officinalis\"), laranjondoak, sasiakazia espireoak (\"Robinia pseudoacacia\"), maniokak (\"Manihot esculenta\") eta justizia taldeak (\"Justicia adhatoda\"), lehen, Sevillako lorategietan sarri ikusten zena, Indiatik datorrena eta lore ikusgarriak dituena kolore zuriko taldeetan. Letaniak (\"Livistona chinensis\") eta Txinatik datorren palmondo monoiko bat (landareak berak, bi sexuak ditu aldi berean) ere badaude."}
{"id": "105867", "revid": "336", "url": "https://eu.wikipedia.org/wiki?curid=105867", "title": "Letania (botanika)", "text": "Letania, haizemaile palmondoa, edo Livistona chinensis, palmondoen (Arecaceae) familiako \"Livistona\" generoaren barnean dagoen loredun landare bat da. Lorezaintzan asko lantzen den palmondo nano bat da.\nBanaketa.\nJaponian, Ryukyu uharteetan eta Taiwanen dago.\nDeskribapena.\nGutxi gora-behera laua den, eta tontorretik pixka bat eraztundua den estipedun palmondo bat da, 5 eta 9 metro bitarteko altuera eta 20 eta 30 zentimetro arteko diametroa izan dezakeena, oinarrirantz pixkanaka handitu egiten dena.\nAle helduen hostoak, orbikularrak dira, 1 eta 1,5 metro bitarteko luzerakoak, foliolo luze zintzilikariak, erdiko nerbiotze horixkaduna eta irtena, oso itxura apaingarria emanez. 1,5 metroko pezioloa du, hiruki formako sekzioduna, oinarrirantz, hortz arantzatsu nabarmenagoekin.\nHostoen artetik hazten diren loreak, 1,5 metroko luzeradunak, hori krema koloreko loreekin. Esfera eta arrautza forma arteko fruitua du, 2,5 zentimetroko luzeraduna eta kolore berde-urdinxka distiratsuduna.\nBere hazkuntza motela da, 5 metroko altuerara iristeko, gutxi gora-behera 10 urte behar dituelarik.\nLandaketa eta erabilerak.\nHazien bidez ugaltzen da, 70 egunetan ernetzen direnak.\nHotza erlatiboki jasaten du ale heldua denean, baina ez gaztea denean. Neurriko ureztatzeak eta eguzkitara edo erdi itzaletan egotea behar ditu.\nBarneko landare bezala edo kanpoko landare bezala erabiltzen da lorezaintzan itxura txikiko zuhait bezala."}
{"id": "105868", "revid": "153830", "url": "https://eu.wikipedia.org/wiki?curid=105868", "title": "Ryukyu uharteak", "text": " edo , Japoniako uhartedirik hegoaldekoena da, gutxi gora-behera 4700 kilometro karratuko hedadura duena, ryukyuera hitz egiten den tokia dena eta, antzina, Ryukyuko erresumaren zati zena. Uhartedi hau, Txinak aldarrikatu du Lu-Chu izenarekin. Uharteak, Ekialdeko Txinako Itsasoa eta Ozeano Barearen artean daude.\nOkinawa da uhartedi honetako uharterik garrantzitsuena.\nHistoria.\nUhartediaren zatirik handiena, \"Yonaguni\"tik hego-mendebaldean \"Amami Oshima\"raino iparraldean hartzen zuen Ryukyuko erresuma independente bat existitu zen. XVII. mendean, txinatar enperadorearen erresuma zergari estatusa lortu zuen (enperadorea, teorikoki behintzat, bere laguntzan joan behar zuena hala behar izanez gero). 1609an, \"Satsuma\"tik, Kyushun abiatu zen espedizio batek, erresuma harrapatu zuen. Horren ondoren, Ryukyuko erregeak, Japoniako Enperadorearen zergari izatera ere pasa ziren.\n1879an, Japoniako Meiji gobernuak, uharteen eranstea iragarri zuen. Txinak horren aurka egin zuen, eta, beraz, garai hartan AEBetako presidentea zen Ulysses S. Grant, bi aldeen artean bitartekari lana egiteko deitua izan zen, azkenik, Japoniaren alde eginez.\n1945ean Bigarren Mundu Gerra amaitu ondoren, uhartedia AEBek administratu zuten. Amami taldeko uharteak, Japoniari 1953an itzuli zizkioten, eta Kagoshima prefekturako zati dira. Uhartediko gainontzeko uharteak, Okinawa izan ezik, 1967an itzuliak izan ziren. Okinawa, ez zen 1972rarte itzuli."}
{"id": "105869", "revid": "336", "url": "https://eu.wikipedia.org/wiki?curid=105869", "title": "Kondentsadore elektriko", "text": "Kondentsadore elektrikoa, batzuetan kapazitore ere deitua, energia elektrikoa metatzen duen gailu elektronikoa da. Bi gainazal eroalez osaturik dago, material dielektriko edo isolatzaile batez bereizirik (adibidez, airea). Gainazal eroalei potentzial-diferentzia bat aplikatzen zaienean, elektrikoki kargatzen dira (bata positiboki eta bestea negatiboki). Gainazal bakoitzak metatzen duen karga, gainazal horren eta bestearen arteko potentzial diferentziarekiko proportzionala da, proportzionaltasun konstantea kapazitatea izanik.\nNazioarteko unitate sisteman kapazitatea farad (F) unitateetan neurtzen da. Faradio bateko (F=1) kapazitateak, kondentsadoreari voltio bateko (V=1) potentzial diferentzia aplikatzen zaionean, honek koulombio bateko (Q=1) karga elektrikoa metatzen duela esan nahi du. Hala ere, elektronikan, ez da ohikoa farad ordenako kondentsadoreak izatea eta unitate txikiagoak erabiltzen dira, adibidez, mikrofarad \u00b5F = 10-6. \nformula_1\nKondentsadoreak finkoak edo aldakorrak izan daitezke, kondentsadoreen kapazitatea aldagarria den edo ez den arabera.\nPortaera.\nKondentsadorearen portaera honako ekuazio diferentzialarekin zehaz daiteke.\nNon C kapazitatea, u(t) borneen arteko potentzial-diferentzia eta i(t) igarotzen den korronte elektrikoa den. \nKondentsadorearen karga eta deskarga.\nKondentsadore baten funtzionamendua ulertzeko, erresistentzia bat eta kommutagailu batekin seriean jarri eta potentzial-diferentzia bat aplikatuko diogu. Zirkuitua ixten denean, kommutagailua lehen posizioan jarriz, korrontea erresistentziaren bidez kondentsadorera iristen da eta hau kargatzen hasten da, ia sorgailuaren potentzial diferentziara iritsi arte. Kondentsadoreak kargatzeko behar duen denbora, bere kapazitatea eta seriean dagoen erresistentziaren menpe dago. Kondentsadorea behin kargatu ondoren, irekita dagoen etengailu gisa jokatuko luke, hau da, ez legoke korronte zirkulaziorik kondentsadorean zehar. Kommutagailua bigarren posizioan jartzen dugunean, kondentsadoreak erresistentziari korrontea entregatzen dio, duen karga agortu arte. Deskarga denbora, kondentsadorearen kapazitatea eta irteerako erresistentziaren menpekoa da.\nKorronte Zuzena (DC).\nKorronte zuzenean bi kasu eman daitezke. Kondentsadorea erregimen iraunkorrean badago, hau zirkuitu irekia bezala portatzen da. Baina kondentsadorea erregimen iragankorrean badago, kondentsadorearen borneen arteko potentzial-diferentzia aldakorra izango da.\nKorronte Alternoa (AC).\nKorronte alternoan, kondentsadorea tentsioa aldatu ahala kargatzen eta deskargatzen da. 50 Hz-eko frekuentziadun korronte alterno batean, tentsioa positiboa da 50 aldiz segundoko, eta negatiboa beste 50; beraz, segundoko 100 aldiz aldatzen da. Horrek esan nahi du kondentsadorea segundoko 100 aldiz kargatzen eta deskargatzen dela. Korronte elektrikoa kondentsadore batean zehar pasatzean, bere terminalen artean dagoen tentsioa 90\u00ba desfasatuta (atzeratuta) agertzen da korrontearekiko (4.irudia). Izan ere, korronte alternoan kondentsadoreak erreaktantzia kapazitibo (XC) izeneko korronteari erresistentzia izaten du.\nformula_3\nNon f korronte alternoaren frekuentzia eta C kapazitatea den."}
{"id": "105870", "revid": "1545", "url": "https://eu.wikipedia.org/wiki?curid=105870", "title": "Bandobras Took", "text": "Bandobras Took, Tolkienen legendarium ospetsuko fikziozko pertsonaia bat da, eta, bere istorioa, Hobbita izeneko eleberrian kontatzen da. \"Zezen Marrukaria\" ere deitua, Eskualdeko hobbit bat da, Isengrim II.aren semea eta Eguzkiaren Hirugarren Aroko 2704. urtean jaioa (1104. urtea Eskualdeko Zenbaketaren arabera). Lau oin eta erdiko altuera zuen, eta zaldian muntatzeko gai zen, hobbit ezagun guztien artean garaiena izan zelarik, Merry eta Pippin izan ezik, hauen garaieraren jatorria naturala ez zen arren.\nBandobras, bereziki, hobbitak, Eskualdearen mugen barnean Eraztunaren Gerrararte gertatu zen gudu bakarrean zuzentzeagatik da ezaguna, Zelai Berdeetako guduan hain zuzen. Eguzkiaren Hirugarren Aroko 2747. urtean gertatu zen, Gram menditik zetorren Golfimbul buru zuen orko talde bat Eskualdean sartu zenean. Borroka, hobbiten garaipenarekin eta orkoen erregearen heriotzarekin Bandobrasen esku amaitu zen, bere zurezko borraren kolpe handi batez, burua erauzi ziona. Orkoaren burua, ia ehun metro hegan irten zen, eta untxi baten gordelekuan sartu zen, honela, golfa asmatuz."}
{"id": "105872", "revid": "105290", "url": "https://eu.wikipedia.org/wiki?curid=105872", "title": "Arahad II.a", "text": "Arahad II.a, Tolkienen legendarium ospetsuan eta Eraztunen Jauna eleberriaren eranskinetan, dunadan bat da, Aravornen semea.\nRivendelen jaio zen Eguzkiaren Hirugarren Aroko 2563. urtean. Bere izena sindarinezkoa da, eta, bere birraitona bezala, \"errege zuhurra\" bezala itzul daiteke. Bere aita Eguzkiaren Hirugarren Aroko 2654. urtean hil ondoren, Arahad, Iparraldeko Dunedainen hamargarren kapitain bihurtu zen.\nBere erregealdian, ez zen gertaera esanguratsurik gertatu Eriadorren, gertaera politiko eta militar nagusienak, Gondorren eta Rohanen gertatu baitziren.\nHobbitek aurrera egiten dute Iparraldeko Dunedainen babespean. Isengrim II.a Eskualdeko hamargarren Thaina bihurtzen da Tooktarren leinutik, eta Smial handien eraikuntza hasten da Horniburgun, familiaren oparotasunaren ikurra izango dena. Tobold Turutak \"Piparentzako belarra\" ereiten du Hegoaldeko laurdenean.\nArahad II.ak, 65 urteko agintaldia izan zuen, eta Eguzkiaren Hirugarren Aroko 2719. urtean hil zen, 156 urterekin. Bere oinordekoa, bere seme Arassuil izan zen."}
{"id": "105873", "revid": "1545", "url": "https://eu.wikipedia.org/wiki?curid=105873", "title": "Eldakar Arnorrekoa", "text": "Eldakar Arnorrekoa, Tolkienen legendarium ospetsuko fikziozko pertsonaia bat da, eta, bere istorio laburra, Eraztunen Jauna eleberriaren eranskinetan kontatzen da. Dunadan bat da, Valandilen semea eta Arnorreko laugarren erregea Eguzkiaren Hirugarren Aroko 249. urtetik aurrera. Bere izena quenyazkoa da, eta \"errege elfoa\" bezala itzul daiteke.\nEguzkiaren Hirugarren Aroko 87. urtean jaio zen Annuminasen, eta bere aitaren oinordeko bihurtu zen Eguzkiaren Hirugarren Aroko 249. urtean, Arnor, 339. urtean hil zen arte gobernatuz, laurogeitamar urteko erregealdia izan zuelarik. Eldakar, tronua bere seme nagusiari utzi eta bakean hiltzera erretiratzeko numenortar ohitura alde batera utzi zuen lehen erregea izan zen. Bere oinordekoa, bere seme Arantar izan zen."}
{"id": "105874", "revid": "512", "url": "https://eu.wikipedia.org/wiki?curid=105874", "title": "Belfalas", "text": "Belfalas, \"kostalde handia\" esan nahi duena sindarinez, Tolkienen legendarium ospetsuko fikziozko toki bat da. Gondorreko eskualde eta feudo bat da, erresumaren hegoaldean dagoena.\nGeografia eta historia.\nEskualdeak, bere izena, berau dagoen badiarekin, Belfalaseko badiarekin banatzen du. Bere hiriburua, Dol Amroth hiria zen. Hiriaren jatorria, Eguzkiaren Bigarren Aroko azken mendeetan dago, Leialen alderdikoa zen numenortar familia bat, Numenorretik Erdialdeko Lurralderantz abiatu zenean, Akallab\u00eatharen aurretik. Han, Belfalaseko lurraldeetan ezarri ziren, hiria sortuz, Dol Amroth bezala askoz beranduago arte ezagutuko ez zen arren. Eguzkiaren Bigarren Aroko 3320. urtean erbesteko erresumak sortu ondoren, Elendilek Dor-en-Ernileko Printze titulua eman zien, eta euren ondorengoak izan ziren Adrahil I.a, honen seme Imraz\u00f4r eta azken honen seme Galador, Dol Amrotheko lehen printzea izan zena.\nGondorreko beste eskualdetako bat, Dor-en-Ernil, Belfalaseko feudoa zen, eta Dol Amrotheko printzeen kontrolpean zegoen. Belfalasen, Eddhellond portu elfotarra ere zegoen.\nBelfalas oso eskualde populatua zen, eta, esaten denez, bertako biztanleak oso gogorrak ziren. Rohango errege zen Thengelen emazte Morwenen aita, Belfalasen bizi zen, eta Dol Amrotheko printzeetako baten ondorengoa zen. Baina Lossarnach eskualdera joan zen bizitzera, bertako lorez beteriko haranak oso gogoko baitzituen."}
{"id": "105875", "revid": "512", "url": "https://eu.wikipedia.org/wiki?curid=105875", "title": "172 Bauzis", "text": "172 Bauzis, asteroide gerrikoan aurkitutako 172, asteroidearen izena da. 1877ko otsailak 5ean aurkitu zuen Alphonse Louis Nicolas Borrellyk Marsellatik. Bere izena, Alphonsek berak jarri zion, greziar mitologiako Filemon eta Bauzisen elezaharragatik.\nHarkaitz eta nikel eta burdinezko aleazio baten nahasketa batez osatua dago, eta, beraz, bere albedoa 0,138koa da, 8,39ko magnitude absolutua emanez. 62,4 kilometroko diametroa du eta, bere inguruan, 16 orduan biratzen du."}
{"id": "105876", "revid": "512", "url": "https://eu.wikipedia.org/wiki?curid=105876", "title": "173 Ino", "text": "173 Ino, asteroide gerrikoan aurkitutako 173. asteroidearen izena da. 1877ko abuztuak 1ean aurkitu zuen Alphonse Louis Nicolas Borrellyk Marsellatik.\nBere izena, greziar mitologiako Ino izeneko pertsonaiagatik jasotzen du, Kadmo eta Harmoniaren alaba, Atamanteren emaztea eta Learkoren ama zena. Jainkosa ongile bat zen. Ulisesi lagundu zion hau arriskuan zegoenean, zinta bat emanez kuttun bezala."}
{"id": "105877", "revid": "105290", "url": "https://eu.wikipedia.org/wiki?curid=105877", "title": "174 Fedra", "text": "174 Fedra, asteroide gerrikoan aurkitutako 174. asteroidearen izena da. 1877ko irailak 2an aurkitu zuen James Craig Watsonek, Ann Arborretik.\nBere izena, greziar mitologiako Fedra izeneko pertsonaiagatik jasotzen du, Minos eta Pasifaeren alaba eta Ariadnaren ahizpa zena. Teseok bahitu zuen, berarekin ezkondu zena. Hipolitoz maitemindu zen, Teseo eta Hipolita amazonaren semea zena, intsinuazioak arbuiatu zituena, eta, beraz, Fedrak, gorrotoz beterik, bere aitaren aurrean salatu zuen Hipolito. Suminduta, Teseok, bere semea, Poseidonen haserreari eman zion, itsasoetako jainkoak, Hipolitoren zaldiak izutu zituen itsas munstro bat bidali zuelarik, zaldiek, Hipolito tarrasean eramana eta hila izan zena. Fedrak, bere buruaz beste egin zuen hori jakin zuenean."}
{"id": "105879", "revid": "13010", "url": "https://eu.wikipedia.org/wiki?curid=105879", "title": "Kantabriako eskualdeak", "text": "1999ko apirilaren 28ko Kantabriako Erkidegoaren Eskualdeen 8/1999 Legeak dioenaren arabera eskualdea erkidegoaren lurralde antolakuntzarako beharrezkoa den erakundea da. Lege honekin Kantabriako eskualdeen garapenari bidea irekitzen zaio, honela eskualdeetako erakundeen sorkuntza sustatzen delarik, azken hau orain arte ia garaturik gabeko prozesua izan delarik. Era berean, lege honen arabera erkidegoko lurraldearen %70aren eskualde antolakuntza burutu ez baldin bada, eskualde hauen sorkuntza ez da erkidego osoko lurraldean orokorki ezartzea derrigortuko. Modu berean, Santander hiria aipatutako eskualdeen lege horren bidez arteztua ez dela izango behin ongi argitua gelditu delarik, aldiz, Santander-Torrelavegako Gune Metropolitarra ezarri beharko da.\nKantabriako eskualde banaketa.\nGaur egun Kantabriako eskualdeek ez dute izakera administratiborik eta nekez zehaztuta daude. Erkidego honetan Li\u00e9bana (Europako Mendietan duen kokapen geografikoarengatik), Trasmiera eta Campoo-Los Valles (Ebro ibaiaren haranean) eskualdeak bakarrik daude argikiro zehaztuta edo mugatuta. Halere, ezberdintasun funtzionalak ezarri daitezke, hauen bidez erkidegoa eskualdeetan banatu daitekelarik:\nEskualde abeltzainak.\nKantabriako erkidegoan Espainiako Nekazaritza, Arrantza eta Elikadura Ministerioak hainbat eskualde nabarmentzen ditu. Hauek lirateke: Gama, Cabez\u00f3n de la Sal, Corrales de Buelna, San Vicente de Toranzo, Solares, Potes, Ramales, Reinosa, Santander, San Vicente de la Barquera, Torrelavega eta Villacarriedo.\nEskualde turistikoak.\nKantabriako Kultura, Turismo eta Kirol Kontseilaritzaren arabera bederatzi eskualde ezberdin nabarmentzen diren beste sailkapen bat badago eta hauek lirateke: Li\u00e9bana, Saja-Nansa, Costa central, Besaya, Campoo, Santander, Pas-Pisue\u00f1a-Miera, Trasmiera eta As\u00f3n-Ag\u00fcera.\nLandako eskualdeak.\nKantabriar Landako Garapen Sareak, Tokian-Tokiko Kantabriar Laguntza Taldeek (\"Acci\u00f3n Local c\u00e1ntabros\") sortutako erakundea, kantabriar lurraldea sei erkualdeetan banatzen du, hauetako bakoitzean politika publikoen garapenaz eta gauzatzeaz arduratzen delarik. Landako ikuspegia denez, oso txokoratua dagoen eremu bat ere bada. Aipatutako eskualdeak honako hauek dira: Saja-Nansako eskualdea, Campoo-Los Vallesko eskualdea, Pa\u00eds rom\u00e1nico, Pas-Pisue\u00f1a-Miera, Li\u00e9banako eskualdea eta As\u00f3n-Ag\u00fcerako eskualdea-Trasmierako eskualdea"}
{"id": "105880", "revid": "512", "url": "https://eu.wikipedia.org/wiki?curid=105880", "title": "175 Andromaka", "text": "175 Andromaka, asteroide gerrikoan aurkitutako 175. asteroidearen izena da. 1877ko urriak 1ean aurkitu zuen James Craig Watsonek Ann Arborretik.\nBere izena, greziar mitologiako Andromaka izeneko pertsonaiagatik jasotzen du, Asia Txikiko Misian Tebaseko erregea zen Ezionen alaba eta Hektor troiarraren emazteagatik jasotzen du. Azken hau hila eta Troia greziarrek hartua, harrapakin bezala eman zioten Pirrori, Epirora eraman zuena, berarekin ezkonduz. Pirro hiltzean, Asiara joan zen berarekin izandako semearekin, Pergamorekin, izen hori duen hiria sortu zuena."}
{"id": "105884", "revid": "512", "url": "https://eu.wikipedia.org/wiki?curid=105884", "title": "176 Idunna", "text": "176 Idunna, asteroide gerrikoan aurkitutako 176. asteroidearen izena da. 1877ko urriak 14an aurkitu zuen Christian Heinrich Friedrich Petersek Clintonetik.\nBere izena, eskandinaviar mitologiako I\u00f0unn izeneko jainkosagatik jasotzen du."}
{"id": "105886", "revid": "512", "url": "https://eu.wikipedia.org/wiki?curid=105886", "title": "177 Irma", "text": "177 Irma, asteroide gerrikoan aurkitu den 177. asteroidearen izena da. 1877ko azaroak 5ean aurkitu zuen Paul Pierre Henryk."}
{"id": "105888", "revid": "512", "url": "https://eu.wikipedia.org/wiki?curid=105888", "title": "178 Belisana", "text": "178 Belisana, asteroide gerrikoan aurkitutako 178. asteroidea da. 1877ko azaroak 6an aurkitu zuen Johann Palisak Istria penintsulako Pula hiri kroaziarretik.\nBere izena, zeltiar mitologiako Belisama izeneko jainkosagatik jasotzen du."}
{"id": "105889", "revid": "105290", "url": "https://eu.wikipedia.org/wiki?curid=105889", "title": "179 Klitemnestra", "text": "179 Klitemnestra, asteroide gerrikoan aurkitutako 179. asteroidearen izena da. 1877ko azaroak 11n aurkitu zuen James Craig Watsonek Ann Arborretik.\nBere izena, greziar mitologiako Klitemnestra izeneko pertsonaiagatik jasotzen du, Tindaro eta Ledaren alaba, Agamemnonen emaztea eta Orestes, Elektra, Krisotemis eta Ifigeniaren ama zena. Agamemnon Troiako Gerrara joan zenean, Klitemnestra Egistoz maitemindu zen, eta, bere senarra itzultzean, Klitemnestra bera eta Egistoren artean hil zuten. Bere seme Orestesek, Elektraren onespenarekin, Klitemnestra hil zuen."}
{"id": "105891", "revid": "336", "url": "https://eu.wikipedia.org/wiki?curid=105891", "title": "Berserker", "text": "Berserkerrak (norvegierazko \"Berserk\" hitzetik eratorria) ia biluzik eta soilik otso eta hartz larruz estalirik borrokatzen ziren norvegiar gudari edo gerlari bikingoak ziren. Sarritan kontrolik gabeko eta gorrotoz beteriko amorru bizi edo trantze baten pean borrokatzen ziren, inongo minaren aurrean sentipenik erakutsi gabe, beren ezkutuak hozkatu eta ahotik lerdea zeriela (epilepsia jasaten zutela ere aipatu izan da). Borrokara amorru itsuz zuzentzen ziren, askotan inolako babesik edo armadurarik gabe; \"drakkar\" ontzietatik behar baino lehen uretara jauzi egin eta bertan itotzen ziren kasuak ere jaso izan ziren. Gudalekuan euren aurkezpen edo agerrera soilak etsai nahiz gudalagunen itzelezko izua sorrarazten zuen.\nIzendapen honen jatorri etimologikoa nahiko zehaztugabea da, teoria baten arabera \"berr\" (\"biluzik\") eta \"serkr\" (atorraren antzeko jantzi mota bat) hitzetatik eratorria izango zen. Aldiz, beste teoria baten arabera germaniar hizkuntzako \"berr\" (\"hartz\") hitzetik eratorria izango zen, berserkerrak abereen larruekin (hartz, otso eta oreinak) janzten baitziren."}
{"id": "105893", "revid": "90799", "url": "https://eu.wikipedia.org/wiki?curid=105893", "title": "Hedabide", "text": "Hedabidea komunikabide mota bat da, ikus-entzule askorengana informazioa edo datuak hedatzeko balio duena. Maiz, masa komunikabide izena ere ematen zaio. Masa-komunikabideak, komunikabide masiboak (mass media) edo hedabide masiboak audientzia handi batek aldi berean jasotzen dituen komunikabideak dira. Masa-komunikazio deitzen zaio igorle bakar baten (edo komunikatzaile baten) eta hartzaile masibo baten (edo entzule baten) arteko elkarrekintzari hiru baldintza, aldi berean, betetzen duenean: handia izatea (edo ez txikia); zabala eta heterogeneoa izatea, eta, funtsean, anonimoa izatea. Masa-komunikabideak masa-komunikaziorako tresnak baino ez dira, eta ez dira pertsona arteko komunikazio-ekintzari buruzkoak.\nMunduko herritar guztiak daude komunikabide batzuen edo besteen mende, eragile ekonomiko, sozial eta politiko guztientzat, komunikazio eta presentzia publikorako lanabes gisa, ezinbestekoak baitira. Gaur egun, telebistarako berariaz sortutako formularen arabera, komunikabide horien helburua haietara sarbidea duten ikusleak \"doktrinatzea\", \"eragitea\" eta \"entretenitzea \"izan liteke. Aldezten dituzten interesak kontuan hartuta, enpresaburuaren edo enpresa-taldearen onura ekonomikoa bilatzen dute; normalean, multimedia-komunikazioko talde handietan kontzentratzen da, eta ideologikoki eta publizitatearen bidez eragiten diote publikoari.\nEraldaketa digitalaren aroak informazioa lortzeko eta kudeatzeko modua markatu du, eta horrek eragin zuzena izan du hedabide masiboen funtzionamenduan.\nDefinizioarekin arazoak.\nXX. mendearen amaieran, garai hartako komunikabide masiboak komunikabide masibo nagusietako zortzi industriatan sailka daitezke: liburuak, Internet, aldizkariak, filmak, egunkariak, irratia, grabazioak eta telebista. Komunikazio digitalaren teknologia XX. mendearen amaieran eta XXI. mendearen hasieran lehertu zen, eta, horren ondorioz, galdera hau sortu zen: zer komunikabide-mota sailkatu beharko lirateke \"komunikabide masibo\" gisa? Adibidez, eztabaidagarria da definizio horretan telefono zelularrak edo bideojokoak sartzea. Era berean, komunikabideen arteko bateratze-prozesua areagotzen ari den edo ez ere galde daiteke. 2000ko hamarkadaz geroztik, zazpi hedabide mota aipatu ohi dira. Hona hemen agerpen dataren arabera sailkatuta:\nMasa-komunikabide bakoitzak bere eduki, sortzaile, teknikari eta negozio-ereduak ditu. Adibidez, Internetek blogak, podcastak, webguneak eta banaketa orokorreko sarearen gainean eraikitako beste teknologia batzuk biltzen ditu. Seigarren eta zazpigarren hedabide motei, Internet eta sakelako telefonoei, hedabide digitalak esaten zaie kolektiboki; eta laugarrenari eta bosgarrenari, irratia eta telebista hedabideak. Batzuen ustez, bideojokoak masa-komunikabideen beste mota bat bihurtu dira.\nTelefonoa bi norabideko komunikazio-gailua da, eta masa-komunikabideak, berriz, talde handi batekin komunikatzen dira. Gainera, telefonoa Interneterako sarbidea duen telefono mugikor bihurtu da. Horrek telefono mugikorrak masa-komunikabide bihurtzen dituen edo, besterik gabe, masa-komunikabide batera (Internetera) sartzeko erabiltzen den galdetzen da. Gaur egun, sistema bat dago, zeinaren bidez saltzaileak eta iragarleak sateliteak aprobetxatzeko eta iragarkiak eta publizitatea zuzenean telefono mugikorretara transmititzeko gai diren telefonoaren erabiltzaileak eskatu gabe. Milioika pertsonari egindako publizitate masiboaren transmisio hori masa-komunikaziorako beste modu bat da.\nBideojokoak ere masa-komunikabide baterantz eboluzionatzen ari dira. Bideojokoek (adibidez, lineako rol joko masiboak (MMORPG), \"RuneScape\" kasu) mundu osoko milioika erabiltzaileri joko-esperientzia komuna ematen diete, eta erabiltzaile guztiei mezu eta ideologia berberak transmititzen dizkiete. Batzuetan, erabiltzaileek online jokatzen duten beste batzuekin partekatzen dute esperientzia. Hala ere, Internet alde batera utzita, eztabaidagarria da bideojokoetako jokalariek esperientzia komun bat partekatzen ote duten banaka jokatzen dutenean. Bideojoko bateko gertaerak xehetasun handiz eztabaida daitezke inoiz jolastu ez den lagun batekin, esperientzia berbera baita bakoitzarentzat. Kontua da, beraz, masa-komunikazio modu bat ote den.\nHistoria.\nMasa-komunikabideen historia antzinako kulturetan antzezten ziren garaikoa da. Hura izan zen komunikabide bat publiko zabalago bati \"zabaldu\" zitzaion lehen aldia. Ezagutzen den lehen liburu inprimatua \"Diamantezko Sutra\" da, 868. urtean Txinan inprimatua, baina argi dago liburuak inprimatzen zirela lehenago ere. Buztin tipo-mugikorrak 1041ean asmatu ziren Txinan. Hala ere, Txinako masen arteko alfabetatze-hedapen motelaren eta paperaren kostu handi samarraren ondorioz, erruz inprimatutako lehen ingurunea Europako herri-inprenta izan zen, 1400 inguruan. Kopuru handitan inprimatu ziren arren, oso adibide gutxi daude, eta 1600. urtea baino lehen inprimatutakoak ezagutzen diren gehienek ez dute iraun. \"Masa-komunikabideak\" terminoa medio inprimatuen sorrerarekin sortu zen. Komunikabide horiek masa-komunikabideen lehen adibidea dira, gaur egun terminoa erabiltzen dugun bezala. Komunikabide mota hori Europan hasi zen Erdi Aroan.\nJohannes Gutenberg-ek inprenta asmatu zuenean, liburuen ekoizpen masiboa nazio osoan zabaldu zen. Lehen liburua, Biblia latinez, tipo mugikorrak zituen inprimategi batean inprimatu zuen, 1453an. Inprenta asmatzeak masak komunikatzeko lehen modu batzuk ekarri zituen, liburuak eta egunkariak lehen baino askoz eskala handiagoan argitaratzeko aukera eman baitzuen. Asmakuntzak, halaber, aldatu egin zuen munduak material inprimatuak jasotzeko modua; nahiz eta liburuak garestiegiak izaten jarraitu zuten masa-komunikabide izendatzeko gutxienez mende bat geroago arte. Egunkariak 1612 inguruan garatu ziren, ingelesezko lehen adibidea 1620an argitaratu zelarik; baina, jende-masa batengana iristeko, XIX. mendera arte itxaron behar izan zuten. Tirada handiko lehen egunkariak XIX. mendearen hasieran sortu ziren Londresen, The Times izenarekin, eta abiadura handiko lurrun-inprimategi birakariak asmatu eta eremu geografiko zabaletan eskala handiko banaketa ahalbidetu zuten trenbideei esker sortu ziren. Zirkulazioa handitzeak, ordea, irakurleen atzeraelikadura eta elkarreragina murriztea ekarri zuen, eta egunkariak noranzko bakarreko baliabide bihurtu ziren.\n\"Hedabide\" adierazpena 1920ko hamarkadan hasi zen erabiltzen. \"Masa-komunikabideak\" kontzeptua inprimatutako komunikabideetara mugatu zen gerraostera arte, irratia, telebista eta bideoa sartu zirenean. Ikus-entzunezkoak oso ezagunak egin ziren, informazioa eta entretenimendua ematen baitzituzten, koloreak eta soinuak ikusleak/entzuleak erakartzen baitzituzten, eta jendeari telebista pasiboki ikustea edo irratia entzutea errazagoa baitzitzaion aktiboki irakurtzea baino. Azkenaldian, Internet izan da komunikabide berri eta ezagunena. Informazioa erraz eskuratzen da webguneen bidez, eta erraz eskura daiteke bilaketa-motorren bidez. Batek jarduera asko egin ditzake aldi berean, hala nola jolastu, musika entzun eta sare sozialak ezarri, edozein lekutan dagoela ere. Beste masa-komunikabide batzuk eskaintzen duten informazio-motan mugatuta daudelarik, Internetek giza ezagutzaren baturaren ehuneko handi bat hartzen du. Komunikabide modernoek Internet, telefono mugikorrak, blogak, podcastak eta RSS kanalak dituzte.\nHedabideen historia oso lotuta dago teknologiaren garapenarekin. Azken ehun urteetako garapen ekonomikoaren ondorioz, komunikazioarekin lotutako produktu batzuk eskaini ahal izan zaizkio publiko handiari, gero eta prezio merkeagoetan. Prentsa idatziaren urrezko garaian Estatu Batuetan egunkariek prezioak jaitsi zituztenetik edozein langilerentzat eskuragarriak izatera iritsi ziren Internet zabaldu zen arte. Askotariko eragina izan du gizartean komunikazio-modu berri horrek; neurri batean, pertsonen arteko zuzeneko komunikazioa murriztu du, eta iritzi publikoa sortzea erraztu du. Masa-komunikabideak zuzeneko edo zeharkako publizitatean eta propaganda politikoan erabiltzen dira.\nBereizi egin behar dira, batetik, erakunde soziopolitiko gisa, eta, bestetik, edukiak hainbat mezu-motaz osatutako material sinboliko gisa, eta, horien artean, bereizi behar dira informazioa eta iritzi publikoa; entretenimendua eta fikzioa, eta publizitatea eta propaganda. Eduki horien barruan, eragin-maila islatzen da. Termino hori bizitza kolektiboaren gizarte-egoera batetik ulertu behar da, non edozein taldetako subjektuak lankidetzan aritzera behartuta baitaude; beraz, ezinbestekoa da batzuen eta besteen eragina izatea, elkarrekin egokitu behar baitute.\nJendearen iritzian eta ohituretan eragin handia dutenez, gobernuen eta enpresen helburua da. Globalizazio-prozesuari modu erabakigarrian lagundu diote; izan ere, edozein pertsonak edozein tokitako informazioa noiznahi eta gero eta azkarrago eskuratzeko aukera ematen dute, eta, beraz, munduko biztanleen gustu kulturalak zabaltzen eta estandarizatzen lagundu dute. Askotariko diziplinak aztertzen dira, soziologiatik hasi eta ekonomiara arte eta filosofiatik igarota.\nEraginaren ideiak berekin dakar eraginpekoak behar adina baliabide erabiltzea bere irizpide eta borondatea hartzaileari edo eraginpekoari ezartzeko. Mekanismo horren bidez, jarrerak indartu nahi dira, edo jarrerak eta portaerak aldatu, eta horrek eragina izan dezake talde txiki edo zabalen (nazioen) balio eta sinesmen kolektiboetan. Eragin sozial eta kulturaleko prozesuek lotura estua dute boterearen erabilera eraginkorrarekin, baina hertsapenik eta are mehatxurik eza dute ezaugarri. Boterearen ezaugarri izan ziren, beti, gizartean eragiteko gaitasuna eta baliabideak, masa-gizartean areagotzen direnak.\nFuntzioak.\nHedabideei esleitutako funtzioak lau dira nagusiki:\nHerrialde askotan, informazioa jasotzeko eskubideak maila konstituzionala du; titularra jasotzailea da, eta administratzailea, berriz, komunikabideak. Horretarako, testu konstituzionalek berek prentsa-askatasuna dutela aurreikusten dute, adierazpen-askatasunari lotutakoetako bat.\nEskubide eta askatasun horien mugak informazioa \"egiazkoa\" izatea, eta ohorerako edo intimitaterako eskubidean ez sartzea izaten dira, nahiz eta muga horiek ez diren zehatzak eta eztabaidagai diren. Izan ere, komunikabideak laugarren boteretzat hartu dira konstituzionalismoaren hiru botere klasikoekin batera. Ez du irudikapen formalik, eta ez da herri-hautaketarik (entzuleen arrakastaren edo porrotaren zigorrez gain), eta, beraz, botere informala da, botere faktiko deritzenak bezala, eta botere bigun (soft power) gisa definitu den funtsezko osagaietako bat da, gaur egungo munduan boterea adierazteko biderik eraginkorrena. Batzuetan, zentsuraz edo kontrol-saioez akusatzen dute estatu-botereek haien erabilera kontrolatzea. Demokrazia moderno gehienetan, norberaren bitartekoen autorregulazioaren alde egiten da (kazetaritzako deontologia profesionala), justiziaren aurrean erantzukizun penal edo zibilari baino ez baitiote aurre egiten. \nBestalde, informazioaren desinformazioa eta manipulazioa etengabeak dira prentsaren hasieratik (prentsa horia, horixka edo sentsazionalista deiturikoak agerpen nabaria du; hala ere, informaziorik gabeko eta manipulaziozko praktikak egin daitezke ingurune \"ez-horixketan\". ikus hurrengo paragrafoa), William Randolph Hearst-en prentsa-kanpainek erakusten duten moduan, Estatu Batuek Kubako gerran parte hartzea lortu baitzuen (1898). Gerra arteko garaiko totalitarismoak (faxismoa, nazismoa eta estalinismoa) masa-komunikabideak propagandarako modu eraginkorrean erabiltzeagatik nabarmendu ziren (adierazpen hori Propaganda Fidesetik dator, fede katolikoa zabaltzen duen Egoitza Santuko erakunde batetik).\nKomunikabideetako enpresaburuak, beti, bere interesen defentsan (ekonomikoak, sozialak, presio-taldekoak) izan du motibazio nagusia, edozein jarduera ekonomikok berezko duen onuraz eta jarduera horren protagonismoak gizartean duen ospearen gainetik; norbanakoaren interes horiei, ideologia baten defentsa gainjarri ohi zaie (politika, erlijioa edo estetika). Motibazio ideologikoa agerikoa da (gutxi-asko irekia) komunikabide guztietan, alderdi-prentsa deritzonaren motibazio definitzaile eta zehatza da: XIX. mendeko eta XX. mendeko lehen erdiko erakundea krisian sartu zena XX. mendeko bigarren erdian ia herrialde guztietan marjinal bihurtu arte alderdi bakarreko erregimenetan izan ezik. Publizitatea hedabideen diru-sarrera ekonomiko nagusia izateak ekonomia orokorrarekin eta ekonomia-talde handien ikuspuntuekin eta interesekin lotzen ditu, eta, horien artean, komunikazio-talde berak daude. Gizarte-taldeek edo gutxiengoen joera politikoek emandako erantzunari, kontrainformazioa esaten zaio, eta garapen handia izan du Internet eta telefonia mugikorra ahalbidetzen duten gizarte-sareen erabilerarekin (adibidez, albisteen hedapen biralarekin eta manifestazioen deialdi, gutxi-asko, espontaneoarekin); horri \"bosgarren boterea\" deitu zaio. Komunikabideak ere kontrol-modu bat dira, bi eratakoak E.A.Ross-entzat: koaktiboak eta limurtzaileak. Hertsapenek lotura dute berezko \"kontrola\" deituriko gizarte praktika eta erakundeekin, indar zuzenean oinarritzen baitira; lege eta polizia sistema juridikoa, indar armatuak, propaganda eta kontrapropaganda, pertsuasio-formak... komunikazio- eta informazio-praktikekin lotuta daude, bai pertsonen artean, bai erakundeetan, bai eta zabalkunde publikoan ere. Pertsuasio-kontrolaren esparruan, transmisio-alderdi hauek nabarmentzen dira: informazio-mota, zein agenda-motari buruz informatzen den, edizioaren eta programazioaren eta nagusiak diren kodeen ezaugarriak, bai eta alderdi sakonak ere, hala nola transmititzen diren denboraren eta historiaren ikuskerak.\nZerikusia duten lanbideak.\nKazetaritza.\nKazetaritza, hedabideen bitartez, informazio eta analisia lortu, interpretatu, tratatu eta zabaltzean datza: jarduera profesional bat, prentsa, irratia, telebista eta Internet, besteak beste.\nKazetaritzaren helburu nagusia herritarrei informazio zehatza eta puntuala ematea da, gizartearen aurrean eskubideak aldarrikatzeko; gainera, komunikabideek publikoa aberasten duten albisteak, iritziak edo kritikak transmititzeko erabiltzen dute gehienbat.\nJos\u00e9 Luis Dader Informazio Zientzietako espezialistak adierazi duenez, kazetaritza ere bada (gizartearentzat garrantzitsuak diren gertaerak ezagutzera emateko metodoa izateaz gain) garrantzizko eta egiazkotzat egiaztatutako informazioa biltzea, egiaztatzea, sintetizatzea eta argitzea uztartzen duen zientzia eta interes publikoko gaietan edo haien bizitzan eragina izan dezaketen gaien jarraipen zehatza egin behar duten herritarrei modu desinteresatuan zerbitzatzea.\nDiziplina gisa sailkatzea oso eztabaidatua da, orokorrean, komunikazio zientzien barruan, baina, hainbat herrialdetan, soziologiari eta, batzuetan, zientzia politikoari atxikita dago azken gizarte zientziari dagokion komunikazio politikoaren adarraren barruan.\nEmaitza komunikazio-ekosistema hipertrofiatua da, gailuz, datuez eta subjektibotasunez betea. Literatura akademikoak eta kazetaritzak hainbat termino erabili dituzte komunikazio-prozesu hori sintetizatzeko: \u00abkakofonia\u00bb (Dahlgren, 2005), \u00abtestuinguru kolapsatua\u00bb (Boyd, 2008), \u00abzarata iraunkorra\u00bb (Guti\u00e9rrez Rub\u00ed, 2009), \u00abinfoxikazioa\u00bb (Chamorro-Premuzic, 2014) eta \u00abadimen obesitatea\u00bb (Naskar, 2019).\nIkerketa.\nTelebista: ideien makina.\nTelebistak eragin handia ematen dioten hainbat ezaugarri ditu. Izan ere, telebista bera, Marshall McLuhanek esango lukeen moduan, bitartekoa baino gehiago mezua da. Adierazkortasunagatik, errealitatea hurbiltzen duten irudiak eta soinuak elkartzeagatik, beste ezein komunikabidek egiten ez duena. 70eko hamarkadan koloretako telebista sortu zenean, salmentak ugaritu egin ziren, eta arraroa zen etxe bakoitzean munduan gertatzen zena kontatzen zuen telebistarik ez egotea. Horrek zalantza handia sortzen du, eta kazetaritzako esaldi ezaguna: \"gertatzen ari da eta kontatzen ari gatzaizkizu\". Eta kontatzen ez digutena ez da gertatzen ari? George Gerbnerren arabera, komunikabideek errealitatea kontatzen eta konfiguratzen digute; kanpoan zer dagoen hautatzen dute. Autore horrek esango luke: telebista da munduaren ikuspegi global batean komunitate bateko kide guztiak etiketatzen dituen bitartekoa. Gerbnerrek aipatzen duen \"zientzia-hazkuntza\" ingurunearekiko esposizioaren denboraren araberakoa da; zenbat eta mendekotasun handiagoa izan telebistarekiko, orduan eta ahalmen handiagoa izango du telebistak ideiak modu partikularrean moldatzeko, baina komunitate baten iritzi publikoa gelditu eta osatuko duten ideiak dira.\nMasa-gizartea.\nMasa-komunikabideak gizarte eta bizi-eredu oso zehatz bati egozten zaizkio, masa-gizarteari, hain zuzen ere. Aro Garaikidean du jatorria, eta industria-iraultza du ezaugarri. Iraultza horren ondorioz, nekazaritza utzi egiten da industriaren eta zerbitzuen mesedetan. Mugimendu demografiko handiak dira, landa-exodoa eta lanaren mekanizazioa barne hartzen dituztenak, eta, horren ondorioz, makinek artisauak ordezkatzen dituzte. Gizarte industrialaren aldaketa sozial handiekin batera, aldatu egiten da bizimoduaren ikuspegi indibiduala eta komunitateen arteko loturak.\nIdazle batzuek mitikotzat eta ez oso errealistatzat jotzen dute \"publiko zabala\". Robert O 'Harak, adibidez, \"Media for the millions\" liburuan, publiko masiboa masa-komunikazioaren falazia handienetako bat dela dio. Bere zenbait liburutan, Ayn Randek dio publikoaren banakako kideak benetakoak direla, baina publiko masiboak irrealak direla. Eszeptizismo hori gorabehera, jende askok uste du \"publiko zabala\"ren kontzeptuak izateko arrazoia duela, eta, beharbada, gehien pentsatzen den publikoa da publiko masiboaz hitz egiten denean. Publiko orokor eta amorfo horretako kideek ez dute harremanik beste kide batzuekin, haiekin ez baitute haiekiko hurbiltasun handirik sentitzen, edo ez dute haiekin zerikusirik. Komunikabideekin harremanetan jartzen dira modu atomizatu eta pertsonalean, besteekin adiskidetasun-sentsaziorik izan gabe. Ildo horretan, \"publiko zabal\"eko kideak independenteagoak edo indibidualistagoak dira beren harremanetan eta komunikabide masiboei ematen dieten erantzunean bigarren publiko masiboa baino. Publiko espezializatua, sakabanatuta dagoen arren eta neurri batean anonimoa eta heterogeneoa den arren, interes komunak eta antzeko orientabide politiko eta ideologikoak dituzten pertsonek osatzen dute, antzeko mezuak bilatzera bultzatzen dituztenak. Zenbait ezaugarri psikologikorekin lotuta egon daitezke, hala nola agintaritzatik aske egoteko nahiarekin. Gustave LeBon-ek jendetza psikologiko deitu zien talde horiei, eta horiek ez daude, nahitaez, nonbait kokatuta, baina antzeko motibazioak dituzte. Egilearen ustez, masek mugimendu kolektibo bat sortzen dute, irrazionala eta bortitza dena; masekiko beldurra planteatzen du.\nBitxia bada ere, ikus-entzuleek ez dute komunikabideen edukia gehiegi kontrolatzen. Gaur egun, Espainian, iritzi publikoaren kontrola haurren ordutegian oinarritzen da, eta hori Estatuaren ekimentzat har liteke. Hedabideek audientziaren eskariarekin justifikatu ohi dute beren programazioa, baina oso gutxitan gertatzen da hori esplizituki. Programazioek lortzen duten pantaila-kuota neurtzen da, baina horrek audientziari eskaintzen zaion programazioaren onarpen-maila jakiteko baino ez du balio (hau da, dagoenaren artean aukeratzeko). Beraz, telebasura kontsumitzen den ala ez etengabe eztabaidatu arren, hartzaileak ez dirudi urrats esanguratsurik egin duenik. Inkestetan parte hartzen dute, mugikorretik edo telefonoz bozkatzen dute, eta proposatzen zaien edozein prozedura jarraitzen dute. Analisi kritikoa hedabide batzuen ekimenean geratu da, eta entzuleei proposatzen diete, askotan umorearen bidez.\nEragina arkitekturan.\nArkitekturan, \"mass media\" kontzeptua bere burua ezagutzera emateko eta bere esparruak zabaltzeko beharraren ondorioz sortu zen, edozein komunikabide erabiliz era guztietako kontzeptu arkitektonikoak masarengana hurbiltzeko. Horregatik, arkitektura aztertzen eta eztabaidatzen hasi zen, eta azaldutako kontzeptuei buruzko balorazio kritikoak sortu zituen. Charles \u00c9douard Jeanneret-Gris \u00abLe Corbusier\u00bb arkitektoa aitzindaria izan zen komunikabideak ideia arkitektoniko, artistiko eta urbanistikoak zabaltzeko erabiltzen 1920an \"L 'Esprit Nouveau\" aldizkaria argitaratuta. Aldizkari horretan, auto eta hegazkinen industria-katalogo asko, publizitate-liburuxkak eta egunkarien ebakinak biltzen dira, besteak beste. Horiek guztiak Le Corbusierrek bere bizitzan zehar biltzen zituen. Aldizkariaren egitura apur bat desberdina zen irudiaren eta idazkiaren arteko harremana idealen arteko talka baino gehiago logika tradizionaleko irudiaren eta testuaren arteko lotura zelako. Hain zuzen ere, irudiaren eta testuaren arteko desadostasun horrek eta aurrerapen teknologikoen irudiak izateak irakurlearen arreta bereganatzea lortzen zuen irudien bidez eta testuaren bidez Le Corbusierren mezua transmititzea.\nBitartekoak entretenimendu edo programazio mental gisa.\nKomunikabideak informatzeko, prestatzeko edo entretenitzeko existitzen diren arren, asko dira ados ez daudenak eta baliabide horiek erabiltzearen aurka daudenak; bada, ezkutuko esaldien bidez (haien ustez) edo hitz jakinen erabileraren bidez eta baita programen bidez ere, giza adimena modelatuz doaz (izan ere, giza gogamenak baldintzapen mentala izan dezake esaldi batetik irudi batera errepikatuz gero) modu jakin batean programatuz.\nKomunikabideek jendearengan duten eraginari buruzko hainbat teoria soziologiko daude, hala nola Elisabeth Noelle-Neumann politologoaren teoria, \"Isiltasunaren Espiral\"arena\",\" non komunikabideek funtsezko zeregina duten iritzi publikoaren eraketan.\nKontrainformazioa, hedabideen antitesi gisa.\nKontrainformazio alternatiboa edo sinpleki kontrainformazioa, printzipioz, botere politiko bati lotuta ez dauden talde independenteek helarazitako informazioa da. Informazio mota horrek hainbat gizarte-mugimenduren edo ideologiaren aldarrikapenak azpimarratzen ditu.\nHedabideen bilakaera Euskal Herrian.\nEuskal Herriko hedabideei buruz Xabier Aranburu Sagarzazuk \"Euskal Herria Errealitate eta Egitasmo\"\u00a0 liburuan \u00abGizarte Komunikabideak (1939-1984)\u00bb atalean egindako lanean, honela agertzen du horien bilakaera:\nJakina, egunkari horiek guztiak gaztelania hutsean argitaratzen ziren, eta, Xabier Aranburuk digunez, bazegoen egunkaririk eskelaren bat euskaraz jarri nahi izanez gero, hitzez hitz itzulitako gaztelaniazko beste bat jarri behar zela edo hitzak gaztelaniazko grafiaz idatzi behar zirela, eta abar. \nIparraldeko egunkariei dagokionez, kontuan hartu behar da \"Sud Ouest\" egunkaria, 1944. urtean sortua eta Bordelen argitaratua, \"Petite Gironde\" izenekoa desagertu ondoren, zeinari II. Mundu Gerran, alemaniarren okupazioan, kolaboratzaile izatea leporatu baitzioten.\n\"Herria \"astekaria, Baionan argitaratzen da 1944. urtez geroztik, eta \"Eskualduna \"astekariaren desagerpenaren ondoren hasi zen argitaratzen. Euskara hutsez argitaratzen da, salbu azkeneko orrialdea frantsesez agertzen dena\u00a0. \nIrratia.\nEuskal Herrian sortu zen lehen irratia Sabino Urzelaietak Donostian ezarritakoa izan zen, \"Radio San Sebastian\" izenekoa eta 1925an martxan jarri zena. Altxamendu faxistaren ondoren, \"Radio Nacional de Espa\u00f1a\"k eta \"Radio Cadena Espa\u00f1ola\"k (garaian Falangeri lotutakoak) beren emisoreak ezarri zuten Hego Euskal Herriko hiriburuetan. Beranduago, 50.eko hamarkadan, zenbait herri-irrati sortu ziren herriko parrokiari lotutakoak: \"Segura\", \"Arrate\", \"Tolosa\", \"Barakaldo\"...\u00a0 \nIparraldean, hasieran, \"Radio Bayona\"k baino ez zuen emititzen, eta ez egun osoan informatiboak soilik ematen baitzituen. Geroago, 1978an, \"Radio Adour-Navarre\" sortu zen egun osoko programazioarekin. XX. mendearen azkenaldian, \"Gure Irratia\" eta \"Irulegiko Irratia\" martxan jarri ziren, zeinek eun osoan euskara hutsean emititzen duten\u00a0. "}
{"id": "105895", "revid": "96586", "url": "https://eu.wikipedia.org/wiki?curid=105895", "title": "Afro-amerikarren eskubide zibilen aldeko mugimendua (1955-1968)", "text": "1955 urtetik 1968 urtera bitartean gauzaturiko afro-amerikarren eskubide zibilen aldeko mugimendua Estatu Batuetan izandako gizarte mugimendu eraldatzaile zenbaiten multzoa izan zen, helburu gisa zeukatenak afro-amerikarrek pairatzen zuten arraza-diskriminazioa legez kanpo uztea eta Estatu Batuen Hegoaldeko estatuetan boto-eskubidea berrezartzea. Black Power Movement delakoaren agerpenarekin, zeinak gutxi gorabehera 1966tik 1975era bitartean iraun baitzuen, eskubide zibilen aldeko mugimenduaren helburuei gehitu zitzaizkien arraza-duintasuna, buruaskitasun ekonomiko eta politikoa, eta zuriengandiko zapalkuntzatik askatzea.\nEskubide zibilen aldeko mugimenduan parte-hartzerik aktiboena izan zutenetako askok, hala nola NAACP, SNCC, CORE eta SCLCk, nahiago dute \"Southern Freedom Movement\" izena (alegia, \"Hegoaldeko Askatasun Mugimendua\"), borroka hura askoz ere haratago baitzihoan legearen araberako eskubide zibil hutsen ingurukoa izatetik: borroka zen, halaber, askatasunari, errespetuari, duintasunari eta berdintasun ekonomiko eta sozialari zegozkien oinarrizko aferei buruzkoa.\n1955-1968 epean, desobedientzia zibileko eta indarkeriarik gabeko protesta-ekintzek krisi-egoerak sortu zituzten aktibisten eta agintarien artean. Gobernuek, negozioek, hezkuntza-erakundeek eta erkidegoek, hala maila federalekoek nola estatukoek eta udalerrietakoek, sarritan berehalako erantzuna eman behar izan zieten afro-amerikarren berdintasunik eza agerian uzten zuten krisi-egoerei.\nProtesta egiteko eta desobedientzia zibilerako baliatu ziren, besteak beste, boikotak, hala nola Montgomery-ko Autobusen Boikota (Montgomery, Alabama, 1955-1956); eserialdiak, hala nola Greensboro-ko eserialdi eraginkorra (Greensboro, Ipar Carolina, 1960); martxak, Selma-tik Montgomery-rako martxak (Alabama, 1965) bezalakoak; eta indarkeriarik gabeko mota askotako beste zenbait jarduera.\nEskubide zibilen aldeko mugimenduaren fase honetako legegintza-lorpen azpimarragarriak izan ziren eskubide zibilen 1964ko legearen onespena (\"Civil Rights Act\"), zeinak diskriminazioa debekatu baitzuen enplegu-prozeduretan eta instalazio publikoetan; boto-eskubideei buruzko 1965eko legea (\"Voting Rights Act\"), zeinak boto-eskubideak berrezarri eta babestu baitzituen; 1965eko \"Immigration and Nationality Services Act\" legea, zeinaren bidez izugarri ireki baitzitzaien Estatu Batuetan sartzeko modua jatorri europar tradizionalekoak ez ziren giza taldeei; eta eskubide zibilen 1968ko legea, zeinak bazterkeria debekatu baitzuen etxebizitzen salmentan edo alokairuan.\nEstatu Batuen Hegoaldean, afro-amerikarrak politikagintzan sartu ziren berriro ere, eta Estatu Batuetan zehar, gazteek ekintzarako inspirazioa jaso zuten.\nOrdura arteko egoera.\n1876ko hauteskunde eztabaidatuen ondorio bat izan zen Berreraikuntza deritzon prozesua (\"Reconstruction\", ingelesez; alegia, Estatu Batuetako gerra zibilaren osteko garaia) bukatzea. Horrekin batera, Estatu Batuetako Hegoaldean, zuriek eskualde horren gaineko kontrol politikoa berreskuratu zuten.\n1890etik 1908ra bitartean, Hegoaldeko estatuetan afro-amerikarrei boto-eskubidea sistematikoki ukatzeko prozesua abian jarri zen (ingelesez \"disenfranchisement\" deritzon jokabidea, zeinaren bitartez pertsona edo giza talde bati boto-eskubidea kendu edo beren botoaren indarra murriztu edo guztiz deuseztatzen baita), eta ukazio horrek iraun zuen 1960ko hamarkadaren erdialdean eskubide zibilen legeria nazionala onetsi zen arte. Horrela, bada, eta adibide gisa, 60 urte baino gehiagoko epe batean beltzek Hegoaldean inor ere ez zuten hautatzerik izan beren interesak Kongresuan ordezkatzeko.\nAipagai dugun denbora-epean zehar, Alderdi Demokratak, zuriek kontrolatuta, Hegoaldearen gaineko kontrol politikoari heldu zion berriro ere. Alderdi Errepublikarra (Abraham Lincoln presidentearen alderdia), zeina izan baitzen beltz gehienak kide zituen alderdia, ezerezean gelditu zen, boto-emaile beltzen izen-ematea bertan behera utzi zenean. XX. mendearen lehenbiziko urteetarako, Hegoaldeko kargudun hautatu ia guztiak Alderdi Demokratakoak ziren.\nAfro-amerikarrei boto-eskubidea ukatzen zitzaien aldi berean, legearen bitartez arraza-bereizketa inposatzen joan zen, eta beltzen aurkako indarkeriak berebiziko gorakada izan zuen.\nBerreraikuntza ostean Estatu Batuetako Hegoaldean sorturiko arraza-bereizkeriaren eta zapalkuntzaren sistema hura, estatuak ageri-agerian onetsitakoa, \"Jim Crow\" izenaz egin zen ezagun. Eta ia-ia erabat bere horretan iraun zuen noiz eta 1950eko hamarkadaren hasierara arte.\nHorregatik, XX. mendearen hasierako urteak Estatu Batuetako arraza-harremanek behea jo zuteneko garaitzat hartu ohi dira maiz (\"Nadir of American race relations\"). Nahiz eta eskubide zibilen urraketarik eta problemarik larrienak Hegoaldeko estatuetan jasaten ziren, gizarte-tirabirek eragina izan zuten beste eskualde batzuetan bizi ziren afro-amerikarrengan ere.\nBerreraikuntza osteko garaiaren ezaugarriak:\nAfro-amerikarrek eta beste arraza-gutxiengo batzuek antolamendu hori errefusatu egin zuten. Mota ezberdinetako erresistentzia-jokabideei eutsi zieten, eta bizitza-aukera hobeak bilatu zituzten, auziak jarriz, erakunde berriak sortuz, ordain politikoaren bidez, eta lanbide-esparruan antolatuz.\n1909an, National Association for the Advancement of Colored People (NAACP) fundatu zen (alegia, \"jende koloredunaren aurrerabiderako elkarte nazionala\"). Auzi-jartzeen, hezkuntzaren eta lobby-jardunaren bidez arraza-bereizkeriari amaiera jartzeko helburuarekin borrokan jardun zuen. Bere ahaleginaren lorpen handia izan zen Estatu Batuetako Auzitegi Gorenak \"Brown v. Board of Education\" kasuan (1954) emandako epaia, non gaitzetsi egin baitzuen zurientzako eta koloredunentzako eskola bereizien sistema, eta, era horretan, indargabetu egin zuen \"separate but equal\" doktrina (hots, \"bereiziak baina berdinak\"), \"Plessy v. Ferguson\" kasuan ezarri zena.\nHegoaldeko estatuetatik kanpo, gainontzeko estatuetan beltzen egoera zertxobait hobea zen (estaturik gehienetan botoa eman zezaketen, nahiz eta etxebizitzak edo lanpostuak eskuratzean bereizkeria jasaten zuten, hala ere). 1910-1970 epean, afro-amerikarrek, beren bizi-baldintzak hobetzearren, iparraldera nahiz mendebaldera migratu zuten. Guztira, Hegoaldetik ia zazpi milioi beltzek alde egin zuten, \"Great Migration\" gisa ezagutzen den horretan.\n\"Brown vs. Board of Education\" kasuan lorturiko garaipenarekin hatsa harturik, baina horrek ondorio praktiko berehalakorik izan ez zuela ikusirik zapuztuta, hiritar partikularrek gero eta indar handiagoz arbuiatu zituzten planteamendu legalistak eta gradualistak, desegregazioa erdiesteko oinarrizko lanabes gisa. Arraza-segregazioaren eta boto-ukazioaren aldekoek, Hegoaldean, \"massive resistance\" (erresistentzia masiboa) deritzon politika kontrajarri zieten. Eta horri aurka egiteko, afro-amerikarrek erabili zuten halako estrategia bat zeinak uztartzen baitzituen zuzeneko ekintza (\"direct action\") eta indarkeriarik gabeko erresistentzia. Estrategia hori \"desobedientzia zibil\" gisa ezagutua da, eta hasiera eman zion 1955etik 1968ra bitarteko afro-amerikarren eskubide zibilen aldeko mugimenduari.\nAuzi-jartzeen ordez, masa-ekintza.\nEskubide Zibilen aldeko Mugimenduak XX. mendearen lehenbiziko erdian ezaugarri gisa izandako estrategia, zeina oinarritzen baitzen hezkuntza publikoan, legegintza-arloko lobby-jardunean eta sistema judizialaren araberako auzi-jartzeetan, aldatu egin zen \"Brown vs. Board of Education\" kasuaren ondoren, \"zuzeneko ekintzako\" estrategia bihurtzeko: batez ere, boikotak, eserialdiak, \"Freedom Rides\" deiturikoak (hots, Hegoaldeko garraio publikoetan bidaiatzea, haietan segregazioa aplikatzen ote zen egiaztatzeko), martxak eta antzeko taktikak, zeinak mobilizazio masiboan, indarkeriarik gabeko erresistentzian eta desobedientzia zibilean oinarritzen baitziren. Ekintza masiboaren estrategia hori Eskubide Zibilen aldeko Mugimenduaren ezaugarri izan zen 1960tik 1968ra bitartean.\nElizek eta tokian tokiko herritarren erakundeek boluntarioak mobilizatu zituzten, hedapen zabaleko ekintzetan parte har zezaten. Aldaketa eragiteko modu hori zuzenagoa eta potentzialki azkarragoa zen modu tradizionala baino, hots, auzitegietara jotzea baino.\n\"Montgomery Improvement Association\", hau da, \"Montgomery hobetzeko elkartea\", Montgomeryko Autobus Boikotaren zuzendaritzaz arduratzeko eratua, boikot horri urtebetez eusteko moldatu ahal izan zen, harik eta auzitegi federal batek Montgomery hiriari bere autobusak desegrega zitzan agindu zion arte. Montgomeryko arrakastak ekimen horren liderra, Martin Luther King, Estatu Batuetan ezagutarazi zuen. Halaber, beste autobus-boikot batzuetarako inspirazio gisa ere balio izan zuen, hala nola Tallahassee-ko (Florida) 1956-1957ko boikot hagitz arrakastatsua.\n1957an, Martin Luther Kingek eta John Duffy erreberendoak (\"Montgomery Improvement Association\" elkarteko liderrak) elkar hartu zuten antzeko boikot-ahaleginak antolatzen arituak ziren beste eliza-buruzagi batzuekin, hala nola Tallahasseeko C. K. Steele erreberendoa eta Baton Rouge-ko T. J. Jemison erreberendoa; bai eta beste ekintzaile batzuekin ere, hala nola Fred Shuttlesworth erreberendoa, Ella Baker, A. Philip Randolph, Bayard Rustin eta Stanley Levison, Southern Christian Leadership Conference (SCLC) eratzeko, zeinaren egoitza nagusia Atlantan (Georgia) baitzegoen.\nSCLCk entrenamendu- eta lidergo-aholkularitza eskaintzen zien herri bakoitzean segregazioari aurre egiteko egiten ziren ahaleginei. Erakundeak dirua biltzen zuen, gehienbat Iparraldean, aipaturiko kanpainak finantzatzeko. Indarkeriarik eza egin zuen bere printzipio nagusi, eta arrazakeriari aurre egiteko oinarrizko metodo ere.\n1959an, Septima Clarke, Bernice Robinson eta Esau Jenkins-ek, Tennessee-ko Highlander Folk School eskolaren laguntzarekin, Hego Carolinako Sea Islands uharteetan lehenbiziko \"Citizenship Schools\" (\"herritartasun-eskolak\") sortu zituzten. Idazten eta irakurtzen irakasten zuten, era horretan beltzek botoemaile-probak gainditu ahal izan zitzaten. Ekimen horrek izugarrizko arrakasta izan zuen, eta horri esker Johns Island uhartean botoemaile beltzen kopurua hirukoiztu egin zen. SCLCk programa horren gaineko ardura hartu zuen eta haren emaitzak bikoiztu egin zituen beste toki batzuetan.\nGertakari nagusiak.\nBrown v. Board of Education (1954).\n1954ko maiatzaren 17an, Estatu Batuetako Auzitegi Gorenak bere epaia eman zuen, \"Board v. Board of Education of Topeka, Kansas\" izeneko kasuan. Bertan, demandatzaileek argudiatzen zuten inkonstituzionala zela haur beltzei hezkuntza ematea zurien eskoletatik bereizitako ikastetxe publikoetan. Auzitegi Gorenak honela adierazi zuen bere iritzia: \"Eskola publikoetan haur zuriak eta koloredunak bereizteak eragin kaltegarria dauka haur beltzengan. Eragin hori are handiagoa da jokabide hori zuzenbidearen gerizpean gauzatzen denean; izan ere, arraza-bereizketaren politika ulertu ohi da beltzen gizataldearen gutxiagotasun-erakusgarri gisa\".\nAuzitegi Gorenak ebatzi zuen inkonstituzionalak zirela bai 1896an Plessy v. Ferguson kasuan Auzitegi Gorenak berak emandako epaia (\"separate but equal\"-\"bereiziak baina berdinak\" doktrina segregazionista ezarri zuena), bai Cumming v. Richmond County Board of Education kasuko epaia (1899), zeinak doktrina hori eskoletan aplikatu baitzuen.\n\"Brown v. Board of Education\" kasuan, Auzitegi Gorenak agindu zuen ezen segregazio-sistema pixkanaka bertan behera utzi behar zela.\nEmmett Till-en erailketa (1955).\nEmmett Till Chicagoko 14 urteko mutil afro-amerikar bat zen, Mississippi estatuko Money herrixkan oporretan zegoena. Bertako denda bateko emakume zuri bati, ustez, miresmen-txistua egin ondoren, erail egin zuten. Emmett Till modu basatian jipoitua izan zen eta begi bat atera zioten; gero, buruan tiro egin zioten eta, bere gorputzari 35 kilo inguruko haizagailu bat alanbre arantzadunez lotu ondoren, Tallahatchie ibaira bota zuten. Bere gorpua hiru egunez egon zen ibaiko uretan, bi arrantzalek aurkitu eta bertatik atera zuten arte.\nEmmett Till-en amak insistitu zuen hileta publikoa egin ziezaioten, zerraldo irekiarekin, jende guztiak ikus zezan zer-nolako basakeriaz erail zuten bere semea.\nErailketarengatik atxiloturiko susmagarriak absolbitu egin zituzten, baina geroago aitortu zuten beraiek izan zirela hiltzaileak.\nEmmett Till-en erailketa aipatu ohi da Eskubide Zibilen aldeko Mugimendua bultzatu zuten gertakari nagusienetako bat gisa.\nRosa Parks eta Montgomery-ko Autobusen Boikota, 1955-1956.\n1955eko abenduaren 1ean, Rosa Parks-ek (\"eskubide zibilen mugimenduaren ama\" gisa ezaguna) uko egin zion autobus publiko batean bere eserlekua bidaiari zuri bati uzteari.\nRosa Parks NAACP elkarteak Montgomeryn zeukan ordezkaritzako idazkaria zen, eta zuela gutxi itzulia zen Tennesseeko Highlander Center-en eginiko bilera batetik, non indarkeriarik gabeko desobedientzia zibilaren estrategiari buruzko gogoeta egin baitzen.\nAutobuseko gertakariarengatik, Parks atxilotu, epaitu eta zigortu egin zuten, \"ordenaren aurkako jokabidearengatik\" eta udaleko ordenantza bat urratzeagatik. Beltzen kolektiboak gertakariaren berri izan zuenean, 50 buruzagi afro-amerikarrek elkar hartu eta Montgomeryko autobusen boikota antolatu zuten, autobusen garraio-sistema gizalegetsuago bat exijitzeko.\nAlabaina, erreforma-eskaera guztiei ezezkoa eman zitzaienean, NAACP elkarteak, E. D. Nixon-en gidaritzapean, autobus publikoen erabateko desegregazioa erreibindikatu zuen.\nMontgomeryko 50.000 afro-amerikar gehienen babesari eta jarraipenari esker, autobusen boikotak 381 egun iraun zuen, harik eta autobus publikoetan zurien eta afro-amerikarren bereizketa edo segregazioa ezartzen zuen udal ordenantza bertan behera utzi zen arte. Montgomeryko afro-amerikarren ehuneko 90ek parte hartu zuten boikotean. Boikota zela medio, autobus-konpainiaren dirusarrerek ehuneko 80ko beherakada izan zuten.\n1956ko azaroan, auzitegi federal batek Montgomeryko autobusen desegregazioa agindu zuen, eta garaipen hura lortzearekin bukatu zen boikota.\n\"Montgomery Improvement Association\" elkartea izan zen boikotaren zuzendaritzaz arduratu zena, eta elkarte horren lehendakaria ministro baptista gazte bat zen, Martin Luther King izenekoa. Boikota zela-eta, Martin Luther Kingek Estatu Batuetan nazio-mailako ospea lortu zuen. Kristau-anaitasuna eta Estatu Batuetako idealismoa indartzeko egin zituen deiek inpresio positiboa eragin zuten bai Estatu Batuen Hegoaldeko bai beste lurralde batzuetako jendearengan.\nLittle Rock (Arkansas): desegregazioa ikastetxe batean gauzatzea (1957).\nHegoaldeko estatu aski progresista zen Arkansas, eta Little Rock, bertako hiriburua. Hala eta guztiz ere, 1957ko irailaren 4an izugarrizko krisialdia piztu zen, Arkansaseko gobernadore Orval Faubus-ek Guardia Nazionalari dei egin zionean, bederatzi ikasle afro-amerikarri Little Rock-eko Central High School ikastetxean sartzen ez uzteko. Aurretiaz, ikasle horiek demanda bat jarri zuten, ikastetxe integratu horretan ikasteko eskubidea aitortua izan zekien. Bederatzi ikasle horiek, beren nota bikainengatik izan ziren aukeratuak Central High School ikastetxera joan ahal izateko.\nLehenbiziko eskola-egunean bederatzi ikasle haietatik bakarra, neska bat, agertu zen, ez baitzuen jaso ikastetxera joateak zeukan arriskuaz ohartarazten zuen telefono-deia. Ikastetxearen kanpoaldean bilduta zeuden protestatzaile zuriek ikaslea inguratu eta jazarri egin zuten, eta neska polizia-auto batean atera behar izan zuten handik, erasotzaileengandik babesteko. Harrezkero, bederatzi ikasle horiek auto berezi batean garraiatu behar izan zituzten ikastetxera, jeep-etan zihoazen militarren babespean.\nFaubusek ez zuen ordura arte bere burua segregazionista gisa azaldu. Baina Arkansaseko Alderdi Demokratak, zeinak garai hartan estatuko politikagintza kontrolatzen baitzuen, presio nabarmena egin zion Faubusi, hark azaldu zuenean aztertu egingo zuela Arkansaseko estatuan \"Brown v. Board of Education\" epaia betearazteko modua. Eta orduan, Faubusek integrazioaren aurkako jarrera hartu zuen, bai eta integraziora behartzen zuen auzitegi federalaren aginduaren aurka ere.\nFaubusek Guardia Nazionalari emandako agindua ez zitzaion oharkabean pasa Estatu Batuetako Dwight D. Eisenhower presidenteari. Presidenteak auzitegi federalen aginduak betearazteko asmo osoa zeukan. Kritikoek leporatzen zioten oso epela zela (kasurik onenean) ikastetxe publikoak desegregatzeko egitasmoari zegokionez.\nEisenhowerrek erretiratzeko agindua eman zion Guardia Nazionalari. Jarraian, 101. Dibisio Airegarraiatuko zenbait soldadu igorri zituen Little Rockera, ikasleak babesteko.\nEra horretan, ikasleek ikastetxe hartan ikasteko modua izan zuten. Alabaina, lehenbiziko eskola-egunean haien inguruan irain-oihuka eta txistua botatzen bildutako zuri oldartuen artetik pasa behar izan zuten, eta ikasturtearen gainerakoan beren ikaskideen jazarpena pairatu behar izan zuten. Nahiz eta, klaseen artean, soldadu federalen zaintzapean egoten ziren, ikasle beltzek ikasle zurien gutxiespenak eta are erasoak jasan behar izaten zituzten, soldaduak hantxe bertan ez zeudenean. Bederatzi ikasle beltz horietako bat, Minnijean Brown, ikastetxetik egotzia izan zen chili-ontzi baten edukia burutik behera botatzeagatik eskolako bazkari-ilaran erasoka ari zitzaion ikasle zuri bati.\nBederatzi ikasle beltzetatik soil-soilik batek, Ernest Green-ek, lortu zuen graduatzea: 1957-58 ikasturtea amaitu zenean, Little Rockeko eskola-sistemak erabaki zuen ikastetxe publiko guztiak ixtea, integrazioarekin aurrera jarraitu beharrean. Hegoaldeko beste ikastetxe-sare batzuek bide berari ekin zioten.\nEserialdiak (1960).\nEskubide Zibilen aldeko Mugimendua indarberritu egin zen ikasle-talde batek eserialdi bat egin zuenean Woolworth's konpainiak Ipar Carolinako Greensboro herrian zeukan saltoki batean: 1960ko otsailaren 1ean, lau ikasle, soilik beltzentzakoa zen \"North Carolina Agricultural &amp; Technical College\"-koak, Woolworth's-eko jatetxeko barra segregatuan eseri ziren, Woolworth's-ek afro-amerikarrei aplikatzen zien baztertze-politikarengatik protesta egiteko.\nProtesta-egile horiei iradoki zitzaien izan zezatela itxura profesionaleko janzkera, isilik eserita gelditzea, eta eserleku guztiak ez betetzea, baizik eta tartekaturik eserleku hutsak utz zitzatela, jarraitzaile zuri potentzialek protesta horrekin bat egin ahal izan zezaten.\nLaster asko, eserialdi horrek beste eserialdi batzuetarako inspirazio gisa balio izan zuen, hala nola Richmond (Virginia), Nashville (Tennessee) eta Atlantan (Georgia) eginikoak. Estatu Batuetako Hegoalde osoan zehar ikasleak nor bere herriko saltoki batzuetako jatetxeetako barretan eserialdiak egiten hasi zirenean, herri horietako agintariek zenbaitetan indar hutsa erabili zuten, protesta-egileak jatetxeetatik fisikoki ateratzeko.\nEserialdia, teknika gisa, ez zen gauza berria: jadanik 1942an, Congress of Racial Equality delakoak eserialdiak sustatu zituen Chicagon, bai eta St. Louisen 1949an, eta Baltimoren, 1952an.\n1960an, ordea, teknika horri esker lortu zen nazio osoaren arreta erakartzea Eskubide Zibilen aldeko Mugimendurantz. Greensboro-ko eserialdiaren arrakastak ikasleen kanpaina samalda bat eragin zuen Estatu Batuen Hegoaldean, eta, seguruenik, horietatik hobekien antolatuta zegoena, diziplina zorrotzenaz eginikoa eta eraginkortasunik berehalakoena izan zuena, Nashvillekoa (Tennessee) izan zen. 1960. urtearen amaierarako, eserialdiak hedatuak ziren Estatu Batuen Hegoalde osora ez ezik, Nevada, Illinois eta Ohiora ere.\nProtesta-egileak ez ziren mugatu jatetxeetako barretara soilik; beren ekintzak gauzatu zituzten, halaber, parke, hondartza, liburutegi, antzoki, museo eta bestelako gune publikoetan. Atxilotuak izaten zirenean, ikasleek \"jail-no-bail\" gisa ezaguturiko aldarrikapena egiten zuten (alegia, \"espetxea bai, fidantzarik ez\"), beren borrokara jendearen arreta erakartzeko eta protesta haren kostua alderantzikatzeko: espetxe-erakundeen bizkar ipintzen zuten espetxeetako espazioaren eta janariaren ondoriozko finantza-zama.\n1960ko apirilean, eserialdi haien antolaketa-lanean ibilitako aktibistek batzar bat egin zuten Shaw Unibertsitatean (Raleigh, Ipar Carolina), eta horren emaitza izan zen Student Nonviolent Coordinating Committee (SNCC) delako erakundearen sorrera. SNCCk indarkeriarik gabeko konfrontazio-taktika horiek areagotu egin zituen, \"Freedom Rides\" izenekoak antolatzeraino.\n\"Freedom Rides\" edo Askatasunaren Bidaiak, 1961.\nAskatasunaren bidaiak (\"Freedom Rides\") ziren Eskubide Zibilen aldeko Mugimenduko ekintzaileek (hots, \"Freedom Riders\" deiturikoek) estatuarteko autobusetan Estatu Batuen Hegoaldera eginiko ikuskapen-bidaiak, helburu gisa zeukatenak egiaztatzea Estatu Batuetako Auzitegi Gorenak Boynton v. Virginia kasuan emandako ebazpena benetan betetzen ari ote zen. Auzitegi Gorenaren ebazpen horrek bertan behera utzi zuen estatuarteko bidaietan zihoazen pertsonen segregazioa.\n1960ko hamarkadako lehen askatasunaren bidaia CORE-Congress of Racial Equality erakundeak antolatu zuen. 1961eko maiatzaren 4an abiatu zen Washington D.C.tik, eta maiatzaren 17an New Orleansera iristekoa zen.\nBai lehenbiziko eta bai hurrengo bidaia haietan, aktibistek Estatu Batuen Hegoaldean zehar (\"Deep South\" gisa ezagutzen den horretan, hain zuzen) bidaiatu zuten, autobusetako eserlekuen antolamendua eta autobus-geltokiak desegregatzeko (komunak eta ur-iturriak barne).\nAlabaina, eginkizun hura misio zaila suertatu zen: Annistonen (Alabama), autobus bati su-bonbekin eraso egin zioten, eta bidaiariek korrika atera behar izan zuten bertatik, beren bizia salbatzeko. Alabaman ere, zehazki Birmingham-en, FBIko kide batek jakinarazi zuenez, polizia 15 minutuz agertu gabe egon zen, Ku Klux Klan-eko kideek denbora izan zezaten ekintzaile-talde bat larriki jipoitzeko.\nAnniston eta Birminghameko bortxa-gertakari haiek eten egin zituzten askatasunaren bidaiak, harik eta SNCCko aktibistak Birminghamera iritsi ziren arte, haiei jarraipena ematera.\nAlabamako Montgomery hirian ere askatasunaren bidaietako ekintzaileak jipoituak izan ziren.\nMississippi estatuko Jackson hirian, \"Freedom Rider\"-ak atxilotuak izan ziren, soilik zurientzakoak (\"white only\") ziren instalazioak erabiltzearen bidetik \"bakea urratzeagatik\". Baina erakunde ezberdin askok Jacksonerako askatasun-bidaia gehiago antolatu zituzten. Hirira iritsi ahala, ekintzaileak atxilotuak ziren. Udaren amaierarako, 300 baino gehiago espetxeratuak izan ziren Mississippin.\nKartzelaratutako Freedom Rider-ak modu latzean tratatuak izan ziren, zikinkeriaz beteriko gelaxka nimi\u00f1oetan giltzapetuak, eta noiz edo noiz jipoituak. Jacksonen, bero sapan bortxazko lanak eginarazi zizkieten gizonezko zenbait presori. Beste batzuk Mississippi State Penitentiary espetxera lekualdatu zituzten. Bertan, haientzako janariari neurriz gain botatzen zitzaion gatza, eta koltxoiak kendu zizkieten. Batzuetan, hormetan ipinitako \"eskumutur-apurgailu\"etatik zintzilikatzen zituzten gizonak. Bero handiko egunetan, gelaxketako leihoak itxi egiten zizkieten, arnasa hartu ahal izate hutsa eragozteraino.\nJendeak Freedom Riderrekiko erakutsitako atxikimendu eta babes publikoaren eraginez, Kennedy administrazioak \"Interstate Commerce Commision\" (Estatuen arteko merkataritzarako batzordea) erakundeari agindu zion desegregazio-agindu berri bat eman zezala. Ebazpen berri horrek azaroaren 1ean indarra hartu zuenean, bidaiariak aske izan ziren autobusaren barrenean nahi zuten lekuan esertzeko; autobus-geltokietan, \"white\" (zuriak) eta \"colored\" (koloredunak) errotuluak kendu ziren; ura edateko iturri bereiziak, komunak eta itxarongelak bateratu egin ziren, eta jatetxeetako barrak bezeroei janaria zerbitzatzen hasi zitzaizkien haien larruazalaren kolorea kontuan hartu gabe.\nBoto-emaileen erroldatzea antolatzen.\nFreedom Ride-en ondoren, Mississippiko herrietako zenbait buruzagi beltzek, hala nola Amzie Moore, Aaron Henry eta Medgar Evers-ek, SNCCri eskatu zioten lagundu zezala boto-emaile beltzak erroldatzeko zereginean, bai eta estatuan botere politikoaren parte bat bereganatu ahal izateko moduko erakundeak sortzeko langintzan ere. Izan ere, Mississippik bere konstituzioa 1890ean berretsi zuenetik, erroldatzea zaildu egin zuen, eta beltzak erroldetatik egotzi zituen, askotariko baldintzak ezartzearen bidetik: biztanle bakoitzeko zergak, egoiliar izateko betekizunak eta alfabetatze-azterketak. Hainbeste urteren buruan, beltzei boto-ahalmena eragotzi nahia zurien gailentasunaren aldekoen kulturaren parte izatera iritsia zen.\nRobert Moses-ek, SNCCko antolatzaile batek, 1961eko udazkenean ekin zion horrelako lehenengo proiektuari, McComb-en eta inguruko konderrietan, estatuaren hego mendebaldeko izkinan. Horrelako ahaleginei, errepresio bortitza kontrajarri zieten estatuko eta herrietako agintariek, White Citizen's Council erakundeak (\"white supremacy\" edo zurien gailentasuna defendatzen zuena) eta Ku Klux Klan-ek, eta horren emaitza jipoiketak eta ehunka atxiloketa izan ziren, bai eta boto-eskubidearen aldeko Herbert Lee aktibistaren erailketa ere.\nHainbesterakoa izan zen Mississippi estatuan zuriek boto-emaile beltzen erroldatzeari erakutsitako aurkakotasuna, non askatasunaren aldeko mugimenduko aktibistek ondorioztatu baitzuten beharrezkoa zela ahalegin koordinatu bakarrean bateratzea estatuan eskubide zibilen alde ziharduten erakunde guztiak, arrakasta izateko aukeraren bat izan nahi bazuten. 1962ko otsailean, SNCC, CORE eta NAACPko ordezkariek \"Council of Federated Organizations (COFO)\" eratu zuten. Geroago, abuztuan, beste bilera bat egin zuten, eta SCLC COFOri elkartu zitzaion.\n1962ko udaberrian, Voter Education Project-eko finantzaketarekin, boto-emaileen erroldatzea antolatzen hasi ziren SNCC/COFO, Mississippi ibaiaren deltaren eskualdean: zehazki, Greenwood, Hattiesburg, Laurel eta Holly Springs inguruetan. McComb-en bezalaxe, haien ahaleginek aurkakotasun porrokatua topatu zuten (atxiloketak, jipoiketak, tiroketak, erreketak eta hilketak). Erregistroko arduradunek alfabetatze-probak (\"literacy test\") erabiltzen zituzten, beltzak erroldetatik kanpo uzteko. Horretarako, ikasketa-maila altua zeukaten pertsonei ere gainditu ezinekoak zitzaizkien eskakizunak ezarri zituzten. Horrez gain, enpresaburuek lanetik bota zituzten erroldatzen saiaturiko beltzak, eta maizter ziren beltzak ere beren etxeetatik egotzi zituzten etxe-jabeek.\nHurrengo urteetan zehar, boto-emaile beltzen erroldatzearen aldeko kanpaina estatu guztian zehar hedatu zen.\nBeste estatu batzuetan ere (Louisiana, Alabama, Georgiaren hegomendebaldea eta Hego Carolina) antzeko erroldatze-kanpainei ekin zitzaien, eta halaber antzekoak izan ziren haien aurreko erreakzioak. 1963rako, Estatu Batuen Hegoaldean, boto-emaileen erroldatze-kanpainak desegregazio-ahaleginak bezain funtsezko bihurtu ziren askatasunaren aldeko mugimenduarentzat. 1964ko \"Civil Rights Act\" izeneko legea onetsi ondoren, mugimenduaren eginkizun nagusia bihurtu zen boto-emaileen erroldatzeari babes ematea eta erroldatzea erraztea, estatuen oztopoen gainetik. Horren emaitza izan zen 1965ean \"Voting Rights Act\" izeneko legea onestea.\nIntegrazioa Mississippiko unibertsitateetan, 1956-1965.\n1956an, Clyde Kennard, Koreako Gerrako beterano beltz bat, saiatu zen Hattiesburg-eko \"Mississippi Southern College\" unibertsitatean (gaur egun \"University of Southern Mississippi\" izena duena) matrikulatzen. William David McCain-ek, unibertsitateko presidenteak, izugarrizko ahaleginak egin zituen arazo hau hel ez zedin hiriko buruzagi beltzengana, ez eta estatuko erakunde politiko segregazionistetara.\nKennard bi aldiz atxilotu zuten, akusazio faltsuen pean, eta zazpi urteko espetxe-zigorra ezarri zioten. Hiru urte bortxazko lanetan jardunean eman ondoren, Kennard baldintzapeko askatasunean jarri zuen Mississippiko gobernadore Ross Barnett-ek, jakin zenean Kennardek zeukan kolon-minbizirako tratamendua oso gaizki eman zitzaiola.\n2006an, Robert Helfrich epaileak ebatzi zuen Kennard errugabea zela leporatu zizkioten akusazio guztietan.\nBestalde, James Meredith-ek demanda bat irabazi zuen, eta horren ondorioz, University of Mississippi unibertsitatean 1962ko irailean onartua izatea lortu zuen. Nahiz eta Meredith irailaren 20an, 25ean eta 26an campusean sartzen ahalegindu, Mississippiko gobernadore Ross Barnett-ek ez zion sartzen utzi. Izan ere, Barnett-ek honakoa esan zuen: \"Mississippin ez da inolako eskola integraturik egongo, ni zuen gobernadore naizen bitartean\".\nAuzitegi batek (zehazki, bosgarren zirkuituko apelazio-gorteak, hots, \"Fifth U.S. Circuit Court of Appeals\") Barnett gobernadoreari isuna, men ez egiteagatikoa, jarri ondoren (10.000 dolar baino gehiagokoa, Meredith-i matrikulatzen uzten ez zion egun bakoitzeko), 1962ko irailaren 30ean lortu zuen Meredithek, U.S. Marshals polizien babesarekin, campusean sartzea. Baina ikasle zuriek eta ikasleak ez ziren beste zuri batzuek ere istiluak sortzeari ekin zioten gau hartan, Meredith babesten ari ziren poliziei harriak jaurtikitzen, eta geroago poliziei tiro egiten. Bi pertsona hil ziren (horietako bat, kazetari frantses bat), 28 poliziak bala-zauriak izan zituzten, eta beste 160 zaurituak suertatu ziren. Mississippi Highway Patrol-eko kideak campusetik joan ondoren, Kennedy presidenteak armada arrunteko soldaduak bidali zituen campusera, matxinada hura zapaltzera.\nBiharamunean, Meredithek lortu zuen bere klaseak hastea, soldaduak iritsi ondoren.\nAlbany-ko mugimendua, 1961-1962.\nSCLC erakundeak (zeinak kritikak jaso baitzituen zenbait aktibistarengandik, askatasunaren bidaietan parte hartu ez izateagatik) bere prestigioa eta baliabideak hein handi batean bideratu zituen desegregazio-kanpaina bat egitera Georgiako Albany hirian, 1961eko azaroan. King-ek pertsonalki esku hartu zuen, SNCCko antolatzaileen eta hiriko buruzagien zuzendaritzapeko kanpainari laguntzen.\nKanpaina horrek porrot egin zuen, hiriko poliziaburuak praktikan jaritako taktikengatik eta beltzen gizataldearen baitako desadostasunengatik. Poliziaburuak martxetako partaideei aurre egin zien haien aurkako eraso bortitzik egin gabe eta, beraz, nazio osoko jendea horrelako portaera batek ekarriko lukeen haserrearen bidez sutu gabe. Poliziaburuak arriskutsutzat jo zuen King-en presentzia, eta bera aske utzarazi zuen, horrela beltzak ez oldartzeko. Kingek 1962an alde egin zuen, garaipen aipagarririk lortu gabe. Alabaina, hiriko mugimenduak bere borrokari eutsi zion, eta hurrengo urteetan aurrerapauso nabarmenak egitea lortu zuen.\nBirmingham-eko kanpaina, 1963-1964.\nBirminghameko kanpaina arreta handiz planifikatu zuen Wyatt Tee Walker ekintzaileak, eta ardatz nagusi bat hartu zen helburu gisa: desegregazioa lortzea Birmingham hiriaren zentroko dendetan, eta ez, ordea, erabateko desegregazioa (Albanyn lortu nahi izan zena). Egiazki, hiri horretako agintarien erreakzio bortitzak kanpaina horren helburuari mesede egin zion (Eugene \"Bull\" Connor-ek, hots, poliziaburuak, presiopeko ur-jaurtiketak eta zakurrak erabilarazi zituen, bai manifestarien aurka, bai inguru hartan suertaturiko haur eta oinezkoen aurka ere, eta era horretan nazio guztiaren arreta erakarri zuen gertakari haietara).\nKanpainako ekintzaileek indarkeriarik gabeko askoariko borroka-metodoak erabili zituzten: eserialdiak, belaunikaldiak (hiriko zenbait elizatan), eta konderriko administrazio-egoitzarako martxa bat, boto-emaileak erroldatzeko ekimen bat abiarazteko. Alabaina, hiriko agintariek ebazpen judizial bat lortu zuten, protesta horiek guztiak debekatzen zituena. Kanpainaren bultzatzaileek uste osoa zeukaten ebazpen hura inkonstituzionala zela; horrenbestez, desafio egin zioten, eta kanpainako partaideen atxiloketa masiboetarako prestatu ziren. King-ek aukeratu zuen 1963ko apirilaren 12an atxilotuak izan zirenen artean egotea.\nEspetxean zegoen bitartean, King-ek bere \"Letter from Birmingham Jail\" (\"Gutuna Birmingham-eko espetxetik\") famatua idatzi zuen egunkari baten orrialdeen ertzetan. Bere jarraitzaileek Kennedy Administrazioarengana jo zuten, eta azken horrek esku hartu, eta King aska zezaten lortu zuen.\nDena den, kanpaina ahultzen joan zen, atxilotuak izateko arriskuan jartzeko prest zeuden manifestari gehiago aurkitzeko problemak sortzen hasi baitziren. James Bevel, SCLCko ekintza zuzeneko eta indarkeriarik gabeko hezkuntzako zuzendariak, alternatiba ausart eta eztabaidagarria aurkeztu zuen: institutuetako ikasleak entrenatzea manifestazioetan parte hartzeko. Horren emaitza: maiatzaren 2an, mila ikaslek baino gehiagok \"piper egin\" zuten eskolan, 16. kaleko Eliza Baptistan elkarretaratzea egin eta manifestariekin bat egiteko, \"Children's Crusade\" (\"haurren gurutzada\") deituak izango ziren horietan. Haietatik, seiehun baino gehiago espetxean sartu zituzten. Lehenbiziko egun horretan, aski neurritsu jardun zen polizia. Baina, biharamunean, beste mila ikasle bildu ziren elizan. Martxako ibilaldiari ekin ziotenean, Bull Connor-ek polizia-zakurrak askatu zituen haien aurka, eta jarraian su-itzalketako ur-jaurtikigailuak haurren aurka erabiltzeko agindua eman zuen. Telebista-kamerek Estatu Batu guztietara helarazi zituzten gertakari haien irudiak: nola ur-jaurtikigailuetako ur-zorrotadek ikasleak lurrera botatzen zituzten, eta nola zakurrek manifestariei eraso egiten zieten.\nIritzi publikoaren haserreak Kennedy Administrazioa bultzatu zuen modu eragingarriagoan esku hartzera SCLCren eta zurien denden arteko negoziazioetan. Maiatzaren 10ean, negoziazioko bi aldeek iragarri zuten akordio batera iritsi zirela, hiri-zentroko jatetxeetako barrak eta beste zenbait instalazio desegregatzeko, diskriminaziozko kontratazio-prozedurak kentzeko, espetxeraturiko protestatzaileen askapena bideratzeko eta beltzen nahiz zurien buruzagien arteko komunikazio-bide finkoak ezartzeko.\nBeltzen komunitateko jende guztiak ez zion oniritzia eman akordioari: Fred Shuttlesworth erreberendoa oso kritiko agertu zen, ez baitzen fidatzen, berak izandako esperientzian oinarriturik, Birminghameko botere-egituraren fede onaz. Zurien komunitateko zenbait sektorek indarkeriaz erreakzionatu zuten. Gaston Motelean, non kokatuta baitzegoen SCLCren egoitza ez-ofiziala, bai eta King-en anaia A. D. King erreberendoaren etxebizitza ere, bonba ipini zuten. Lau hilabete geroago, irailaren 15ean, Ku Klux Klan-eko kide batzuen konspirazio batek Birminghameko 16. kaleko Eliza Baptistan bonba eztandarazi eta lau neska gazte erail zituen.\nAlabamako gobernadoreak unibertsitateko atea pertsonalki blokeatu zuenekoa (1963).\n1963ko ekainaren 11n, eta aurretik emana zeukan hitza (\"segregazioa orain, segregazioa bihar eta segregazioa beti\") betetzeko eta eskola-desegregazioa gerarazteko ahalegin sinboliko batean, George Wallace, Alabamako gobernadorea, Alabamako Unibertsitateak Tuscaloosa hirian daukan Foster Auditorium-aren ate erdian jarri zen, bi ikasle beltzi (Vivian Malone Jones eta James Hood) pasatzen ez uzteko asmoz.\nJohn F. Kennedy presidenteak Alabamako Guardia Nazionala bidali zuen, Wallace gobernadorea alde batera baztertzera behartzeko eta bi ikasle beltzek matrikula egin ahal izan zezaten.\nHenry Graham jeneralak hitz hauekin agindu zion Wallace gobernadoreari alde batera erretira zedin: \"Jauna, nire betebehar penagarria da zuri eskatzea alde batera erretira zaitezen, Estatu Batuetako Presidentearen aginduz\" (\"Sir, it is my sad duty to ask you to step aside under the orders of the President of the United States\"). Wallacek hitz batzuk erantzun zizkion, baina, azkenean, erretiratu egin zen.\nGau hartan, Kennedy presidentea nazioari zuzendu zitzaion telebistaz eta irratiz, eskubide zibilei buruzko bere hitzaldi famatuarekin.\nHurrengo astean, 1963ko ekainaren 19an, eta hitz eman zuen bezala, Kennedy presidenteak eskubide zibilei buruzko lege-proiektuaren testua bidali zuen Kongresura.\nWashington-eko martxa, 1963: \"March on Washington for Jobs and Freedom\".\nJadanik 1941ean, A. Philip Randolph-ek Washington, D.C.-rako martxa bat antolatu zuen, defentsa-lantegietan enplegu-bereizkeria amaiarazteko eskaerekin bat egiteko. Alabaina, martxa hartarako deia bertan behera utzi zuen, Roosevelt Administrazioak eskaera horri erantzun eta agindu bat eman zuenean, arraza-bereizkeria debekatzen zuena eta agindu horren betetzea egiaztatzeko erakunde bat sortzen zuena.\n1962an, bigarren martxa bat proposatu zuten Randolph-ek eta Bayard Rustin-ek. Nahiz eta Kennedy Administrazioak presio handia egin zuen, martxa hura bertan behera utz zedin, ez zuen arrakastarik izan. Horrela, ba, martxa hura 1963ko abuztuaren 28an egin zen. Martxaren izena: \"March on Washington for Jobs and Freedom\" (\"Washingtonerako martxa, lanpostuen eta askatasunaren aldekoa\").\n1941ean planifikatutako martxa ez bezala (martxa haren antolaketan beltzen erakundeek soilik parte hartu zuten), 1963ko martxa elkarlanean eginiko ahalegin bat izan zen, eta bertan esku hartu zuten eskubide zibilen aldeko erakunde nagusi guztiek eta langile-mugimenduaren sektorerik progresistenak, bai eta erlijio-erakundeek ere.\nMartxak sei helburu ofizial zeuzkan:\n1.- Eskubide zibilei buruzko lege esanguratsuak.\n2.- Obra federalei buruzko programa erraldoi bat.\n3.- Enplegu betea eta bidezkoa.\n4.- Etxebizitza duinak.\n5.- Botoa emateko eskubidea.\n6.- Hezkuntza-sistema integratu egokia.\nDena den, helburu horien artetik, martxak ardatz nagusi gisa hartu zuen Kennedy Administrazioak Birminghameko gatazken ondoren proposaturiko eskubide zibilei buruzko legea onesteari zegokiona.\nEstatu Batuetako hedabide nazionalek izugarrizko oihartzuna eman zioten martxari.\nLincoln Memorialen aurrean, Martin Luther Kingek bere \"I have a dream\" hitzaldi historikoa eman zuen, zeinean arrazen arteko harmonia aldezten baitzuen.\nParte-hartzaileen kopuruari dagokionez, datu hori aldatu egiten da, informazio-iturburuaren arabera: poliziak zioenez, 200.000 izan ziren; antolatzaileen hitzetan, ordea, 300.000. Parte-hartzaileen % 80 inguru afro-amerikarrak ziren, eta gainerakoak, zuriak eta beste talde etnikoetakoak.\nEkintza arrakastatsua izan zen martxa. Nahiz eta hizlari askok Kennedy Administrazioa goraipatu zuten boto-eskubidea babesteko eta segregazioa debekatzeko legedi berri eta eraginkorragoa lortze aldera hark eskubide zibilen alorrean egindako ahaleginarengatik, SNCC-ko John Lewis-ek administrazioari aurpegiratu zion Estatu Batuen hegoaldeko beltzak eta eskubide zibilen aldekoak babesteko lan gehiago egin ez izana.\nMartxa eta gero, King-ek eta eskubide zibilen aldeko mugimenduko beste buruzagi batzuek Etxe Zurian bilera egin zuten Kennedy presidentearekin. Kennedy Administrazioak legea onesteko asmo osoa zuela zirudien arren, ez zegoen argi Kongresuan hori lortzeko behar adina boto zeukanik. Baina Kennedy presidentea 1963ko azaroaren 22an erail zutenean, presidente berriak, Lyndon Johnson-ek, erabaki zuen berak Kongresuan zeukan eragina erabiltzea Kennedyk legediaren arloan zeuzkan egitasmoetako asko gauzatzeko.\nSt. Augustine, Florida, 1963-1964.\nSt. Augustine (Florida) ezaguna zen nazioko hiririk zaharrena izateagatik, espainiarrek 1565ean fundatu baitzuten; halaber, helmuga turistiko garrantzitsua zen. 1963an eta 1964an hiri horretan gertaturiko gorabehera dramatikoek erakarri zuten 1964ko Civil Rights Act legea, egiazko mugarria zena, onestea.\nHiriko mugimendu bat, Robert B Hayling-en gidaritzapean (dentista beltz bat zen, bai eta aire-indarretako beteranoa ere), 1963z geroztik hiriko erakunde segregatuetan protestak egiten aritua zen, eta horren ondorioz, urte hartako udazkenean Hayling doktorea eta haren hiru kide modu basatian jipoituak izan ziren, Ku Klux Klan-en ekintza batean.\n1964an, Hayling doktoreak eta beste aktibista batzuek Southern Christian Leadership Conference premiatu zuten St. Augustinera joan zitezen. Lehenbiziko ekintza udaberriko oporraldian gauzatu zen: Haylingek dei egin zien iparraldeko unibertsitate-ikasleei St. Augustinera joan zitezen, baina ez hondartzan denborapasan egotera, baizik eta manifestazioetan parte hartzera. Massachusetts-eko lau dama entzutetsu ere joan ziren, beren babesa emateko: Mary Parkman Peabody, Esther Burgess, Hester Campbell (hiru horien senarrak apezpiku episkopalak ziren) eta Florence Rowe andrea (zeinaren senarra John Hancock aseguru-konpainiako lehendakariordea baitzen). 72 urteko Peabody andrea, nor eta Massachusetts-eko gobernadorearen ama, atxilotu egin zuten, Ponce de Leon Motor Lodge jatetxe segregatuan talde integratu batean jaten saiatzeagatik. Atxiloketa horri buruzko albistea Estatu Batu guztietako egunkari-azaletan argitaratu zen, eta mundu guztiaren arreta erakarri zuen St. Augustinen eskubide zibilen aldeko mugimendua egiten ari zen ahaleginera: hurrengo hilabeteetan, herri horretaz gehiago hitz egin zen bere mende ugariko historia osoan zehar baino. Indarkeriarik gabeko ekintzen kanpaina izugarri bat aurrera eraman zen, eta eskubide zibilen aldeko ekintzaileek St. Augustine bihurtu zuten drama moral baten gertaleku, mundu guztiaren begien aurrean gauzatu zena.\n1964ko maiatzetik uztailera bitartean, protesta-egileek jipoiak eta irainak jasan zituzten, baina horiengatik mendekurik hartu gabe. Indarkeria eta gorrotoa pairatuz baina horren truke erantzunik eman gabe, protesta-egileek nazio-mailako begikotasuna eta adiskidetasuna lortu zuten, eta 1964ko eskubide zibilen legearen (\"Civil Rights Act\") onespenerako faktore erabakigarria izan zen hori.\n1964ko ekainean, Martin Luther King St. Augustine-ko Monson Motel-ean atxilotua izan zen (Floridan atxilotua izan zeneko toki bakarra). Bertako gartzelatik, \"Letter from the St. Augustine Jail\" (hots, \"gutuna St. Augustine-ko espetxetik\") bidali zion Estatu Batuen iparraldeko jarraitzaile bati, New Jerseyko Israel Dresner errabinoari, mugimenduan parte hartuko zuen jende gehiago errekluta zezan eskatzeko. Horren emaitza izan zen, astebete geroago, Estatu Batuen historiako errabino-atxiloketarik masiboena, Monson Motelean otoitzaldi batean zeuden bitartean.\nSt. Augustinen inoiz eginiko argazkirik famatuenak honakoa erakusten du: Monson Motel-eko zuzendaria bertako igerilekuan azidoa isurtzen, bertan zuriak eta beltzak bainatzen ari ziren bitartean. Irudi ile-lazgarri hori Washington-eko egunkari baten azalean argitaratua izan zen, Senatua 1964ko eskubide zibilei buruzko legea onesteko bozketa egitera zihoan egunean.\n\"Mississippi Freedom Summer\", 1964.\n1964ko udan, COFOk (Council of Federate Organizations, eskubide zibilen aldeko mugimenduko erakunde nagusienen koalizioa) mila aktibista inguru eraman zituen Mississippira (haietako gehienak, unibertsitate-ikasle zuriak), bertako ekintzaile beltzekin bat egin eta boto-emaileak erroldatzeko, \"Freedom Schools\" (\"askatasun-ikastetxeak\") izenekoetan irakasteko eta Mississippi Freedom Democratic Party (MFDP) alderdia antolatzeko.\nMississippiko biztanle zuri askok gorrotoa hartu zieten kanpotarrei eta bertako gizartea aldatzeko ahaleginei. Estatuko eta tokian tokiko gobernuek, poliziak, White Citizen's Council-ek eta Ku Klux Klan-ek askotariko beldurtze- eta jazarpen-jokabideak baliatu zituzten (atxiloketak, jipoiketak, etxe-erreketak, hilketak, espioitza, lanetik kaleratzeak, etxebizitzetatik egozteak eta abar), asmo haiei kontra egiteko eta beltzei ez uzteko hauteskundeetarako erroldatzen edo berdintasun soziala erdiesten.\n1964ko ekainaren 21ean, eskubide zibilen aldeko hiru langile desagertu egin ziren: James Chaney, Mississippiko gazte beltz bat, igeltseritza-ikaslea, eta bi ekintzaile judutar: Andrew Goodman, antropologia-ikaslea, eta Michael Schwerner, CORE-Congress of Racial Equality-ko antolatzaile bat, Manhattan-eko Lower East Side-koa. Zenbait aste geroago, haien gorpuak aurkitu ziren: Klan-eko kide batzuek erail zituzten (haietako batzuk Neshoba County-ko sheriffaren departamentukoak ziren). Gertakari horrek iritzi publikoaren haserre bizia piztu zuen, eta ondorioz, Estatu Batuetako Justizia Departamentuak eta FBIk (azken horrek, lehenago, ez zion aurre egin nahi izan beltzen segregazio eta jazarpenaren gaiari) aferan esku hartu zuten. Hilketa horien ondoriozko haserrea lagungarri izan zen eskubide zibilei buruzko legea onetsia izateko.\nEkainetik abuztura bitartean, Freedom Summer-eko ekintzaileak lanean jardun ziren estatu osoan sakabanaturiko herrietako 38 proiektutan (haietako gehienak, Mississippi ibaiaren deltaren eskualdean kontzentratuak). Gutxienez ere 30 askatasun-ikastetxe ezarri ziren, 3.500 ikasle inguru bildu zituztenak, eta 28 komunitate-zentro abiarazi ziren.\nSummer egitasmoaren iraunaldian zehar, Mississippiko 17.000 inguru beltzek egin zuten saioa boto-emaile gisa erroldatzeko, haien aurka supremazia zuriaren aldekoek ipinitako eragozpenak eta oztopo burokratikoak gainditu nahirik. Alabaina, soilik 1.600ek (alegia, % 10ek baino gutxiagok) lortu zuten. Dena den, 80.000 baino gehiagok bat egin zuten \"Mississippi Freedom Democratic Party (MFDP)\" alderdiarekin kide gisa, erakunde politiko alternatibo gisa eratua, eta era horretan erakutsi zuten botoa emateko eta politikan parte hartzeko zeukaten nahia.\nNahiz eta Freedom Summer ekimenarekin boto-emaile asko erroldatzea lortu ez, eragin nabaria izan zuen Eskubide Zibilen aldeko Mugimenduaren ibilbidean. Lagungarri izan zen, hain zuzen, etenaldia egiteko hainbat hamarkadarekin, zeinetan Jim Crow sistemaren oinarri izandako jendearen isolamendua eta zapalketa nagusi izan baitziren. Askatasunaren Uda hura baino lehenago, albistegi nazionalek arreta gutxi eman izan zioten Deep South eskualdean beltzek jasandako jazarpenari eta eskubide zibilen aldeko ekintzaile beltzek pairaturiko arriskuei. Alabaina, Hegoalde osoan izandako gertakari-bilakaerak handitu egin zuen hedabideen arreta Mississippin gertatzen ari zenarekiko. Estatu Batuen iparraldeko ikasle zuri dirudunen heriotzek eta iparraldeko beste zenbait jendek izandako mehatxuek erakarri egin zuten komunikabideen arreta guztia Mississippi estatura. Hori zela-eta, ekintzaile beltz asko sumindu egin ziren, uste baitzuten hedabideek modu ezberdinean balioesten zituztela beltzen eta zurien biziak.\nAgian, Freedom Summer-ek izandako eraginik aipagarriena boluntarioengan izan zen, haietako ia guztiek, beltzek nahiz zuriek, oraindik ere uste dutelako uda hura beren bizitzetako unerik erabakigarrienetakoa izan zela.\nEskubide zibilei buruzko 1964ko Legea (\"Civil Rights Act\").\nNahiz eta Kennedy presidenteak eskubide zibilei buruzko legedi bat proposatu zuen, eta Estatu Batuen iparraldeko kongresukideen babesa izan, Estatu Batuen Hegoaldeko senatariek legearen izapidetzea blokeatu zuten, legearen bozketa atzeratu edo bertan behera uzteko maniobren bitartez. Hala ere, Johnson presidenteak azkenean lortu zuen legeak bere izapideak amaitzea Kongresuan, eta 1964ko uztailaren 2an Johnson presidenteak 1964ko Eskubide Zibilei buruzko Legea sinatu zuen, zeinak \"arrazan, kolorean, erlijioan edo jatorri nazionalean\" oinarrituriko diskriminazioa debekatzen baitzuen enplegu-prozeduretan eta instalazio publikoetan. Legeak Estatu Batuetako Fiskal Nagusiari baimena ematen zion legea aplikarazteko demandak aurkezteko. Halaber, lege berri horrek deuseztatu egin zituen bereizkeria inposatzen zuten estatu- eta udalerri-mailetako arauak.\nMississippi Freedom Democratic Party, 1964.\nMississippi estatuko beltzei XIX. mendetik eragozten zitzaien hauteskundeetan botoa ematea. 1963an, COFOk \"Freedom Vote\" (\"askatasunaren hauteskundea\") bat antolatu zuen Mississippin, bertako beltzek botoa emateko zeukaten nahia erakusteko asmoz.\n80.000 pertsona baino gehiagok eman zuten izena eta parte hartu zuten erreala ez zen hauteskunde hartan, non \"Freedom Party\"ko hautagaien zerrenda integratu bat lehian aritu baitzen estatuko Alderdi Demokrata ofizialeko hautagaiekin.\n1964an, antolatzaileek Mississippi Freedom Democratic Party (\"Mississippiko Askatasunaren Alderdi Demokrata\") eratu zuten, soilik pertsona zuriz osatuta zegoen alderdi ofizialari desafio egiteko. Mississippiko hauteskunde-erregistratzaileek haien hautagaiak halakotzat aitortzea errefusatu zietenean, berariazko lehen mailako hauteskundeak antolatu zituzten. Delegatu-zerrenda bat aukeratu zuten, 1964ko Konbentzio Demokrata Nazionalean Mississippi ordezkatzeko.\nAlabaina, Mississippiko Askatasunaren Alderdi Demokrataren presentzia deserosoa zitzaien konbentzioaren antolatzaileei. Izan ere, haien asmoa izan zen Johnson Administrazioak eskubide zibilen alorrean izandako lorpenak garaipen-giroan ospatzea, eta ez, ordea, Alderdi Demokrataren beraren baitako arrazakeriari buruzko borroka bat izatea. Mississippiz bestelako Hegoaldeko estatuen \"all-white\" ordezkaritzek (alegia, soilik zuriek osatuek) mehatxu egin zuten alde egitearekin, baldin eta Mississippiko hautagai-zerrenda ofiziala ez bazuten onartzen. Johnson kezkatuta zegoen, ikusirik Barry Goldwater errepublikarraren kanpaina zer-nolako aurrerakada izaten ari zen ordura arteko demokrata zurien \"gotorleku\" zen \"Solid South\"-ean, bai eta Alderdi Demokrataren lehen mailako hauteskundeak egin zirenean George Wallace-k Estatu Batuetako Iparraldeko estatuetan jasotako babesa ere.\nJohnsonek ezin zuen saihestu, ordea, MFDPk bere erreibindikazioak Kredentzialen Batzordeari aurkeztea. Han, Fannie Lou Harner-ek bere lekukotasun argigarria eskaini zuen, berak eta beste batzuek hauteskundeetarako erregistratzen saiatzeagatik jasan zituzten jipoiketa eta mehatxuei buruz. Telebista-kamerei begiratuz, Harner-ek galdera hau bota zuen: \"hau al da Amerika?\".\nJohnsonek MFDPri \"konpromiso\" bat eskaini zion, zeinaren bidez boto-ahalmenik gabeko bi eserleku emango baitzitzaizkion, eta Alderdi Demokrata ofizialak bidalitako ordezkaritzak (pertsona zuriz soilik osatua) bere eserlekuei eutsiko baitzien. MFDPk, haserretuta, halako \"konpromiso\"ari ezezkoa eman zion.\nMFDPk, aitorpen ofiziala ukatu zitzaiola-eta, konbentzioaren barruan bere protestei eutsi zien. Mississippiko ordezkari \"erregular\"etatik hiru izan ezik beste guztiek alde egin zutenean (alderdiarekiko leialtasunari buruz zin egitea errefusatu zutenean), MFDPko ordezkariek, haien aldekoak ziren ordezkariengandik, konbentziorako sarrerak eskuratu zituzten, eta Mississippiko ordezkari ofizialek hutsik utzitako eserlekuak hartu zituzten. Antolatzaileek kendu egin zituzten handik. Biharamunean bertara itzuli zirenean, ikusi zuten ezen konbentzioaren antolatzaileek eraman egin zituztela bezperan hutsik geratu ziren eserlekuak. Ordezkariak hantxe geratu ziren, eta askatasun-kantak (\"freedom songs\")kantatu zituzten.\nAlderdi Demokrataren 1964ko konbentzioak MFDPko eta Eskubide Zibilen Aldeko Mugimenduko kide asko zapuztuta utzi zituen, baina ez zuen MFDP suntsitu. MFDP erradikalizatu egin zen aurrerantzean. Nation of Islam-eko Malcolm X gonbidatu zuen, bere konbentzioetako batean hitz egiteko, eta Vietnamgo Gerraren aurka agertu zen.\nMartin Luther King-i Bakearen Nobel Saria eman, 1964.\n1964ko abenduaren 10ean, Martin Luther King-i Bakearen Nobel Saria eman zioten. Saria jasotako gizonik gazteena bihurtu zen horrela: 35 urteko adina zeukan.\nEstatu Batuetako futbol-ligako jokalariek New Orleans boikoteatzea, 1965eko urtarrila.\n\"American Football League\" liga profesionalaren 1964ko denboraldia amaitu ondoren, liga horretako \"All-Star Game\" 1965. urtearen hasierarako programatu zen, New Orleans-eko Tulane estadioan jokatzeko.\nAlabaina, New Orleanseko zenbait hotel eta instalaziotan jokalari beltz ugariri zerbitzatuak izateko ezetza eman ondoren, eta taxi-gidari zuriek bidaiari beltzak eramatea errefusatu ondoren, jokalari beltzek eta zuriek, elkar harturik, New Orleans-i boikota egitearen aldeko presioa egin zuten. Jokalariek fronte bateratua osatu zuten. Ondorioz, txapelketa lekualdatu egin zuten, Houston-eko Jeppesen estadiora.\nBoikota erakarri zuten jokabide diskriminatzaileak ilegalak ziren, 19eko.64ko uztailean sinaturiko Eskubide Zibilei buruzko Legearen (\"Civil Rights Act\") arabera. Pentsatzekoa da lege berri horrek adorea eman ziela Amerikako Futbol Ligako jokalariei, beren jarrerari eusteko. Kirol profesionaleko txapelketa batek hiri oso bati egindako lehenbiziko boikota izan zen.\nSelma-tik Montgomery-rako martxak, 1965.\nStudent Nonviolent Coordinating Committee erakundeak asmo handiko proiektu bati ekin zion 1963an, Alabama estatuko Selma hirian boto-emaileak erregistratzekoa. Alabaina, 1965. urterako oso aurrerakada apala egitea besterik ez zuen lortu, Selmako sheriff Jim Clark-ek erakutsitako aurkakotasuna zela-eta. Hiriko biztanleek laguntza eskatu zioten Southern Christian Leadership Conference erakundeari, eta, horrenbestez, King Selmara joan zen, zenbait martxa gidatzeko. Aldi hartan atxilotua izan zen, beste 250 manifestarirekin batera. Martxetako parte-hartzaileek poliziaren bortxazko erresistentziarekin topo egiten segitu zuten.\n1965eko otsailean egindako martxa batean, poliziak Jimmie Lee Jackson, inguruetako Marion herriko biztanlea, hil zuen. Heriotza hura akuilu bat izan zen Selmako mugimenduko zuzendari James Bevel-entzat, Selmatik estatuko hiriburura, Montgomeryra, martxa bat antolatzen hasteko.\n1965eko martxoaren 7an, 600 pertsonak ekin zioten Selmatik Montgomeryrainoko martxari (87 kilometroko distantzia dago bi hirien artean). Martxa hasi eta berehala, soil-soilik sei etxe-irlako distantzia egina zeukatela, Edmund Pettus zubian, estatuko tropek eta hiriko agenteek (haietako batzuk zaldi gainean zihoazela) manifestari baketsuei eraso egin zieten borrekin, malko-gasarekin, alanbre arantzadunez estalitako gomazko hodiekin eta zigorrekin. Martxako partaideak berriro hiri barrura bultzatu zituzten.\nGertakari haien irudiak Estatu Batu guztietan telebistaz erakutsi ziren. Irudi haietan ikusten zen nola poliziek eraso egiten zieten botoa emateko eskubidea lortu nahi zuten manifestari baketsuei. Gertakarien emanaldi hark eragindako zirrararen ondorioz, erreakzio nazional bat sortu zen, bi urte lehenago Birminghamen izandakoarekin gertatu zen bezala. Horrela, ba, martxaren antolatzaileek agindu judizial bat lortu zuten, eta horri esker bi aste geroago martxa egin ahal izan zuten, inolako gorabeherarik gabe.\nMartxoaren 9an bigarren martxa bat egin ondoren, zuriek boto-eskubideen aldeko beste pertsona bat erail zuten, James Reeb erreberendoa (Birminghameko ospitalean hil zen, martxoaren 11n).\nMartxoaren 25ean, Ku Klux Klan-eko lau kidek tiroz erail zuten Viola Liuzzo, eskubide zibilen aldeko ekintzaile bat, Michigan-ekoa, Montgomeryrako martxa bukatu ondoren martxako partaide batzuk gauean berriro Selmara autoz zeramatzanean.\nBoto Eskubide Legea (\"Voting Rights Act\"), 1965.\nJohnsonek 1965eko abuztuaren 6an sinatu zuen Boto Eskubide Legea (ingelesez, \"Voting Rights Act\"). Lege horren bidez, bertan behera utzi ziren \"poll tax\" deituriko zergak (boto-eskubidea erabili ahal izateko aurrebaldintza gisa ezarritako zergak), irakurri eta idazteko gaitasunari buruzko testak, eta boto-emaileei ezarritako bestelako azterketa subjektiboak. Halaber, lege horren bidez baimena ematen zen test haiek erabiltzen ari ziren estatuetan eta hauteskunde-barrutietan boto-emaileen erregistratzea agintari federalek ikuskatzeko. Ordura arte botoa emateko izen-ematetik kanpo utziak izan ziren afro-amerikarrek, azkenean, auzi-jartzearen ordezko alternatiba bat izan zuten eskueran. Izan ere, 1965eko lege horrek Ameriketako Estatu Batuetako Fiskal Nagusiari baimena ematen zion aztertzaile federalak bidaltzeko, tokian tokiko erregistratzaileen ordez.\nJohnsonek bere lankideei aipatu omen zien kezkatuta zegoela, lege hori sinatzeak ez ote zuen erakarriko aurrerantzean Estatu Batuen hegoaldeko zuriak Alderdi Demokrataren boto-emaile gisa galtzea.\nLegeak berehalako eragin positiboa izan zuen afro-amerikarrentzat. Onetsi zenetik hilabete gutxi batzuk igaro zirenerako, 250.000 boto-emaile beltz berri erregistratu ziren (horien heren bat, aztertzaile federalek erregistratuak). Lau urteren buruan, Estatu Batuen Hegoaldean, erregistraturiko boto-emaileen kopurua bikoiztu baino gehiago egin zen.\nBeltzek botoa emateko ahalmena berreskuratzeak aldatu egin zuen Estatu Batuen Hegoaldeko paisaia politikoa. Izan ere, Kongresuak Voting Rights Act onetsi zuen garaian, soilik ehun afro-amerikar inguruk ziharduten postu hautetsi batean, eta horiek guztiek, Estatu Batuen Iparraldean. Bada, 1989rako, 7.200 afro-amerikar baino gehiago ari ziren postu hautetsiak betetzen, eta horietatik, 4.800 baino gehiago Hegoaldean. Hegoaldeko beltzek goi-mailako postuak betetzen zituzten udalerri-, konderri- eta estatu-administrazioetan.\nAtlantak alkate beltz bat hautatu zuen, bai eta Mississippiko Jackson hiriak eta Louisianako New Orleans-ek ere.\nMemphis, King-en erailketa eta \"Poor People's March\", 1968.\nJames Lawson erreberendoak 1968ko martxoan Memphis-era (Tennessee) gonbidatu zuen Martin Luther King, bertako zabor-biltzaileen greba bati bere babesa eman ziezaion. Izan ere, kanpaina bat abiarazi zuten, bi langile laneko ezbehar batean hil ondoren.\nLawson-en elizan \"Mountaintop\" (\"mendi-gailur\") sermoi famatua eman ondoren, 1968ko apirilaren 4an King erail egin zuten. Hurrengo egunetan, Estatu Batuetako 110 hiritan istiluak egon ziren; batez ere, Chicago, Baltimore eta Washingtonen.\nMartin Luther King-en hiletaren aurreko egunean, bere alargunak, Coretta Scott King-ek, 20.000 manifestariren buruan martxa egin zuen Memphis-eko kaleetan zehar, eta apirilaren 9an, 150.000 pertsonako hileta-prozesioan parte hartu zuen, Atlantan. Bere duintasunak kemena eta itxaropena biziberritu zituen Eskubide Zibilen aldeko Mugimenduko kide askorengan, eta irmotu egin zuten bere postua arraza-berdintasunaren aldeko borrokako buruzagi berri gisa.\nRalph Abernathy erreberendoa izan zen Martin Luther King-en ondorengoa SCLCren buru gisa, eta ahalegina egin zuen Martin Luther King-ek \"Poor People's March\" (\"txiroen martxa\") baterako zeuzkan planak aurrera eramaten. Martxa horren helburua zen zuriek eta beltzek bat egitea Estatu Batuetako gizartean eta egitura ekonomikoan funtsezko aldaketak egiteko kanpaina batean. Martxa aurrera eraman zen, baina ez zituen bere helburuak erdietsi."}
{"id": "105896", "revid": "512", "url": "https://eu.wikipedia.org/wiki?curid=105896", "title": "The Hitchhiker's Guide to the Galaxy (eleberria)", "text": "The Hitchhiker's Guide to the Galaxy (\u00abGalaxiako gida, auto-stopistentzat\u00bb) Douglas Adamsek 1978an idatzitako eleberri bat da, egile horren \"The Hitchhiker's Guide to the Galaxy\" komediazko zientzia fikzioko saileko bost liburuetatik lehena (Eoin Colferrek idatzi zuen seigarrena). Jatorrian irrati sailtzat sortua, gerora liburuak, telebista saioa, bideo-joko bat eta 2005eko bertsio bat azaldu dira. Douglas Adamsek bertsio bakoitzerako apur bat moldatu zuen bere istorioa. Ez dago euskaratuta.\nSinopsia.\nSaioa Arthur Denten abenturetan oinarritzen da. Gizon ingeles bat da, Londres inguruan bizi dena. Bere lagun Ford Prefectekin, Lurretik alde egiten du, \"vogoiak\" izeneko arraza estralurtar batek Lurra suntsitu nahi baitu, autobide espazial bat egiteko. Vogoien ontzi batean sartuta Lurretik ihes egitea lortzen dute.\nVogoiek espaziora jaurtitzen dituztenean, Zaphod Beeblebroxen ontzia agertzen da (\"Urrezko Bihotza\", unibertso ezaguneko ontzirik azkarrena), eta erreskatatu egiten ditu. Zaphod Beeblebrox Forden erdi-lehengusua da, eta galaxiako lehendakaria. Harekin batera datoz Trillian, Arthurren andregai izana, baina Zaphodek kendu ziona, eta Marvin, androide paranoikoa, depresioa duen robot bat. Fordek Arthurri ordenagailua den gida bat erakusten dio, \"Autoestopista Galaktikoaren Gida\", jakituria guztia duen liburua."}
{"id": "105903", "revid": "448", "url": "https://eu.wikipedia.org/wiki?curid=105903", "title": "Agriparen Panteoia", "text": "Agriparen Panteoia edo Erromako Panteoia (latinez: \"Pantheon\") Antzinako Erromako tenplu zirkularra da, Erromatar Inperioaren hasierako garaian eraikia eta jainko guztiei eskainia. Panteoi hitzak (antzinako grezieraz: \u03a0\u03ac\u03bd\u03b8\u03b5\u03bf\u03bd, \u1f31\u03b5\u03c1\u03cc\u03bd) \"jainko guztientzako tenplua\" esan nahi du. Erroman \"La Rotonda\" esaten dio jendeak; hortik dator eraikina dagoen plazaren izena.\nAzalpena.\nHau da sarrerako arkupeko frisoan irakur daitekeen idazkuna. Eraikin honen eraikuntzaren egiletza Marko Agripari ematen zaio, Augusto enperadorearen lagun eta jenerala izan zena. Agriparen hirugarren kontsulaldiak K. a. 27. urtea adierazten du, Augustoren erregealdia hasi zen urtea. Gainera, Dion Kasiok, Agrippak K. a. 25ean Marteren Zelaia deritzon Erromako zatian eginiko lanen artean sartzen du.\nMendeetan zehar, idazkun horrek egungo eraikinari erreferentzia egiten ziola uste izan zen. Aldiz, Chedannek XIX. mendean eginiko ikerketen ondoren, jakin zen jatorrizko Agriparen tenplua suntsitua izan zela, eta gaur egun ikus daitekeena, berriz, Hadriano enperadorearen agintaldian eginiko berreraikuntza bat dela.\nXIX. mendearen amaieran aurkitutako hondakinei esker, jakin dezakegu jatorrizko tenpluak egungoaren antza zuela. Gaur egun, sarrerako arkupe bat dena, jatorrian, tenplu periptero baten fatxada izan zen. Jatorrizko sarrera gaur egungoaren kontrako aldean zegoen, hegoaldean, egungo biribilgunean plaza biribil arkupetu bat baitzegoen. Plaza horren beste aldean, Neptunoren basilika zegoen.\nLehen tenplua, laukizuzen formakoa zen, cella, zabaletarantz jarria zuelarik, Erromatar foroko Konkordiaren tenpluan bezala edo Kapitolino muinoko Veioveren tenplu txikian bezala. Trabertinozko blokez eraikia eta haitzurdinez estalia zegoen. Kapitelak brontzezkoak zirela eta, apainduran, kariatideak eta aurreko estatuak zeudela ere ezagutzen da. Pronaosaren barnean, Agripa eta Augustoren estatua bana zegoen.\nDion Kasiogatik, Panteoi izena, eraikinaren izen ofiziala ez zela ezagutzen da, eta Agripparen asmoa, gurtza dinastiko bat sortzea zela, segur aski, Julia gensaren babesleei eskainia: Marte, Venus eta \"Divo Julio\", hau da, Julio Zesar jainkotua.\nEraikina, sute baten ondorioz kaltetua izan zen 80. urtean, Domizianoren erregealdian konpondua izan zelarik. Baina beste suntsipen bat jasan zuen 110. urtean, Trajano enperadorearen erregealdian.\nHadrianok berreraikitako Panteoia.\nHadrianoren erregealdian, eraikina, erabat berreraikia izan zen. Bere izena ez da idazkunetan agertzen, bere erregealdian eginiko lanetan bere izenik agertzerik ez baitzuen nahi, bere aurreko enperadorea izan zen Trajanoren kasuan ez bezala.\nAdreiluetan aurkitutako fabrika markak, 123-125 urteetakoak dira, tenplua, enperadoreak, Erroman 125 eta 128 bitartean egon zenean inauguratu zuela suposarazten duena. Arkitektoa nor izan zen zehatz ezagutzen ez den arren, proiektuaren egiletza, Apolodoro Damaskokoari ematen zaio.\nJatorrizko tenpluarekiko, norantza aldatu zen, fatxada nagusia iparralderantz begira jarri baitzen. Eraikina, kolomadi batekin pronaos bezala, cella biribil zabal bat eta bi hauen artean, egitura prismatiko batekin osatua geratu zen. Pronaos handiak eta hau cellarekin lotzen zuen egiturak, erabat hartu zuten, errotonda, panteoia Neptunoren basilikatik banatzen zuen augustoar plazaren gunean eraikia izan zen bitartean. Tenpluaren aurrean, bere aldeetako hirutan arkupetutako eta trabertinozko txatalez zolatutako plaza bat eraiki zen.\nEzaugarriak.\nTenplu klasiko baten arkupeari erantsitako gela biribil zabal bat ezartzea, berrikuntza bat da arkitektura erromatarrean. Ganga batekin estalitako gune zirkularraren eredua, garai berean, terma handietan erabili zen, baina berrikuntza bat zen tenplu batean erabiltzea. Sorpresa efektuak ataria zeharkatzean, nabarmena izan behar zuen.\nKupula erdiesferiko bat danbor biribil baten gainean eraikitzea tipikoa zen garaiko arkitekturan. Tivoliko Hadrianoren villan, Agriparen Termetan, Karakalaren Termetan ikus daiteke, eta, oro har, inperioaren lehen garaietako geletan. Petxinak ez ziren garai berantiarrago bat arte orokortuko, Dioklezianoren garaia arte.\nErrotondaren barne espazioa esferaerdi batek estalitako zilindro batez osatua dago. Zilindroaren altuera bere erradioaren adinakoa da. Altuera osoa, berriz, diametroaren berdina da, eta, beraz, esfera oso bat sar daiteke barne espazio horretan. Kupularen diametroa 43,44 metro da; hots, historiako fabrikazko kupularik handiena da. San Petri basilikako kupula pixka bat txikiagoa eraiki zen, Agriparen Panteoiaren kupulaganako errespetuagatik.\nSinbolismoa.\nPanteoia, jatorrian, erromatar mitologiako zeruko zazpi jainkoei sagaraturiko tenplu bat izan zen: Eguzkia, Ilargia eta bost planetak (Merkurio, Artizarra, Marte, Jupiter eta Saturno). Horietako bakoitzak, barneko zazpi absideetako bat zuen berarentzat.\nBeste alde batetik, gela zirkularra, esfera perfektu bat zen, Aristotelesen kontzepzio kosmogonikoaren irudikapena. Alde batetik, \"ilargipeko\" mundua, eraikinaren behealdeko erdiari dagokio. \"Ilargigaineko\" mundua, zeru esfera, erdialdeko okuluak eguzkiarena egiten duen ganga da. Eraikina, gizakia jainkoekin lotzeko pentsatua zegoen, baina, batez ere, enperadorea, herriaren begien aurrean, jainko bezala aldarrikatua zena.\nPronaosa.\nPronaos oktastiloa, fatxadan zortzi zutabe dituena eta lau zutaberekin alboetan, 34,20x15,62 metro neurtzen du, eta plazaren mailatik 1,32 metrora dago, eta, beraz, bertara, bost eskailera maila igoz iristen da. Ordenaren altuera osoa, 14,15 metrokoa da, eta fusteek, 1,48 metroko diametroa dute oinarrian.\nFrisoak, Agripparen idazkuna du brontzezko hizkietan. Arkitrabean, beranduago, bigarren idazkun bat grabatu zen, Septimio Severoren erregealdian egin zen zaharberritzeari buruzkoa. Frontoiak, brontzezko estatuekin apaindua egon behar zuen, bernoekin ainguratuak eta gaur egun galduak daudenak. Zuloen posizioagatik, hegoak zabalduta zituen arrano baten irudia izan zitekeela uste da.\nBarnealderantz, lau zutabeko bi hilarak, espazioa hiru nabetan banatzen dute. Erdikoa eta zabalena denak, cellarako sarrera ate handira daroa, alboetako biak, eraikin zaharretik eramandako Augusto eta Agriparen estatuak izan behar zituzten bi horma-hobi zabaletan amaitzen diren bitartean.\nZutabeen fustea, granito grisez (fatxadan) edo gorriz egina zegoen, Egiptoko harrobietatik zetorrena. Plaza inguratzen zuten arkupeak ere granito gorrizkoak ziren, baina tamaina txikiagokoak. Kapitel korintiarrak, oinarriak eta lotura elementuak, haitzurdin pentelikozkoak dira, Greziatik datorrena. Ekialdeko alboko azken zutabea, XV. mendean galdua, granito grisezko beste bategatik ordezkatua izan zen Alexandro VII.a aita santuaren agintaldian. Fatxadaren ekialdeko muturreko zutabea ere, granito gorrizko fuste batekin ordezkatua izan zen Urbano VIII.a aita santuaren agintaldian. Honela, jatorrizko kolore txandakatzea aldatu zen.\nBi uretarako estalkia zurezko zinbriek eusten dute, arkuen bidez zutabeetan eutsia den horma egitura baten gainean eutsiak. Jatorrizko estalkia, brontzezko zinbriez egina zegoen, U formako profilez, Andrea Palladiok deskribatu zituen arabera. Urbano VII.a aita santuak espoliatu zituen, Sant'Angelo gaztelurako ehun kanoi egiteko urtzea agindu zituenak. Zoladura, kolorezko haitzurdinezko txatalezkoa da, zirkuluak eta karratuak eratuz jarriak.\nErdiko gorputza.\nPronaosa cellarekin lotzen duen erdiko gorputza, \"opera latericia\" deritzonean eraikia dago, eta cellara erantsitako bi matxoi handiz osatua dago. Matxoiek, errotondarako sarrera pasabidea inguratzen dute, errotonda, pronaosaren erdiko nabearen luzapena delarik. Beste alde batetik, matxoien eta cellaren artean, hondakinezko espazio bat geratzen da, non kupularen goialdera joateko bi eskailera kokatzen diren.\nKanpoalderantz, egiturak, errotondaren zilindroaren altuera bera du, eta gaur egun desagertuta dagoen iztuku eta morterozko estaldura bat izan behar zuen. Gorputz honen gainean, adreiluzko bigarren frontoi bat dago, sarrerako arkupea baino garaiagoa, eta soilik oso urrundik ikustea aurreikusten zena. Erlaitz lerroek, errotondaren kanpoaldea zeharkatzen dutena solairuak adieraziz, gorputz honetan jarraitzen dute jarraitzeko modurik gabe.\nBi frontoien arteko maila ezberdintasunak, pronaosa, tamaina handiagokoa aurreikusita zegoela suposarazten du, 50 oin edo 14,80 metroko garaieradun zutabeekin, Trajanoren foroaren iparraldeko sarrerakoak baino handiagoak. Proiektua, aldatu egin behar izan zen, hain tamaina handiko zutabeak hornitzeko modurik ez zegoela eta.\nErrotondaren barnealdea.\nBehealdeko mailan, zortzi exedra zabal irekitzen dira, trapezio eta zirkuluerdi formako oinplanodunak, txandakatuz. Horma-hobiak, pilastra eta zutabezko ordena batez inguratuak daude, taulamendu korritu batekin perimetro osoan zehar, ardatz nagusiko exedretan izan ezik. Hauetan, gangen bidez estaliak, taulamendua eten egiten da, tarteko zutabeak ez baitira beharrezkoak. Exedren artean, tarteko horma zatietan, txandakaturiko hiruki eta zirkulu formako geruzaltxatuak dituzten edikuluak agertzen dira.\nBigarren maila batean, taulamendutik gangaren inpostaraino, leiho hilara bat dago. Leiho hauek goragoko galeria batera irekitzen direnak, bertikalean bat datoz edikulu eta horma hobiekin. Jatorrizko erromatar apaindura, XVIII. mendean ordezkatua izan zen gaur egun ikus daitekeenagatik, ziuraski, 1747-1752 bitartean egina. Hego-mendebaldeko zatiak, zenbait zaharberritze jasan ditu, ez erabat egokiak, jatorrizko itxura aldatu dutenak.\nErrotondaren zoladura, arinki ganbila da, erdialdeko zatia, perimetroa baino 30 zentimetro altuago duelarik, okulutuk sartzen den euria, perimetro osoan zehar dagoen kanalerantz eror dadin. Estaldura, baldosazkoa da, karratuzko diseinu batekin, non, txandakatuz, karratu eta zirkulu txikiagoak inskribatzen diren.\nKupula.\nKupula, barnealdean, kasetoizko bost hilarez apainduta dago, erdialderantz, tamainaz txikiagotzen doazenak, non 8,9 metroko diametroa duen okulu batek zulatzen duen. Aipaturiko leiho zirkularra, irekia mantentzen da, eta bertatik sartzen da argia, baita euria ere; tenpluaren zoladurak, ura kanporatzen duten hustubideak ditu. Okuloa, kupulara, kasetoien azken ilaran finkatutako brontzezko erlaitz batez inguratua zegoen. Fabrikako hutsuneek, kasetoiak zein tarteko espazioa, brontzez estaliak zeudela iradokitzen dute.\nKanpoaldean, kupula, harresiaren gaingoratze batetik abiatzen da, gangaren barneko abiatzetik 8,40 metro gorago. Gainjarritako zazpi eraztunen bidez artikulatua dago, eraztun horietatik beheren dagoenak, oraindik haitzurdinezko estaldura mantentzen duelarik. Gainontzekoak, brontze urreztaturiko xaflez estalia zegoen, gaur egun galdua dagoena, okuluaren perimetroan izan ezik, oraindik bertan dagoena. Brontzezko xaflak, 663an erauziak izan ziren, Bizantziar Inperioko enperadorea zen Konstante II.aren aginduz, eta berunezko estalki berri bat jarri zen 735ean.\nEraikuntza teknika.\nErromatar eraikuntza teknikek, kupulari, hemeretzi mende, erreforma edo indartzerik gabe jasatea ahalbidetu diote. Zenbait faktore tekniko dira, kupula, egundaino, egoera bikainean iritsi izanaren arduradunak.\nKupulak, paralelo eta meridianoetan banatutako sistema bat erabiltzen du (kasetoien formak adierazten duen bezala), non, eraztun kontzentrikoen bidez, eraikuntza sistema autoeramalea eragiten den, eraztun oso bat azken \"klabea\" egitean, andamio guztiak desmunta baitaitezke eta hurrengo eraztuna egiten hasi. Horregatik, okuloa ez da \"erortzen\", Brunelleschik bertan sartzerakoan pentsatu zuen bezala, garaia arte, kupulentzako, soilik zinbra bidezko eraikuntza sistemak ezagutzen baitziren. Hau, arkitekturarentzako pauso garrantzitsu bat izango da, Brunelleschiren Florentziako Santa Maria dei Fiori katedralaren kupulak, 15 mende beranduago Brunelleschi iritsi zela eta Panteoia nola egin zuten ulertu zuela baino ez baitu adierazten.\nKupula, \"opera latericia\"zko (hormigoia adreiluzko hormekin) harresi eraztun baten gainean eusten da, non hiru maila konpositiboei dagozkien irekidurak egin ziren. Neurri batean, irekidura hauek funtzionalak ziren, exedrak eratzen baitzituzten, baina, nagusiki, egiturazkoak ziren, deskargako arkuzko barne hezurdura bat eratzen baitzuten. Arku hauek, erresistenteak eta malguak, orain jatorrizko estaldura galdu denean, atzealdeko horman ikus daitekeen armazoi bat eratzen dute. Choisyk, xehe-mehe deskribatzen du eraikuntza prozesu hau.\nErromatar hormigoiaren konposaketari dagokionez, zementua kopuru txikian nahastua zetorren, honela, sobratzen zen ura drainatuz. Egungo hormigoian, oreatzerako orduan zenbat eta ur gehiago erabili, hainbat eta handiagoa da porositatea behin ura lurrundu ondoren, erresistentzia ahalmena murriztuz. Honela, erabat edo partzialki, ohi hormigoia gogortzerako orduan sortzen diren burbuilak ezabatzea lortzen zen, materialari, erresistentzia handia emanez. Hormigoia, geruza meheetan iraultzen zen, harrizko ilara horizontalekin txandakatuz. Kopuru txikian jartzean, zementuaren atzerakada murrizten da, eta, beraz, pitzatzeko edo asentatzeko aukera.\nBeste alde batetik, kupularen pisua murriztua bilatu zen bi modutan: materialak arinduz (zimentazioan erabilitako trabertinoaren ordez, kupulan, apar harria erabili zen), eta, pixkanaka, harresi oskolaren sendoera murriztuz gorantz (5,90 metrotik hasieran 1,50 metroraino). Gainera, harresietan eginiko horma hobi, galeria eta leihoek, kasetoiek eta gangako okuluaz gain, arku nagusien artean jarriak, eraikuntza arintzen dute betetze guneetan.\nOndorengo historia.\nAntonino Pio enperadoreak eginiko konponketa bat ezagutzen da. Beste alde batetik, idazkun txikiago batek, Septimio Severoren erregealdian, 202. urtean eginiko zaharberritze bat gogorarazten du.\nEraikina, suntsipenetik salbatu zen Erdi Aroan, jada 608an, Fokas bizantziar enperadoreak Bonifazio IV.a aita santuari eman baitzion, honek, eliza kristau bihurtu zuelarik (Martirien Santa Maria). Kristau gurtzara bihurtutako tenplu jentil baten lehen kasua da. Arrazoi honegatik, kalterik gabe eta etengabe erabiliz mantendu zen Antzinako Erromako eraikin bakarra izan zen.\nXV. mendean, Panteoia, freskoekin aberastua da: nabarmenena, Melozzo da Forliren \"Deikundea\"rena, sarreraen eskuinaldeko lehen kaperan jarria. 1435ean, Panteoiari erantsitako erdi aroko eraikinak botatzen dira. Pizkundetik aurrera, panteoia, \"Erromako Bertutetsuen Akademia\" bezala erabilia da, italiar artista handientzako hilobi bezala balio izan zuelarik, Jacopo Vignola edo Raffaello kasu. XVII. mendean, frontoiaren alboetan, bi kanpandorre gehitu ziren, Gian Lorenzo Berninik eginak, modu herrikoian, \"asto belarriak\" bezala izendatuak eta 1893an ezabatu zirenak.\nViktor Emanuel II.a erregea, bere seme Hunberto I.a eta bere emazte Margarita Teresa Savoiakoa, Panteoiko kaperetako batean lurperatuta daude. Hilobi hauek, erakunde monarkikoetako borondatezkoek mantentzen dituzte. Etengabeko polemikak daude hondarrak eraman behar ote liratekeen edo ez, Savoiako etxeak bi mundu gerratan zehar izan zuen jokaeraren ondorioz.\nPanteoia, bere kontserbazio gastuak Italiako Ondasun Kulturalen Ministerioaren kargu dauden monumentu bat den arren, mezak, eta, batez ere, ezkontzak ospatzen diren eliza bat izaten jarraitzen du. 1980an, Erromako erdigune historikoa, Panteoia barne, UNESCOk Gizateriaren Ondare izendatu zuen.\nOndorengo eragina.\nPanteoiak, garrantzi handia izan du mendebaldeko arkitekturan. Pizkundean, euren begirada antzinate klasikora itzuli zuten artista eta arkitektoek, ezin zuten alde batera utzi Erromako eraikin eder eta hobekien kontserbatuenetako bat. Filippo Brunelleschik Panteoia aztertu zuen Florentziako Santa Maria dei Fiori katedrala eraikitzeko, arkitektura pizkundetarraren abiapuntua. Bramante eta Michelangelok, San Pietro in Montorioko Tenplutxoa edo San Petriren basilika bezalako lanetan irudikatu zuten.\nItaliako neoklasizismoan, Antonio Canovak, bere jaioterria zen Possagnon tenplu bat proiektatu zuen, Panteoiaren diseinuan oinarritua.\nAgriparen Panteoiaren eragina nabaritzen hasi zen Ingalaterran eta Ipar Amerikan, batez ere Andrea Palladiori esker, XIX. mendea arte oso imitatua izan baitzen. Gela zibiko, unibertsitate eta liburutegi askok berrerabili dute kupula arkupedunaren forma: Staglienoko hilerri monumentalaren elizak, Napoliko San Francesco di Paola elizak, Vicenzako Villa Caprak, Virginiako Unibertsitateko Thomas Jeffersonen errotondak, Columbiako Unibertsitatearen liburutegiak, Washingtongo Arte Galeria Nazionalaren eraikin nagusiak, Melbourneko Victoria Estatuko Liburutegiak."}
{"id": "105904", "revid": "336", "url": "https://eu.wikipedia.org/wiki?curid=105904", "title": "Huangpu ibaia", "text": "Huangpu ibaia () Txinako Herri Errepublikako Shanghai hiria zeharkatzen duen 97 kilometroko luzera duen ibaia da.\nEzaugarriak.\nIbaiak 400 metro luze eta bederatzi metro zabal ditu batez beste. Shanghain erabiltzen den edateko-ur gehiena Huangpu ibaitik hartzen da. Hiria bitan banatzen du, Pudong ekialdean eta Puxi mendebaldean.\nZubiak.\nIbai laburra izan arren, ibilbide gehiena hiri artean egiten duenez, hainbat zubi ikusgarri eraiki dira ibaiaren bi aldeak batzeko, besteak beste:"}
{"id": "105905", "revid": "4380", "url": "https://eu.wikipedia.org/wiki?curid=105905", "title": "Huangpu ibai", "text": ""}
{"id": "105906", "revid": "1105", "url": "https://eu.wikipedia.org/wiki?curid=105906", "title": "Berseker", "text": ""}
{"id": "105907", "revid": "1105", "url": "https://eu.wikipedia.org/wiki?curid=105907", "title": "Berserk", "text": ""}
{"id": "105908", "revid": "1545", "url": "https://eu.wikipedia.org/wiki?curid=105908", "title": "Washingtongo Arte Galeria Nazionala", "text": "Washingtongo Arte Galeria Nazionala ( edo \"NGA\"), AEBetako hiriburua den Washington Hiriko National Mallean dagoen arte-museo bat da.\nMuseoa 1937an sortu zen, AEBetako Kongresuaren akta baten bidez, eraikuntzarako funtsekin eta Andrew W. Mellonen bilduma handi batekin. Samuel H. Kressek bere laguntza eman zuen arte italiarreko jatorrizko bildumarentzat. Funtsezko erreferentzia puntua museoaren hasieran, Ermitage museoari erosi zion margolan talde bat izan zen, sobietar gobernuak saltzea onartu zituena dibisak lortu ahal izateko.\nEraikinak.\nMuseoa, lurrazpiko pasabide batez elkarlotutako bi eraikinez osatua dago. Jatorrizko eraikina, gaur egun mendebaldeko eraikina bezala ezagutzen dena, 1941eko martxoak 17an ireki zen. Estilo neoklasikokoa da, Agriparen Panteoia gogorarazten duten zutabedun arkupe, ganga eta kupula batekin. Hego simetriko batzuk ere baditu kupularen albo banatan. Proiektua, John Russell Popena da, honek Washingtonen duen beste lan handia, Thommas Jeffersonen Memoriala delarik.\nEkialdeko eraikinaren diseinua, Ieoh Ming Pei arkitektoarena da, eta hau ere geometrikoa da, zatikatua den arren, mendebaldeko eraikinaren klasizismoarekin alderatuz. Airetik, elkarlotutako diamanteetan pentsarazten du. Ekialdeko eraikinak, bere ateak, 1978an ireki zituen.\nEkialdeko eraikinak, europar artisten eskultura eta margolan bilduma zabal bat du, Erdi Arotik XIX. menderarte hartzen duena, artista iparamerikarren XX. mendearen aurreratzaile diren lanekin. Museoko lanik garrantzitsuenen artean, hainbat margolari ospetsurenak daude: Rafael, Johannes Vermeer, Rembrandt, Claude Monet, Vincent Van Gogh, eta AEBetan dagoen Leonardo da Vinciren margolan bakarra, Ginebra de Benciren erretratua, Liechtensteingo printzeen bildumatik datorrena.\nEkialdeko eraikina, arte moderno eta garaikidean zentratzen da, Pablo Picasso, Henri Matisse, Jackson Pollock, Andy Warhol eta Alexander Calderren lanak dituen bilduma batekin. Museoaren bulego nagusiak eta ikerketa zentru bat ere baditu.\nEskultura lorategia.\nMendebaldeko eraikinaren mendebaldeko zatian, 7 kalearen beste aldean, \"Arte Galeria Nazionalaren eskultura lorategia\" dago. Lorategi honen 25.000 metro karratuak, iturri zirkular baten inguruan daude, harrizko eserlekuz inguratua dagoen iturria. Neguan, izotz gainean irristatzeko pista bezala erabiltzen da. Bertan erakusten diren eskulturak, Joan Mir\u00f3, Louise Bourgeois, Roy Lichtenstein eta Hector Guimardenak dira.\nMuseoaren funtzionamendua.\nArte Galeria Nazionala, diru publiko eta pribatuarekin finantzatzen da. AEBetako gobernu federalak, funtsak ematen ditu urteroko dohaintzen bidez, museoaren operazioetan eta bere mantenuan laguntzeko. Arte lan guztiak, programa bereziez gain, dohaintza pribatuei eta museoaren funtsei esker dira posible. Museoa, ez da Smithsonian Institutuaren zati, baina bai instituzio honek afiliazio konbenio bat duen 90 instituzio kultural baino gehiagoen zati.\nMuseoko zuzendaririk garrantzitsuenetako batzuk John Walter eta J. Carter Brown izan dira. Gaur egun, zuzendaria, Earl A. Powell III.a da.\nGaleria Nazionaleko bi eraikinetarako sarrera, dohakoa da. Museoak, neguko egun guztietan irekitzen du, goizeko 10etatik arratsaldeko 5ak arte (goizeko 11etatik arratsaldeko 6ak arte igandetan) eta ordutegi luzatu batekin udan."}
{"id": "105909", "revid": "336", "url": "https://eu.wikipedia.org/wiki?curid=105909", "title": "Ginevra de' Benci", "text": "Ginevra de' Benciren erretratua Leonardo da Vinciren margolan bat da, 1474 eta 1476 bitartean datatua. tenple eta olioan egina da taularen gainean (makal zura). 38,8 zentimetroko altuera eta 36,7ko zabalera du. Washingtongo Arte Galeria Nazionalak erosi zion Liechtensteingo Errege etxeari, 5 milioi dolar ordainduta, garai hartarako errekorrezko prezioa.\nUste denez, Ginebra de Benciren (Ginevra de' Benci) erretratu bat da, bere bizkarrean ipurua margotua egotea azal dezakeena. XV. mendeko Florentziako klase aristokratikoko dama bat izan zen, bere florentziar garaikideek bere ez ohiko adimenagatik miretsia. Ginebra de Benci, gaur egun, soilik, Leonardo da Vinciren hamazazpi margolanetako bateko gaia izateagatik gogoratzen da. Ziuraski, iraganean, erretratu hau handiagoa izango zen, ondoren, behealdetik laburtua izan zena.\nUste denez, Czartoryski Museoko Erbinude zuriaren damaren egile berarena da, eta, orokorrean, bi margolan hauen egilea Leonardo da Vinci izan zela uste da, baina ez desadostasunik gabe kritikaren barnean. Beharbada, Ginebraren ezkontzagatik egina izan zen, 1474an, edo, berak 17 urte baino gehiago dituela dirudienez, Bernardo Bembo veneziar enbaxadorearen ondorengo urteetako enkargu bat izango zen, damarekin, adiskidetasun platoniko bat zuena. Pijoanek, 1504an datatua dagoela uste du, Ginebrak 30 urte izango zituenean.\nBere argitasun bitxiagatik nabarmentzen da, baita xehetasunetan jarritako arretagatik ere. Argi ukituak daude ilean, flandriar margolaritzan bezala. Margolariak, margoa, tokiren batzuetan, behatzekin zabaldu zuen, honela, bere hatz-markak markatuta utziz.\nAtzealdean, girlanda bat irudikatua dago, erramu adar batekin eta palmondozko beste batekin, \"VIRTUTEM FORMA DECORAT\" (edertasunak bertutea apaintzen du) jartzen duen kartela batekin lotua. Atzealdeko margoak, beharbada, Ginebrak inspiratu zuen maitasun sentimenduaren kastitateari erreferentzia egin liezaioke."}
{"id": "105910", "revid": "336", "url": "https://eu.wikipedia.org/wiki?curid=105910", "title": "Christian Sarramagna", "text": "Christian Sarramagna (Baiona, Lapurdi, 1951ko abenduaren 29a - ) euskal herritar futbol jokalari ohi eta entrenatzailea da. Baionako Aviron futbol taldean jokatu zuen 1964 eta 1968 urte artean.\nHonen ostean, Frantziako ligako maila gorenean ibili zen. Lehenik AS Saint-Etienne taldean jokatu zuen 1968 eta 1979 urte artean eta bere jokalari ibilbidea Montpellier La Paillade SC taldean amaitu zuen, 1979tik 1982ra. Urte guzti hauetan zehar, Frantziako selekzioarekin 4 partida jokatu zituen.\nJokalari izan zen urte guztietan, Frantziako hiru liga (1974, 1975 eta 1976) eta hiru Kopa (1974, 1975 eta 1977) irabazi zituen. Honez gain, Txapeldunen ligako final bat ere jokatu zuen 1976an. Hau guztia, AS Saint-\u00c9tienne taldearekin lortu zuen.\n1982an, entrenatzaile moduan hasi zen, Le Grau du Roi taldean eta 20 urtetan zehar AS Saint-\u00c9tienne, FC Martigues edota CS Sedan-Ardennes bezalako futbol taldeetako entrenatzaile nagusia izan da. 2000 eta 2006 urte artean, Baionako Aviron futbol taldeko entrenatzailea izan zen. Maliko hautatzaile nazionala ere izan zen, bi garai ezberdinetan."}
{"id": "105912", "revid": "1491", "url": "https://eu.wikipedia.org/wiki?curid=105912", "title": "Jose Maria Agirre Eskisabel", "text": "Jose Maria Agirre Eskisabel, \"Txato\" Agirre goitizenez, (1943, Ataun, Gipuzkoa - 2009ko abuztuaren 10a, Panticosa, Huesca, Aragoi) euskal herritar ekonomialaria zen.\nFriburgora joan zen unibertsitatean Ekonomia ikastera eta bertan Ramon Saizarbitoria eta Mikel Lasa idazleekin egin zuen topo. Jose Maria Agirrek Bruselan bizi zen Txillardegirekin idatzizko harremana zuen eta Txillardegik animatu zuen Belgikako Lovainako Unibertsitate Katolikoan Ekonomia ikastera. Bertan lizentziatu eta masterra egin zuen.\n1981ean, Eustaten lan egiten hasi zen. 1987tik 1991ra Gipuzkoako Foru Aldundiko ekonomia diputatua izan zen. 1991 eta 1994 bitartean Eustaten lehendakaria izan zen. 1995etik 1999ra Eusko Jaurlaritzako Kultura Sailburuordea izan zen.\nHorrez gain, hainbat urtez Tolosako zinegotzia izan da EAJrekin, Kutxako presidenteordea eta Gipuzko Buru Batzarreko kidea zen.\n2009ko abuztuaren 10ean zendu zen Pirinioetan izandako mendi istripu baten ondorioz."}
{"id": "105913", "revid": "1171520", "url": "https://eu.wikipedia.org/wiki?curid=105913", "title": "Txato Agirre", "text": ""}
{"id": "105914", "revid": "56334", "url": "https://eu.wikipedia.org/wiki?curid=105914", "title": "Merkara", "text": "Merkara, Egiptoko XIII. dinastiako faraoi bat izan zen, K. a. 1640 inguruan gobernatu zuena.\nBere tronu izenaren zati bat, Merka..., Turineko Errege Kanonean idatzita dago, VII.23 erregistroan, baina bere erregealdiaren iraupena adierazten zuen papiro zatia galdu egin zen. Aurretik, Merkheperra izeneko gobernari bat du, VII.22 erregistroan, eta, ondoren, Nehesy, VIII.1 erregistroan, azken hau, Egiptoko XIV. dinastiako lehen gobernaritzat hartzen delarik.\nErrege honek, soilik Egiptoko zati txiki batean gobernatu zuen, XIV, XV eta XVI. dinastien garaikidea izan zelarik. Egiptoko XIII. dinastiako azken agintariek, soilik Tebas inguruko lurraldeetan gobernatu zuten, Goi Egipton.\nGarai honetan, ohi hikso deritzen erregeek, XV. dinastiakoak zirenak, Menfis konkistatu zuten eta Behe Egipto domeinatzen zuten, ia Egipto guztiko biztanleak zergari bihurtuz.\nOinordekoak.\nEgiptologo gehienek, XIII. dinastiaren benetako oinordekoak, Manetonek Egiptoko XVII. dinastia bezala deitu zueneko gobernariak izan zirela uste dute, Tebaseko agintariak, Egiptoko Inperio Berriko agintarien aurrekoak.\nBere garaiko testigutzak.\nBere izena, honako hontan idatzita aurkitu da:"}
{"id": "105917", "revid": "105290", "url": "https://eu.wikipedia.org/wiki?curid=105917", "title": "Egiptoko XIV. dinastia", "text": "Egiptoko XIV. dinastiak, K.a. 1700etik K.a. 1600 arte irauten du, eta, historialariek, Egiptoko bigarren tarteko aroa deitu duten garaiaren barnean dago.\nEgiptoko XIII. dinastiako erregea zen Sebekhotep IV.aren erregealdian, Niloren deltan gertaturiko matxinada baten ondoren, bi erresuma independente berri sortu ziren. XIII. dinastiakoen garaikide ziren gobernari hauek, XIV. dinastia osatu zuten, XIII.aren garaikidea.\nErresuma hauetako lehenari buruz, Xoisen sortu zena, deltaren iparmendebaldean, ia ez da ezer ezagutzen bere gobernariei buruz, hauek, beharbada, kanaandarrak izango liratekeelarik. Bigarren erresuma, deltaren iparrekialdean zegoena, Nehesyk, \"Beltza, edo Nubiarra\" sortu zuen K.a. 1700 inguruan Avarisen (Hut-Uaret, \"magaleko gaztelua\"). Hiri honek, asiar biztanleriadun dentsitate handikoa, Biblosek merkataritza harremanetan aritzen zen ibai portu bat zuen.\nXIV. dinastia hau, deltaren ekialdean gobernatzen duena, beranduago, errege hiksoek domeinatuko dute (XV eta XVI. dinastiak), bere eragina Avarisetik hedatuko dutenak, K.a. 1650ean. Hauek, Egipton, 1730 inguruan ezartzen hasi ziren.\nXIV. dinastiaren erreferentziak.\nDinastia honetako gobernariak, beharbada, hiksoekin lotuak egon litezke, sarri, jatorri semitarrekoak bezala identifikatzen diren arren, bertako errege batzuen izenen etimologiaren ondorioz, Yakobaam bezala.\nGobernari batzuen izenak, Turineko Errege Kanonari esker ezagutzen dira, 70 inguru aipatzen dituena. Manetonek, 76 izan zirela dio, baina soilik horietako batzuk berretsi dituzte iturri garaikideek. Saqqarako Errege Zerrendak eta Abidoseko Errege Zerrendak, aipatu gabe uzten dituzte, tokiko nobleziarekin lotuta ez egoteagatik.\nIzenen batzuk, beharbada, ez dira benetako gobernarienak izango, baizik eta beste gobernari batzuen ezizenak izan litezkeela. Beharbada, asko, gobernari garaikideak dira, deltaren toki ezberdinetan gobernatzen ari direnak.\nXIV. dinastiaren kronologia.\nKronologia estimatua:"}
{"id": "105919", "revid": "90204", "url": "https://eu.wikipedia.org/wiki?curid=105919", "title": "ES", "text": "Es honako artikuluetara egiten du erreferentzia:"}
{"id": "105920", "revid": "119347", "url": "https://eu.wikipedia.org/wiki?curid=105920", "title": "Iguarrako", "text": "Iguarrako pertsonai mitologiko bat da. Esaterako, historiaurreko txori erraldoi bat da, Amurrioko jaietako pertsonai nagusia dena. Abuztuaren 11ko arratsaldeko zazpietan, Amurrioko jaiei hasiera ematen dien zuziria bota ondoren, Iguarrako txoria udaletxe aurrean hegan egin eta jaisten da.\nOndoren, jaiak bukatzen diren eguneko gaueko hamabietan Iguarrako bere habira itzultzen da.\nHerriko jendeak dio Iguarrakok norbait mokoarekin jotzen badu pertsona hori berehala erabat mozkortzen duela.\nHistoria.\nIguarrakoren historia oso antzinakoa da. 1990ean Amurrioko koadrilek Arabako herriko jaietan panpinak jaitsiarazteko ohitura berreskuratu zuten eta Iguarrako txoria hartu zuten herriko jaien ikurtzat."}
{"id": "105921", "revid": "105290", "url": "https://eu.wikipedia.org/wiki?curid=105921", "title": "Egiptoko IV. dinastia", "text": "Egiptoko IV. dinastia, Egiptoko Inperio Zaharraren zati da. K.a. 2630ean hasten da, Snefruren erregealdiarekin, eta K.a. 2500 inguruan amaitzen da, Shepseskafenarekin (edo Dyedefptahrenarekin, Manetonek aipatua). Faraoi hauek, hiriburua Menfisen mantendu zuten, Egiptoko III. dinastiakoek bezala. Ez da ondo ezagutzen dinastia hau nola amaitu zen; zantzu bakarra, IV. dinastiako zenbait agintari eta goi funtzionario, Egiptoko V. dinastian Userkafen erregealdian kargu bera mantenduz dokumentatuak daudela da.\nEgiptoko IV. dinastiaren kronologia.\nHonako egiptologo hauek estimatutako kronologia"}
{"id": "105922", "revid": "56334", "url": "https://eu.wikipedia.org/wiki?curid=105922", "title": "Cherchengo gizakia", "text": "Cherchengo gizakia, Txinan arkeologo talde batek 1985eko irailean Taklamakan basamortuan, zehazki 2 hilobian, Lop Nor ur gazizko lakutik gertu, Tarim ibaiaren beheragunean, Xinjiang probintzia uigurrean aurkitutako ezaugarri europarreko gizon baten gorputz momifikatu bati eman zitzaion izena da.\nK.a. 1000. urtean datatua izan zen.\nTarim ibaiaren arroan aurkitutako 113 momietako bat da.\nHistoria eta sinbologia.\nMomia, K.a. 1000. urtean datatua dago. Cherchengo gizonarekin batera, beste hiru emakumeren eta haur baten momiak aurkitu ziren. Azken honen ondoan, munduko biberoi kontserbaturik antzinakoena bezala hartzen dena zegoen, ardi larruz egina, baita kobrezko zenbait objektu ere, material hau Txinan sartu zuena herri hau dela ziurtatuko luketenak. Lurraren gazitasunak, bere kontserbazio naturala eragin zuen.\nIkerketak eta oihartzun publikoa.\nAurkikuntza honek, National Geographic elkarteak Txinatar momia misteriotsuak izeneko dokumental bat egitea eragin zuen, hondakinen ikerketan eta ADN azterketetan sakontzeko, txinatar autoritateen baimen batekin 2007. urtean, non, ordurarte sinesten zena ez bezala, K.a. 1700etik K.a. 300 arte Tarim ibaiaren arroa populatua egon zela frogatu ahal izan zuen.\nKonnotazio politikoak.\nMomia hau eta beste batzuk aurkitu eta urte askoz, Txinako autoritateek, une horretan Sobietar Batasunarekin ezinikusirik, aurkikuntza hau isilarazi zuten, bere lurraldean, europar jatorriko momiak aurkitu zirela publiko egiterik ez baitzuten nahi, asko ilehoriak eta garaiera handikoak, eta lurralde aldarrikapenen arazoak eragin ziezaioketenak, independentista uigurrenak kasu.\nKontserbazioa.\nBere kontserbazio egoera, ezin hobea da, eta bikain kontserbatzen du bere arropa, bitxia bada ere, artilezkoa (artzain bezala aritzen zela frogatuko lukeena, aurkitutako tokia, erdi basamortua den arren), guzti hori, lurperatua izan zen lurraldearen gazitasunagatik, bere usteltzea gaitz egin zuena, bakteriei eta hezetasunari, bere usteltzean eragitea eragotziz.\nMomia, gaur egun, Xinjiangeko Eskualde Museoan dago, probintziako hiriburu den \u00dcr\u00fcmqin."}
{"id": "105923", "revid": "448", "url": "https://eu.wikipedia.org/wiki?curid=105923", "title": "Lop Nor", "text": "Lop Nor (\"Lop lakua\", alternatiboki Lop Nuur = Lop Nur = Lob-nor = Lo-pu po = Taitema Lakua, Han Analetan: P'u-ch'ang Hai = Lou-lan Hai = Yen-tse) Taklamakan eta Gobi basamortuen artean aurkitzen diren laku gazi txiki eta istinga batzuk dira, gaur egun, urtarokoak, Kuruktag mendien hegoaldean, Txinako eskualde autonomoa den Xinjiangeko hegoekialdeko izkinan, Txinaren iparmendebaldean.\nTarim ibaia itsasoratzen den laku sistema, glaziazio ondorengo Tarim laku historikoaren azken hondarra da, garai batean, Tarim ibaiaren arroko 10.000 kilometro karratu hartu zituena. Lop Nor, munduko arro endorreikorik handienetako bat da. Antzinako geografo txinatarrek, garai historikoetatik pixkanaka lehortzen joan den laku gazi soil bat bezala katalogatu zuten, eta abiada handian 1928an neurtutako 3100 kilometro karratutatik. Bere ohantze lehorra, Lop basamortua bihurtu da, bertan nagusi diren haizeek, loess harea ekaitz ikaragarriengatik bereizten direnak, laku sistema, azken 40 urteetan, 30 eta 40 kilometro artean mendebalderantz eraman dutelarik. Basamortuak eragindako eramatea eta desegonkortzearen arrazoietako bat, tokiko biztanleriarentzako erregai bezala, makalak, sahatsak eta urbazterreko beste zuhaitz espezie batzuk nahi adina moztu izana da, ondorioz, 2003an, erreserba natural bat ezarri zen, urbazterreko espezieekin (populus) landaturiko 3520 kilometro karratu babesteko.\nTarim ibaiaren eta Lop Norren ur baliabideek, Lulan erresuma elikatu zuten, Zetaren Ibilbidean zegoen antzinako zibilizazio txinatar bat, laku historikoaren iparmendebaldeko ibarrean, gaur egun, Lop basamortuko harea artean lurperatua dagoena. K. a. 55etik aurrera, Lulan, Shanshaneko erresuma deiturikoan bihurtu zen, Txinatar Inperioaren estatu satelite bat. Esan daiteke, baita ere, lakuak, bizia eman ziola loratzen ari zen kultura tokarioari. Lurperatutako finkapenak eta Tarimeko momiak deiturikoetako zenbait aurkitu dira lakuaren antzinako ertzetan zehar. Marko Polo, Lop Norretik gertu igaro zen, eta von Richthofen Baroia, Nikolai Przhevalsky eta Sven Hedin bezalako esploratzaileek, gunea bisitatu zuten XIX. mendearen amaieran eta XX. mendearen hasieran.\n1964tik, lakua, Txinaren armategi nuklearraren 45 proba nuklearrak egin diren toki bezala erabili da. 1996ko ekainak 13an, Yu Chunshun esploratzaile txinatar ospetsua, Lop Nor oinez zeharkatzen saiatzean hil zen."}
{"id": "105924", "revid": "1545", "url": "https://eu.wikipedia.org/wiki?curid=105924", "title": "Valandil", "text": "Valandil, Tolkienen legendariumean agertzen den fikziozko pertsonaia bat da, eta, bere istorioa, Eraztunen Jauna eleberriaren eranskinetan, Silmarillion eleberrian eta Numenor eta Erdialdeko Lurraldeko amaitu gabeko ipuinak lanetan kontatzen da. Dunadan bat da, Isildurren laugarren semea eta Arnorreko hirugarren erregea Eguzkiaren Hirugarren Aroko 10. urtetik aurrera. Bere izena, quenyazkoa da, eta \"Valarren laguna\" esan nahi du.\nHistoria.\nIsildur Arnorrekoaren semerik gazteena eta Elendur, Aratan eta Zirionen anaia zen, eta Eguzkiaren Bigarren Aroko 3430. urtean jaio zen Erdialdeko Lurraldean, zehazki Rivendelen.\nBere aita eta bere anaiak Elfoen eta Gizakien arteko Azken Aliantzaren Gerrara joan zirenean, Valandil, garai hartan haur bat baino ez zena, bere amarekin geratu zen Rivendelen, eta, honela, Zelai Gladioetako Desastrean hiltzetik libratu zen, non Isildur, Elendur, Aratan eta Zirion hil ziren. Erregearen ezkutaria zen Ohtarrek, ihes egitea lortu zuen, eta Narsil ezpataren zatiak eraman zizkion Valandili, berriz forjatu ez zen arren. Ez zen gauza bera gertatu Elendilmirrekin, Arnorreko erregeen heredentziazko bitxia, Isildur, Anduin ibaitik igerian orkoengandik ihesi zihoanean galdu zena. Rivendeleko urreginek, berdin bat egin zuten Valandilentzat, ezpata berri honek, aurrekoaren hainako botererik ez zuen arren.\nValandil, Arnorreko errege bihurtu zen Eguzkiaren Hirugarren Aroko 10. urtean, 21 urte zituenean, eta, Eguzkiaren Hirugarren Aroko 249. urtean hiltzean, 260 urterekin, bere oinordekoa, bere seme Eldakar izan zen. Bere ondorengoa zen Aragorn II.a Elessarrek, ia hiru mila urte beranduago, Arnor eta Gondorreko erresumak berbateratu zituen."}
{"id": "105925", "revid": "105290", "url": "https://eu.wikipedia.org/wiki?curid=105925", "title": "Aravorn", "text": "Aravorn, Tolkienen legendarium ospetsuan eta Eraztunen Jauna eleberriaren eranskinetan, dunadan bat da, Aragosten semea.\nEriadorreko tokiren batean jaioa Eguzkiaren Hirugarren Aroko 2497. urtean. Bere izena sindarinezkoa da, eta \"errege ilun\" bezala itzul daiteke. Bere aita Eguzkiaren Hirugarren Aroko 2588. urtean hil ondoren, Aravorn, Iparraldeko Dunedainen bederatzigarren kapitaina bihurtu zen.\nBere agintaldian, ez zen gertaera esanguratsurik izan Eriadorren, gertaera politiko eta militar nagusienak, Gondorren eta Rohanen gertatu baitziren. Aravornek, 66 urteko agintaldia izan zuen, eta Eguzkiaren Hirugarren Aroko 2654. urtean hil zen, 157 urte zituela. Bere oinordekoa, bere seme Arahad II.a izan zen."}
{"id": "105926", "revid": "512", "url": "https://eu.wikipedia.org/wiki?curid=105926", "title": "180 Garumna", "text": "180 Garumna, asteroide gerrikoan aurkitutako 180. asteroidearen izena da. 1878ko urtarrilak 29an aurkitu zuen Henri Joseph Anastase Perrotinek Toulousetik.\nBere izena, aurkitua izan zen herritik igarotzen den Garona ibaiagatik deitua da, Garumna, ibaiaren antzinako izena delarik."}
{"id": "105927", "revid": "1340", "url": "https://eu.wikipedia.org/wiki?curid=105927", "title": "Alandeko bandera", "text": ""}
{"id": "105928", "revid": "512", "url": "https://eu.wikipedia.org/wiki?curid=105928", "title": "181 Eukaris", "text": "181 Eukaris, asteroide gerrikoan aurkitutako 181. asteroidearen izena da. 1878ko otsailak 2an aurkitu zuen Paul Cottenotek Marsellatik.\nBere izena, Kalipso ninfaren laguntzaileetako bat zen Eukarisgatik jasotzen du."}
{"id": "105929", "revid": "512", "url": "https://eu.wikipedia.org/wiki?curid=105929", "title": "182 Elsa", "text": "182 Elsa, asteroide gerrikoan aurkitutako 182. asteroidearen izena da. 1878ko otsailak 7an aurkitu zuen Johann Palisak Istria penintsulako Pula herri kroaziarretik.\nBere izena, ingelesezko \"Elizabeth\" izenaren austriar aldaera den \"Elsbeth\"gatik eta garai hartan Austriako enperatriza zen Sissiren izenagatik jasotzen du. Aurkitzailearen arabera, beranduago, melodiatsuagoa zen Elsa izenagatik aldatu zen.\nPalisaren erregu bati kasu eginez, Bourgignon almiranteak izendatu zuen."}
{"id": "105930", "revid": "512", "url": "https://eu.wikipedia.org/wiki?curid=105930", "title": "183 Istria", "text": "183 Istria, asteroide gerrikoan aurkitutako 183. asteroidearen izena da. 1878ko otsailak 8an aurkitu zuen Johann Palisak Istriako Pula hiri kroaziarretik.\nBere izena, B. Freiherr von W\u00fcllerstodf almiranteordeak eman zion, zirkunnabigazioko lehen espedizio austriarraren komandantea zena, \"Novara\" izeneko fragatarekin, Itsaso Adriatikoa dagoen Istria izeneko penintsulagatik, Pula hiria dagoen tokia dena."}
{"id": "105931", "revid": "512", "url": "https://eu.wikipedia.org/wiki?curid=105931", "title": "184 Deiopea", "text": "184 Deiopea, asteroide gerrikoan aurkitutako 184. asteroidearen izena da. 1878ko otsailak 28an aurkitu zuen Johann Palisak Istria penintsulako Pula hiri kroaziarretik.\nBere izena, greziar mitologiako Deiopea izeneko ninfa oso eder bategatik jasotzen du, Herak Eolori emango ziola agindu zuena, azken honek, Eneasen ontziak Italiar penintsulara iristea eragotziko zuen ekaitz bat eragiten bazuen. Izena, Pulan zegoen Zerbitzu Hidrografikoaren zuzendaria zen R. M\u00fcllerrek proposatu zuen."}
{"id": "105932", "revid": "512", "url": "https://eu.wikipedia.org/wiki?curid=105932", "title": "185 Eunize", "text": "185 Eunize, asteroide gerrikoan aurkitutako 185. asteroidearen izena da. Asteroide ilun eta handi bat da. Nagusiki karbonatoz osatua dago.\n1878ko martxoak 1ean aurkitu zuen Christian Heinrich Friedrich Petersek New Yorkeko Clinton hiritik. Bere izena, greziar mitologiako Eunize izeneko nereida bategatik jasotzen du, bere izenak, \"garaipen zoriontsua\" esan nahi duelarik. Errusia eta Otomandar Inperioaren arteko gerra amaitu ondoren, San Stefanoko hitzarmena ospatzeko aukeratu zen izen hau.\nEunizek eginiko hiru izar ezkutaketa ikusi dira."}
{"id": "105933", "revid": "512", "url": "https://eu.wikipedia.org/wiki?curid=105933", "title": "186 Zeluta", "text": "186 Zeluta, asteroide gerrikoan aurkitutako 186. asteroidearen izena da. 1878ko apirilak 6an aurkitu zuen Prospero Matias Henryk Paristik.\nBere izenaren jatorria zein den ez da ezagutzen."}
{"id": "105934", "revid": "105290", "url": "https://eu.wikipedia.org/wiki?curid=105934", "title": "187 Lamberta", "text": "187 Lamberta, asteroide gerrikoan aurkitutako 187. asteroidearen izena da. 1878ko apirilak 11n aurkitu zuen J\u00e9r\u00f4me Eug\u00e8ne Coggiak Marsellatik.\nBere izena, Johann Heinrich Lambertengatik (1728-1777) jasotzen du. Lambertek, bere izena daraman krater bat du Ilargian eta beste bat Martitzen."}
{"id": "105935", "revid": "98220", "url": "https://eu.wikipedia.org/wiki?curid=105935", "title": "Braeriach", "text": "Braeriach (Eskoziako gaeleraz: Br\u00e0igh Riabhach\" edo \"Am Br\u00e0igh Riabhach) Eskoziako hirugarren mendirik garaiena da, soilik Ben Nevis eta Ben Macdui mendiak garaiagoak direlarik.\nGeologia.\nCairngorms mendilerroaren mendebaldeko punturik garaiena da, Lairig Ghru pasabideak mendilerroaren erdigunetik banatzen duelarik (erdigune honetan Ben Macdui eta Cairn Gorm mendiak daude). Gailurrak ilargi erdi itxura du, inguruan hainbat zirku dituelarik. Azken mendean zehar iparraldeko aurpegian kokatzen den Garbh Coire Mor zirkuan elurra bost aldiz urtu da: 1933, 1959, 1996, 2003 eta 2006an eta bertan irauten duten elur orbain edo arrastoak Eskoziako elur orbain luzeenak dira.\nIgoera bidea.\nZiurrenik Braeriach mendira igotzeko ibilbide ohikoena Cairn Gorm ski guneko errepidean dagoen Sugar Bowl aparkalekutik ateratzen dena da. Igoerako ibilbidearen luzehera 9 kilometro ingurukoa da."}
{"id": "105937", "revid": "336", "url": "https://eu.wikipedia.org/wiki?curid=105937", "title": "Tasio Erkizia", "text": "Tasio Erkizia Almandoz (Lesaka, Nafarroa Garaia, 1943ko urriaren 23a) ezker abertzaleko politikaria, irakaslea eta apaiz ohia da.\n1971tik Bilboko Karmelo ikastolan ibili zen irakasle jubilatu zen arte, eta udalerri hartako Herri Batasuneko kide izan zen alderdi horren sorreratik (1978) desegin eta Batasuna bihurtu zen arte (2001). Herri Batasunaren izenean zinegotzi izan zen Bilbon, zazpi urtez, 1980ko hamarkadan. Alderdi politiko horretako Mahai Nazionaleko kidea ere izan zen. 1984an, 1986an, 1990ean eta 1994an, eusko legebiltzarkide hautatua izan zen Bizkaian, alderdi horrekin berarekin.\n1975eko maiatzaren 8an, frankismoaren amaieran, espainiar poliziek atxilotu zuten, eta gogor torturatu zuten Bilboko polizia etxean. Biharamunean ospitaleratu behar izan zuten, osasun egoera larrian. Mediku txostenaren arabera, kolpeek eragindako barne kalteak zituen, hematomak gorputz osoan, abdomena zanpaturik eta barea hautsita, eta bortxaketa saioaren ondorioz uzkia larri kalteturik. Bi hilabetez izan zen hilzorian, dialisi tratamenduarekin.\n1997ko otsailean, Mahai Nazionaleko beste 22 kideekin bezalaxe espetxeratu zuten, Herri Batasunak hauteskundeetarako ETAren bideoa erabili zuela eta. Guztiak zazpi urteko espetxealdira zigortu zituen Espainiako Auzitegi Gorenak, baina Espainiako Konstituzio Auzitegiak neurriz gainekotzat jo zuen zigorra, eta 1999ko uztailean libre utzi zituzten guztiak. 2012an urtebeteko kartzela zigorra eta hamabi urteko inhabilitazioa ezarri zioten epai baten bidez 2008ko Argalaren omenaldi batean \"terrorismoa goratzea\" leporatuta; aldiz, 2021eko ekainean Giza Eskubideen Europako Auzitegiak Espainia zigortu zuen Erkizia bidegabe kondenatzeagatik."}
{"id": "105944", "revid": "1545", "url": "https://eu.wikipedia.org/wiki?curid=105944", "title": "Numenor", "text": "Numenor edo Numenor\u00eb, \"mendebaldeko lurraldea\" esan nahi duena quenyaz, Tolkienen legendarium ospetsuko erresuma bat da. Belegaer Itsaso Handitik ateratako uhartea da, Aman eta Erdialdeko Lurraldeaaren arteko erdi bidera dagoena. Valarrek Edainei eman zieten Eguzkiaren Bigarren Aroan, Beleriandeko Gerretan emandako euren laguntzagatik.\nGeografia.\nNumenor uhartearen forma, bost puntako izar baten antzerakoa zen. Erdialdeko zatiak, Mittalmar deitua, 400 kilometro inguru hartzen zituen luzetara zein zabaletara. Bertatik abiatuta, bost eskualde ezberdin eratzen zituzten beste hainbeste penintsula hedatzen ziren: Forostar, Andustar, Hyarnustar, Hyarrostar eta Orrostar. Uhartearen zatirik gehiena, amildegiz josia zegoen, eta, hegoaldea izan ezik, ez zegoen kostaldedun askoz toki gehiagorik.\nHistoria.\nEguzkiaren Lehen Aroaren historia, Eldarrek (elfoak) eta Edainek (gizakiak), Melkor eta bere armadaren aurrean jasandako porrot luzearen historia da. Azkenean, E\u00e4rendil Marinelak alderantzikatu zuen porrota, bere emazte Elwingekin batera, itsasoa zeharkatu zuena Ekialde Zaharrerantz, Valinorrerantz, Valarren (\"jainkoak\" edo Botereak) laguntza eskatzeko. E\u00e4rendilen erreguari kasu egin zioten Valarrak, Melkorren aurkako gerrara joan ziren Haserrearen Gerran, eta bertan harrapatu, garaitu eta mundutik aldendua izan zen. Baina Sauron maiarrak, Melkorren ordezkari militarra zenak, harrapatua izatea eragotzi zuen, eta bere zereginetan jarraitu zuen Endor edo Erdialdeko Lurraldean.\nPorrot luze horretan jasan zuten sufrimenduagatik sari bezala, Valarrek, Eldarrei, Valinorrera joateko aukera eman zieten (askok, Erdialdeko Lurraldean geratzea aukeratu zuten arren). Edainentzat, Valarrek, Numenor uhartea sorrarazi zuten.\nNumenorreko lehen erregea Elros izan zen, Tar-Minyatur deitua, E\u00e4rendil eta Elwingen semea, hauek, peledhir edo erdi elfoak zirelarik. Lehen Aroaren amaieran, peledhirrei, ze arrazatakoak izan nahi zuten aukeratzeko ahalmena eman zitzaien. E\u00e4rendilek, bere emaztearen arrazakoa izatea aukeratu zuen, eta, beraz, Eldarretakoa. Erdialdeko Lurraldean, Elrosek, Gizakien arrazakoa izatea aukeratu zuen, eta Edainak Numenorrera gidatu zituen. Bere anaia Elrondek, Erdialdeko Lurraldean geratzen ziren elfoetako bat izatea erabaki zuen, non Erdialdeko Lurraldeko Elfoen Errege Gorena zen Gil-Galaden kapitain eta kantziler bihurtu zen.\nDunedainei, hala deituak baitziren numenortarrak, Valarrek, gainontzeko gizakiena baino hiru aldiz luzeagoa zen bizitza eman zieten, eta, Elrosi, 500 urteko bizitza bat eman zitzaion. Aldi berean, bere bizi itxaropena eta maiestatea handitu zitzaien. Ia hiru mila urtez, ia Eguzkiaren Bigarren Aro osoan, numenortarrek, zibilizazio geroz eta aurreratuago eta hedatzaileagoa garatu zuten, bere boterea, Erdialdeko Lurraldeko kostaldean zehar hedatu zuena.\nEguzkiaren Bigarren Aroko azken mendeetan, baina, harrokeriak, numenortarrek, euren errege Ar-Ph\u00e2razon buru zutela, Sauronen boterea mehatxatu eta berau preso hartzea eragin zuen. Bere presondegitik, Sauronek, numenortarrek heriotzari zioten beldurra manipulatu zuen, Melkor gurtzera eta Valarren aurka matxinatzera behartu arte. Azkenik, Valinor erasotzera joatera behartu zituen, lurralde horiek hilezkortasuna emango zietela sinestaraziz.\nEru, Izaki gorena, su bizian jarri zen, eta, zigor bezala, Numenor itsasoan hondoratu zuen, numenortar matxinatuekin batera. Hondamendi horretan, Sauron ere hondoratua izan zen, eta, honen ondorioz, sekula gehiago ezin izan zuen forma atsegin eta erakargarririk hartu. Gainera, Eruk, Aman eta Arda banatu zituen, azken honi forma esferikoa emanez eta Aman bertatik kanpo utziz. Ordutik, Amanera iristeko modu bakarra, \"bide zuzena\" (Ardaren azalera esferikoarekiko tangentea) jarraitzea zen Erdialdeko Lurraldeko Portu Grisetatik elfotar itsasontzi batean abiatuz. Hondamenditik, soilik Elendil buru zuten leialak salbatu ziren, Erdialdeko Lurraldean lehorreratu zirenak eta Arnor (iparraldeko erresuma) eta Gondor (hegoaldeko erresuma) erresumak sortu zituztenak.\nNumenorren erorketaren istorioa, Akallab\u00eathen kontatzen da, Silmarillionen barnean dagoen liburu bat. Tolkienek idatzitako Numenorri buruzko beste istorio batzuk, Numenor eta Erdialdeko Lurraldeko amaitu gabeko ipuinak izeneko lanean irakur daitezke.\nGobernua.\nNumenorreko gobernari nagusiak, beti izan ziren erregeak. Elros izan zen horietako lehena, eta 410 urtez gobernatu zuen, hil zen arte, baina, bere seme Vardamirrengatik hasita, numenortar erregeek, hil aurretik, zetrua, euren oinordekoari emateko ohitura hartu zuten, eta hala mantendu zen Tar-Atanamirren garaira arte.\nErregeek, euren tituluak, quenya hizkuntzez hartzen zituzten. Baina, Ar-Ad\u00fbnakh\u00f4rrek, adunaikoz hartu zuten, numenorreko hizkuntzan, erregetza eta Leialak, elkarrengandik are gehiago aldentzea eragin zuena. Urte batzuk beranduago, Tar-Palantirrek, bere titulua berriz quenyaz hartu zuen, aurreko erregeek egin zutenarekin suminduta, Ar-Ph\u00e2razon berriz adunaikora itzuli zen arren.\nZetroa zen erregetzaren ikur nagusia Numenorren. Hasiera batean, semerik nagusienera pasatzen zen, baina Tar-Aldarionek alaba bat baino ez zuen izan, eta, orduan, zetroa, beti seme-alaba nagusienera pasako zela zioen lege bat aldarrikatu zuen, sexu ezberdintasunik gabe. Honela, Eguzkiaren Bigarren Aroko 1075. urtean, Tar-Aldarionek, zetrua bere alaba Ankalim\u00ebri eman zion, eta hau lehen erregina bihurtu zen. Zetrua ezin izan zen salbatu Numenorren hondoratzean, eta uhartearekin batera hondoratu zen.\nBazeuden objektu eta altxor batzuk, herentzian, Numenorreko erregeengandik pasa zirenak: Aranruth, erregeak erabiltzen zuen ezpata zena, aurretik, Doriatheko Thingol erregearena zena eta Elwingek bere seme Elrosi eman ziona; Barahirren eraztuna, Numenorren hondoratzetik salbatu zen bakarra izan zena, Tar-Elendilek bere alaba Silmari\u00ebni eman baitzion, eta hala, Anduni\u00ebko jaunek mantendu ahal izan zuten; Dramborleg, Tuorren aizkora handia, eta Bregorren arkua.\nMitoa.\nNumenorren istorioak, Platon filosofo greziarrak Atlantidari buruz idatzi zuena gogorarazten du, zibilizazio oso oparodun uharte bat, hondamendi natural baten ondorioz, itsaspean hondoratua geratzen dena."}
{"id": "105946", "revid": "336", "url": "https://eu.wikipedia.org/wiki?curid=105946", "title": "Nicolae Ceau\u0219escu", "text": "Nicolae Ceau\u0219escu ( ahoskatua; Scornice\u0219ti, Olt, 1918ko urtarrilaren 26a \u2013 T\u00e2rgovi\u0219te, D\u00e2mbovi\u0163a, 1989ko abenduaren 25a) politikari errumaniarra izan zen, hil arte haren herrialdeko alderdi komunistaren idazkari orokorra izan zena 1965etik eta bertako presidentea 1974tik.\nGazteria komunistan ibili ondoren, alderdiko kide bihurtu zen 1936an. Faxismoaren aurka, Hitlerren eta Antonescuren diktaduren aurka borrokatu zen. 1946an, Olt departamentuko diputatu aukeratu zuten, eta 1952an, Errumaniako Langileen Alderdiko Biltzar Nagusiko kide izendatu zuten. Alderdiaren idazkari nagusi 1965ean, Estatuko Kontseiluko lehendakari (1967), eta Errepublikako lehendakari (1973), aukeratu zuten ondotik. Herri sozialisten barnean betiere, politika berezia bultzatu zuen, eta blokeen arteko elkar-hartzearen politika sustatu zuen. Ceau\u0219escuren gobernuak, ordea, diktadurarantz jo zuen pixkana-pixkana; berak sortutako polizia politikoak (\"Securitate\") babestuta, zuzendaritza-kargu guztiak bere senideen ardurapean utzi zituen.\nLehenengo urteetan Mendebaldeko Europarekin eta AEBekin hurbiltze politika segitu zuen, Varsoviako Itunaren beste herrialdeek ez bezala. Haren ibilbidearen bigarren zatiak, hala ere, populismoa, muturreko nazionalismoa eta Mendebaldeko herrialdeekin eta SESBekin Errumaniak zituen harremanak okertzea ekarri zituen.\nKolpe militar baten bidez atxilotu zuten, emaztearekin batera, eta epaiketarik egin gabe eta telebistaren aurrean biak hil zituzten."}
{"id": "105947", "revid": "105290", "url": "https://eu.wikipedia.org/wiki?curid=105947", "title": "Nord-Est (Errumania)", "text": "Nord-Est (\"Ipar-Ekialdea\") Errumaniako Garapen Eskualde bat da. 1998an sortu zen eta beste garapen eskualdeek bezala ez du eskumen administratiborik. Bere funtzio nagusia Europar Batasunaren diru-laguntzen kudeaketa da."}
{"id": "105948", "revid": "105290", "url": "https://eu.wikipedia.org/wiki?curid=105948", "title": "Sud-Est (Errumania)", "text": "Sud-Est (\"Hego-Ekialdea\") Errumaniako Garapen Eskualde bat da. 1998an sortu zen eta beste garapen eskualdeek bezala ez du eskumen administratiborik. Bere funtzio nagusia Europar Batasunaren diru-laguntzen kudeaketa da."}
{"id": "105949", "revid": "105290", "url": "https://eu.wikipedia.org/wiki?curid=105949", "title": "Vest", "text": "Vest (\"Mendebaldea\") Errumaniako Garapen Eskualde bat da. 1998an sortu zen eta beste garapen eskualdeek bezala ez du eskumen administratiborik. Bere funtzio nagusia Europar Batasunaren diru-laguntzen kudeaketa da."}
{"id": "105950", "revid": "105290", "url": "https://eu.wikipedia.org/wiki?curid=105950", "title": "Centru", "text": "Centru (\"Erdialdea\") Errumaniako Garapen Eskualde bat da. 1998an sortu zen eta beste garapen eskualdeek bezala ez du eskumen administratiborik. Bere funtzio nagusia Europar Batasunaren diru-laguntzen kudeaketa da."}
{"id": "105951", "revid": "1545", "url": "https://eu.wikipedia.org/wiki?curid=105951", "title": "Bukarest-Ilfov", "text": "Bukarestt-Ilfov Errumaniako Garapen Eskualde bat da. 1998an sortu zen eta beste garapen eskualdeek bezala ez du eskumen administratiborik. Bere funtzio nagusia Europar Batasunaren diru-laguntzen kudeaketa da."}
{"id": "105952", "revid": "105290", "url": "https://eu.wikipedia.org/wiki?curid=105952", "title": "Sud-Muntenia", "text": "Sud-Muntenia Errumaniako Garapen Eskualde bat da. 1998an sortu zen eta beste garapen eskualdeek bezala ez du eskumen administratiborik. Bere funtzio nagusia Europar Batasunaren diru-laguntzen kudeaketa da."}
{"id": "105953", "revid": "105290", "url": "https://eu.wikipedia.org/wiki?curid=105953", "title": "Sud-Vest Oltenia", "text": "Sud-Vest Oltenia Errumaniako Garapen Eskualde bat da. 1998an sortu zen eta beste garapen eskualdeek bezala ez du eskumen administratiborik. Bere funtzio nagusia Europar Batasunaren diru-laguntzen kudeaketa da."}
{"id": "105954", "revid": "336", "url": "https://eu.wikipedia.org/wiki?curid=105954", "title": "Jakov Protazanov", "text": "Jakov Alexandrovitx Protazanov (errusieraz \u042f\u043a\u043e\u0432 \u0410\u043b\u0435\u043a\u0441\u0430\u043d\u0434\u0440\u043e\u0432\u0438\u0447 \u041f\u0440\u043e\u0442\u0430\u0437\u0430\u043d\u043e\u0432) (Mosku, Errusiar Inperioa, 1881eko otsailaren 4agreg./urtarrilaren 23ajul. - Mosku, Sobietar Batasuna, 1945eko abuztuaren 8a) errusiar zinema zuzendaria eta gidoilaria zen.\n1911 eta 1918 bitartean 80 film baino gehiago zuzendu zituen, horien artean \u041f\u0438\u043a\u043e\u0432\u0430\u044f \u0434\u0430\u043c\u0430 (1916) eta \u041e\u0442\u0435\u0446 \u0421\u0435\u0440\u0433\u0438\u0439 (1917), maisulantzat hartuak izan zirenak. Ivan Mozzhukhin aktorea bere lehendabiziko filmetako izarra izan zen.\n1917ko Errusiar Iraultza ondoren Protazanov Europan gelditu zen eta 1923. urtera arte ez zen Errusiara itzuli. 1924an \"Aelita\" (\u0410\u044d\u043b\u0438\u0442\u0430) filma zuzendu zuen, espazio-bidaiei buruzko lehendabiziko filma eta ziur asko lehendabiziko sobietar filma izan zen."}
{"id": "105955", "revid": "1171983", "url": "https://eu.wikipedia.org/wiki?curid=105955", "title": "Yakov Protazanov", "text": ""}
{"id": "105956", "revid": "1171984", "url": "https://eu.wikipedia.org/wiki?curid=105956", "title": "Jacob Protazanov", "text": ""}
{"id": "105957", "revid": "512", "url": "https://eu.wikipedia.org/wiki?curid=105957", "title": "Ipar-ekialdeko Estatu Batuak", "text": "Ipar-ekialdeko Estatu Batuak Ameriketako Estatu Batuetako eskualdea da. Errolda Bulegoaren definizioarne arabera, eskualdeak 9 estatu barne hartzen ditu:\nBatzuetan ere:\n2006ko erroldaren estimaketen arabera eskualdeak 54.741.353 biztanle ditu. Ipar-ekialdeko Estatu Batuek iparraldean Kanadarekin egiten dute muga, mendebaldeko Mendebaldeko Erdialdeko estatuekin, hegoaldean Hegoaldeko estatuekin eta ekialdean Ozeano Atlantikoarekin.\nHiririk handiena New York da. Eskualde hau da, AEBetako eskualde guztietan aberatsena.\nEskualdeko hiriak.\nHauek dira eskualdeko hiririk handienak:"}
{"id": "105966", "revid": "105290", "url": "https://eu.wikipedia.org/wiki?curid=105966", "title": "Puxi", "text": "Puxi (txineraz: \u6d66\u897f; pinyineraz: P\u01d4x\u012b) Shanghai erdigunea osatzen duten barrutiek duten izena da. Hiriko gunerik garatuena dela esan daiteke eta hiritarren %35a biltzen du 288 kilometro koadroko azaleran.\nInguru naturala eta kokapena.\nPuxik \"Mendebaldeko Huangpu\" edo \"Huangputik mendebaldera\" esan nahi du. Pudong eta Puxi Huangpu ibaiak banatzen ditu eta nahiz eta Pudong hiriko finantza barruti berriena izan, Puxi hiriko merkataritza, kultura eta etxebizitza erdigunea izaten jarraitzen du.\nGarraioa.\nPuxin, Shanghaiko aireporturik zaharrena dago Shanghai Hongqiao Nazioarteko aireportua. Jatorrian nazioarteko aireportua zen arren Shanghai Pudong Nazioarteko aireportua 1999an zabaltzean, nazioarteko hegaldi guztiak bertara eraman zituzten. Dena den, hegaldiek izan duten igoera dela eta, 2007an Hongqiaok nazioarteko hegaldiak berreskuratu zituen (baita Hong Kong eta Macaura doazenak ere."}
{"id": "105968", "revid": "119247", "url": "https://eu.wikipedia.org/wiki?curid=105968", "title": "Doriath", "text": "Doriath, Tolkienen legendarium ospetsuan agertzen den fikziozko toki bat da, Silmarillion eta Hurinen semeak izeneko lanetan agertzen dena. Elfo Sindarren erresuma nagusia da, bertako erregea, Beleriandeko Thingol delarik.\nBere izenak, \"hesiaren lurraldea\" esan nahi du (Dor-I\u00e2th), Melianen gerriari erreferentzia egiten dion izena, baina, aurretik, Eglador deitua izan zen. Thingol eta Melianen erresuma da Neldoreth eta Regioneko basoetan, Esgalduin ibaiaren ondoan zegoen Menegroth hiritik gobernatua. Ezkutatutako Erresuma ere deitzen da.\nHistoria.\nFundazioa eta erresumaren oparoaldia.\nDoriath, Zuhaitzen Aroetan sortua izan zen, Thingol, Melianek eragin zion sorginkeriatik libratu zenean, eta, elkarrekin, Amanera bidaiatu ez zuten elfoak bildu eta euren errege bihurtu ziren. Ordutik, Doriath, Beleriandeko erresuma nagusi eta garrantzitsuena izan zen, bertatik gobernatzen baitzen eskualde guztia. Erresuma, elfo sindarrez osatua egon zen, eta, noldorrak Amanetik itzuli zirenean, hauek, euren erresuma propioak sortu zituzten Beleriand iparraldean (eta, batzuk, bere barnean, Nargothrond kasu).\nDoriatheko erresumak halako oparotasunera iritsi zen, erresuma horretako elfoak, Elfo Grisak bezala ezagutu zirela (Sindar sindarinez), bi zuhaitzen argia ikusi gabe, eta Valarren jakinduriatik ikasi gabe, Elfo Ilun bezala kontatzen ez zirenak, Thingolek argi hori bai ikusi zuelako eta Melian maiarra zelako iritsi baitzen halako oparotasunera.\nDoriath, Melianen gerriak babestua geratu zen Beleriandeko gerretako lehena gertatu zenetik, orkoek Beleriand eraso zutenean eta garaitzeko zorian egon zirenean.\nThingol eta Melianen alaba, Luthien, Erdialdeko Lurraldean sekula existitu den izakirik ederrena bezala hartua, gizaki batetaz (Beren) maitemindu zen Doriatheko Neldoreth basoan, eta, Thingolek hala eskatuta, Silmaril bat berreskuratu ostean, Thingolek, ezkontzea baimendu zien. Beren eta Luthienek, Dior Eluchil.\nDoriathen gainbehera.\n502. urtean, Hurin Menegrothera iritsi zen, erresumako mendebaldeko mugak zaintzen zituzten Elfoek babestuta. Thingolek, ohoreekin hartu zuen, baina Hurinek ezin izan zuen erregeaganako zuen haserrea ezkutatu, Melkorrek eragindako gaizkiaren eta zalantzaren ondorio zen haserrea. Hurinek, bere seme-alabek jasan behar izan zituzten zoritxar guztien errua bota zion Thingoli, eta honi, Nauglamirra bota zion bere zaintzaren ordain bezala. Orduan, Thingolek ezer egin aurretik, Melianek, Hurinek Morgothen eraginpean nola hitz egiten zuen sentitu zuela ohartarazi zion, eta, orduan, Thingolek barkatu egin zion eta Hurin, egin zuenaz damutu zen. Nauglamirra eman zion Thingoli, eta, jarraian, Menegrothetik aldegin zuen.\nOrduan, Thingoli, Fe\u00e4norren Silmarila Nauglamirrarekin lotzea otu zitzaion. Garai horretan, Doriathen, Nogrodeko nano batzuk zeuden, eta, erregeak, euren artisautza abileziak, bi bitxiak elkartzeko erabil zitzatela eskatu zien. Baina nanoak, bitxien edertasunagatik harrituta geratu ziren, eta euren lana amaitu zutenean, 505. urtean, eurena bezala aldarrikatu zuten, Nauglamirra, euren arbasoek egin baitzuten Finrodentzat, eta, azken hau hilda zegoenez, bitxia, legitimoki eurena zen, eta ez Thingolena. Erregeak, Silmarilak eragiten zuen gutiziaren ondorioz, nanoak lotsarazi zituen eta bitxiak lapurtu zizkien, baina hauek hil egin zuten eta bitxiekin joan ziren.\nBaina erregearen heriotzaren berria, berehala zabaldu zen erresuman zehar, eta Elforen batzuk, nanoen bila irten ziren. Guztiak hil zituzten, ihes egitea lortu zuten bi izan ezik, eta Nauglamirra eta Silmarila berreskuratu zituzten.\nMelianek, bere senarraren heriotzaren ondorioz sentitu zuen penak, gerriaren erorketa eragin zuen, eta hala, Doriath babesik gabe geratu zen. Erreginak, Mablungi esan zion Silmarila babesteko, eta mezulari bat bidali zien bere alaba Luthien eta honen senar Bereni gertatukoa jakinaraz ziezaien. Orduan, Melian Amanera itzuli zen, Lorieneko lorategietara, non aurretik bizi izan zen, eta, ordutik, sekula gehiago ez zuten ikusi Erdialdeko Lurraldean.\nDoriathetik ihes egitea lortu zuten bi nanoak, Nogrodera iritsi ziren, eta euren jaunari, Ezkutatutako Erresuman gertatutakoari buruz gezurra esan zioten. Euren lagunak hiltzeko agindua Thingolek eman zuela esan zuten, eta, orduan, Nogrodeko jaunak, haserre bizian, Doriath erasotzeko armada bat prestatzeko agindu zuen.\nHandik gutxira, Nogrodeko armadak Doriath eraso zuen. Gudu bat gertatu zen Menegrothen, bertan, Mablung hil zelarik eta nanoek, Doriatheko altxor guztiak eraman zituztelarik. Sarn Arthaden, Beren eta Diorrek, nanoak harrapatu eta hil zituzten, eta, Doriatheko altxorrak Ascar ibaian hondoratu ziren arren, Nauglamirra eta Silmarila berreskuratzea lortu zuten.\nBirsorrera eta suntsipena.\nDior, orduan, Doriatheko errege bihurtu zen, eta Beren eta Luthien hil zirenean, Berenek berreskuratu zuen silmarila, bere eskuetara iritsi zen. Orduan, Fe\u00e4norren semeek, eurei itzultzeko eskatu zuten, eta Diorrek horri uko egin zionez, Fe\u00e4norren semeek Doriath eraso zuten, bere suntsipena eraginez, \"Elfoak Elfoen aurkako Bigarren Sarraskia\" ere eraginez.\nHonen ondoren, Doriath suntsitua geratu zen, eta, bizirik geratu ziren elfoak, Balarreko badiara ihes egin zuten, Gondolinen hondoratzetik bizirik irten zirenekin batera, hauek ere Melkorrengandik ihesi zihoazenak."}
{"id": "105969", "revid": "688", "url": "https://eu.wikipedia.org/wiki?curid=105969", "title": "Morakot tifoia", "text": "Morakot tifoia (Nazioartean jarritako zenbakia: 0908; JTWCren izena: 09W; PAGASAren izena: Kiko), 2009an Ozeano Barean sortu eta Asia hegoaldeko Txinan eta Filipinetan kalte material handiak eta 90 hildakotik gora eragin zuen tifoia izan zen.\nTifoiak 94 pertsona hil ditu Taiwanen, eta gutxienez beste hamar Zhejiang probintzian. Taiwanen jausitako euriteek lurjausia eragin zuten herrialdearen gune menditsu batean eta mendiak 600 biztanle zituen herri bat aurretik eraman zuen. Oraindik ere, dozenaka pertsona desagerturik daude.\nKalte materialak gutxienez 1.400 milioi dolarretakoak izan ziren.\nEkaitzaren ezaugarriak.\n2009ko abuztuaren 2an depresio-gune bat sortu zen Ozeano Barean Filipinetatik 1.000 kilometro ekialdera. Dena den, depresio guneak itxuraz indar gutxi zeukan, eta Japoniako meteorologi agentziak Behe presio gunea zela esan zuen hurrengo orduetan. Hurrengo egunean, abuztuaren 3an, behe presio gune indartu egin zen berriz ere, Filipinetatik 700 kilometrora zegoela eta eguneko azken orduetan, ekaitz \"Morakot\" izeneko tropikal moduan izendatu zuten. Ekaitzaren begian, haizeak orduko 65 kilometrora indartu ziren.\nAbuztuaren 5ean kategoria 1.eko tifoi bihurtu zen eta handik ordu gutxira 2. kategoriako tifoia. Bien bitartean, tifoiaren eragina nabaritzen hasi ziren Japonia hegoaldeko uharteetan, eta batez ere Filipinetako iparraldean.\nKalteak herrialdez herrialde.\nFilipinak.\nFilipinetan hamaika herrixka (Paudpod, San Juan, Baton-lapoc, Carael, Tampo, Paco, San Miguel, Binig, Bangan, eta Capayawan) ur azpian geratu ziren Pinatubo mendiko uharka hautsi zenean. 30.000 pertsona euren etxeetatik atera behar izan zituzten, eta uholdeek kalte material handiak eta hamaika hildako eragin zituzten.\nTxinako Errepublika.\nTxinako Errepublika kalte gehien jasan dituen herrialdea izan da. Taiwango estazio meteorologiko batek 2.900mm euri neurtu zituen, eta uharteko arduradunek eskola guztiak itxi zituztne, tifoia Taiwanera hurbildu ahala. Abuztuaren 7tik abuztuaren 8ra tifoiak 1. kategoriako haizeekin sartu zen Taiwango kostaldetik eta ordu gutxitan, uharte osoa zeharkatu zuen, uholdeak eta lurjausiak eraginez.\nPingtung Konderrian esaterako metro karratuko 2.500 litro baino gehiago jausi ziren, eta aireportu eta portuak itxi behar izan zituzten. Gertaerarik larriena abuztuaren 9an gertatu zen, uharteko gune menditsuko mendi batean egondako lurjausiak, 600 pertsona lur azpian harrapatu zituen, eta ondorengo orduetan, polizia eta suhiltzaileek dozenaka pertsona ateratzea lortu zuten arren, oraindik hamarnaka biztanle geratzen dira desagertuta.\nTxinako Herri Errepublika.\nTxinako Herri Errepublikan milioi bat pertsona baino gehiago atera zituzten euren etxeetatik tifoia hego-ekialdeko Zhejiang probintziara hurbildu ahala. Azkenik abuztuaren 8ko arratsaldean, tifoiak lurra jo zuen, eta eurite gogorrak hasi ziren. Euriak iraun dituen lau egunetan, Morakot ekaitzak 1.240mm euri utzi dituen Zhejiang probintziako estazio meteorologiko batean.\nGune menditsuetan hainbat eraikin eraitsi ditu uholdeak, eta hildakoak sei baino ez diren arren, desagertuak askoz gehiago dira."}
{"id": "105971", "revid": "15251", "url": "https://eu.wikipedia.org/wiki?curid=105971", "title": "Waitan", "text": ""}
{"id": "105972", "revid": "105290", "url": "https://eu.wikipedia.org/wiki?curid=105972", "title": "Transilvania", "text": "Transilvania (; ; ) Errumaniako eskualde historiko bat da, herrialdeko ipar-mendebaldeko herenean kokatua, Karpato mendiek eki eta hegoaldean mugatzen zutena. Bestela, mendebaldean gaurko Hungaria izango luke mugakide. Gaur egungo Mendebaldeko kulturan, banpiroekin erlazionatu ohi da, batez ere Bram Stokerren \"Drakula\" eleberri ospetsuaren eta geroztiko film-egokitzapen ugarien eraginez.\nHistoria.\nErromatar Inperioaren garaian Daziako probintziak aurretik existitzen zen Daziako Erresuma ordezkatu zuen, eta Transilvaniaren lurraldea probintziaren iparraldeko zatian gelditu zen. Hunoak eta bulgariarrak ere hortik zabaldu ziren, eta ondoren hungariarrek lurraldea inbaditu zuten XI. mendetik aurrera. Garai hartakoa da lehenengo aipamen idatzia, latinez (, \u00abbasoaz harago\u00bb). XV. mendean Vlad Drakula printzeak Otomandar Inperioaren zabalkundea oztopatu zuen, eta transilvaniar buruzagirik ezagunena da gaur egun, baina ez pertsonaia historikotzat, baizik eta Bram Stokerrek \"Drakula\" eleberrian irudikatutako banpirotzat (film ugaritan azaldu baita banpiroaren irudikapen hori).\nXIX. mendean Austria-Hungariako Inperioaren zati bilakatu zen, eta Lehen Mundu Gerraz geroztik Errumaniako zati da."}
{"id": "105973", "revid": "119347", "url": "https://eu.wikipedia.org/wiki?curid=105973", "title": "Shimao Group", "text": "Shimao Group Txinako Herri Errepublikako Shanghai hiriko Pudong Barrutian egoitza duen sustatzaile eta higiezinen konpainia da.\nTxina osoan luxuzko etxebizitza egitasmoak eraikitzen dituzte. Lehen proiektuak Shanghain egin zituzten arren, azken urteetan lurralde osoan hedatu dira."}
{"id": "105975", "revid": "105290", "url": "https://eu.wikipedia.org/wiki?curid=105975", "title": "Klabizenbalo", "text": "Klabizenbaloa (klabezin, klabe, klabizinbalo, zenbalo edo grabizenbalo ere deitua), teklatudun eta hari pultsatudun musika tresna bat da, harpa eta gitarra bezala.\nHistoria eta deskribapena.\nZiuraski, salterio greziarretik dator (psalterion).\nBere oinarrizko egitura, bat edo bi teklatu dira, hauetan, tekla bakoitza jotzerakoan, plektro izeneko antzar, bele edo kondor lumazko zia batek, martinete edo jauzilari deritzon zurezko egitura batean dagoena, dagokion haria altxatzen duelarik, atximurkatuz. Honek, soinu zehatz edo nota bat sortzen du. Tresnaren soinuaren altuera ez da aldatzen, ez nabaritzeko moduan behintzat, bere teklak leunki edo gogor jota. Soinu altueraren aldaketa bat, soilik erregistroak gehituz edo gainjarriz lortzen da. Lerro melodiko bat apaintzearen arteak, efektu dinamikoak iradokitzea ere ahalbidetzen du.\nKlabizenbaloa, Barroko garaian oso ezaguna eta erabilia, ahazten joan zen, eta berarentzako idatzitako musikalan gehienak, pianoforte berrian interpretatzen hasi ziren gure egungo pianoaren aurrekaria. Bere izenak dioen bezala, honek, soinu altuera aldatzea ahalbidetzen du teklak jotzeko erabiltzen den indarra aldatuta.\nXIX. mendearen amaieran eta XX. mendearen hasieran, musika tresna hau berreskuratu egin zen, neurri batean, Wanda Landowska paino eta klabizenbalojoleari esker, garai modernoetan, musika tresna honen lehen irakaslea izan zena (Berlinen) eta ez zituen soilik, tresna honentzako idatzitako antzinako lanak interpretatu, baizik eta lan berriak ere enkargatu zizkiela egile ezberdinei, horien artean, Manuel de Falla andaluziarrari.\nLandowskak, sekula ez zuen interesik jarri antzinako klabizenbaloen soinuan, baizik eta klabizenbalo modernoen eraikuntza bultzatu zuela, pianoren eraikuntzatik etorritako egiturekin.\nAntzinako musika tresnen zaharberritze eta kopia eraikitzeen aurrerakada bikainekin (Frank Hubbarden kasuan bezala) duela berrogei urte baino gehiagotik, klabizenbalo historikoaganako interesa berpiztu da. Bere soinuaren argitasunak eta harmonikoetan duen aberastasun bikainak, musika polifonikoa interpretatzeko ordezkaezin bihurtzen dute.\nKlabizenbaloak, aldaera txikiagoak ere baditu, espineta eta birjinala kasu, klabikordioarekin nahastu behar ez direnak.\nKlabizenbaloa, Europako musika akademikoan.\nKlabizenbaloak, paper garrantzitsu bat izan du Europako musika akademikoan XVI. mendetik XVIII. menderarte, eta, ondoren, XX. mendean, bakarlari edo laguntzaile bezala, bere urrezko aroa Barrokoan izan zuelarik, ondoren, Erromantizismo garaian ahaztua izateko eta XX. mendean berriz indarrez agertzeko.\nGirolamo Frescobaldi bezalako konposatzaile italiarren, Johann Jakob Froberger eta Johann Sebastian Bach bezalako alemaniarren, Fran\u00e7ois Couperin eta Jean-Philippe Rameau bezalako frantziarren eta Domenico Scarlattiren ekarpenek, azken honek, teklatuarentzako bere lanaren zatirik handiena Espainian sortu zuelarik, eskola propio bat sortuz, bere jarraitzaileen artean Antonio Soler eta Sebastian Albero bezalako egileak daudelarik, musika tresna honentzako errepertorio klasiko bat sortu zuten XVII. eta XVIII. mendeetan."}
{"id": "105976", "revid": "59723", "url": "https://eu.wikipedia.org/wiki?curid=105976", "title": "Mihai Eminescu", "text": "Mihai Eminescu (Boto\u015fani, Mendebaldeko Moldavia, 1850eko urtarrilaren 15a \u2013 Bukarest, Errumania, 1889ko ekainaren 15a) Erromantizismoaren garaiko poeta, eleberrigile eta kazetari errumaniarra izan zen, sarritan errumanierazko olerkaririk eranginkorrentzat hartua.\nLan ezagunen artean, \"Luceaf\u0103rul\" (\"Arratsaldeko izarra\"), \"Od\u0103 \u00een metru antic\" (\"Oda antzinako neurrian\") eta \"Scrisori\" (\"Eskutitzak\") daude. Bere olerkietan askotan gai metafisiko, mitologiko eta historikoak erabiltzen zituen. Orokorrean, haren lanak Arthur Schopenhauer alemaniar filosofoak eragin zituen.\nBiografia.\nLehen urteak.\nMoldavian, errumaniar eskualdean jaio zen, Ipote\u015ftin, Boto\u0219ani herrian. Haurtzaroa Ipote\u015ftin eman zuen, familiaren etxean. 1858. eta 1866. urteen artean, Txernivtsiko ikastetxera joan zen. Eminescuren lehen froga, idazle bezala, 1866koa da, bere errumanierazko irakaslearen heriotzaren ondoren, bere ikaskideek eta berak panfleto bat argitaratu zutenean, \"L\u0103cr\u0103mioarele inv\u0103\u0163\u0103ceilor gimnazi\u015fti\" (\"Batxilergoko ikasleen malkoak\"): hor, \"La morm\u00e2ntul lui Aron Pumnul\" (\"Aron Pumnul hilobiari\") poema idatzi zuen.\nOtsailaren 25ean, Pestan argitaratzen zen Iosif Vulcan-en \"Familia\" literatur aldizkarian argitaratu zuen \"De-a\u015f avea\" (\"Izango banu\"), eta, horren ondoren, hainbat aldizkaritan argitaratu zuen (batzuk alemanez). Iosif Vulcanek eslaviar -\"ici\" atzizkiari zion errefusa zela eta, izena aldatu zuen eta Mihai Eminescu ordezkotzat jarri, errumaniarragoa ematen baitzuen.\n1866 eta 1869 artean, Errumaniako hainbat eremutatik edo errumaniarrak bizi direnetatik bidaiatu zuen. Harreman zuzenaren, errumaniar herriaren, bere hizkuntzaren (eskualdeen arteko desberdintasunen), bere ohituren eta arazo errealen ezagutza urteak izan ziren. Ikasketak amaitzeko asmoa izan arren, ez zuen lortu. Iorgu Caragialeren antzerki konpainian apuntatzaile eta kopiatzaile izatera iritsi zen, eta ondoren Mihai Pascalyrenean. Azken horren gomendioari esker, Antzoki Nazionalean apuntatzaile gisa hartu zuten, eta bertan ezagutu zuen I.L.Caragiale. \"Familia\"n argitaratzen segitu zuen; olerkiak idatzi zituen, dramak, eleberri baten zatiak, baina lan horiek ez ziren argitaratu. Alemanetik hainbat lan itzuli zituen.\n1869an, beste gazte batzuekin batera, \"Orientul\" (\"Ekialdea\") literatur zirkulua bultzatu zuten. Zirkulu horren helburua, besteak beste, Errumaniako historia eta literaturari buruzko herri-ipuin eta olerkiak eta dokumentuak jasotzea zen. Eminescuk Moldaviako eskualdea jaso zuen enkargu gisa. Udan, noizbehinka, Iorgu anaiarekin topo egin zuen, Errumaniako armadako ofizialarekin, eta hark familiarekin harremanak berriz hasteko eskatu zion. Aitak dirua bidaltzen zion Vienan ikasteko, hara iritsiak baitziren Txernivtsiko bere lagun ohi gehienak.\nUnibertsitateko urteak.\n1869ko urrian, Vienako Filosofia Fakultatean sartu zen aparteko ikasle gisa, hau da, entzule soil gisa, Batxilergoko diploma falta zitzaiola. Ioan Slavici eta Transilvaniako eta Bucovinako beste ikasle errumaniar batzuk ezagutu zituen eta \"Rom\u00e2nia jun\" (\"Errumania gaztea\") izeneko ikasle-elkarte batean sartu zen. Unibertsitateko urteak mendebaldeko kulturaren obra handietan (eta ekialdeko kulturaren obra batzuetan) sakontzeko urteak izan ziren Eminescurentzat. Bere ezagutzak literaturan eta kazetaritzan erabili zituen. Errumaniako estatu berriaren garapen ekonomikorako teoria bat ere landuz, herriaren nortasun kulturala kontuan hartuta. Bere lagunen aholkuen kontra (Titu Maiorescu literatur kritikariak filosofia irakasle postu bat agindu zion Ia\u015fi Unibertsitatean), eta bere familiaren iritziaren aurka, ziur aski bere ideia erromantikoak zireta eta, ez zuen diplomarik lortu nahi. Veronica Micle ezagutu zuen, bere poesietarako inspirazioa izan zena; bien arteko elkarrekintzak adierazten du Eminescu benetan maiteminduta zegoela, baina harreman horretan hartutako erabakiek galderak sortzen dituzte; hala ere, ez ziren inoiz elkarrekin bizitzen jarri.\n1874an, Eminescu bere herrialdera itzuli zen eta Ia\u015fi hirian bizi izan zen 1877ra arte. Eskualdeko Liburutegiko zuzendari gisa lan egin zuen, Ia\u015fi eta Vaslui probintzietarako eskola-ikuskatzaile gisa edo \"Curierul de Ia\u015fi\" egunkariko erredaktore gisa. \"Convorbiri literare\" aldizkarian argitaratzen segitu zuen. Ion Creang\u0103rekin (egun, errumaniar literaturako lau klasikoetakotzat hartzen da) adiskidetu zen. Bere egoera materiala ezegonkorra zen eta familia-arazoak zituen.\n1877an, Bukarestera joan zen, eta han, 1883ra arte, erredaktorea izan zen eta, ondoren, \"Timpul\" (\"Denbora\") Alderdi Kontserbadorearen egunkari ofizialeko erredaktore-burua. Haren kazetaritza jarduera azpimarragarria zen, baina laguntza ezak osasun fisiko eta psikikoa ahuldu zion. Haren poema handien garaia ere bazen: haren poesien zati bat Titu Maiorescuk jaso zuen eta 1884ko \"Poezii\" (\"Olerkiak\") liburukian argitaratu zen: horixe izan zen bizian argitaratu zioten liburuki bakarra.\n1883ko ekainean, ahituta, larriki gaixotu zenez, ospitaleratu egin eta merkurioarekin injekzioak egin zizkioten. Vienako sendategi batera eraman zuten, eta bertan merkurio-tratamendua eten zuten. Egoera hobetu egin zitzaion, baina Errumaniara itzultzean, berriro ere bere egoera okertu zen. 1889ko ekainaren 15ean hil zen, doktorearen osasun-etxean. Eminescuk gaixotasun hereditario bat zuen, desoreka bipolar izenekoa, eta gaixotasun horrek anaietako biri ere eragin zien. Beste hipotesi batzuen arabera, konspirazio baten biktima izan oemn zen.\nHaren hilobia Bukaresteko Bellu hilerrian dago.\nGarrantzia.\nEminescu errumaniar poetarik itzuliena eta nazioartean ezagunena da, baita herrialde hartako idazlerik garrantzitsuenetako bat ere: haren lana hirurogei hizkuntza baino gehiagotara itzuli da, eta askoren ustez, XIX. mendeko errumaniar literaturaren gailurra da. Agertzen duen indar lirikoak eta testuen gaitasun piktoriko eta hunkigarriak Erromantizismoaren Europako egile handiekin alderatzea ahalbidetzen dute.\nObra.\nPoesia.\nHauek dira haren olerki ezagunenak:"}
{"id": "105978", "revid": "119347", "url": "https://eu.wikipedia.org/wiki?curid=105978", "title": "Grianan Aileachkoa", "text": "Grianan Aileachkoa edo Grianan Aileach (ingelesez \"Grianan of Aileach\" edo soilik \"Ailech\"; irlanderaz \"Grian\u00e1n Ailigh\") Irlandako Donegalgo konderrian kokatzen den monumentu historikoen multzo bat da, Grianan izeneko 244 metro garaierako muino batean eraikia dagoelarik. Inishowen penintsulako mugaren ertzean dago, Derry hiritik 11,25 kilometro ipar-mendebaldera.\nIdazle ugarik Aileachko \"erret gotorleku\" nagusia zenaren lekutzat hartzen dute. Multzo honetako monumentu nagusia Burdin Aroko harrizko gotorlekua da. Orokorrean Aileachko Erresumaren kokalekutzat hartu izan da, nahiz eta gaur egun honen hiriburua ekialderago zegoela uste den. Uste denez, iparraldeko Ulaidheko Erresuma (\"Ulstergo Erresuma\") eta Oiriallako Erresuma zirenak Aileachko Erresumaren mende egongo ziren. Aileachko benetako estatusa edozein zela ere, Grianan lehendabiziko irlandar buruzagien (K.o. 800 - 1200 K.o.) agintearen kultura eta politika gune garrantzitsua zen.\nIrlandar mitologia eta kondairen arabera gotorleku honen eraikitzailea Tuatha D\u00e9 Dananntarren Daghda errege nagusia izango zen. Erregeraen Aeah semearen hilobia gotorlekuaren erdigunean legoke, gotorlekua berriz hilobi hau inguratuz eraikia izango litzateke. Hau egia izan ala ez, inork ez daki bertan hilobirik dagoe; aztarna arkeologikoak ez daude, nahiz eta hurbil dauden zenbait harripiloak hilobi hau seinalatu dezaketen.\nXII. menderako Aileachko Erresuma etengabeko borrokaldi eta beheraldi batean murgildurik zegoen, antzinako bere lurraldeen gehiengoa Normandarrak inbaditu zutelarik. 1101ean gotorlekua hau bera Muirchertach Ua Briain Munstergo Erregeak suntsitu zuen. 1177. urte inguruan Normandarrak dagoeneko behin batean Aileachko Erresumaren lurrak ziren zati handi baten jabe ziren."}
{"id": "105979", "revid": "7162", "url": "https://eu.wikipedia.org/wiki?curid=105979", "title": "Grianan of Aileach", "text": ""}
{"id": "105980", "revid": "7162", "url": "https://eu.wikipedia.org/wiki?curid=105980", "title": "Grianan Aileach", "text": ""}
{"id": "105982", "revid": "86574", "url": "https://eu.wikipedia.org/wiki?curid=105982", "title": "Perseidak", "text": "Pertseidak ozar-izarrak dira, 109P/Swift-Tuttle kometak utzitako hauts-partikulak, hain zuzen. Pertseidak deitzen dira ortzian Perseus konstelazioaren parean ikusten baitira, Kasiopearen alboan. \"Izar uxo\" ere esaten zaie meteoro hauei, eta Euskal Herriko bazter askotan \"Done Laurendiren malkoak\" deitzen diete, santu hori ospatzen den egunaren (abuztuaren 10ean) inguruan ikusten baitira Pertseidak.\nSorburua.\n109P Swift-Tuttle kometaren ibilbideari lotuta daude; 134,6 urteko periodoa dute, eta 1992an igaro ziren azkena. Pertseidak oso azkarrak dira: 59\u00a0km/s-ko abiaduran sartzen dira atmosferan, (212.400 km/h), eta normalean, aztarna luze, distiratsu eta iraunkorrak uzten dituzte. Hauts-partikulen tamainako meteoroak dira, 100 kilometroko altueran desintegratzen direnak.\nIzar uxo hauek urtero ikusten ahal dira Ipar Hemisferioan, batez ere abuztuaren 8tik 14ra bitartean; bereziki abuztuaren 12an, orduko 100 meteoro eta gehiago izaten baitira ikusgarri. Lurrak 109P/Swift-Tuttle kometaren lorratza zeharkatzen duenean ikus daitezke.\n109P/Swift-Tuttle kometa 1992ko abenduaren 11n hurbildu zen azken aldiz Lurrera. Orduan, orduko 400 meteoro ikusi ahal izan ziren."}
{"id": "105983", "revid": "6327", "url": "https://eu.wikipedia.org/wiki?curid=105983", "title": "Pertseidak", "text": ""}
{"id": "105986", "revid": "1982", "url": "https://eu.wikipedia.org/wiki?curid=105986", "title": "Kuiper-en eraztun", "text": ""}
{"id": "105988", "revid": "448", "url": "https://eu.wikipedia.org/wiki?curid=105988", "title": "Beleriand", "text": "Beleriand, Tolkienen legendarium ospetsuan eta Silmarillion izeneko bere hil ondorengo lanean agertzen den fikziozko toki bat da. Eguzkiaren Lehen Aroan, Erdialdeko Lurraldearen iparmendebaldean zegoen azpikontinente bat da. Jatorrian, izena, soilik Balar badiaren inguruko lurraldeak jasotzen zuen, baina, denborarekin, eskualde osoari eman zitzaion.\nBeleriand izena sindarinezkoa da, eta \"Lurralde Handiak\" bezala itzultzen da (\"Bele\" = Handia, Zabala; \"and\" = Lurra) beste batzuk, \"Balar inguruko lurraldeak\" esan nahi duela dioten arren.\nHistoria.\nMendebaldean eta Hegoaldean, Belegaer Itsaso Handiarekin muga egiten duen kostalde handi bat du; iparraldean, Hithlum, Dorthonion eta Himringeko muinoen lurralde garaiak zeuden, ekialdean, Ered Luin edo Mendi Urdinak, iparraldetik hegoaldera zihoazenak eta itsasotik gertu iritsiz. Nevrast lurraldea, iparmendebaldean, batzuetan, Belerianden zatitzat hartua izan zen.\nSirion ibaia, Beleriandeko handiena, iparraldetik hegoaldera zihoan, lurraldea Mendebaldeko Beleriand eta Ekialdeko Belerianden artean banatuz. Ekialdetik Mendebaldera gurutzatuz, Andram (Horma Handia) izeneko muino batzuk eta altxatze malkartsu bat zeuden. Sirion ibaia, lurpean hondoratzen zen Sirioneko zingiretan, eta berriz irtetzen zen lurgainera Andramen oinean, Sirionen Ateetan. Horma Handitik ekialdera, Gelion ibaia eta bere sei ibaiadarrak zeuden, Ered Luinen jaiotzen zirenak, Ossiriand edo Zazpi Ibaien Lurraldea bezala ezagutzen zen eskualde batean. Mendebaldean, Brithon eta Nenning, lurreko ibairik txikienak ziren, Falasetik mendebaldera. Beleriand iparraldean, Noldorrak itzuli ondoren, eskualde hauek, ekialdean, Fe\u00e4norren semeen lurraldeak bihurtuko ziren, eta, mendebaldean, erbesteko Noldorren Errege Nagusia zen Fingolfin eta bere semeenak. Bi eskualde hauen artean aurkitzen ziren lurraldeak, Finarfinen semeenak izango ziren: Angrod, Aegnor eta Finrod.\nEguzkiaren Lehen Aroko 583. urtean. Belerianden zatirik handiena, Valarrek Melkorren aurka izan zuten Haserrearen Gerraren ondorioz hondoratua geratu zen. Soilik ekialdeko Belerianden zati txiki bat geratu zen ur gainean, Lindon bezala ezagutua izan zena. (Badago, hala ere, beste zatiren batzuk Eguzkiaren Bigarren Aroan mantendu izanaren ebidentzia, baina erabat suntsituak izan ziren Numenorren hondoratzearekin.\nGainera, profezia bat betez, T\u00farin Turambarren eta Morwenen hilobiak ere mantendu ziren, Tol Morwen uhartea bezala. Modu berean, Dorthonionen zati bat Tol Fuin bihurtu zen, eta Himring muinoa, Himling uhartean. Guztiak batera, Mendebaldeko uharteak bezala ezagutu ziren."}
{"id": "105989", "revid": "105290", "url": "https://eu.wikipedia.org/wiki?curid=105989", "title": "Dorthonion", "text": "Dorthonion, Tolkienen legendarium ospetsuan, lurralde garai basotsu bat da, pinuz estalia, Beleriandeko iparraldeko mugetan dagoena. Ekialdeko muga bezala, Agloneko pasabideak banandutako Himringeko muinoak ditu, bere mendebaldeko muga, Mendi Inguratzaileak dira, iparraldean Ard-Galen, eta, hegoaldean, Nan Dungorteb eskualde osoa.\nBere izenak, Pinu Lurraldeak esan nahi du, zuhaitz hau baitzen nagusi, garaiera altuetara zuen egokitze bereziagatik. Orkoen inbasioaren ondoren, Dagor Bragollach izeneko gerran, lurralde hori, Taur-nu-Fuin edo Gaupeko Basoa deitzera pasa zen, hortik aurrera, Melkorren zerbitzariek domeinatu baitzuten.\nDorthonion, Finarfinen seme ziren Angrod eta Aegnorri eman zitzaien, eta euren anaia Finroden basailuak ziren, Nargothrondeko jauna zena; bere kokpaen estrategikoagatik, Ard-Galeneko lautada zaintzen zuen iparraldean.\nLadros.\nLadros, Dorthonionen iparrekialdeko muturrean zegoen eskualde bat zen, feudo bezala, Fingolfinek B\u00eborren herriko gizakiei eman ziena, bereziki Boromirri, Fingolfinek asko estimatzen zuena. Ard-Galeneko lurraldearekin eskualde mugakidea zenez, Ladros, zaintza gune estrategiko bat zen, eta lan hori egin zuten B\u00eborren etxeko gizakiek."}
{"id": "105992", "revid": "42829", "url": "https://eu.wikipedia.org/wiki?curid=105992", "title": "Armiarma", "text": "Armiarmak, halaber ainarbak (), aramuak (), marasmak edo \nparasmak (Lekeitio) (), Araneae ordenako zortzi hanka dituzten eta pozoia injektatzeko kelizero modifikatuak dituzten artropodo kelizeratuak dira. Munduko txoko guztietan bizi dira, Antartikan salbu, eta ia txoko ekologiko guztietan finkatu dira, airean eta itsasoan salbu. 2008rako, taxonomoek 109 familiatan sailkatutako 40.000 espezie inguru identifikatu zituzten. Hala ere, sailkapen irizpideak ez dira homogeneoak eta nahasketa handia dago; 1900. urtetik 20 sailkapen proposatu dira armiarmentzat.\nAnatomiari dagokionez, armiarmen eta gainerako artropodoen arteko ezberdintasun nagusia gorputzaren forma da: gorputzeko segmentuak bi tagmatan batuta dauzkate, zefalotoraxa eta abdomena hain zuzen, eta biak lotzeko pedizelo zilindriko txikia daukate. Armiarmen Mesothelae taldean salbu \u2014primitiboena da\u2014, armiarmek artropodo guztien arteko nerbio-sistema zentralizatuena daukate, haien gongoil guztiak zefalotoraxean kokatutako masa bakarrean elkartuta baitauzkate. Artropodo askok ez bezala, ez daukate muskulu hedatzailerik gorputz-adarretan; horren ordez, presio hidraulikoaren bidez luzatzen dira.\nAbdomenean irun-organo modura garatu diren apendizeak dauzkate zeta ekoizteko. Zeta sortzeko sei guruin mota eduki ditzakete. Armiarma-sarea edo amarauna deitutakoa sortzeko gai dira, tamaina, forma eta zeta-kopuru askotakoak.\nIzenak.\nEuskalkitik euskalkira izena zeharo aldatzen da. Lekeition adibidez, \"marasma\" izena du. Beste izen batzuk \"lupu\", \"ainarba\" edo \"aramu\" dira.\nEzaugarri fisikoak.\nArmiarmen ezaugarri fisikoak beste araknidoen antzekoak dira. Gorputza prosoma eta opistosoma deituriko zatietan banatzen da eta beste araknido gehienen antzera apendizeak dituzte: bi kelizero, bi pedipalo eta lau hanka lokomotorez osatzen dira.\nTamaina.\nArmiarmen tamaina 0,5 mm eta 9 cm artekoa da. Armiarmarik handienek hegazti txikiak ehizatu ditzakete eta hankak zabalduta 25 cm baino gehiago izatera hel daitezke. Karbonifero eta permiar aroan 50 cm baino handiagoko armiarmak bizi izan ziren. Gaur egungo handiena \"Theraphosa blondi\" edo goliat tarantula deiturikoa da: 30 cm neurtzera hel daiteke eta Amerikar jatorrikoa da.\nProsoma.\nAurrez aipaturiko apendizeak prosoman txertatzen dira begi sinpleekin batera. Kelizeroek artikulazio bakarra izaten dute eta gehienetan muturrean pozoidun glandulak dituzte. Pedipaloak hanken oso antzekoak dira, baina lurreraino iritsi beharrean, gorputzaren aurrealdean airean eramaten dituzte. Kasu askotan, espezie askotako arrek pedipaloak emeak gorteatzeko erabiltzen dituzte: horrelakoetan, pedipalo horiek handiak eta ikusgarriak izan daitezke. Funtzio horretaz gain, ugalketa elementu funtzioa ere betetzen dute, emearen gorputzean esperma boltsa bat txertatuz.\nFuntzio lokomotorea betetzen duten hankak prosomaren azpian daude, zazpi zatitan banatuta: koxa, trokanterra, femurra, belauna, tibia, metatarsoa eta tarsoa.\nOpistosoma.\nZati horretan, zeta ekoizteko glandulak daude eta kanporantz irekitzen dira, errenkada deituriko zatien bitartez. Opistosomaren Zetaepiginoa, birikak, trakea sistema eta arnasketa barrunbeak aurki daitezke.\nBarne-anatomia.\nArmiarmak animalia harrapariak dira, kelizeroetako pozoiarekin harrapakinak geldiarazten dituztenak. Armiarmarik gehienek digestio-entzimak txertatzen dizkiote harrapakinari, kanpo digestio bat eraginez. Kelizeroetako zati diren hortzekin harrapakina murtxikatzen dute armiarma askok. Hortz horietan daude elikagaia iragazteko (partikula solido eta likidoak banatzeko) balio duten ileak.\nDigestio aparatu gisara, digestio hodiaren sarreran faringea dago. Horren ondoren, prosomaren erdialdetik opistosoma amaierara arte dibertikuloz osatutako hestea egoten da: kasu batzuetan, hanketara ere iristen da. Zirkulazio aparatuari dagokionez, irekia daukate, bihotza opistosoman kokaturik. Taupadak minutuko 30 eta 100 bitartean izaten dira, baina armiarma txikien kasuan, maiztasuna handiagoa da. Presio altuko zirkulazioa dute, hanken mugimendurako gakoa izaten dena. Arnasketa funtzioa barneratutako organoen bitartez egiten da, liburu erako birika edo filotrakea deiturikoen bitartez.\nSentsore ekipamendua.\nArmiarmek antenarik ez dutenez, pedipaloak erabiltzen dituzte ukimen eta usaimen organo gisa. Orokorrean, armiarmen ikusmena oso txarra izaten da begi sinpledun pare bat baino gehiago izan arren. Dauzkaten begi pareen nolakotasunaren arabera armiarma mota ezberdinak bereiz daitezke. Gutxi batzuen kasuan ikusmena oso eraginkorra da eta saltizidoen kasuan ornogabeen arteko ikusmenik onena daukate.\nZeta.\nArmiarma guztiek zeta ekoizten dute. Proteina konplexuz osatutako materiala da, funtzio asko betetzen dituena: harrapakinak ehizatu eta bertan bidu, tunelak eta horrelakoak eraiki, etab. Zenbait armiarmak zetazko hari luze bat ekoizten dute, bela gisara erabili eta haizeak eraman ditzan. Horri armiarma-hegaldia esaten zaio eta haizearen indarra erabiltzen dute ehizerako edo norabide zehatz batean mugitzeko. Zeta ekoizteko, errenkada deituriko glandulak erabiltzen dituzte eta airearen kontaktuarekin gogortzen den fluido bat ekoizten dute.\nElikadura.\nArmiarmak harrapariak direnez, harrapakinak aktiboki ehizatzen dituzte. Batzuk amarauna ekoitzi eta erabiltzen dute, horrela harrapakina bertan eroriz edo itsatsiz errazago harrapatu ahal izateko. Kasu horietan, armiarma zain egoten da, hankak sarean zabalduta dituelarik, sarearen bibrazioen bitartez zerbait harrapatu duela antzeman eta hurbiltzeko. Armiarmek ez dituzte harrapakinak zatikatu eta irensten, baizik eta pozoiaren bitartez paralizatu ondoren, zuku digestibo batzuk txertatzen dizkiete, kanpo digestio bat sortzeko. Behin digestio hori eginda, geratzen dena zurrupatzen dute.\nEboluzioa.\nForma primitiboak.\nArmiarmen antza eduki dezaketen lehenengo araknidoak Trigonotarbida ordenekoak dira. Hauek dira lurrean egindako lehenkotariko artropodoak. Armiarmen gisara trigonotarbidoak ere lurtarrak ziren, liburu erako biriken bitartez arnasten zuten eta zortzi hanka zituzten. Hala ere, ez ziren osotasunean armiarma kontsideratzeko modukoak, ez eta haien arbaso gisara hartzeko modukoak ere. Ez dira gaur egungo armiarmen ahaideak, baina oso antzekoak dira.\nBenetako armiarmak.\nEgun, armiarma izenarekin izendatzen ditugun araknidoek prosoma eta opistosoma elkarzten dituen gerrialde fin bat daukate eta orain dela 400 milioi urte inguru eboluzionatu zuten. Horiek ere, errenkaden bitartez ekoizten zuten zeta. Aurkitu den fosilik zaharrena orain dela 380 milioi urtekoa da (deboniko arokoa) eta Attercorpus fimbriungus izenaz ezagutzen da.\nAurkitu diren lehen fosil gehienak Mesothelae azpitaldekoak dira. Armiarma horien berezitasuna errenkadak opistosomaren erdialdean izatea zen (egungo gehienek opistosomaren bukaeran izaten dituzte, ordea). Ziurrenik, horiek ere lurtar harrapariak bide ziren, Peleozoikoaren erdialdean bizi izan zirenak eta ekoitzitako zeta arrautzak babestu eta gordelekuei estalkia jartzeko erabiltzen zuten. Errenkadan opistosomaren behealdean dituzten armiarma espezieak (Mygalomorphae eta Araneomorphae) orain dela 250 milioi urte agertu ziren.\nTaxonomia.\nArmiarmak hiru azpitalde nagusitan banatzen dira: Mesothelae, Mygalomorphae eta Araneomorphae. Haien barruan ondorengo familiak daude:"}
{"id": "105993", "revid": "105290", "url": "https://eu.wikipedia.org/wiki?curid=105993", "title": "Kelizero", "text": "Kelizeroa artropodoen azpitalde bat den kelizeratuen ahoko atal bat da. Kelizeroak punta zorrotza daukaten apendizeak dira, eta janariari heltzeko erabiltzen dira gehien bat. Ahoa baino pixka bat atzerago daude, beraz ez dira barailen homologoak, nahiz eta antzeko funtzioa bete. Horrez gain, zenbait kelizeratutan, esaterako armiarmetan, hutsik daude barrutik, pozoia ekoizten duten guruinetara lotuta daude eta pozoia injektatzeko erabiltzen dira harrapakina harrapatu nahi denean edo arrisku bat somatzen denean."}
{"id": "105995", "revid": "105290", "url": "https://eu.wikipedia.org/wiki?curid=105995", "title": "Erdialde Atlantikoko Estatuak", "text": "Erdialde Atlantikoko Estatuak Ameriketako Estatu Batuetako eskualdea da. Errolda Bulegoaren definizioaren arabera, eskualdeak 6 estatu barne hartzen ditu:\nBatzuetan ere:"}
{"id": "105996", "revid": "1340", "url": "https://eu.wikipedia.org/wiki?curid=105996", "title": "Erdialdeko Atlantikoko Estatuak", "text": ""}
{"id": "105999", "revid": "90799", "url": "https://eu.wikipedia.org/wiki?curid=105999", "title": "Txoko ekologiko", "text": "Ekologian, txoko ekologikoa espezie batek bere ekosistemaren baitan gainerako espezie edo populazioekiko betetzen duen leku funtzionala da.\nHitz arruntetan, organismoen multzo bat nola bizi den (bere \"lanbidea\") adierazteko balio duen hitza da. Baliabideen eta lehiakideen banaketaren aurrean talde edo organismo batek nola erantzuten duen eta, aldi berean, talde horrek ingurua nola aldatzen duen azaltzen du txoko ekologikoak.\nTxoko ekologikoa ez da kontzeptu geografikoa, funtzionala baizik eta oso lotuta dago elika-kateekin. Espezie batekin lotuta dagoen kontzeptu geografikoa habitata da eta habitat batean txoko ekologiko desberdinak egon daitezke. Funtzioari edo \"lanbideari\" dagokionez ekosistema baten belarjaleen artean batzuen txoko ekologikoa izango da hosto-jaleena, beste batzuena landareen izerdi-zurrupatzaileena, eta beste batena erro-jaleena.\nEra berean, ekosistema batean (baso batean, adibidez) espezie bakoitzak betetzen duen funtzioa desberdina da: batzuk polinizatzaileak dira, beste batzuek fotosintesia burutzen dute, sarraskijaleak eta materia organikoaren deskonposatzaileak ere badaude, etab.\nEremu berean, bizi diren bi espeziek antzeko txoko ekologikoa partekatzen dutenean, haien arteko konpetentzia eratzen da eta batek bestea kanporatzen du. Jakina baita ekosistema batek oreka bilatzen duela, ez espezien arteko alferrikako borroka lehiakorra; ondorioz txoko ekologiko batean espezie bakarra dago, alferrikako konpetentzia ekiditeko.\nEkosistema naturaletan espezie exotiko bat sartzeak bertako espezieen lekualdaketa eragin dezake, txoko ekologiko horretan espezieen arteko konpetentzia agertzen delako. Sarritan espezie exotikoa izurrite bihurtzen da, kalte larriak sortuz ekosisteman. Bertako landare eta animalia espezieentzat kaltegarria den espezie exotikoari espezie inbaditzaile deritzo.\nDefinizioa.\nTxoko ekologiko grinnelldarra.\nTxoko ekologiko kontzeptua Roswell Hill Johnson naturalistak erabili zuen lehen aldiz 1910ean eta Joseph Grinnell, zoologo estatubatuarra, izan zen zenbait espezieren txoko ekologikoa deskribatzen lehena 1917an. Txoko ekologikoa eremu zehatz batean bizi den espezie batek bizirauteko behar dituen ingurune-baldintzen multzo gisa definitu zuen. Grinnellen definizioaren arabera, espezie baten txoko ekologikoa espezie hori bizi den habitatak eta bertan bizitzeko garatutako moldaerek mugatzen dute.\nEspezie baten banaketa eta ezaugarriak azaltzeko sailkapen-hierarkia ekologiko bat garatu zuen. Sailkapen horretan txokoa da oinarrizko banaketa- edo erlazio-unitatea, eta txoko ekologiko bakoitza espezie bakar bati dago. Hala ere, eremu geografiko desberdinetan antzeko txoko ekologikoa betetzen duten espezieak aurki daitezke. Eboluzio konbergentearen eraginez antzeko habitatean bizitzeko antzeko moldaerak garatu dituzten espezie horiei \u201cbaliokide ekologiko\u201d deritze.\nTxoko ekologiko eltondarra.\n10 urte geroago, 1927an, Charles Sutherland Elton ekologo britainiarrak txoko ekologikoa animalia batek komunitatean duen leku gisa definitu zuen; hau da, espezie batek elikagaiekin eta arerioekin dituen erlazioek mugatzen dute espezie horren txoko ekologikoa. Horrenbestez, Eltonen definizioaren arabera, espezie baten txoko ekologikoa espezie horrek kate trofikoan duen lekuaren menpe dago batez ere.\nTxoko ekologiko Hutchinsondarra.\n1957an, George Evelyn Hutchinson ekologo britainiarrak txoko ekologikoa espeziearen ezaugarri gisa definitu zuen, eta ez ingurunearen ezaugarri gisa. Txoko ekologikoa eremu batean populazio baten biziraupena ahalbidetzen duten ingurune-baldintzen deskribapen kuantitatiboa da, eta n-dimentsioko hiperbolumen gisa deskribatu zuen, ingurune-baldintza bakoitza dimentsio batean adieraziz.\nEspezie baten biziraupena mugatzen duten baldintza (biotiko zein abiotiko) eta baliabide guztiek zehaztutako tarteari \u201coinarrizko txokoa\u201d (\"fundamental niche\") deitu zion. Hala ere, oinarrizko txokoaren eremu batzuetan espezieak lehia bidezko esklusioa edo kanporatzea jasan dezake beste espezie batzuen eraginez, txoko ekologikoa murriztuz. Oinarrizko txokoaren barruan, espezie batek lehiakideek eragindako kanporatzerik jasaten ez duen eremuari \u201ctxoko eraginkor edo erreal\u201d (\"realized niche\") deitu zion.\nHutchinsonek eremu berean bizi diren espezieen txoko ekologikoen antzekotasunak azpimarratu zituen. Antzekotasun horiek baliabideak eskuratzeko lehia eragin dezakete, eta lehia bidezko kanporatzeak, hautespen naturalaren eraginpean, txoko ekologikoen antzekotasunak murriztea eragin dezake, aldi berean lehia murriztuz. Gertaera horri txoko ekologikoaren desberdintzapena deitzen zaio.\nHutchinsonen proposamenak zenbait eragozpen ditu hala ere:\nKritikak.\nHutchinsonen iraunkortasun txokoa ebaluatzeko zailtasuna n dimentsioko hiperbolumenaren puntu bakoitzeko hazkuntza-abiaduraren neurri bat izan behar delakoan datza, adibidez, tenperatura eta hezetasun balio bakoitzerako lantzea beharrezkoa da populazioak edo bere biztanleriaren hazkunde-tasa zehaztea (r); biztanleriak iraun dezakeen tenperatura eta hezetasun konbinazio posible guztiak lortu arte. Prozedura hori, mikrobioentzat izan ezik (onenean), organismo guztientzat egiteko zailtasuna nabaria da.\nKontzeptuaren berrikuspen modernoa Jonathan Chase eta Matthew Leibold-ek egin zuten, Hutchinsonen definizioaren arazoak zuzenduz eta txokoa definituz espezie batek r zero baino handiagoa edo berdina izatea ahalbidetzen duten ingurumen-aldagaien multzo gisa, espezie horiek ingurumen-aldagai horietan jasaten duten ondoriorekin batera. Hortaz, txoko-ardatzak modu zabalean interpretatzen dira, eta populazioetan eragina duten hainbat faktore sar ditzakete (eta alderantziz). Adibideen artean daude: baliabide jakin baten kantitatea, harrapari jakin baten ugaritasuna, estres fisikoaren maila edo haizearen abiadura. Horrela, espezieek ingurumen-baldintzetan dituzten ondorioak txerta daitezke, eta espezie batek zero baino \"r\" handiagoa duen txoko-espazioko eskualde jakin bat zehaztu daiteke. Eredu horrek populazioaren iraunkortasunaren txoko kontzeptuan hobekuntza handia suposatzen badu ere, oraindik ere, neurtzeko zailtasun operatiboak daude.\nTxokoaren eraikuntza eta bilakaera.\nBiologian, organismo bizidun batek norberaren habitata edo beste espezie batena aldatzeari, \"txokoaren eraikuntza\" esaten zaio. Ingurua aldatzeko prozesu horrek organismoarentzat helburu espezifiko oso desberdinak izan ohi ditu, hala nola gazteen zaintza, baliabideen kudeaketa onena, segurtasuna areagotzea, etab. Begi bistakoa denez, animalien munduan (gizakia barne) hedatuta dagoen fenomenoa da: kastoreen presak, txori-habiak, armiarma-sareak edo inurritegiak dira txoko-eraikuntzarik ohikoenetako batzuk."}
{"id": "106000", "revid": "1340", "url": "https://eu.wikipedia.org/wiki?curid=106000", "title": "Bangor (Irlanda)", "text": ""}
{"id": "106001", "revid": "336", "url": "https://eu.wikipedia.org/wiki?curid=106001", "title": "Melkor", "text": "Melkor, elfoek Morgoth (\"Etsai Iluna\") deitua, baita Bauglir (Zapaltzailea), eta Belegurth (Heriotza Handia) ere, Tolkienen legendarium ospetsuan agertzen den pertsonaia bat da. E\u00e4n sartu ziren Ainurren artean boteretsuena zen, baina, bere ekintzengatik, bere botereak eta maila galtzen ditu. Melkor izenak, \"boterearen jabe dena\" esan nahi du. Manw\u00ebren anaia zen Iluvatarren pentsamenduan. Tolkienen munduko pertsonaiarik boteretsuena bezala hartzen da, baina, bere ordezkari den Sauron, laster igotzen da mailaz Eguzkiaren Bigarren Aroan, eta Jaun Ilun bezala aldarrikatzen du bere burua, Melkor lotsagarri utziz.\nIzena.\nMelkor, Silmarillion laneko pertsonaia nagusietako bat eta Ardan, honen sorreratik bertatik gertatzen den ororen pertsonaiarik garrantzitsuenetako bat da. Horregatik, guztiek ezagutzen dute, eta asko dira bere beldur, eta izen ezberdinak eman zitzaizkion. Erdialdeko Lurraldean jaso zuen izenik ohikoena, Morgoth izan zen, F\u00ebanorrek eman zion izena. Gainera, Bauglir, Belegurth (Heriotz Handia, Melkorren sindarinezko izena zen Belg\u00fbrren nahitaezko aldaera) eta M\u00eal\u00eako izenak ere jaso zituen.\nHistoria.\nAinulindal\u00eb.\nIluvatarrek Ainurrei musikari buruz hitz egin zienean eta berarentzako musika jotzeko eskatu zienean, bakoitzak, bere zatia interpretatu zuen besteenekin bat eginez, baina Melkorrek bere ahots disonantea altxatu zuen beste guztienen gainetik, eta asko batu zitzaizkion bere musikari. Ainulindal\u00ebn, Ainurren musikan, Melkor, besteen gainetik hiru aldiz nola altxatu zen kontatzen da, eta, horietako bakoitzean, Iluvatarrek gai ezberdin bat proposatu zuen.\nIluvatarrek, Ainurrei, euren musikarekin sortu zutenaren ikuskaria erakutsi zienean, eta ikuskari horri izaera eman ondoren, E\u00e4 (den mundua, Sorrera) zaintzeko lana eman zien, ikusi zutena, Arda erresuma txikian benetako bihur zedin, izarren erdian. Eta Melkorrek, lotsatuta egotearen itxurak egin zituen, eta bere ekintza txar guztiak barkatuak izateko lan handian laguntzen uzteko erregutu zuen, baina, ezkutuan, inbidia zuen, eta soilik Ardako jaun izatea nahi zuen guztia amaitutakoan.\nArdaren sorrera.\nHonela, Ainurrak Ardara iritsi zirenean, Melkorrek gainontzeko Valarrei aurre egin zien, jaun bezala onartu ez zutena, hori, Manw\u00ebrentzat gordeta zegoen postua baitzen. Gerra egon zen Valarren eta Melkorren artean, eta, eonetan zehar, elfoak iritsi aurretik, Lehenengo Jaioak zirenak, Valarren eta Melkorren arteko gerrek, Ardari forma eman zioten.\nTulkas valarra Ardara jaitsi ondoren, Melkor garaitu zuen, eta Arda utzi zuen, eta, beraz, Valarrek, bakea izan zuten denbora batez. Orduan, Lanparak egin zituzten guztia argiztatzeko, eta Almaren uhartean finkatu ziren, munduaren erdian. Baina Melkor ezkutuan itzuli zen eta Utumnoko gotorleku iluna eraiki zuen Erdialdeko Lurraldearen iparraldean. Ondoren, Lanparak suntsitu zituen eta Valarrek Amanera ihes egin zuten, Valinor sortuz.\nMelkorren kateatzea eta Bi Zuhaitzen heriotza.\nEta, azkenean, elfoak esnatu ziren Erdialdeko Lurraldearen ekialdean, eta, esaten denez, ezagutu zituen lehena, Melkor izan zen, eta, Valarrak aurkitu zituztenean, hasieran beldurra zutela, gauez mehatxatzen zituen itzal beltz batez hitz egiten baitzuten, eta asko desagertu egin zirela. Desagertu ziren elfoetatik, badago usteltze, esklabutza eta tortura bidez, Melkorrek degradatu egin zituela eta orkoen arraza sortu zuela dioenik, Melkorren ekintza guztien artean okerrena, eta, ziuraski, Iluvatarrek gehien gorrotatzen zuena.\nElfoengatik arduratuta, Valarrek Melkor eraso eta preso hartu zuten. Tulkasek bere aurka borrokatu eta garaitu egin zuen. Utumno suntsitu zuten eta Melkor Angainorrekin kateatua izan zen, Aul\u00eb valar errementariak eginiko katearekin.\nMelkorren kateatzeak, hiru aro iraun zuen, eta, denbora honetan zehar, Elfoak Amanera iritsi ziren eta Valinorren bizi izan ziren Valarrekin batera. Garai hau amaitzean, Melkorrek, damututa egotearen itxurak egin zituen, eta errukia erregutu zuen, eta Manw\u00ebk barkatu egin zion eta Amanetik aske ibiltzen utzi zion.\nOrduan, Melkor, Eldarren bihotzak irabazten saiatu zen, baina Vanyarrek ez zioten entzun nahi izan, eta Teleriak arbuiatu egin zituen. Soilik Noldorren artean, beti ikasteko preste zeudenak jaso zuen arreta Melkorrek. Eta berak gauza asko irakatsi zizkien, eta gerrari eta armei buruz hitz egin zien, eta F\u00ebanorrek, harro eta Melkorren pozoiarekin pozoitua, bere anaia Fingolfini aurre egin zion. F\u00ebanor erbesteratua izan zen, eta bere aita Finw\u00eb berarekin joan zen Formenosera, eta Valarrek gezurraren jatorria zein zen jakin zutenean, Melkorren atzetik joan ziren, baina honek jada ihes egin zuen, jada sortu baitzuen ika-mika Amanen.\nEta, Valinor jaietan zegoela, Melkor ezkutuan iritsi zen, eta, berarekin, izpiritu gaizto bat ekarri zuen, Ungoliant, honengan bere boterearen zati bat jarri zuelarik, eta honek, bi zuhaitzak pozoitu eta lehortu zituen, eta betirako hil ziren, iluntasuna nagusituz. Orduan, Formenosera joan ziren, non soilik F\u00ebanorren aita Finw\u00eb zegoen, eta hil egin zuten, eta Melkorrek F\u00ebanorren silmarilak lapurtu zituen, baita betirako galdu ziren beste bitxi batzuk ere.\nErdialdeko Lurreranzko erbestea eta Noldorren gerrak.\nHonen berri izatean, F\u00ebanorrek, orain Noldorren erregea zenak, Melkorren aurka mendekatuko zela zin egin zuen, eta Morgoth izena eman zion, \"Munduko Etsai Beltza\" esan nahi duena, eta Valinorretik erbesteratu zen, Morgoth, erdialdeko lurraldera jazarriz.\nNoldor asko joan ziren bere ondoren, eta hondamena iritsi zen Erdialdeko Lurraldera. Han bizi ziren Sindar elfoek, itzala nola itzultzen zen ikusi zuten. Noldorrek, gerra egin zuten Morgothekin, eta F\u00ebanor hil egin zen. Baita Fingolfin, Finrod, Fingon eta F\u00ebanorren semeetako asko ere, eta, azkenean, baita Sindarren erregea zen Thingol ere.\nMunduaren aro honetan, eguzkia eta ilargia agertu ziren, eta Gizakiak iritsi ziren, Bigarren Jaioak, Jarraitzaileak, eta, Elfo eta Gizakiengandik, E\u00e4rendil jaio zen, Valinorrera joan zena bi arrazen izenean barkamen eske. Orduan, Valarrak, Erdialdeko Lurraldera itzuli ziren, eta Angband, Melkorren gotorlekua eraso zuten, eta hau handik irtetzera behartu zuten, berriz kateatua izan zelarik. Oinak eta eskuak moztu zizkioten eta Ardatik Denborarik gabeko Hutsera erbesteratu zuten, eta munduaren amaierararte ezingo da sekula gehiago itzuli.\nHala ere, Melkor mundutik erbesteratua izan zela egia bada ere, mundua bete zuen gaizkiak (beragan jatorria duena) garai guztietan eta sortutako gauza guztietan jarraitzen du, eta fruitu ilunak ematen jarraituko du munduaren amaierararte."}
{"id": "106002", "revid": "105290", "url": "https://eu.wikipedia.org/wiki?curid=106002", "title": "Arahad I.a", "text": "Arahad I.a, Tolkienen legendarium ospetsuan eta Eraztuen Jauna eleberriaren eranskinetan, dunadan bat da, Araglasen semea.\nHistoria.\nRivendelen jaioa Eguzkiaren Hirugarren Aroko 2365. urtean. Bere izena, sindarinezkoa da, eta \"errege zuhurra\" esan nahi du. Bere aita Eguzkiaren Hirugarren Aroko 2455. urtean hil ondoren, Arahad I.a, Iparraldeko Dunedainen zazpigarren kapitaina bihurtu zen.\nBere erregealdian, Zaintzapeko Bakea deritzon garaia amaitzen da (Eguzkiaren Hirugarren aroko 2450. urtean), eta orkoek, Mendi Lainotsuetakoak, Eriadorrera daroaten pasabideak ixten dituzte Dol Guldurri segurtasuna emateko). Bizileku sekretuak eraikitzen dituzte Hithaeglir mendilerro guztian zehar, eta Gondorren aurkako eraso bat prestatzen dute, Eguzkiaren Hirugarren Aroko 2475. urtean gertatzen dena, Osgiliath suntsituz. Eguzkiaren Hirugarren Aroko 2463. urtean, Kontzilio Zuria ere sortzen da.\nEguzkiaren Hirugarren Aroko 2509. urtean, Zelebrian, Elronden emaztea eta Galadrielen alaba dena, eta bere zaindariak, Karadhrasen erasoak izan ziren Lothlorienera zihoala. Eraso honetan, larriki zauritua da pozoitutako gezi baten ondorioz, eta orkoek harrapatzen dute. Bere seme Elladan eta Elrohirrek erreskatatzea lortzen dute, Rivendelera bueltan eramanez. Elrondek bere zauritik sendatzen du, baina bere bihotzak jada ez du Erdialdeko Lurraldean geratzerik nahi. Eguzkiaren Hirugarren Aroko 2510. urtean, Amanerantz abiatzen da.\nArahadek, 68 urteko agintaldia izan zuen, eta Eguzkiaren Hirugarren Aroko 2523. urtean hil zen, 158 urterekin, bere oinordekoa, bere seme Aragost izan zelarik."}
{"id": "106003", "revid": "90523", "url": "https://eu.wikipedia.org/wiki?curid=106003", "title": "Etxeratze-agindu", "text": "Etxeratze-agindua, kera-deia, isildeia edo ametsezkila eguneko ordu zehatz batean, hiri edo estatu batean arrazoi batzuengatik, hiritarrei kalean ibiltzeari debekua jartzea da. Normalean, gobernu batek agintzen du, salbuespen-egoeratan, ordu zehatz batzuetan kalean ibiltzea debekatzen duena, orokorrean gauean.\nEtxeratze-aginduaren ondorioz, kalean harrapatua izanez gero, Estatuak edozein ekintza gauzatu dezake etxeratze-agindua bete ez duenaren kontra."}
{"id": "106005", "revid": "1545", "url": "https://eu.wikipedia.org/wiki?curid=106005", "title": "Alarma egoera", "text": ""}
{"id": "106006", "revid": "1340", "url": "https://eu.wikipedia.org/wiki?curid=106006", "title": "Kera-dei", "text": ""}
{"id": "106007", "revid": "1340", "url": "https://eu.wikipedia.org/wiki?curid=106007", "title": "Isildei", "text": ""}
{"id": "106008", "revid": "1340", "url": "https://eu.wikipedia.org/wiki?curid=106008", "title": "Etxeratze-agindua", "text": ""}
{"id": "106009", "revid": "512", "url": "https://eu.wikipedia.org/wiki?curid=106009", "title": "Lothlorien", "text": "Lothlorien (edo soilik Lorien), Tolkienen legendarium ospetsuan eta Eraztunen Jauna eleberrian, Eguzkiaren Hirugarren Aroaren amaieran Erdialdeko Lurraldean geratzen ziren elfotar erresumetatik ederrena zen, Mendi Lainotsuetatik ekialdera eta Moriako ateetatik haratago kokatua. Amanen, Lorien izeneko lorategi batzuk daude, arimen atsedena eta sendapenerako. Bere jabeak, Irmo valarrak ere, izen bera jasotzen du, etengabe bertan bizitzearen ondorioz.\nLothlorien, \"ametsaren lorea\" (edo Lorien, \"ametsen lurraldea\") deitzen zen, eta, askoz lehenago, Laurelindorenan bezala ezagutzen zen, \"kantatzen duen urrearen harana\".\nHerrialde honetan, Eguzkiaren Bigarren Aroan Eregioneko desastretik bizirik irten ziren Noldorrak eta Elfoen Bidaia handitik, denboraren hasieran esnatu zirenetik, bertan bizi ziren Basa Elfoak nahastuta bizi ziren. Eguzkiaren Hirugarren Aroaren amaieran, Galadriel, Noldorren dama handi zuriak eta bere senar Zelebornek gobernatzen zuten. Baina eurek ez dute errege titulurik.\nLothlorieneko biztanleei, Galadhrim deritze, hau da, zuhaitzetako biztanleak, Lorieneko mallorn zuhaitz garaietan jarritako \"telain\" (singularrean \"talan\") edo plataformetan bizi baitziren.\nLothlorienek, Caras Galadon deituriko hiri-jauregi handi bat zuen, zuhaitzetako hiria, Naitheko eskualdean. Basoko zuhaitz garaienak aurkitzen ziren muino handi baten tontorrean eraikitako errege jauregi bat zen, eta harresi batez inguratua zegoen, harresi hau, aldi berean, beste zuhaitz garai batzuk inguratzen zutelarik. Lothlorien, desagertutako Belerianden zegoen Doriath erresuma sindarinaren eredua jarraitzen zuena, sorginkeria boteretsu batek babesten zuen, Lehen Aroko antzinako erresuman bezala. Hau, Nenyagandik zetorren, Galadrielek zeraman eraztuna.\nUrre koloreko hostodun eta zilar koloreko enbordun mallorn zuhaitzak, Erdialdeko Lurraldeko zuhaitzik garai eta ederrenak ziren, eta desagertutako Numenorren eta Bedeinkatutako Lurraldeen oroitzapen bat zekarten, euren jatorria hauetan zegoelarik. Baina, lurralde hilkorretan, Galadrielen eraztunaren bedeinkapenari esker mantentzen ziren, gauza eder guztiak onik mantentzeko boterea zuena.\nGaladriel, Erdialdeko Lurraldean zegoen gorenengo mailako elda zen, Beleriandera Eguzkiaren Lehen Aroan iritsi ziren Finw\u00ebren azken ondorengoa. Elfoen artean, ezaguna da Galadrielek Nenyaren boterea Lothlorien Sauronen begiradatik ezkutatzeko erabiltzen zuela.\nIa Hirugarren Aro osoan, Lothlorien, Erdialdeko Lurraldeko gainontzeko herrien borroketatik at mantendu zen, baina, aroaren azken urteetan, Eraztunaren Elkartea erresuman sartu zen.\nEraztunaren Gerran, Sauronen zerbitzariek hiru aldiz eraso zuten Lothlorien, Oihan Beltzeko Dol Guldurretik zetozenak.\nElrondek eta Galadrielek, Elfo armada bat bidali zuten Anorieneko pasabidera, non Sauronek orko armada bat bildu zuen Rohango errege zen Theodeni Minas Tirithera iristea eragozteko Pelennorreko Zelaietako guduaren aurretik. Armada honek, bere betebeharra betetzen du Theoden toki hartara iritsi aurretik, eta honek, sekula ez zuen jakin Lehenengo Jaioek bere kabalgatari eman zioten laguntza.\nSauron erori ondoren, Lothlorieneko elfoek Dol Guldur suntsitu zuten Galadriel eta Zeleborn buruzagi zituen armada batekin (azken hau, aurreko Arotik gerrara joan ez zena, Eregionen suntsipenean). Zelebornek, Oihan Beltzari, \"Hosto Berdeen Oihana\" izen berria ematen dio. Hirugarren Aroaren amaieran, Galadrielek Erdialdeko Lurraldea, Amanera joateko utzi zuenean, Nenya eta bere kontserbatze boterea eramanez, eta Zelebornek Galadhrim gehienak Hosto Berdeen Oihanera eraman zituenean eta Ekialdeko Lorien sortu zuenean, Lothlorieneko urrezko oihana, pixkanaka utzia izan zen, eta bere argi ederra desagertu egin zen. Arwen Undomiel, Aragorn hil ondoren, Lothlorienera joan zen, eta belarretan etzan zen, Cerin Amrothen magalean hiltzeko.\nIzenaren etimologia.\nIkusi den bezala, basoak zenbait izen jaso zituen. Orain, bere etimologia aztertuko da.\nBasoaren izen Nandorina, Lorinand zen, \"Urrezko Harana\" edo \"Urrezko Argidun Harana\" esan nahi duena, *L\u00f3ri-: \"Urrea\" (Urre kolorea, ez metala) edo \"Urrezko Argia\", LAWAR errotik datorrena eta Nand: \"Harana\", NAD erroa, hitzez osatua. Barbolek Laurelindorenan (Kantatzen duen urrearen harana\", laur\u00eb, \"urrea\" (lori hitzaren esanahi berarekin), LAWAR/GLAWAR erroduna, nan(d), \"harana\": ndor, \"lurra\", NDOR erroa; lin, \"kantatu\", LIN erroa hitzez osatutako quenyazko hitza. Baina, aipaturiko Entak, laurelind\u00f3renan lindelorendor malinorn\u00e9lion ornemalin ere deitzen zuen: Tolkienen arabera, (Gutunak, 230.a) \"antzinako elfotar hitz nahastuak eta arrapaladan esanak euren modu bereziaren arabera\" erabiliz, Lindorenan hitzeko elementu berak (laure, lind eta ndor); gehi (...) \"malina\", \"horia\"; \"orne\", \"zuhaitza\"; \"lor\", \"ametsa\"; \"nan\", \"nand\", \"harana\". Eta, beraz, gutxi gora-behera, \"Urrezko argitan zuhaitzek musikalki kantatzen duten harana. Musika eta ametsen lur bat. Zuhaitz horiak daude han. Zuhaitz horien lurralde bat da\" esan nahi du.\nChristopher Tolkienen arabera, basoaren urre koloreari erreferentzia egiten zioten izen guztiak, mallornaren existentziarekin lotuta zeuden, honen hostodiak, basoari, kolore bereizgarri hori ematen ziolarik. Baina zuhaitz hau Galadrielek ekarri zuen, eta, beraz, dama honen iritsieraren aurretik (egile batzuen arabera Eguzkiaren Bigarren Aroko 750. urtean) zuhaitzak zuen izena ez da ezagutzen.\nHirugarren Aroan, Lothlorien deitua da, \"Ametsaren lorea\" esan nahi duen izena, sindarinezko \"Loth\", \"lorea\", LOT(H) erroa, eta Lorien hitzez osatua, Irmo valarra bizi zen tokiaren izena zena eta \"lor-\", \"ametsa\" elementua zuena. Sindarinezko izen bezala, Nan Laur edo Glornan, \"Urrezko Harana\" ere erregistratuta daude, \"Glaur\", \"Urrezkoa\" (au diptongoa ora murrizten denean Glor bihurtzen den, eta, lenizioz, laur bihurtzen den hitza) eta \"Nan\", \"Harana\" hitzez osatua. Quenyaz, \"Laurnand\u00eb\" izena jasotzen du, Laur\u00eb eta nan hitzez osatua, sindarinezko izenaren esanahi eta erro berekin.\nBitxikeriak.\nItaliako Frascati herrian, Taverna Lothlorien izeneko jatetxe eta taberna batean, Tolkienen munduari eta Erdi Aroko sukaldaritzari eskainitako jakiak egiten dituzte.\nEnya abeslariak, Lothlorien izeneko kantu bat du bere 1991ko kantu bilduma den Shepherd Moonsen."}
{"id": "106010", "revid": "56334", "url": "https://eu.wikipedia.org/wiki?curid=106010", "title": "Nehesy", "text": "Nehesy, Egiptoko XIV. dinastiako lehen faraoia izan zen, K.a. 1705 inguruan gobernatu zuena, Ryholten arabera.\nBere izenak, Nubiarra esan nahi du, errege honek, soilik Niloren deltan edo delta honen zati batean behintzat gobernatu zuela ziurra den arren.\nEskarabeoren baten gainean, bere izenaren jarraian, \"erregearen semea\" esaldia egoteak, dinastiaren sortzailea ez zela izan suposarazten du; aldiz, espezialista ugarik, bere izena galdu egin den eta Turineko Errege Kanonaren 7. zutabeko azken lerroetan idatzia zegoen faraoi baten semea izan zela diote.\nBere dinastiak, XIV.a Manetonen arabera, delta kontrolatu zuen Egiptoko XIII. dinastiaren garai berean, hasieraren unea ziur zehaztea posible ez den arren, edozein kasutan, K.a. 1700 inguruan izan beharko zuena; egileren batzuk, bi dinastiak ia aldi berean agertu zirela uste dute.\nBerriki eginiko indusketek, Manetonek egindako, XIV. dinastiaren hiriburua Xois izanaren afirmazioa gezurtatu dute, Avarisera eramanez, egungo Tell el-daba.\nBere garaiko testigutzak.\nNehesyri buruz, monumentu ugari daude, horien artean, obelisko bat, Tanisetik etorritakoa, Avarisen aurkitutako hilarri bat, estatua bat eta zenbait eskarabeo."}
{"id": "106012", "revid": "119347", "url": "https://eu.wikipedia.org/wiki?curid=106012", "title": "Itsasoaren alaba", "text": "Itsasoaren alaba Josu Martinezek 2009an zuzendutako euskal film dokumentala da.\nSinopsia.\nHaize Goikoetxea Ugartek hogeita sei urte dauzka. Ipar Euskal Herrian jaio zen. Errefuxiatu bikote baten bigarren alaba da, eta bi urte bete gabe zituela, GALek Mikel Goikoetxea, \u201cTxapela\u201d ETAko militantea hil zuen: bere aita.\nUrte guzti hauetan Haizerentzat sendatu gabeko zauri sakon bat izan da bere aitaren heriotza. Gertaera horrek bere bizitza erabat baldintzatu du, eta gainera, amarekin gaiari buruz hitz egitea bientzat oso gogorra izan denez beti, gauza gutxi dakizki aitari buruz.\nMemoriaren berreskurapeneko ariketa honen lekukotza da dokumentala. Bide horretan, Txapelaren irudi desberdinak ezagutu zituzten pertsonekin egiten da topo eta guztiek kontatutako istorioak josiz, Txapelaren irudi kontraesankor bezain erreala osatzen du Haizek, non nahasten diren Algeria eta Donibane Lohizune, edo Txorierriko langileria eta espainiar ministroen kontrako atentatu saiakerak.\nTrilogia.\nDokumental honen egileek bigarren lan bat egin zuten \"Itsasoaren alaba\"ren ondotik: Sagarren denbora. Trilogia bat egiteko asmoa zutela adierazi dute dokumental hauen aurkezpenetan. Hirugarren lana euskal preso politikoen ingurukoa izango dela esan zuten. Urte batzuk beranduago, 2012an, Barrura begiratzeko leihoak euskal preso politikoei buruzko dokumentala aurkeztu zuten.\nEkoizpena eta aurkezpenak.\nFilma Bilboko GITE-IPES taldearen Julio Araluze Ikerketa Beka-ren laguntzaz burutu zen.\nBilboko Capitol zineman estreinatu zen 2009ko otsailaren 6an, eta geroztik, Euskal Herriko hainbat herritan aurkeztu da.\n2009ko Donostiako Zinemaldian eman zen \"Zinemira - Euskal zinemaren panorama\" sailaren barruan ."}
{"id": "106014", "revid": "336", "url": "https://eu.wikipedia.org/wiki?curid=106014", "title": "Vulkano (mitologia)", "text": "Vulkano, erromatar mitologian, sua eta metalen jainkoa zen, Jupiter eta Junonen semea, Venusen senarra eta Kakoren aita. Suaren eta sumendien jainkoa zen, burdinaren forjaria, eta jainko eta heroientzako, arte, arma eta armaduren sortzailea. Bere baliokidea greziar mitologian Hefesto da. Jasotzen dituen beste izen batzuk \"Mulciber\" (biguntzen duena) erromatar mitologian, eta \"Sethlas\" etruriar mitologian dira.\nVulkanoren sutegia.\nVulkanoren sutegia Etna sumendiaren azpian aurkitzen zela uste zen, Sizilian, edo Tirreniar itsasoan dagoen Vulkano uhartearen azpian, Eoliar uharteetako bat dena.\nVulkano uhartea 21 kilometro karratuko hedadura duen uharte italiar bat da, Eoliar uharteen zati dena. Mediterraneo itsasoan kokatua, greziar mitologiak han kokatzen zuen Hefestoren fundizioa, suaren eta metalen jainkoa zena, laguntzaile bezala Ziklopeak eta Erraldoiak zituena.\nErromatar foroan zegoen Vulkanoren tenplua, \"Volcanal\" deitua, dirudienez, antzinako Erromatar Inperioaren erritu zibilen zati garrantzitsu bat zen. Gaur egun, AEBetako Alabama estatuko Birmingham hirian dagoen Vulkanoren estatua bat, munduko burdin forjatuzko estatuarik handiena da. Bere omenezko monumentu bat dago Madrilgo Tres Cantos herrian.\nVulcanalia.\n\"Vulcanalia\" deituriko jaian, abuztuak 23an ospatzen zena (Vulkanoren eguna erromatar egutegian), arraina eta animalia txikiak sakrifikatzen ziren sutara botaz. Egun honetan, Apiano historialariak dioenaren arabera, K.a. 153. urtean gertatu zen Kinto Fulvio Nobliorren agindupeko erromatar armadaren eta Karo Segedakoaren agindupeko segedar eta numantziarren armada zeltiberiarraren arteko lehenengo gudua. Lehen gudu honen emaitza, zeltiberiarren garaipena izan zen eta, ordutik, Erromak egun hau zorigaiztokotzat hartu zuen. Gaur egun, gudu honen irudikatze historiko bat antzezten da Zaragozako probintziako Mara herrian."}
{"id": "106016", "revid": "1340", "url": "https://eu.wikipedia.org/wiki?curid=106016", "title": "Washingtongo estatua", "text": ""}
{"id": "106019", "revid": "1545", "url": "https://eu.wikipedia.org/wiki?curid=106019", "title": "Kinto Fulvio Noblior", "text": "Kinto Fulvio Nobilior (), erromatar kontsul bat izan zen, Marko Fulvio Nobilior kontsularen semea, Etoliar Liga garaitu zuena.\nBere kontsulaldian, K.a. 153an, Hispaniara iritsi zen beliarren eta hauen Segedako oppidumaren matxinada bati aurre egiteko, beliarrei, goi ordokiaren iparraldeko herri zeltiberiarrak batu zitzaizkielarik. Kinto Fulvio Nobiliorrek, bere kanpamendua, Renieblasen ezarri zuen, Numantziatik gertu, non segedarrak babestu ziren arebakoekin batera. Hiria hartzen saiatu zen, hildako asko jasanez zeltiberiarren esku. Berarekin zituen 30.000 soldaduetatik, gutxienez erdiak, guduan hil ziren. Nobiliorrek, bere kanpamendura erretiratu behar izan zuen, non negu gogor bat igaro zuen, bertan, zeltiberiarren aurkako guduetatik bizirik irten ziren erromatarretako asko, jaki eskasiagatik eta hotzagatik hil zirelarik. K.a. 152an, Erromara itzuli zen bere betebeharra bete gabe. Kanpaina honetan, bere ordezkoa, Marko Klaudio Martzelo izango da.\nKinto Fulvio Nobilior eta bere aita Marko, Kinto Ennio idazlearen patroiak izan ziren.\nZentsore kargua bete zuen Apio Klaudio Pulkerrekin batera."}
{"id": "106024", "revid": "512", "url": "https://eu.wikipedia.org/wiki?curid=106024", "title": "Ashikaga Yoshikatsu", "text": " Ashikaga shogunerriko zazpigarren shoguna izan zen, eta 1442 eta 1443 bitartean gobernatu zuen Japonian. Seigarren shoguna izan zen Ashikaga Yoshinoriren semea izan zen.\nShogun, zortzi urt zituela bihurtu zen, bere aita 1441ean eraila izan eta ia urte betera. Baina 1443an hil zen, gaixoaldi baten ondoren, eta, bere oinordekoa, bere anaia txikia Ashikaga Yoshimasa izan zen. Bere agintaldiak, shogunerri honen gainbeheraren aroari hasiera ematen dio."}
{"id": "106025", "revid": "105290", "url": "https://eu.wikipedia.org/wiki?curid=106025", "title": "188 Menippo", "text": "188 Menippo, asteroide gerrikoan aurkitutako 188. asteroidearen izena da. 1878ko ekainak 16an aurkitu zuen Christian Heinrich Friedrich Petersek Clintonetik.\nBere izena, greziar mitologian, Orionen alabetako bat zen Menippogatik jasotzen du."}
{"id": "106026", "revid": "105290", "url": "https://eu.wikipedia.org/wiki?curid=106026", "title": "189 Ftia", "text": "189 Ftia, asteroide gerrikoan aurkitutako 189. asteroidearen izena da. 1878ko irailak 9an aurkitu zuen Christian Heinrich Friedrich Petersek New York estatuko Clinton hiritik.\nBere izena, Antzinako Greziako eskualde bat zen Ftiagatik jasotzen du."}
{"id": "106027", "revid": "512", "url": "https://eu.wikipedia.org/wiki?curid=106027", "title": "190 Ismena", "text": "190 Ismena edo Ismene, asteroide gerrikoan aurkitutako 190. asteroidearen izena da. 1878ko irailak 29an aurkitu zuen Christian Heinrich Friedrich Petersek Clintonetik.\nBere izena, greziar mitologiako Ismena izeneko pertsonaiagatik jasotzen du, Edipo eta Iokastaren alaba eta Antigonaren ahizpa zena, azken honek ere, asteroide bati, 129 Antigonari izena ematen dilarik, honen tormentura lagundu ziona."}
{"id": "106028", "revid": "105290", "url": "https://eu.wikipedia.org/wiki?curid=106028", "title": "191 Kolga", "text": "191 Kolga, asteroide gerrikoan aurkitutako 191. asteroidearen izena da. 1878ko irailak 30ean aurkitu zuen Christian Heinrich Friedrich Petersek Clintonetik.\nBere izena, eskandinaviar mitologiako Kolga izeneko pertsonaiagatik jasotzen du, \u00c6gir erraldoiaren alaba zena."}
{"id": "106030", "revid": "512", "url": "https://eu.wikipedia.org/wiki?curid=106030", "title": "192 Nausika", "text": "192 Nausika, asteroide gerrikoan aurkitutako 192. asteroidearen izena da. 1879ko otsailak 17an aurkitu zuen Johann Palisak Pulatik.\nBere izena, greziar mitologiako Nausikaa izeneko pertsonaiagatik jasotzen du, feaziarren errege zen Altzinooren alaba zena."}
{"id": "106031", "revid": "512", "url": "https://eu.wikipedia.org/wiki?curid=106031", "title": "193 Ambrosia", "text": "193 Ambrosia, asteroide gerrikoan aurkitutako 193. asteroidearen izena da. J\u00e9r\u00f4me Coggiak aurkitu zuen 1879ko otsailak 28an Marsellatik.\nBere izena, beharbada, greziar eta erromatar mitologiako jainkoek, euren hilezkortasuna mantentzeko edaten zuten anbrosia izeneko janariagatik jaso lezake, nektar izeneko edari batekin laguntzen zutena."}
{"id": "106032", "revid": "336", "url": "https://eu.wikipedia.org/wiki?curid=106032", "title": "Killarney Parke Nazionala", "text": "Killarney Parke Nazionala (ingelesez \"Killarney National Park\", irlanderaz \"P\u00e1irc N\u00e1isi\u00fanta Chill Airne\") Irlandako Kerryko konderrian dagoen Killarney udalerriaren aldamenean kokatzen da.\nHistoria.\nIrlandako Errepublikako lehendabiziko parke nazionala izan zen, 1932an Muckross etxearen jabetza irlandar estatuari eman zitzaionean. Ordudanik parkea apika-apika bere lur eremua zabalduz joan da, gaur egungo 102.89\u00a0km\u00b2 azalerara iritsi arte.\nEkologia.\nBere barnean hainbat ingurugiro ekologiko ezberdin daude: Killarneyko lakuak, nazioarteko garrantzia duten haritz eta hagin basoak eta mendi gailurrak daudelarik. Orein gorriz osaturiko taldeak ere baditu, Irlandan aurkitu daitezkeen bakarrak, bai eta Irlandako jatorrizko edo berezko baso sail zabalenak ere. Parkeak bere kalitatea, ugaritasuna, bere bizilekuen hedadura eta espezien aniztasunari esker balio ekologiko handia du, hauetako espezie batzuk arraro edo bereziak direlarik. 1981an UNESCO erakundeak parke hau Biosfera erreserba izendatu zuen. Parkea bere paisaia eder eta zoragarriarengatik ere ezaguna da. Parkearen ardura D\u00fachas, The Heritage Service erakundeak du.\nEraikin aipagarriak.\nParke Nazionalaren barnean hainbat eraikin aipagarri aurki ditzakegu:"}
{"id": "106033", "revid": "1519", "url": "https://eu.wikipedia.org/wiki?curid=106033", "title": "194 Prokne", "text": "194 Proknea, asteroide gerrikoan aurkitutako 194. asteroidearen izena da. 1879ko martxoak 21ean aurkitu zuen Christian Heinrich Friedrich Petersek Clintonetik.\nBere izena, greziar mitologiako Proknea izeneko pertsonaiagatik jasotzen du, Atenasko errege zen Pandionen alaba eta Traziako errege zen Tereoren emaztea zena, azken honek, bere koinata Filomelataz maitemindurik, bortxatu eta mihia moztu ziolarik, hitz egin ez zezan."}
{"id": "106035", "revid": "512", "url": "https://eu.wikipedia.org/wiki?curid=106035", "title": "195 Euriklea", "text": "195 Euriklea, asteroide gerrikoan aurkitutako 195. asteroidearen izena da. 1879ko apirilak 19an aurkitu zuen Johann Palisak Pulatik.\nBere izena, greziar mitologiako Euriklea izeneko pertsonaiagatik jasotzen du, Ulisesen inudea zena eta heroia, Troiatik itzuli zenean ezagutu zuen lehen pertsona izan zena."}
{"id": "106042", "revid": "13403", "url": "https://eu.wikipedia.org/wiki?curid=106042", "title": "Kilnamartyra", "text": ""}
{"id": "106044", "revid": "336", "url": "https://eu.wikipedia.org/wiki?curid=106044", "title": "Drew Barrymore", "text": "Drew Blyth Barrymore (Culver City, Kalifornia, Ameriketako Estatu Batuak, 1975eko otsailaren 22a - ) aktore eta film-ekoizle estatubatuarra da.\nTxikitan, \"E.T. the Extra-Terrestrial\" filmean antzeztu zuenean haur-aktore famatua bihurtu zen. Oso haurtzaro gogorra igaro zuen droga eta alkoholismo arazoen artean, 2 alditan egon behar izan zuen errehabilitazioan. 1990ean \"Little Girl Lost\" autobiografia idatzi zuen.\nHala ere antzezten jarraitu zuen eta gaur egun aktore ospetsua izaten jarraitzen du."}
{"id": "106045", "revid": "1545", "url": "https://eu.wikipedia.org/wiki?curid=106045", "title": "Malko-guruin", "text": "Malko-guruinek (bat nagusia, malko barrunbean dagoena, begi orbita bakoitzaren gainaldean, kanpoaldeko alboan dagoena, eta beste gehigarri batzuk, konjuntiba epitelioan aurkitzen direnak), funtzio bezala, malkoak isurtzea dute, urez, sodio kloruroz (gatz arrunta) eta albuminaz osatuak daudenak. Isurketaren funtzioa, begiaren azala garbi eta heze mantentzea, kornearen kanpoaldea elikatzea eta betazalen mugimendua errazteko labaingarri bezala aritzea da.\nMalko guruina, goiko betazalaren gihar altxatzailearen zurdaren alboko hedapenaren bidez, bi zatitan banatua dago: goiko zati bat edo orbitakoa eta beste bat behekoa edo palpebrala. Gainera, zenbait malko guruin gehigarri daude, goiko betazalean ugariagoak direnak.\nMalkoak malko-sudurreko hoditik, sudurzuloetara iristen dira, behealdeko adarretik behera behealdeko sudur meatura, han, lurrundu egiten dira, airea sudurretik igarotzean.\nNerbiotzea.\nMalko-guruinaren sentsibilitatea (mina adibidez) hartzen duen nerbioa, malko nerbioa da, begi nerbioaren adar bat, hau, aldi berean, nerbio trigeminoaren adar bat delarik.\nMalko guruina estimulatzen duen nerbioa (ez da aurrekoarekin nahastu behar) malkoak sortzeko, nerbio motore eta begetatibo parasinpatiko bat da. Zuntz parasinpatiko aurregongoildar isurmotoreak, aurpegiko nerbiotik (burezurreko zazpigarren parea) nerbio petroso nagusiaren bidez eta hodi pterigoideoaren bidez, gongoil pterigopalatinora heldu arte bidaiatzen du, toki honetan, neurona gorputzekin sinapsia egiten dutelarik eta gongoilondoko zuntz bezala irteten direlarik.\nGaixotasunak.\nGuruin honek jasan dezakeen gaixotasunetako bat, Mikuliczen sindromea deritzona da."}
{"id": "106046", "revid": "336", "url": "https://eu.wikipedia.org/wiki?curid=106046", "title": "Demi Moore", "text": "Demi Moore (jaiotza izena: Demi Gene Guynes; 1962ko azaroaren 11, Roswell, Mexiko Berria - ) estatubatuar aktorea da. 1981an hasi zen antzezten eta 1982-1984 artean \"General Hospital\" telenobelan hartu zuen parte. 1984tik aurrera Brat Pack izeneko aktore talde gaztearen parte izan zen, nerabeen filmak egin zituztenean, tartean \"Blame It on Rio\" (1984), \"St. Elmo's Fire\" (1985) eta \"About Last Night...\" (1986). Lehen paper famatua \"Ghost\" (1990) fiman izan zuen, urte horretan salmentarik handiena izan zuen filma. \"A Few Good Men\" (1992), \"Indecent Proposal\" (1993) eta \"Disclosure\" (1994) filmekin ere arrakasta handia izan zuen takillan. 1996an Moore bilakatu zen historian soldatarik handiena jaso zuen emakumezko-aktorea, \"Striptease\" filmarekin, 12,5 milioi dolar jaso baitzituen. \"The Scarlet Letter\" (1995), \"The Juror\" (1996) eta \"G.I. Jane\" (1997) ez ziren arrakastatsuak izan, eta bere ibilbidea beheranzko bidean hasi zen.\n\"The Hunchback of Notre Dame\" (1996), \"The Hunchback of Notre Dame II\" (2002), \"\" (2003), \"Bobby\" (2006), \"Mr. Brooks\" (2007), \"Margin Call\" (2011) eta \"Rough Night\" (2017) filmak egin zituen beranduago.\nBizitza pribatua.\n1979tik 1985era Freddy Moore rockeroarekin ezkondurik egon zen eta bere abizena hartu zuen. 1987an Bruce Willis aktorearekin ezkondu eta hiru alaba eduki zituzten. Baina 2000. urtean banandu ziren. 2005ean Ashton Kutcher aktorearekin ezkondu zen eta 2009an bere senarrararen abizena hartu zuen, Demi Kutcher izatera pasatuz."}
{"id": "106047", "revid": "1172914", "url": "https://eu.wikipedia.org/wiki?curid=106047", "title": "Demi Kutcher", "text": ""}
{"id": "106048", "revid": "42539", "url": "https://eu.wikipedia.org/wiki?curid=106048", "title": "Xiangcheng", "text": "Xiangcheng izen bereko toki asko izan daiteke:"}
{"id": "106049", "revid": "42539", "url": "https://eu.wikipedia.org/wiki?curid=106049", "title": "Wen Konderria", "text": "Wen Konderria izen bereko toki asko izan daiteke:"}
{"id": "106050", "revid": "42539", "url": "https://eu.wikipedia.org/wiki?curid=106050", "title": "Qi Konderria", "text": "Qi Konderria izen bereko toki asko izan daiteke:"}
{"id": "106051", "revid": "42539", "url": "https://eu.wikipedia.org/wiki?curid=106051", "title": "Zhijiang", "text": "Zhijiang izen bereko toki asko izan daiteke:"}
{"id": "106052", "revid": "2241", "url": "https://eu.wikipedia.org/wiki?curid=106052", "title": "Dawu", "text": "Dawu izen bereko toki asko izan daiteke:"}
{"id": "106053", "revid": "42539", "url": "https://eu.wikipedia.org/wiki?curid=106053", "title": "Sui Konderria", "text": "Sui Konderria izen bereko toki asko izan daiteke:"}
{"id": "106054", "revid": "336", "url": "https://eu.wikipedia.org/wiki?curid=106054", "title": "Daniel Craig", "text": "Daniel Wroughton Craig (Chester, Cheshire, Ingalaterra, 1968ko martxoaren 2a - ) aktore eta film-ekoizle ingelesa da.\nJames Bond pertsonaia antzezten duen seigarren aktorea bihurtu zen, hain zuzen, 2006ko\"Casino Royale\" filmean (James Bond film-sagaren 21.a). Ondoren, James Bond agente sekretuaren film-sagako 2008ko \"Quantum of Solace\" eta 2012ko \"Skyfall\" filmak antzeztu zituen."}
{"id": "106056", "revid": "688", "url": "https://eu.wikipedia.org/wiki?curid=106056", "title": "B\u00e9al \u00c1tha an Ghaorthaidh", "text": "B\u00e9al \u00c1tha an Ghaorthaidh ofizialki eta irlanderaz (ingelesez \"Ballingeary\") Irlandako Errepublikako hego-mendebaldean kokatzen den Cork konderriko Shehy mendietan dagoen udalerria da.\nUdalerri hau Gaeltacht edo irlandera hiztunen eremu barruan dago, honela irlanderaren irakaskuntza gune garrantzitsua delarik, bertan \"Col\u00e1iste na Mumhan\" (euskaraz \"Munsterreko Ikastetxea\") ikastetxea dagoelarik. Bertan ikasleek irlandera ikasi, ondo pasatu eta lagunak egiteko aukera dutelarik..\nUdalerritik hurbil eta mendebaldera Gougone Barra Parke Nazionalean Lee ibaia igarotzen da.\nUrteroko nekazaritza eta barazkintza ekitaldi bat ere ospatzen da.\nTimothy Cardinal Manning zena Ballingeary udalerrian jaio eta hazi zen, ondoren Estatu Batuetara emigratu eta denbora batera Los Angeles hiriko Artxidiozesi Erromatar Katolikoaren Kardinala bilakatu zelarik."}
{"id": "106058", "revid": "336", "url": "https://eu.wikipedia.org/wiki?curid=106058", "title": "M/V Arctic Sea", "text": "MV Arctic Sea Maltako bandera duen kargaontzia da. Ontziaren jabea Maltan egoitza duen Arctic Sea Company da, eta ontziaren maneiatzailea Helsinkiko Solchart Management Company da.\nDesagerpena.\n2009ko uztailaren 24ean, ontzia Finlandiatik Aljeriara egurra zeramala, ezezagun talde armatu bat, ontzira igo zen \u00d6land eta Gotland uharteen artean, eta poliziaz jantzita, marinelak lotu eta ontzi osoa miatu zuten. Hamabi ordu beranduago, ontzitik joan ziren, ezer eraman gabe, eta ontziak Aljeriarako bidea jarraitu zuen.\n2009ko uztailaren 30etik uztailaren 31ra ontziarekiko azken harremana izan zuen ontzi jabeak, Frantziako Brest portuaren inguruan. Ordutik, ontziaren bila aritu dira, baina oraindik ez dute arrastorik aurkitu. Uste denez, kargaontzia bahitu eta Afrikara eraman omen dute, baina ez dago ez ontziaren ez bertan zihoazen hamabost marinelen arrastorik. Bien bitartean, Errusiako urpekontzi eta ontziak, desagertutako ontziaren bila hasi ziren.\nOntziaren ustezko aurkikuntza.\n2009ko abuztuaren 14an ontzia Cabo Verde uharteetatik 400 itsas miliara ikusi zutela eman zen jakitera. Horrek, ontziaren bahiketaren hipotesia balioztatuko luke, baina, errusiarrek ezin izan zuten, frogatu arrasto hori benetakoa zen ala ez.\nEgun berean, beste albiste iturri batek, ontzia Donostiako kostaldearen aurrean kokatu zuen. Baina Pasaiako portuko arduradunek ukatu egin zuten, ontzia inguruetan zegoenik.\nErrusiarrak aurkitu zituzten.\nAbuztuaren 17an Errusiako Defentsa ministeritzak ontzia goizeko 09:00 GMT-etan Cabo Verde uharteetatik gertu aurkitu zutela eman zuten argitara, eta ontziko hamabost gizonak erreskatatu zituzten. Dena den, ez zuten esan ontziaren aurkikuntza edo horretarako dirurik ordaindu ote zen."}
{"id": "106059", "revid": "6327", "url": "https://eu.wikipedia.org/wiki?curid=106059", "title": "Artic Sea", "text": ""}
{"id": "106060", "revid": "4380", "url": "https://eu.wikipedia.org/wiki?curid=106060", "title": "M/V Artic Sea", "text": ""}
{"id": "106062", "revid": "4380", "url": "https://eu.wikipedia.org/wiki?curid=106062", "title": "Arctic Sea", "text": ""}
{"id": "106065", "revid": "54185", "url": "https://eu.wikipedia.org/wiki?curid=106065", "title": "Mikuliczen sindrome", "text": "Mikuliczen sindromea, medikuntzan, hantura mota bat da, ohi bizitzarentzako arriskurik sortzen ez duena eta kronikoa, parotida, malko edo ttu guruinen handitze bategatik bereizten dena, beste gaixotasun ezberdin baten ondorioz, linfoma, leuzemia, sarkoidosia eta beste batzuk kasu, Mikuliczen gaixotasuna izan ezik. Bere jatorri zehatza ez da ezagutzen, baina baliteke Sj\u00f6grenen sindromearen aldaera bat izatea, honengandik, artriti erreumatoiderik ez duelako sortzen bereizten delarik. Ohi, emakume heldu eta atsoen artean diagnostikatzen da. Baliteke eraginen bat izatea amigdaletan eta aurpegiko eta lepoko beste guruin batzuetan.\nHistoria.\nSindrome hau, lehen aldiz, Johann Mikuliczek deskribatu zuen 1888an. Beranduago, 1952an, Godwinek, Lesio Linfoepitelial Onbera izena proposatu zuen.\nPatogenia.\nMikuliczen sindromearen guruin alterazio bereizgarriak, gaixotasuna jasaten duten guruinen estromaren handitzeagatik bereizten dira, parenkima izurtzailearen atrofia batekin batera, emaitza bezala, hialinizazioa eta fibrosia emanez. Gurin hauen infiltratu ez supuratiboek, ez Sj\u00f6gren gaixotasunek, linfoma ez Hodgkins, leuzemiak eta sarkoidosiak kasu, sortutako zelulak, bereziki linfozitoak, osatzen dituzte.\nEzaugarri klinikoak.\nMikuliczen sindromea, aurpegiko guruinen hantura edo tumefakzio asimetriko eta ez mingarri bat bezala agertzen da, bereziki parotida, ttu eta malko guruinena. Guruinen funtzioa konprometitua dagoenez, Mikuliczen sindromea jasaten duten gaixoek, ahoan, laringean eta begietan lehortasuna nabaritzen dute."}
{"id": "106066", "revid": "646", "url": "https://eu.wikipedia.org/wiki?curid=106066", "title": "Sj\u00f6grenen sindrome", "text": "Sj\u00f6grenen sindromea zelulak, ttua eta malkoak isurtzen dituzten guruinak, beste batzuez gain, batez ere liseri aparatuan, erasotzen dituzten gaixotasun autoimmune bat da. Gaixotasun erreumatiko bat ere bada, artikulazioetan mina eta hantura eraginez.\nSailkapena.\nBi mota bereizten dira: Sj\u00f6grenen sindrome primarioa eta Sj\u00f6grenen sindrome sekundarioa. Lehenean, lehortasun arazoak daude begietan eta ahoan, ttu eta malko guruinen aurkako erasoaren ondorioz; sindrome mota hau duten gaixoen artean, batzuetan, antigorputz antinuklearren presentzia dago (ANA) odolean. Sekundarioa, gainera, beste gaixotasun autoimmune batekin elkartuta egoten da, lupus eritematoso sistemikoa, artritis erreumatoidea, esklerodermia, dermato-polimiositia edo ehun konektiboaren gaixotasun mistoa kasu.\nEzaugarri klinikoak.\nZantzu nagusien artean, honako hauek daude: begi eta aho lehorrak (horren ondorio diren kalteekin), mina eta nekea gorputz-adarretan, negala eta larruazal lehorra. Estimatzen denez, gaixotasun hau duten 4 milioi pertsona daude, horietatik %90a, emakumeak direlarik. Ohi, 40 urtetik gorako pertsonetan diagnostikatzen da.\nGaixotasun kronikotzat hartzen da.\nTratamendua.\nTratamendua, immunitate-sistemaren lana murriztera begira doa, eta, sintomak arintzeko, isurketak estimulatzeko botikak erabil daitezke, malko artifizialak erabili, eta, gainera, gihar eta artikulazioetako minarentzako botikak erabil daitezke."}
{"id": "106079", "revid": "105290", "url": "https://eu.wikipedia.org/wiki?curid=106079", "title": "Mendebalde Ertaina", "text": "Mendebalde Ertaina () Ameriketako Estatu Batuetan hango Zentsu Bulegoak definitutako lau eskualdeetako bat da.\nDefinizioa.\nTradizioz, hainbat eratara definitu izan da eskualdea, estatu batzuk edo besteak sartuz. Gaur egun, ordea, Ameriketako Estatu Batuetako Zentsu Bulegoaren definizio ofizialean, 12 estatu hauek dira:"}
{"id": "106089", "revid": "336", "url": "https://eu.wikipedia.org/wiki?curid=106089", "title": "Ameriketako Estatu Batuetako Gobernua", "text": "Ameriketako Estatu Batuetako Gobernua, konstituzio estatubatuarrak ezarria, 50 estatu, Columbiako Barrutia, Puerto Rico, Birjina uharte amerikarrak, Amerikar Samoa, Iparraldeko Mariana Uharteak eta Guameko uharteek osatzen dute errepublika federalaren aginte gorena da.\nAmeriketako Estatu Batuetako gobernu federalaren tamaina eta botereengatik, munduko botere handienetako gobernu bezala ezagutzen da. Horregatik, Herrialdeko presidentea munduko pertsonarik boteretsuenetarikoen artean kokatu ohi da.\nAmeriketako Estatu Batuen gobernu federalaren egoitza Washington Hirian dago.\nBotere legegilea.\nKonstituzioaren I. artikuluak botere legegile guztiak Kongresuko aginte federalari esleitzen dizkio. Kongresu hau, bi ganberetan banatzen da, Senatua eta Ordezkarien Etxea. Senatua estatu bakoitzeko 2 senatarik osatzen dute, guztira 100 senatari osatuz. Ordezkarien Ganbera aldiz, estatu bakoitzaren biztanleriaren arabera hautatzen dira ordezkariak. Guztira 435 ordezkari ezartzen ditu legeak. Bi ganberetako kideak itzuli bakarreko bozketaz (\"first-past-the-post\") hautatzen dira estatu bakoitzean, Louisiana eta Washingtonen izan ezik, non bertan bi itzuli egiten diren (\"runoff\").\nSenatari edo ordezkari bakoitzak bost funtzio bete behar ditu. Funtzioak honakoak dira: funtzio legegilea, batzordeko kidea, bere hautesleen ordezkaria, bere hautesleen zerbitzaria, eta politikaria izatea.\nBotere betearazlea.\nPresidentea eta presidenteordea.\nAmeriketako Estatu Batuetako Presidentea aldi berean, AEBetako estatuburua eta gobernuburua da, hala nola, Indar Armatuen komandante nagusia eta diplomaziaburua. Horregatik, AEBetako presidentea Munduko boteretsuenetarikoa da. Presidenteak, Konstituzioak agintzen duen bezala, \"legeak fidaltasun osoz betearazten direla bermatu behar du\". Ardura hori aurrera eramateko, gobernu federaleko adar betearazlea edo exekutiboa zuzentzen du, 3 milioi langile eta milioi bat militarrekin.\nPresidentearen egoitza Washington Hiriko Etxe Zuria da. Herrialdetik mugitzeko hiru garraiobide erabiltzen ditu: Washingtonen mugitzeko Cadillac One autoa, urrunago joateko Marine One helikopteroa eta atzerrira joateko Air Force One hegazkin ospetsua.\nEgungo presidentea Joe Biden demokrata da.\nAmeriketako Estatu Batuetako Presidenteordea gobernuko bigarren kargurik gorenena da. Presidentetzarako ondorengotzako lehena da, beraz, presidenteak kargu utzi, hil edo kargutik botatzen badute, bera izango litzeke bere postua beteko lukeena hauteskundeak iritsi arte. Bere beste zereginetako bat, Ameriketako Estatu Batuetako Senatuko lehendakaria izatea da.\nEgungo presidenteordea Kamala Harris demokrata da.\nSailak, agentziak eta indar armatuak.\nEgunerokotasunerako eta lege federalen administraziorako, Gobernua hainbat sail edo departamendutan banatzen da. Sail hauek ministerio baten parekoak dira. 15 sailetako Idazkariek \u2014 presidenteak hautatuak izan direnak \u2014 aurretik Ameriketako Estatu Batuetako Senatuak baietsi behar ditu. Departamendu hauetaz gain, badaude hainbat agentzia, Presidentearen Bulegoari estuki lotuta daudenak. Esate baterako: Inteligentzia Agentzia Zentrala (CIA), Droga eta Elikagaien Administrazioa (FDA) eta Ingurumen Babesaren Agentzia (EPA).\nIndar Armatuak, zuzenean Defentsa Sailaren ardurapean daude eta 5 kidego edo armadatan banatzen dira:\nBotere judiziala.\nKonstituzioaren III. artikuluak auzitegi federalen sistemaren oinarriak ezartzen ditu: \"Ameriketako Estatu Batuetako botere judiziala Gorte Goren batean oinarritzen da, eta Kongresuak denboran zehar antolatu eta eratu ditzazken maila baxugoko auzitegiak.\"\nEpailetza federala AEBetako Gorte Gorenak osatzen du, zeinen bederatzi epaileek biziarteko karguaz izendatzen ditu Presidenteak eta ondoren, Senatuak onesten ditu. Auzitegi honen azpitik Helegite Epaitegia eta barruti-epaitegiak daude.\nEstatu bakoitzak bere Gorte Gorena (arrunta) eta Helegite Epaitegia (federala) ditu. Hauen azpitik barruti-epaitegiak daude, federalak direnak. Guam, Iparraldeko Mariana Uharteak eta Birjina uharteetako barruti-epaitegiei lurralde-epaitegiak deritzaie."}
{"id": "106098", "revid": "13403", "url": "https://eu.wikipedia.org/wiki?curid=106098", "title": "Ballymakeera", "text": ""}
{"id": "106099", "revid": "688", "url": "https://eu.wikipedia.org/wiki?curid=106099", "title": "Baile Mhic \u00cdre", "text": "Baile Mhic \u00cdre, irlanderaz eta ofizialki (ingelesez \"Ballymakeera\") Irlandako Errepublikako hego-mendebaldean dagoen Corkeko konderria kokatzen den herrixka txiki bat da, West Cork edo Mendebaldeko Cork eskualdean dagoen Sullane ibaiko haranan eta Kerryko konderriaren mugatik oso hurbil. N22 errepide nazionalean kokatzen da, Ballymakeery eta Ballyvourney udalerrien zati delarik. Cork konderriko irlandera hiztunen eremuetako bat den Muskerry Gaeltacht lurraldean dago."}
{"id": "106101", "revid": "119347", "url": "https://eu.wikipedia.org/wiki?curid=106101", "title": "Europar Batasunak terroristatzat dauzkan erakundeak", "text": "Europar Batasunak erakunde terroristen bere zerrendan sartutako erakundeak:"}
{"id": "106103", "revid": "512", "url": "https://eu.wikipedia.org/wiki?curid=106103", "title": "Kontrainsurjentziaren kronologia Euskal Herrian (1975era arte)", "text": "1967.\nApirilaren 30a: Lau polizi espainiar Sarako benta batean zeuden bi euskal errefuxiatu politiko bahitzen saiatu ziren.\n1969.\nETA-k bidalketa Frankoaren Guardiari leporatu zion. Eibarko polizia burua komentua bisitatu zuen zera eskatuz; Ekintzaren berri publikoki ez ematea.\n1975.\nApirilaren 23a: Ramon Aginaga Garin abadearen autoa erre zuten Zarautzen."}
{"id": "106105", "revid": "512", "url": "https://eu.wikipedia.org/wiki?curid=106105", "title": "Kontrainsurjentziaren kronologia Euskal Herrian (1976)", "text": "Gerra zikina Euskal Herrian, 1976en urtean, aurreneko urteko ekintzen igoeran matendu zen.\nUrte honetan, gerra zikinak eragindako aurreneko hildako eta desagertuak eman ziren.\nApirila.\ninkontrolatuek."}
{"id": "106106", "revid": "688", "url": "https://eu.wikipedia.org/wiki?curid=106106", "title": "Baile Bhuirne", "text": "Baile Bhuirne irlanderaz eta ofizialki (ingelesez \"Ballyvourney\"; irlanderaz baita \"Baile Bhirne\" edo \"Baile Mh\u00fairne\" ere) Irlandako Errepublikako hego-mendebaldean dagoen Corkeko konderrian kokatzen den udalerri txiki bat da, Kerryko konderriaren mugatik oso hurbil dagoelarik. Cork konderriaren ipar-mendebaldean dago, Macroom udalerritik oso gertu, Derrynasaggart mendiak, West Cork eta Muskerry eskualdean kokatzen delarik.\nTurismoa eta irlandar hizkuntza.\nBallyvourney udalerria Muskerry Gaeltacht eremuaren barnean dago (irlandera nagusi den eremua). Bisitariak hona etortzeko arrazoietako bat bertako ondare arkitektonikoa da. Bertako abadetxearen inguruko lur sailean Sheela na Gig delakoak, hainbat harrizko zirkulu, harrizko aztarna eta fulachta\u00ed fia direlakoak daude. Udalerri hau San Gobnait eta bere San Gobnait's Well baselizarekin lotuta dago, azken hau urtero otsailaren 11ean bertako fededunen erromesaldien lekuko izaten delarik.\nBallyvourney udalerria eskualdeko Ionad Cult\u00fartha kulturgunearen egoitza ere bada, bertan arte tradizionala eta garaikidearen erakustaldiak daudelarik, bai eta hainbat musika eta ikusentzunezko artearen inguruko ekitaldiak ere.\nIkastetxe eta tabernak.\nBertako ikastetxe nazionalak \"Scoil Aban Naofa\" izena du, bere izena eskualdeko Aban santuarekin loturik dagoelarik.\nUdalerriko bigarren hezkuntza mailako ikastetxeak \"Col\u00e1iste Ghobnatan\" izena du, honen izena ere bertako Gobnait santuarekin lotuta dagoelarik. , another local saint. De Salle College edo \"Col\u00e1iste \u00cdosag\u00e1in\" ikastetxearen zelaietan \"Song for a Raggy Boy\" filma filmatu zen, bertan Ballyvourney ikus daitekelarik.\nBallyvourney udalerrian \"The Mills Inn\", \"The Abbey Hotel\", \"The Hibernian\" eta \"The Cr\u00faisc\u00edn L\u00e1n\" taberna, ostatu edo jatetxeak daude.\nEkonomia eta garraioa.\nBallyvourneyko lanbide aukera nekazaritza sektoretik hasi eta industria edota zerbitzu sektoreetaraino doa. \u00dadar\u00e1s na Gaeltachta erakundeak negozio berrientzako diru laguntzak eskeintzen ditu, hauetako asko Ballyvourneyko industrialdean daudelarik.\nBallyvourney udalerria N22 errepidean kokatzen da eta Corkeko aireportutik nahiko hurbil dago.\nKirolak.\nJoko gaelikoak.\nSenior mailako futbol gaeliko kiroleko Naomh Ab\u00e1n GAA taldeak zenbait txapelketa bereganatu ditu. Sortzez Ballyvourneukoa den Anthony Lynch jokalariak Cork GAA taldearekin senior mailan jokatu duelarik.\nFutbola.\nUdalerriko futbol taldea Sullane F.C. da. Taldeak West Cork edo Mendebaldeko Cork Ligako senior eta adin txikiko ligetan jokatzen duelarik"}
{"id": "106107", "revid": "512", "url": "https://eu.wikipedia.org/wiki?curid=106107", "title": "Kontrainsurjentziaren kronologia Euskal Herrian (1977)", "text": "Gerra zikina Euskal Herrian, 1977.en urtean gerra zikinaren aktibitatea mantenduko da, eta nahiz eta hildako bakarra eragin, zauritu eta kalte material ugari eragingo du."}
{"id": "106108", "revid": "6950", "url": "https://eu.wikipedia.org/wiki?curid=106108", "title": "Arma", "text": "Arma edo iskilua ehizan, erasoan edo babesean indarra aplikatzeko eta hedatzeko erabiltzen den tresna da. Armek, oro har, abantaila mekanikoak erabiltzen dituzte indarrak sendotzeko. Armak oso elementu sinpleak izan daitezke, esaterako mutur zorrozdun makila bat, edo teknologiaren laguntzarekin sortutako objektu konplexuak, esaterako kontinente arteko misil balistiko bat.\nErasoan, armak bortxarako eta ekintzak behartzeko tresna gisa erabil daitezke, bai kontaktu zuzenaren bidez zein jaurtigaiak erabiliz. Ikuspuntu zabaletik, min emateko gai den edozein gauza armatzat har daiteke, nahiz eta hori ez izan bere funtzio nagusia. Esaterako, eskua bera arma izan daiteke zenbait testuingurutan.\nArmen sailkapenak.\nArmak sailkatzeko bi irizpide erabil daitezke: nork erabiltzen duen eta nola funtzionatzen duen."}
{"id": "106109", "revid": "512", "url": "https://eu.wikipedia.org/wiki?curid=106109", "title": "Ashikaga Yoshimasa", "text": " Ashikaga shogunerriko zortzigarren shoguna izan zen, eta 1449 eta 1473 bitartean gobernatu zuen Japonian. Shogunerri honetako seigarren shoguna izan zen Ashikaga Yoshinoriren semea izan zen.\nShogun, shogunerri honetako zazpigarren shoguna izan zen bere anaia nagusia Ashikaga Yoshikatsu hil eta sei urtera bihurtu zen. Yoshikatsu hil zenean, Yoshimasa oraindik oso gaztea zenez, nagusiagoa izan arte itxoin zen.\nYoshimasaren agintaldian, herrialdean, Higashiyama kultura garatu zen, tearen japoniar zeremonia, ikebana, n\u014d drama japoniarra eta margolaritza txinatar tintarekin praktikatuz; kultura honengan, zen budismoak eta japoniar estetikaren agerpenak, wabi-sabia eta Gorte Inperialaren eta samuraien kulturen harmonizazioa kasu, eragin handia izan zuen.\n1464an Yoshimasak oraindik ez zuen oinordekorik, eta, beraz, bere anaia txikia zen Ashikaga Yoshimi izendatu zuen bere oinordeko bezala. Baina, hurrengo urtean, Yoshimasak seme bat izan zuen, eta bere anaia Yoshimasa eta bere semearen artean oinordekotza lehia bat egon zen. 1467rako, gatazka, \u014cnineko gerran bihurtu zen, hamaika urte iraun zuena eta Japoniako historiako Sengoku aroa abiarazi zuena, aro honek, mende bete iraungo zuelarik. Etsaitasun honen artean, Yoshimasak bere kargua utzi zuen 1473an, bere seme Ashikaga Yoshihisaren mesedetan, hurrengo shogun bihurtu zena.\n1489an eraiki zen Ginkaku-ji tenplua Kioton, Yoshimasarentzako erretiro leku bezala. Hurrengo urtean hil zen."}
{"id": "106110", "revid": "1712", "url": "https://eu.wikipedia.org/wiki?curid=106110", "title": "Iskilu", "text": ""}
{"id": "106111", "revid": "336", "url": "https://eu.wikipedia.org/wiki?curid=106111", "title": "Ginkaku-ji", "text": ", Japoniako Kyoto hirian dagoen tenplu budista bat da. Bere izen ofiziala da. 1474an eraikiarazi zuen Ashikaga Yoshimasa shogunak, bere aitona Ashikaga Yoshimitsuk eraikiarazi zuen Kinkaku-ji edo \"Urrezko pabilioia\"ren antzeko eraikin bat eraiki nahi zuena, baina, zoritxarrez, ezin izan zuen eraikina zilarrez estali, pentsatu zuen bezala. Tenplua, gaur egun, Rinzai Zenaren Shokoku-ji adarraren zati da.\nEgitura.\n\"Kannon\" gela da tenpluko egitura nagusia, \"Ginkaku\" edo Zilarrezko pabilioia bezala ezagutzen dena. Eraikinaz gain, tenpluak, goroldioz estalitako lorategiak eta lorategi japoniar bat ditu.\nHistoria.\nKinkaku-ji bezala, Ginkaku-jia, jatorrian, shogunarentzako erretiro eta atsedenaldi leku bezala eraiki zen. 1485ean, Yoshimasa, monje budista \"Zen\" bihurtu zen, eta, bera hil ondoren, eraikina, tenplu budista bihurtu zen, Jish\u014d-ji bezala berrizendatua.\nOnarpena.\nAintzinako Kyotoko monumentu historikoak deritzon multzoaren zati da (Kioto, Uji eta Otsu hiriak), UNESCOk, 1994an, Gizateriaren Ondare izendatu zuena."}
{"id": "106112", "revid": "1545", "url": "https://eu.wikipedia.org/wiki?curid=106112", "title": "Linji Yixuan", "text": "Linji Yixuan (; \"Rinzai Gigen\" deitua; ?- 866) bere izena daraman Zen budismoko eskola baten sortzailea izan zen (Rinzai Zen). Rinzairen irakaskuntza, ikasleekin topaketa gogorretan (harsh) oinarritzen zen, argiztapen unera (satori), ukabilkada, ostikada, zaplazteko, eta abarren bidez iristeko asmoz. Bere sermoiak, Lin-chi-lun (txineraz eta japonieraz Rinzai Roku) (Lin-chiren Errekorra) lanean bildu zituzten bere ikasleek."}
{"id": "106113", "revid": "105290", "url": "https://eu.wikipedia.org/wiki?curid=106113", "title": "Rinzai Zen", "text": "Rinzai Zen deritzona budismo Mahayana eskola bat da, ideal erlijioso bezala Bodhisattva duena, eta, argiztapena, Praj\u00f1ara (jakinduria) bideraturiko meditazio pertsonalean ahaleginaren bidez bilatzen duena. Rinzai maisuak sortu zuen, bere izena, honengandik datorkiolarik.\nEzaugarriak.\nPraktika, bizitza monastikoan oinarritzen da, askotan ibiltaria, eta maisu baten gidaritzan. Honek, monje edo fraide bakoitzari, koan edo asmakizun bat ematen dio, berari buruz medita dezaten erantzuna topatu arte, analisi logikoaren bidez sekula lortuko ez dena, baizik eta satori deritzon argiztapenaren bidez.\nRinzai eskola, bapateko argiztapenean jartzen duen enfasiagatik eta xede hau lortzeko erabiltzen dituen baliabideengatik, koana kasu, ezagutzen da. Txinako Tang dinastian sortua, beranduago, My\u014dan Eisaik eraman zuen Japoniara 1191n.\nEragin historikoa.\nRinzai eskola, historikoki, Japonia, Txina eta Korean arte martzialen zenbait tradiziorekin estuki lotuta egon da. Japonia aurremodernoan, Rinzaia, oso ezaguna zen aristokrazia gerlaria eta samuraien artean, S\u014dt\u014d Zena ez bezala, artista eta olerkariekin lotuago zegoena.\nRinzai Zenak, eragin nabarmena izan du Japoniako bizitza kultural eta artistikoan duela mende askotik. Bere igortze modu orijinalak eta bere bilaketa erlijiosoak intuiziorik sakon eta bizienaren bidez, olerkari, artista eta kasta militarren gogoko izatea eragin zuen."}
{"id": "106115", "revid": "336", "url": "https://eu.wikipedia.org/wiki?curid=106115", "title": "Klaipeda", "text": "Klaip\u0117da (lituanieraz ahoskatua; ; ; ) Kur\u0161i\u0173 Marios edo Kuroniar lakuaren ahoaren ertzeko Lituaniako hiria da, lakuko urak Itsaso Baltikora isurtzen diren tokian, hain zuzen. Lituaniako itsas portu bakarra izanik, ferry zerbitzua dauka Suediara eta Alemaniara joan-etorriak egiteko. Hiriko eraikinik zaharrenetako zati batzuk zurezkoak dira, inguruko herrialdeetan aurki daitezkeenak bezalakoak.\nBiztanleria murriztu egin da 1992tik (207.100 biztanle) 2005era (187.442 biztanle). Klaip\u0117datik hurbil Lituaniako itsas opor-leku garrantzitsuak daude: Nida hegoaldean eta Palanga iparraldean.\nHistoria.\n1252an sortu zuten zaldun teutoiek. Geroztik Prusiak, Lituaniak, Poloniak eta Suediak nor jabetuko eztabaidan eduki dute.\n1923an Klaipedako matxinada gertatu zen bertan, Lituaniak bultzatutako matxinada Ekialdeko Prusiaren eskuetatik hiria kentzeko, Versaillesko Itunaren interpretazio baten ondorioz.\nBarrutiak.\nHiriak 31 barruti ditu:"}
{"id": "106116", "revid": "1545", "url": "https://eu.wikipedia.org/wiki?curid=106116", "title": "My\u014dan Eisai", "text": ""}
{"id": "106118", "revid": "1545", "url": "https://eu.wikipedia.org/wiki?curid=106118", "title": "Tiantai", "text": "Tiantai (japonieraz Tendai), Zhiyik VI. mendean sortutako sekta budista bat da.\nBere idazteun nagusia, Lotoaren Sutra da, eta eskola, honela, \"Lotoaren eskola\" bezala ezagutzen da. Bere oinarrizko doktrina filosofikoa, Egia Hirukoitza (\u5713\u878d\u4e09\u8ae6, Yu\u00e1nr\u00f3ng s\u0101nd\u00ec) bezala laburtzen da.\nTiantaian, ikasketa budista guztia, eskema hierarkiko handi batean ordenatua da. Japonian, Saich\u014d, Zen meditazioa, diziplina monastikoa eta gurtza esoterikoak gehitzen saiatu zen. Shintoaren eta budismoaren arteko bateratzea ere bultzatu zen."}
{"id": "106119", "revid": "1545", "url": "https://eu.wikipedia.org/wiki?curid=106119", "title": "Zhiyi", "text": "Zhiyi edo Chih-i (; 538 Hunan-597 Zhejiang), Tiantai sekta eklektikoa sortu zuen monje budista txinatar bat izan zen.\nUmezurtz 17 urterekin, Huisi maisu budistarekin ikasi zuen zazpi urtez. Hegoaldeko Txinako Chen dinastiarekin eta herrialdea birbateratu zuen Sui dinastiarekin lotua egon zen. Budismoaren joera ezberdinak bateratu zituen doktrina guztiak egiazkoak bezala eta Budaren pentsamenduan presente zeudenak bezala onartzean. Zhiyik, Lotoaren Sutra, irakaskuntza nagusi bezala hartzen zuen, eta ekialdeko Asian idazteun sakraturik ezagunena bezala ezartzen lagundu zuen."}
{"id": "106120", "revid": "512", "url": "https://eu.wikipedia.org/wiki?curid=106120", "title": "Saich\u014d", "text": " Tendai-sh\u016b tradizioa sortu zuen monje budista japoniarra izan zen. Tendaia, Tiantai txinatarretik abiatzen da, bere ezagutza, Tiantaigo menditik zabaltzen zuena. Saich\u014dk Tendai-sh\u016ba sortu zuen, bere tenplu nagusia den Enryaku-ji Hiei mendian zuena, Kiototik gertu. Bere hil ondorengo izena, da.\n13 urterekin ordenatua, Txinan ikasi zuen eta Tendai budismoaren irakaskuntzekin itzuli zen, Lotoaren Sutra hartzen duena. Japoniako beste sekta budista batzuk ez bezala, honek, mundu materialak, esanahia eta garrantzia izan dezakeela dio, Budak esandakoak, guztiek lor ditzaketela, eta ez soilik aukeratu batzuk.\nSaich\u014dk gobernuaren mesedea izan zuen, baina, batzuetan, beste sekta budista japoniar batzuen buruzagien etsaitasuna lortu zuen. Hiei mendian eraiki zuen monasterioa, ikasketa budistari buruzko gunerik handienetako bat bihurtu zen."}
{"id": "106121", "revid": "10891", "url": "https://eu.wikipedia.org/wiki?curid=106121", "title": "Hiei mendia", "text": " Japoniako hiri garrantzitsuetako bat den Kyototik ipar-ekialdera dago. Tendai eskola budistaren tenplu nagusia den Enryaku-ji, mendi honetan dago.\nHistoria.\nDengy\u014d Daishi, Tendai eskolaren sortzailea izan zena, Hiei mendira bizitzen joan zen 785ean. 788rako, Dengyok, Hieisan-ji izeneko tenplu txiki bat eraiki zuen. Hieisan-ji izena, Enryaku-jigatik aldatu zuen Saga Enperadoreak 823an, Dengyo Daishi hil eta urte betera. Lehen apaiz arduraduna, Gishin izan zen, Dengyo Daishiren ondorengoa. Japoniar budismoko pertsonaia garrantzitsu askok, Nichiren, My\u014dan Eisai, D\u014dgen eta H\u014dnen kasu, japoniar budismoko eskola berrien sortzaileak, aipaturiko tenplu horretan ikasi zuten."}
{"id": "106122", "revid": "90523", "url": "https://eu.wikipedia.org/wiki?curid=106122", "title": "Saga enperadorea", "text": ", Enperadoreen zerrenda tradizionalean, Japoniako berrogeita hamabigarren enperadorea da. Kanmu enperadorearen bigarren semea eta bere aurrekoa izan zen Heizei enperadorearen anaia txikia izan zen. 809 eta 823 bitartean gobernatu zuen.\nSaga Enperadorea, Txinako kulturari buruzko aditu bat izan zen, eta, erregistroen arabera, te edan zuen lehen enperadore japoniarra izan zen. Kaligrafo abil bat bezala errekonozitua izan zen. Saga, bere anaia Heizei enperadorea, gaixotasun baten ondorioz erretiratu zelako iritsi zen enperadore izatera, eta, tronura igo eta gutxira, bera ere gaixotu egin zen. Honek, Heizeiri, matxinada bat bultzatzeko aukera eman zion, non Sagak, gerra zibil odoltsu bat eragotzi zuen.\nSaga enperadorea, K\u016bkai monje budistaren jarraitzaile bat izan zen, eta budismoko Shingon eskola ezartzen lagundu zion, Toji tenpluan baimenduz, Heian-kyo hiriburuan (egungo Kioto)"}
{"id": "106123", "revid": "119347", "url": "https://eu.wikipedia.org/wiki?curid=106123", "title": "Leku izenak irlanderaz", "text": "Probintzien izenak.\nIrlandako lau probintzien (\"c\u00faig\u00ed\" - singularrez: \"c\u00faige\") izenak hauek dira:\nKonderrien izenak.\nIrlandako 32 konderrien (\"contaetha\" - singularrez: \"contae\") irlanderazko izenak honako hauek dira:"}
{"id": "106124", "revid": "56334", "url": "https://eu.wikipedia.org/wiki?curid=106124", "title": "Salitis", "text": "Salitis, gobernari hikso bat izan zen, K.a. 1630etik K.a. 1615 arte gobernatu zuena, eta, Flavio Joseforen arabera, Egiptoko XV. dinastiaren sortzailea izan zena, \"Hikso Handiena\" ere deitua.\nFlavio Josefok, Manetoni kopiatuz, Salitis deitzen du.\nSexto Julio Afrikanok, beste honako hau idatzi zuen: \"Errege hauetako lehenak, Saites izenekoa, 19 urteko erregealdia izan zuen, eta beragandik jasaotzen du izena nomo saitarrak\".\nBehe Egiptoko erregea, basailu bezala, Egiptoko XIII. dinastiako azken gobernariak zein Egiptoko XVII. dinastiako lehen errege tebastarrak mantendu zituen. Kushen edo Nubian sortu ziren erresuma independenteetako zenbait gobernarirekin aliatu zen.\nJ\u00fcrgen von Beckerathek Sekhaenra bezala identifikatzen du, Sharek bezala Borchardtek, eta Samuqenu bezala Ryholtek, eskarabeo hiksoetan hieroglifo idazkeran aurkitutako izenak."}
{"id": "106126", "revid": "105290", "url": "https://eu.wikipedia.org/wiki?curid=106126", "title": "Araglas", "text": "Araglas, Tolkienen legendarium ospetsuan agertzen den fikziozko pertsonai bat da, eta, bere istorioa, Eraztunen Jauna eleberriaren eranskinetan kontatzen da. Dunadan bat da, Aragorn I.aren semea. Bere izena sindarinezkoa da, eta \"errege alaia\" bezala itzul daiteke.\nHistoria.\nRivendelen jaio zen Eguzkiaren Hirugarren Aroko 2296. urtean. Bere aurrekoak bezala, Rivendelen hazi eta hezia izan zen adin nagusikoa izan arte.\nBere aita Eguzkiaren Hirugarren Aroko 2327. urtean hil ondoren, Araglas, Iparraldeko Dunedainen seigarren kapitaina bihurtu zen, adin nagusitasunera iritsi ta gutxira.\nBere erregealdian, Isumbras hobbita, Took familiako lehen Thaina eta Eskualdeko hamahirugarren Thaina bihurtu zen. Brandiorein familiak, Oreineta hartzen du. Oraindik nagusi zen Zaintzapeko Bakea zeritzon aroa, eta, beraz, Araglasen agintaldian ez zen ustekabekorik izan.\n128 urteko agintaldia izan zuen, 2455. urtean hil zelarik, 159 urterekin. Bere oinordekoa, bere seme Arahad I.a izan zen."}
{"id": "106127", "revid": "1519", "url": "https://eu.wikipedia.org/wiki?curid=106127", "title": "196 Filomela", "text": "196 Filomela, asteroide gerrikoan aurkitutako 196. asteroidearen izena da. 1879ko maiatzak 14an aurkitu zuen Christian Heinrich Friedrich Petersek Clintonetik.\nBere izena, greziar mitologiako Filomela izeneko pertsonaiagatik jasotzen du, Pandionen alaba eta Proknearen ahizpa zena. Bere koinatua zen Tereok liluratu egin zuen, eta, ondoren, giltzapetu eta mihia moztu zion. Filomelak, oihal batean margotu zuen gertatu zitzaion guztia, eta bere ahizpa Prokneari bidali zion. Honek, Filomela erreskatatu zuen, eta Tereoren aurkako mendeku bezala, honen seme Itis hil zuen eta Tereori jateko eman zion. Tereok, jakiterakoan, Proknea hil nahi izan zuen, baina gabirai bihurtua izan zen, Proknea, enara, Filomela, urretxindor eta Itis faisai."}
{"id": "106128", "revid": "512", "url": "https://eu.wikipedia.org/wiki?curid=106128", "title": "197 Arete", "text": "197 Arete, asteroide gerrikoan aurkitutako 197. asteroidearen izena da. 1879ko maiatzak 21ean aurkitu zuen Johann Palisak Pulatik.\nBere izena, greziar mitologian, feaziarren errege zen Altzinooren emazte eta Nausikaaren ama zen Aretegatik jasotzen du."}
{"id": "106129", "revid": "512", "url": "https://eu.wikipedia.org/wiki?curid=106129", "title": "198 Ampela", "text": "198 Ampela, asteroide gerrikoan aurkitutako 198. asteroidearen izena da. Alphonse Louis Nicolas Borrellyk aurkitu zuen 1879ko ekainak 13an Marsellatik.\nBere izena, greziar mitologiako Ampelo izeneko satiro bategatik jasotzen du, Dioniso jainkoaren laguna zena. Beharbada, hamadriade baten izenaren aldaera den Ampeloseren izenetik ere etor daiteke.\nBehin ikusi da asteroide hau izar bat ezkutatzen, 1991ko otsailak 8an, Australiako Hegoaldeko Gales Berria estatutik."}
{"id": "106130", "revid": "512", "url": "https://eu.wikipedia.org/wiki?curid=106130", "title": "199 Biblis", "text": "199 Biblis, asteroide gerrikoan aurkitutako 199. asteroidearen izena da. 1879ko uztailak 9an aurkitu zuen Christian Heinrich Friedrich Petersek Clintonetik.\nBere izena, greziar mitologiako Biblis izeneko pertsonaiagatik jasotzen du, Kretako Miletoren eta Idotea ninfaren alaba zena. Bere neba Kaunoz maitemindua, hau liluratzen saiatu zen, baina honek ihes egin zuen, eta Biblisek hain negarrez jarraitu zuen, jainkoek iturri bihurtu zutela."}
{"id": "106131", "revid": "512", "url": "https://eu.wikipedia.org/wiki?curid=106131", "title": "200 Dinamena", "text": "200 Dinamena, asteroide gerrikoan aurkitutako 200. asteroidearen izena da. 1879ko uztailak 27an aurkitu zuen Christian Heinrich Friedrich Petersek Clintonetik.\nBaliteke karbonato kondritozko asteroideen antzeko konposaketa primitiboa izatea."}
{"id": "106132", "revid": "105290", "url": "https://eu.wikipedia.org/wiki?curid=106132", "title": "201 Penelope", "text": "201 Penelope, asteroide gerrikoan aurkitutako 201. asteroidearen izena da. 1879ko abuztuak 7an aurkitu zuen Johann Palisak Pulatik.\nBere izena, greziar mitologiako Penelope izeneko pertsonaiagatik jasotzen du, Ikaro eta Peribearen alaba, Ulisesen emaztea eta Telemakoren ama zena. Kastitatearen eta ezkon zoriontasunaren eredua da. Bere senarraren falta luzea zela eta, bere senargaietako zenbaitekin ezkontzera konprometitu zen egiten ari zen mantu bat amaitutakoan, baina goizez egiten zuena, gauez desegiten zuen."}
{"id": "106133", "revid": "512", "url": "https://eu.wikipedia.org/wiki?curid=106133", "title": "202 Kriseis", "text": "202 Kriseis, asteroide gerrikoan aurkitutako 202. asteroidearen izena da. 1879ko irailak 11n aurkitu zuen Christian Heinrich Friedrich Petersek Clintonetik.\nBere izena, greziar mitologiako Kriseis edo Kriseida izeneko pertsonaiagatik jasotzen du, Apoloren apaiza zen Krisesen alaba zena. Agamemnonek, esklabu eta maitale bezala bereganatu zuen, Lerneso herria eraso ondoren. Apolok, Agamemnon, Kriseis bere aitarengana itzultzera behartzeko, Agamemnonen armada suntsitu zuen izurrite bat bidali zuen, eta erregeak, izurrite horretatik libratzeko, Kriseis bere aitarengana itzuli zuen."}
{"id": "106135", "revid": "105290", "url": "https://eu.wikipedia.org/wiki?curid=106135", "title": "203 Ponpeia", "text": "203 Ponpeia, asteroide gerrikoan aurkitutako 203. asteroidearen izena da. 1879ko irailak 25ean aurkitu zuen Christian Heinrich Friedrich Petersek Clintonetik.\nBere izena, antzinako Ponpeia herriagatik jasotzen du, Tito erromatar enperadorearen erregealdiaren hasieran 79. urtean, Vesuvio sumendiak, Herkulano eta Stabiarekin batera suntsitu zuena."}
{"id": "106136", "revid": "105290", "url": "https://eu.wikipedia.org/wiki?curid=106136", "title": "Krises", "text": "Krises, greziar mitologian, Apolo jainkoaren apaiz bat zen, Briseoren anaia. Bere alaba Kriseis edo Kriseida, Agamemnonek bahitu zuen. Krisesek, goibelduta, Apolori laguntza eskatu zion. Jainko honek, Krisesen erreguak entzun zituen, eta greziarrei izurrite bat bidali zien. Agamemnonek, izurrite honen ondorioz, Apolo baretzeko, Kriseis bere aitari itzuli behar zuela ulertu zuen. Ondoren, Akilesi, Briseida emateko eskatu zion. Baina gerlaria Agamemnonekin haserretu zen, greziarren alde borrokatuko ez zuela esanez."}
{"id": "106138", "revid": "336", "url": "https://eu.wikipedia.org/wiki?curid=106138", "title": "Kutxa beltz", "text": "Kutxa beltza, aireontzietan edo tren-makinetan batez ere, instrumentuen aktibitatea eta kabinako hizketaldiak erregistratzen dituen gailua da. Oso tresna baliotsua da, istripu bat jazotzekotan kutxa beltzak berau argitzen lagun lezakeelako.\nLehendabiziko hegaldi-erregistratzaileak 50eko hamarkadaren amaieran hasi ziren erabiltzen eta kutxa beltz izena jaso zuten. Dena dela, kutxa beltza ez da kolore beltzekoa, kolore biziz margoturik dago, normalean laranjaz edota horiz, istripua gertatzekotan erraz aurkitzeko. Horrez gain, itsaspeko irrati-baliza bat darama erantsirik, talka bat dagoenean automatikoki aktibatzen dena. Modu horretan, erreskate-taldeak istripua gertatu den lekura eraman ditzake."}
{"id": "106139", "revid": "13403", "url": "https://eu.wikipedia.org/wiki?curid=106139", "title": "Cape Clear uhartea", "text": ""}
{"id": "106140", "revid": "512", "url": "https://eu.wikipedia.org/wiki?curid=106140", "title": "Kontrainsurjentziaren kronologia Euskal Herrian (1978)", "text": "= 1978 ="}
{"id": "106142", "revid": "336", "url": "https://eu.wikipedia.org/wiki?curid=106142", "title": "Se\u00e1n \u00d3 Riada", "text": "Se\u00e1n \u00d3 Riada, jaiotze izenez John Reidy (1931ko abuztuaren 1a - 1971ko urriaren 3a) irlandar musikagilea eta musika taldeko zuzendaria izan zen, beharbada pertsona soil gisa 1960ko hamarkadako Irlandako Folk Musikaren Berpizkundean eragin handiena izan zuen pertsonaia izan zen, Ceolt\u00f3ir\u00ed Chualann taldean izandako bere partehartzeek nahiz bere musika konposaketa eta moldaketek irlandar musika mota honetan berebiziko garrantzia izan zutelarik. Nahiz eta bera Cork hirian jaio izan, bere benetako sustraiak Limerickeko konderrian errotuta zauden, bere sendia hangotarra baitzen.\nAdibidez, berak konposatu zuen gaur egun hain ezaguna den \"Mn\u00e1 na h-\u00c9ireann\" (\"Irlandako Emakumeak\") abestia, hau 1975ean The Chieftains musika taldearen eskutik Stanley Kubrick zinema zuzendariaren \"Barry Lyndon\" filma opetsuaren soinu bandaren barnean agertu zelarik."}
{"id": "106143", "revid": "105290", "url": "https://eu.wikipedia.org/wiki?curid=106143", "title": "Kobojsarna", "text": "Kobojsarna 2003an Suediako Sk\u00e5ne herrian sortutako eurodance musika motako taldea da. Taldea hiru pertsonek osatzen dute, Mikael Danielsson, Emil Carlin, eta Richard Pettersson.\nArrakastarik handiena, 2006. urtearen amaieran lortu zuten bere lehen abestiarekin, \"S\u00e5ng om ingenting\" delakoa. 2000ko hamarkadako dantza talde suediar askok bezala, arrakasta handia lortu dute inguruko herrialdetan, Norvegian batez ere."}
{"id": "106145", "revid": "512", "url": "https://eu.wikipedia.org/wiki?curid=106145", "title": "O'Neill's March", "text": "O'Neill's March (irlanderaz \"Marcshlua U\u00ed N\u00e9ll\" eta euskaraz \"O'Neillen Martxa\") irlandar abesti edo doinu herrikoi ezaguna da. Irlandar musikako talde eta musikari askok doinu honen bertsio ezberdinak moldatu izan ohi dituzte: Se\u00e1n \u00d3 Riada, The Chieftains, The Dubliners, Silly Wizard (azken hauek eskoziarrak)... zinemagintzako hainbat filmetan ere doinu hau jo izan da, ekintza azkarra, guda eta borrokaldi uneak egoki adierazi nahi izan direnean, batez ere doinu bikain honen abiadura eta bizitasuna probestu nahian."}
{"id": "106149", "revid": "98444", "url": "https://eu.wikipedia.org/wiki?curid=106149", "title": "Bryan Adams", "text": "Bryan Guy Adams (Kingston, Ontario, Kanada, 1959ko azaroaren 5a - ) rock eta pop musikari eta argazkilari kanadarra da.\nBiografia.\nLehenengo urteak.\n10 urte zituenean, bere osabak gitarra bat oparitu zionean, musikarengatik interes handiagoa erakutsi zuen Bryanek, bere aita,denbora luzean izandako diplomazialaria, interes hau gaitzesten zuen. Denboraz, bere gurasoak dibortziatu egin ziren, eta etorkizunean abeslari famatua bihurtuko zena, bere anaia eta amarekin bizitzera joan zen Vancouverrera.\nBryan Adams Portugalen bizi zituen bere haurtzaroaren eta nerabezaroaren lehenengo urteak, bere aitaren enbaxadore-kargua zela eta. Birren bizi izan zen, Cascaistik hurbil, Lisboatik 25km-tara. Ondorioz, Portugesa hitz egiten ikasi zuen. 15 urte bete zituenean, eskola utzi zuen eta musika talde batekin bira bat egin zuen Canadatik.\n1957ean, Adamsek bere lehen ekarpen musikala egin zuen eta Jim Vallancerekin batera (urte batzuk lehenago ezagutu zuena. Prism taldearen bateria-jotzailea, musika denda batean topatu egin zena) bikote bat sortu zuten, demo bat grabatu zuten eta diskoetxeekin izandako porroten ondoren, A&amp;M diskoetxearrengaitik lortu zuten lehenengo lan eskaintza. Lehen diska, A&amp;M diskoetxeak argitaratu zuen 1980n, Bryan Adams eta Jim Vallancenek ekoiztu zutenak, Remember abestia nabaritu zena.\n1981ean, A&amp;M diskoetxearekin, bere bigarren diska argitaratu zuen, You Want it-You Got it. Disko honetan, Tommy Mandelen teklatuekin jo zuten, Brian Stanleyren baxuarekin, eta Mickey Curry baterian. Bryanek, gitarra eta pianoa jo zuen. Disko honetatik, \"Lonely Night\" abestia nabaritu zen, etorkizunean egingo zituzten abestien estiloa ezarri zuena."}
{"id": "106150", "revid": "119347", "url": "https://eu.wikipedia.org/wiki?curid=106150", "title": "LPEE", "text": "Lurralde Petrolio Esportatzaileen Erakundea (LPEE, ) petrolio ekoizleak diren hamabi herrialdek osatutako kartela da. Herrialde kideak Aljeria, Angola, Ekuador, Iran, Irak, Kuwait, Libia, Nigeria, Qatar, Saudi Arabia, Arabiar Emirerri Batuak eta Venezuela dira. Kartelaren egoitza nagusia Vienan dago 1965etik, eta herrialde kideen energia ministroen aldizkako bilerak antolatzen ditu. Indonesia LPEEtik irten zen 2008an, petrolio inportatzaile bihurtu baitzen, baina berriro kartelara itzultzeko desioa agertu zuen berriro esportatzaile bihurtuko balitz.\nBere estatutuen arabera, bere helburu nagusia kartelaren interesak, bai banakakoak zein talde gisa, zaintzeko beharrezkoak diren bitartekoak zehaztea da. Horrez gain, petrolioaren nazioarteko merkatuetako salneurriak egonkortzeko moduak eta bitartekoak jartzea da beste xedeetako bat, gorabehera kaltegarri eta ez beharrezkoak saihestuz, betiere nazio ekoizleen interesak eta haiek dituzten diru-sarrera premiak babestuz; petrolio hornidura erregularra eta eraginkorra segurtatzea nazio kontsumitzaileei, eta kapitalen itzulera bidezkoa bermatzea petrolioaren industriari.\nKideak.\nAfrika, Asia eta Hegoamerikako hamahiru herrialdek osatzen dute LPEE."}
{"id": "106152", "revid": "1712", "url": "https://eu.wikipedia.org/wiki?curid=106152", "title": "Lurralde Petrolio Esportatzaileen Erakundea", "text": ""}
{"id": "106153", "revid": "1712", "url": "https://eu.wikipedia.org/wiki?curid=106153", "title": "OPEC", "text": ""}
{"id": "106154", "revid": "105290", "url": "https://eu.wikipedia.org/wiki?curid=106154", "title": "Shingon", "text": "Budismoaren Shingon eskola (japonieraz \u771f\u8a00\u5b97, Shingon sh\u016b), japoniar budismoko eskolarik nagusienetako bat da, eta garrantzitsuena esoteriko edo tantrikoen artean India eta Tibetetik kanpo. Shingon hitza, Chen Yen hitzaren ahoskatze japoniarra da, azken hau, aldi berean, mantra hitz sanskritoaren irudikapen bat delarik. Shingon budismoa, Japonian sortu zen Heian aroan (794-1185), K\u016bkai monje budista Txinara joan, tantra ikasi eta testu eta arte lan askorekin itzuli zenean, eta praktika eta doktrina esoterikoaren bere sintesi propioa garatu zuen, Vairokana buda kosmikoan zentratua.\nShingonaren irakaskuntzak, Mahavairokana Sutran eta Vajrasekhara Sutran oinarrituak daude. Budismo tantrikoa, argiztapenera daroaten meditazio prozesu eta errituetan zentratzen da. Shingonaren arabera, argiztapena, ez da bertara iristeko denbora luzea eman behar den urruneko errealitate bat, baizik eta gure jaiotzako eskubidea, benetako aukera bat gure bizitzan zehar. Benetako maisu baten laguntzarekin eta gorputzaren, hizketaren eta buruaren entrenamendu egoki batekin, ahalmen argiztatu hau aldarrika eta aska genezake gure eta besteen onerako.\nShingonean, Vairokana buda gauza guztietan dagoela esaten da. Shingonaren xedea, bakoitzaren izaera, Vairokanaren berbera izan zela ezagutzea da, meditazioaren eta errituzko praktiken bidez lortzen den xedea. Ezagutza hau, Shingonaren doktrina sekretua jasotzearen mende dago, eskolako maisuek euren hasiei aho bidez igorritakoa. Gorputzak zein hizketak eta buruak, prozesuan parte hartzen dute: gorputzak, deboziozko keinuen bidez (mudra) eta errituzko tresnen erabileraren bidez, hizketa, formula sakratuen bidez (mantra), eta burua meditazioaren bidez.\nBadago ezberdintasun bat Shingon budismoa eta Tibeten mantentzen diren beste budismo tantriko eskolen artean, eta kaligrafiaren erabilera da, margozko irudikapenen ordez, Budaren irudiak euren mandalatan irudikatzeko. Siddham bezala ezagutzen den antzinako idazkera indiar bat erabiltzen da mantrak idazteko eta mandalak marrazteko."}
{"id": "106155", "revid": "105290", "url": "https://eu.wikipedia.org/wiki?curid=106155", "title": "Vidyar\u0101ja", "text": "Vidyar\u0101ja (txineraz \u660e\u738b) direlakoak jainko babesleak dira Txinako Vajrayana budismoan. Indian Vidyaraja bezala ezagutzen dira. Espresio basatiz eta mota orotako armak eramanez irudikatzen dira: hau, izpiritu gaiztoak menderatzeko eta irakaskuntzak onartzen ez dituztenak mehatxatzeko da hala.\nVidyar\u0101ja ak, jatorriz, hinduak dira, eta Japonian, IX. mendean sartuak izan ziren. Budaren jakinduria irudikatzen dute, eta lau puntu kardinalak eta erdia zaintzen dituzte.\nVidyar\u0101ja rik garrantzitsuenak, \"W\u01d4d\u00e0 M\u00edngw\u00e1ng\" direlakoak dira (Jakinduriaren Bost Errege Handiak):\nBeste jainko batzuk"}
{"id": "106156", "revid": "119347", "url": "https://eu.wikipedia.org/wiki?curid=106156", "title": "Ia\u0219i", "text": "Ia\u015fi Errumaniako ipar-ekialdean dagoen hiria da, herrialdeko bigarren populatuena dena eta historikoki garrantzi handikoa. Izan ere, Moldaviako Printzerriaren hiriburua izan zen 1564tik 1859ra, gero Valakia eta Moldaviako printzerri batuena (1859\u20131862) eta azkenik Errumaniakoa (1916\u20131918).\nHalaber, herrialde osoko unibertsitaterik zaharrena dauka (1860)."}
{"id": "106157", "revid": "336", "url": "https://eu.wikipedia.org/wiki?curid=106157", "title": "\u0100cala", "text": "\u0100cala (txineraz \u4e0d\u52d5\u660e\u738b), Txinako Vajrayana budismoan, M\u00edngw\u00e1ngrik garrantzitsuena da. Eskuineko eskuarekin, sugarrezko ezpata bat eusten du, eta, ezkerrarekin, deabruak lotzeko soka bat. Erdian kokatzen da, lau puntu kardinaletan kokatutako beste lau jainkoen artean.\nB\u00fad\u00f2ng M\u00edngw\u00e1ngren mantra, honako hau da:"}
{"id": "106158", "revid": "58701", "url": "https://eu.wikipedia.org/wiki?curid=106158", "title": "Mantra", "text": "Mantra (\u0924\u0928\u094d\u0924\u094d\u0930 devanagariz), jatorri sanskritoko hitz bat da, mana\u1e25 eta tr\u0101yate hitzez osatua dagoena, lehenak burua eta bigarrenak askapena esan nahi dutelarik, hortik mantra, burua, berau nahasten duten etengabeko pentsamenduetatik askatzeko tresna bat dela esan izatea.\nMantra bat, silaba bat, hitz bat, esaldi bat edo testu luze bat izan daiteke, errezitatzen eta errepikatzen denean, pertsona, kontzentrazio sakoneko egoera batetara daroana (dh\u0101ra\u1e47\u0101).\nErabilera.\nBudismo tibetarrean, mantra bakoitza, argiztapenaren arlo bakoitzari dagokion soinutzat hartzen da, eta argiztaturiko buruaren arlo horrekin identifikatzeko erabiltzen da.\nAdibidez, om mani padme hum ezaguna, errukiari dagokio. \"O, lotoko bitxia!\" bezala itzultzen da, \"om\" mantra ezaguna, jatorrian, Brahmanari dagokion soinuzko ikurra delarik, mantra hau, esaldi budista ezagun baten zati izatera pasa zen arren.\nTradizio budista pollivetarraren arabera, mantra batek ez du erabateko eraginik bere errezitazioaren praktika maisu egoki batek gainbegiratu eta baimentzen ez badu (lama tibeteraz eta guru sanskritoz), aldi berean, budismoaren kasuan, Budagainano (ez derrigorrez buda historikoa) atzera dihoan maisu leinu batek babestua. Budismoaren arabera, errezitatzeaz gain, mantra bat tokiren batzuetan idaz daiteke, bere eragin izpiritualarekin onura jasotzeko."}
{"id": "106159", "revid": "119347", "url": "https://eu.wikipedia.org/wiki?curid=106159", "title": "Staglienoko hilerri monumentala", "text": "Staglienoko hilerri monumentala (; ), Italiako Genova hiriko muino batean dagoen hilerri monumental bat da. Bere eskulturengatik da ospetsua, Europako hilerririk handienetako bat delarik, kilometro karratu bat baino gehiagoko azalerarekin.\n1851n inauguratu zen. Lorategiak, Carlo Barabino arkitekto genoarrak diseinatu zituen, eta bertan, Agriparen Panteoiaren kopia bat dago. Hilerrian, Oscar Wilden emazte zen Constance Lloyd, Ferruccio Parri, Fabrizio De Andr\u00e9, Nino Bixio eta Giuseppe Mazziniren hilobiak daude. Bertan euren lanak dauden eskultoreen artean, Leonardo Bistolfi, Giulio Monteverde eta Edoardo Alfieri daude.\nBere \"The Innocents Abroad\" lanean, Mark Twainek laburki laudatzen du hilerria. Hilerri hau, Lee Friedlanderrek 2003an eginiko argazki liburu baten gaia izan zen."}
{"id": "106160", "revid": "1340", "url": "https://eu.wikipedia.org/wiki?curid=106160", "title": "Barack Hussein Obama", "text": ""}
{"id": "106161", "revid": "1545", "url": "https://eu.wikipedia.org/wiki?curid=106161", "title": "Cluj-Napoca", "text": "Cluj-Napoca (; ), Errumaniako ipar-mendebaldeko hiria, herrialdeko hirugarren populatuena. Transilvania eta Cluj eskualdeko hiriburua da. Somes ibaiaren ertzean dago. 306.674 biztanle zituen 2009an. Apezpikutegi ortodoxoaren egoitza da, eta unibertsitatea du.\nBesteak beste, San Migel eliza (XIV-XV. mendeko gotiko alemaniarra), Banffy jauregia (XVIII. mendekoa) eta XV. mendeko harresiak dira aipagarriak.\nEkonomia.\nGarrantzi handiko administrazio- eta ekonomia-hiria da Cluj-Napoca. Mekanika-, kimika- eta janari-industria du. Gas-hobiak daude hiritik hurbil.\nHistoria.\nDaziarrek sortu zuten Cluj-Napoca hiria. Erromatarrak egokitu ziren bertan II. mendean. XIII. mendeaz geroztik, aurrerabide handiak izan ziren bertako ekonomian. 1405. urtean, hiri aske bihurtu zen. 1940tik 1944ra bitartean Hungariaren mende egon zen.\nHerri eta hiri senidetuak.\nCluj-Napocak honako herri senidetuak ditu:"}
{"id": "106162", "revid": "512", "url": "https://eu.wikipedia.org/wiki?curid=106162", "title": "Ashikaga Yoshihisa", "text": " Ashikaga shogunerriko bederatzigarren shoguna izan zen, eta 1473 eta 1489 bitartean gobernatu zuen Japonian. Shogunerri honetako zortzigarren shoguna izan zen Ashikaga Yoshimasaren semea izan zen.\n1464an, bere aitak, garai horretan ia 30 urte zituenak, oraindik semerik edo oinordekorik ez zuena, bere anaia txikia Ashikaga Yoshimi hartu zuen oinordekotzat. Baina, Yoshihisaren jaiotzak, 1467an \u014cnineko gerran amaitu zen senide arteko gerra bat sorrarazi zuen, 11 urte iraungo zuena, Sengoku aroa abiaraziz, gerrengatik bereiztu zen aro bat. Gerra honen erdian, Yoshimasak bere kargua utzi zuen 1473an, shogun titulua, bere seme Yoshihisari emanez.\n\u014cnineko gerraren ondoren \u014cmi probintziako daimy\u014da zen Rokkaku Takayorik, Gorte Inperialeko nobleenak ziren zenbait lurralde bereganatu zituen, tenplu eta santutegiekin gauza bera eginez. 1487an, Takayoriren aurkako kanpaina bat antolatu zuen, baina gaixotasun baten ondorioz hil zen 1489an, oinordekorik utzi gabe. Bere oinordekoa, bere lehengusu Ashikaga Yoshitane izan zen."}
{"id": "106163", "revid": "1340", "url": "https://eu.wikipedia.org/wiki?curid=106163", "title": "Ameriketako Estatu Batuetako gobernua", "text": ""}
{"id": "106164", "revid": "10891", "url": "https://eu.wikipedia.org/wiki?curid=106164", "title": "Rokkaku Takayori", "text": " Rokkaku klaneko samurai japoniarra izan zen, klan hau, Sasaki klanaren ondorengoa zelarik.\nTakayorik, \u014cnineko gerran borrokatu zuen, eta, 1487an, garai horretan shoguna zen Ashikaga Yoshihisak setiatu zuen Kannonji Gazteluan, baina, Yoshihisa, setioan hil zenez, bere oinordekoa izan zen Ashikaga Yoshitanek jarraitu zuen borroka, Takayori, 1492an, azkenik garaitua izan zen arte.\nGo-Tsuchimikado Enperadorea hil ondoren, Takayori izan zen haren hiletaren gastuak ordaindu zituena, eta, beraz, kamon inperiala erabiltzea baimendu zioten. 1520an hil zen."}
{"id": "106166", "revid": "512", "url": "https://eu.wikipedia.org/wiki?curid=106166", "title": "Kannonji gaztelua", "text": " Kinugasa mendian, Azuchin, Shiga prefekturan, Azuchi gazteluaren hondakinetatik gertu kokatutako gaztelu japoniar bat izan zen.\nGaztelua, \u014cmi probintzia defendatzeko eraiki zen, Rokkaku klanaren gaztelu nagusia ere izan zelarik. 1468an amaitu zen eraikitzen, eta \u014cnineko gerran erasoa izan zen (1467-1477).\nGaztelua, 1582an erasoa eta suntsitua izan zen, Azuchi gazteluarekin batera."}
{"id": "106167", "revid": "512", "url": "https://eu.wikipedia.org/wiki?curid=106167", "title": "Timi\u0219oara", "text": "Timi\u015foara Errumaniako mendebaldean dagoen hiria da, herrialdeko laugarren populatuena dena. Serbiako mugatik gertu dago."}
{"id": "106169", "revid": "1712", "url": "https://eu.wikipedia.org/wiki?curid=106169", "title": "Kannonji Gaztelua", "text": ""}
{"id": "106171", "revid": "284", "url": "https://eu.wikipedia.org/wiki?curid=106171", "title": "Vartsoviako Itun", "text": ""}
{"id": "106173", "revid": "11910", "url": "https://eu.wikipedia.org/wiki?curid=106173", "title": "Triac", "text": "Triac-a edo korronte alternorako triodoa (ingelesez triode for alternating current) osagai elektroniko aktibo erdieroalea da. Tiristorea ez bezala, triaca bidirekzionala da, hau da korrontea bi noranzkoetan eroan dezake. Triacak bi funtzionamendu modu ditu: blokeoa eta eroapena.\nHiru elektrodoz osatua dago: atea (gate), A1 eta A2 (kasu honetan ez zaie anodo eta katodo izenak ematen alderanzgarriak direlako).\nTriaca atea terminaletik desarratzen da. Ateko terminalean korronterik ez duen bitartean triaca blokeo moduan funtzionatzen du, hau da, ez du korronterik eroaten A1 eta A2 terminalen artean. Baina ateko terminalean korronte bat ezartzen zaionean triaca desarratzen da eta korrontea igarotzen uzten du, eroapen moduan egiten du lan. Eroapen moduan dabilen triaca itzaltzeko ateko korrontea kendu behar da.\nBere portaera ateko terminal komuna duten eta antiparaleloan dauden bi tiristoreen antzekoa da."}
{"id": "106174", "revid": "1174321", "url": "https://eu.wikipedia.org/wiki?curid=106174", "title": "TRIAC", "text": ""}
{"id": "106176", "revid": "11910", "url": "https://eu.wikipedia.org/wiki?curid=106176", "title": "DIAC", "text": "DIAC-a edo korronte alternorako diodoa (ingelesez diode for alternating current) osagai elektroniko aktibo erdieroalea da. Bi terminal ditu eta tiristore mota bat da, normalean triac motako tiristorea desarratzeko erabiltzen dena. Diodoa ez bezala, diaca bidirekzionala da, hau da korrontea bi noranzkoetan eroan dezake. Diacak bi funtzionamendu modu ditu: blokeoa eta eroapena.\nBi elektrodoz osatua dago: A1 eta A2 (kasu honetan ez zaie anodo eta katodo izenak ematen alderanzgarriak direlako).\nBere bi terminalen arteko tentsioak desarratze-tentsioa gainditzen ez duen bitartean, blokeo moduan dago eta ez du korronterik eroaten. Desarratze-tentsio hori 30 Voltekoa izan ohi da. Diaca itzaltzeko bertatik igarotzen den korrontea diacaren ezaugarri den atxikimendu-korrontea (hold current) baino txikiagoa egin behar da."}
{"id": "106178", "revid": "23317", "url": "https://eu.wikipedia.org/wiki?curid=106178", "title": "Amy Macdonald", "text": "Amy Elizabeth Macdonald (Bishopbriggs, 1987ko abuztuaren 25a) Eskoziako abeslari eta konposatzailea da. Bere musika ibilbidean zehar 12 milioi kopia baino gehiago saldu ditu eta aurreneko diskoko \"This Is the Life\" abestiak arrakasta itzela izan zuen.\nIbilbidea.\nHasiera.\nHamabi urte baino ez zituela Travis talde eskoziarra ikusi zuen \"T in the Park\" jaialdian \"Turn\" abestia jotzen eta aitaren gitarra hartu eta abestia ikasteari ekin zion. Bere abestiak konposatzen hasi zen ondoren eta 15 urte zituela Glasgow hiriko tabernetan eta kafetegietan hasi zen jotzen. Konposatu zuen aurreneko abestia \"The Wall\" izan zen. NME musika aldizkariaren iragarki bati erantzunez CD demo bat bidali zuen eta Pete Wilkinson ekoizleak \"This Is the Life\" eta \"Mr. Rock n Roll\" abestiak entzun zituenean ikaragarriak iruditu zitzaizkion eta zortzi-bederatzi hilabete pasa zituen Macdonaldekin bere etxean demoak grabatzen. 2007. urtean Amy Macdonaldek Vertigo disketxearekin kontratua sinatu zuen.\nThis Is the Life (2007-2009).\n2007an aurreneko diskoa plazaratu zuen \"This Is the Life\" (\"Hau Da Bizitza\") izenekoa. Arrakasta handia izan zuen, hiru milioi kopia saldu zituen eta Erresuma Batuan, Herbeheretan, Suitzan eta Danimarkan aurreneko postua eskuratu zuen. Estatu Batuetako \"Billboard\" zerrendan ere diskoa 92. postuan gelditu zen 200-etik eta \"This Is the Life\" abestiak 25. lortu zuen. Platinozko diskoa lortu zuen Alemanian eta urrezkoa Belgikan eta Espainian. Tartan Clef Awards eta Silver Clef Awards sarietan hasiberri onena izendatu zuten.\nDisko horretako beste abesti batzuk \"Poison Prince\" eta \"Mr Rock n Roll\" izan ziren.\nHurrengo diskoak (2010-2018).\n2009an hasi zen bigarren diskoa prestatzen. \"A Curious Thing\" izena jarri zion eta martxoaren 8an argitaratu zen. \"The Love Love Tour\" izeneko kontzertu bira egin zue Erresuma Batuaz gain Europako beste hainbat hiritan ere. 2011n kontzertu biran grabaturiko zuzeneko disko bikoitza atera zuen.\n2012an hirugarren diskoa atera zuen, \"Life in a Beautiful Light\". Diskoko hiru singleak \"Slow It Down\", \"Pride\" eta \"4th of July\" izan ziren. Pride (\"Harrotasuna\") abestiaren inspirazioa Eskoziako futbol selekzioaren partiden aurretik \"Flower of Scotland\" abestia interpretatzeak sortarazten zizkion sentimenduetan bilatu omen zuen.\n2017an laugarren diskoa iritsi zen, \"Under Stars\" izenekoa, eta 2018an bere abesti onenekin osaturiko abesti bilduma plazaratu zuen, \"Woman of the World (The Best of 2007\u20132018)\".\n2020tik aurrera.\n2019an Europan zeharreko bira egin ondoren 2020ko apirilean bosgarren diskoa aterako zuela iragarri zuen. COVID-19 pandemiak eta giza urruntzeak eraginda \"A Piece of My Heart\" abestia kaleratu zuen. Uztailean hasi zen gainerako abestiak grabatzen eta 2020ko urriaren 30ean atera zuen \"The Human Demands\" izeneko diskoa.\nBizitza pertsonala.\n2008an Steve Lovell futbolariarekin bikotea osatu zuen eta batera bizi arren ez ziren inoiz ezkondu eta 2016an Richard Foster futbolariarekin hasi zen ateratzen. 2018an Las Vegas hirian ezkondu ziren."}
{"id": "106181", "revid": "336", "url": "https://eu.wikipedia.org/wiki?curid=106181", "title": "Mikhail Lomonosov", "text": "Mikhail Vasilievitx Lomonosov (; 1711ko azaroaren 19agreg./azaroaren 8ajul. - 1765eko apirilaren 15agreg./apirilaren 4ajul.), geografo, idazle eta polimata errusiar bat izan zen, zientzia, literatura eta heziketan aurkikuntza garrantzitsuak egin zituena eta, 1755ean, lehen errusiar unibertsitatea sortu zuena, gaur egun bere izena daramana. Bere ekarpen garrantzitsu eta erabakigarriengatik, geografiaren aitatzat hartzen da Errusian.\nBiografia.\nErrusian jaio zen 1711n, Itsaso Zuriaren urruneko kostaldean (Jolgomory hiri pomorretik gertu). Nekazal lanak arrantzarekin tartekatzen zituen nekazari umil baten semea izan zen. 19 urterarte, Mikhail Lomonosov ez zen bere herritik irten, eta, lortu zituen hasierako ezagutzak, bere amari esker lortu zituen, elizbarrutiko diakonoaren alaba zena. 1730eko abenduan, ikasteko grin eutsiezin baten ondorioz, bere herria utzi zuen eta, arrain merkatari karabana batetara bilduz, Moskura abiatu zen, negu gorrian eta oinez. Bere hasiera gogorra izan zen, mantenua irabazi behar izan baitzuen, eta, bere ezagutza urrien ondorioz, haurrentzako eskola batean izena eman behar izan zuen hemeretzi urterekin eta bi metro baino gehiagoko altuerarekin. Bere adimen naturalak eta bere lan ahalmenak, irakasleak harrituta utzi zituen, eta, kurtsoa amaitu ondoren, Moskuko Ikasketa Klasikoen Akademian sartzea lortu zuen. Bost urtetan, bikain gainditu zituen zortzi urterako prestatuak zeuden ikasketan, eta, greziera, latin, antzinako eslaviera, historia, filosofia eta beste proba batzuk gainditu ondoren, instituzioak berak beka bat eman zion bere ikasketak San Petersburgoko Zientzia Akademian jarrai zitzan. 1736ko abuztuan, Zientzia Akademiako ikasketak ohiz kanpoko sariz gainditu ondoren, Hesseko Magdeburgeko Unibertsitatean ikasteko beka eman zioten. Han, Lomonosov, soilik sei urte lehenago bere jaioterrtik oinez irten zena, jostun baten alaba zen neska alemaniar batekin ezkondu zen, eta bizitasun handiz garatzen hasi zen bere idazle eta olerkari alderdia. Ondoren, Freibergera joan zen, non Meatzaritza Akademia ospetsu bat zegoen, Kimika, Fisika, Mekanika, Meatzaritza eta fundizioaren artea ikasteko.\nGarapena literatura eta gramatikan.\nFilologo bezala, lehen \"Errusiar Gramatika\"ren eta hizkuntza horretara egokitutako lehen \"Erretorika\"ren (1748) sortzailea izan zen. Bertsifikazio silabotonikoaren sistema egokitu zuen, errusiar olerkaritza eraberrituz. Elizaveta Petrovna enperatrizaren erregealdian olerkari ofiziala izan zen, eta odak, epistolak eta tragediak idatzi zituen, azken hauetatik garrantzitsuena \"Tamira eta Selim\" izan zelarik, 1750ean idatzitakoa. 1739an, Errusiara itzuli zen, non 1741ean, Zientzia Akademiako Fisika Katedrako alboko izendatua izan zen, eta, 1745ean, San Petersburgoko Akademiako akademiakide eta katedradun. Bere izaera harroa eta zakarrak eta edariari zion gehiegizko zaletasunak, arazoren batzuk sortu zizkioten, 1743an, ia urte bete osoz atxilotuta egoteraino, eta Akademiatik kanporatua izateko zorian egon zen. Etsaitasun handia izan zuen Sumarokov eta Trediakovskirekin, baina Isabel enperatrizak babestu eta hazienda handiak eman zizkion, mirabeak barne.\nTeologia eta Ikasketa geografikoak.\n1750eko hamarkadaren erdialde inguruan, Zientzia Akademia Errusiarraren geografia departamenduan lanean hasi zen, garai hartarako, Siberiako artikoan errelebamendu geografikoak egiten ari zena, non Lomonosovek, ekarpen garrantzitsuak egiten dituen geografia artikoaren aurkikuntzari dagokionez. 1755ean, bere ekimenez, Moskuko Estatu Unibertsitatea sortzen da, ondoren bere izena eramango zuena. Aipaturiko instituzioetako irakasle izanez, geografiaren ikasketa eta geografoen prestaketa bultzatzen du, horietako asko, artikoko esplorazioan bere ikasleak eta laguntzaileak izan zirelarik. Kristau ortodoxo sutsu bezala, 1755ean, errusiar hizkuntza literarioa eraberritu zuen gramatika bat idatzi zuen, eslabiar elizako lexiko sakratua, errusiar herriko hizkuntzarekin konbinatuz. Beranduago, 20 oda zeremonial solemne baino gehiago idatziko zituen, non \"Jainkoaren handitasunaren arratsaldeko meditazioa\" nabarmentzen den. 1758an, Zientzia Akademiako Geografia Departamenduko zuzendari izendatua da, postu honetatik, denbora luzez, Errusiako espedizio eta ikerketa geogafikorik garrantzitsuenak gidatuko zituen errelebamendu geografikoarentzako lan metodologia bat egin zuelarik, ekarpen garrantzitsu batzuk kontutan hartu gabe, lurzoaruaren jatorri organikoaren frogatzea edo 1760an egin zuen izebergen jatorriari buruzko bere azalpenezko ikerketa kasu. Urte berean, Lomonosovek, bere Errusiako historia propioa argitaratu zuen. 1763an, zenbait ekarpen garrantzitsu biltzen ditu bere \"Iparraldeko itsasoetan ibilbide ezberdinen deskribapen laburra eta ekialdeko indietara, siberiar ozeanoa zeharkatuz iristeko posibilitatearen frogapena\" izeneko lanean, non artikoko itsas dinamikaren funtsezko ezaugarriak adierazten dituen, karta hidrografiko bat ezartzen duen ozeanoa zeharkatzen zuten itsasontzientzako ibilbideak adieraziz eta izotzaren mugimenduaren lege orokor bat aurkitzen duen. Izotzen ikerketa geografikorako egin zituen hurbiltze garrantzitsuengatik eta izotzen lege orokorrarengatik, glaziologiaren aitatzat hartzen da. 1764an, Estatu Idazkari izendatua da. Urte beranduago hil zen, San Petersburgon, 54 urterekin.\nMateriaren eta mugimenduaren kontserbazio legea ere espresatu zuen 1745eko ekainak 5ean Euler matematikariari zuzendutako gutun batean. Horregatik, gaur egun, materiaren kontserbazioaren legea, Lomonosov-Lavoisierren legea bezala ere ezagutzen da."}
{"id": "106182", "revid": "56334", "url": "https://eu.wikipedia.org/wiki?curid=106182", "title": "Bnon", "text": "Bnon, Egiptoko XV. dinastiako bigarren faraoia izan zen, Flavio Joseforen arabera. K.a. 1615 eta K.a. 1602 artean gobernatu zuen.\nManetonek, Bnoni, 44 urteko erregealdia ematen dio Flavio Josefo eta Sexto Julio Afrikanoren arabera Jurgi Sintzeloren bertsioan, gaur egun, bere erregealdiaren iraupena, hamairu edo hamalau urtekoa izan zela uste den arren.\nSheshiren tokia, XV. dinastiako bigarren postuan, ondorioz, Manetonen Bnon lotuko litzateke, eta, euren eskarabeoen estilo antzekotasunagatik, Sekhaenrarekin. Arkeologikoki, Palestinan eta Sudanen aurkitutako eskarabeoengatik ezagutzen da.\nDatu estratigrafikoengatik, errege hau, Egiptoko XVII. dinastiaren sortzailetzat hartzen den Rahotepen garaikidea izan zela ebaz daiteke.\nJ\u00fcrgen von Beckerathek, Bnon, Maaibra Sheshirekin identifikatzen du, eskarabeo hiksoetan aurkitutako izenak."}
{"id": "106183", "revid": "336", "url": "https://eu.wikipedia.org/wiki?curid=106183", "title": "Aragorn I.a", "text": "Aragorn I.a, Tolkienen legendarium ospetsuan eta Eraztunen Jauna eleberriaren eranskinetan agertzen den fikziozko pertsonaia bat da. Dunadan bat da, Aravirren semea, Rivendelen jaio zena Eguzkiaren Hirugarren Aroko 2227. urtean.\nBere aurrekoak bezala, Rivendelen hazi eta hezia izan zen adin nagusitasunera iritsi arte. Bere izena sindarinezkoa da, eta \"errege ausarta\" bezala itzul daiteke.\nBere aita Eguzkiaren Hirugarren Aroko 2319. urtean hil zenean, Aragorn I.a, Iparraldeko Dunedainen bosgarren kapitain bihurtu zen. Bere agintaldian, ez zen garrantzizko gertaerarik izan, Zaintzapeko Bakea deritzon garaia nagusi baitzen. Agintaldi laburra izan zuen, zortzi urtekoa, otsoek Eriadorren hil baitzuten Eguzkiaren Hirugarren Aroko 2327. urtean, 100 urte zituenean, eta, bere oinordekoa, bere seme Araglas izan zen."}
{"id": "106184", "revid": "1519", "url": "https://eu.wikipedia.org/wiki?curid=106184", "title": "204 Kalisto", "text": "204 Kalisto, asteroide gerrikoan aurkitutako 204. asteroidearen izena da. 1879ko urriak 8an aurkitu zuen Johann Palisak Pulatik.\nBere izena, greziar mitologiako Kalisto izeneko pertsonaiagatik jasotzen du, batzuetan ninfatzat hartua dena, Arkadiako errege zen Likaonen edo beste bertsio batzuen arabera, Nikteo eta Zeteoren alaba, eta, Zeusekin, arkadiarren eponimoa izan zen Arkasen ama izan zena eta Jupiterren ilargietako bat den Kalistori ere izena ematen diona."}
{"id": "106185", "revid": "105290", "url": "https://eu.wikipedia.org/wiki?curid=106185", "title": "205 Martha", "text": "205 Martha, asteroide gerrikoan aurkitutako 205. asteroidearen izena da. 1879ko urriak 13an aurkitu zuen Johann Palisak Pulatik.\nBere izena, Itun Berrian agertzen den Marta Betaniakoagatik jasotzen du."}
{"id": "106186", "revid": "512", "url": "https://eu.wikipedia.org/wiki?curid=106186", "title": "206 Hersilia", "text": "206 Hersilia, asteroide gerrikoan aurkitutako 206. asteroidearen izena da. 1879ko urriak 13an aurkitu zuen Christian Heinrich Friedrich Petersek Clintonetik.\nBere izena, Erromako lehen erregea izan zen Romuloren emaztea zen Hersiliagatik jasotzen du."}
{"id": "106187", "revid": "512", "url": "https://eu.wikipedia.org/wiki?curid=106187", "title": "207 Hedda", "text": "207 Hedda, asteroide gerrikoan aurkitutako 207. asteroidearen izena da. 1879ko urriak 17an aurkitu zuen Johann Palisak Pulako behatokitik.\nBere izena, Friedrich A. T. Winnecke astronomoaren emazteagatik jasotzen du, Hedwig deitzen zena, eta, modu maitekorrean, Hedda deitzen zutena.\nC motako asteroidea da."}
{"id": "106188", "revid": "105290", "url": "https://eu.wikipedia.org/wiki?curid=106188", "title": "208 Lakrimosa", "text": "208 Lakrimosa, asteroide gerrikoan aurkitutako 208. asteroidearen izena da. 1879ko urriak 21ean aurkitu zuen Johann Palisak Pulatik.\nBere izena, latinetik hartua dago, eta \"Malko Asko\" esan nahi du, Mariak, bere seme Jesus gurutziltzatu zutenean isuri zuten malkoen testuinguruan.\nLakrimosa, perihelioan, 2,8507 unitate astronomikoko distantziara dago Eguzkitik, eta 2,9383an afelioan. Koronis familiako asteroiderik handienetako bat ere bada, eta, ziuraski, antzinako talka batean zatitua izan zen eta taldea sortu zuen jatorrizko asteroidearen zati bat da."}
{"id": "106189", "revid": "1659", "url": "https://eu.wikipedia.org/wiki?curid=106189", "title": "Erdieroale", "text": "Erdieroalea eroankortasun elektrikoa tenperaturaren arabera aldatzen duen substantzia kristalinoa da. Giro-tenperaturan ez dira ez eroale ez isolatzaileak. Tenperatura zero absoluturantz hurbilduz gero isolatzaileak dira. Tenperatura altuetan berriz, eroale onak izatera hel daitezke. \nMaterial erdieroaleek eroaletasun balio ertainak izan ohi dituzte, 10-6-104 (\u03a9.m)-1 tartekoak. Badaude, berez, erdieroale diren elementuak, hala nola, taula periodikoko 4 taldea osatzen dutenak (Ti, Zr eta Hf), Si eta Ge-arekin batera. Dena den, bi elementu desberdinez osatutako erdieroaleak ere ezagutzen dira, taula periodikoko 12 eta 16 edota 13 eta 15 taldeetako elementuen konbinazioz osatutakoak, adibidez, CdS, CdSe, GaN, AlAs, InP\u2026\nErdieroaleen artean, bi mota bereiz daitezke, erdieroale intrintsekoak eta estrintsekoak. Lehenengoen kasuan, propietate elektrikoak material puruaren egitura elektronikoaren ondoriozkoak dira. Erdieroale estrintsekoetan, aldiz, eroankortasuna ezpurutasunen difusio bidez kontrola daiteke. Azken hauek aplikazio esparru handiagoa daukate haien propietate elektrikoak tenperaturarekiko egonkorrak baitira.\nMaterial hauen eroaletasun ertaina ulertzeko, egitura atomikora jo beharra dago. Erdieroaleen propietateak banden teoriaren bidez azal daiteke, bi energia banda bereiziz, balentzia banda eta eroapen banda, zeinak \u201cgap\u201d izeneko energia tarte batez banatuta dauden. 0 K-ean, balentzia banda (energia txikienekoa) elektroiz josita dago eta eroapen banda, aldiz, hutsik. Baina erdieroaleetan \u201cgap\u201d energi etena nabarmen handia ez denez, normalean 2 eV baino txikiagoa, tenperatura igotzean elektroiek behar beste energia termikoa beregana dezakete eroapen bandara igarotzeko. Kitzikaturiko elektroien lekualdatzearen ondorioz, hutsuneak sortzen dira balentzia bandan, eta horrek beste elektroien mugimendua eragingo du hutsune hori bete nahian.\nEroaletasun elektrikoa hurrengo ekuazioaz baliatuz kalkulatzen da, non \u201cn\u201d eroapen bandako elektroi kontzentrazioari dagokio, eta \u201cp\u201d, aldiz, balentzia bandako hutsune kontzentrazioari. \u201c\u00b5\u201d-ren bitartez bai hutsune zein elektroien mugikortasuna adierazten da.\nformula_1\nErdieroale motak.\nErdieroale intrinsekoak.\nErdieroale mota hauetan, eroapen bandara mugitutako elektroi bakoitzeko hutsune bat sortzen da balentzia bandan. Ondorioz, n=p=ni izango da eta aurreko ekuazioa molda daiteke hurrengo ekuazioa lortzeko.\nformula_2\nNon ni erdieroalearen kontzentrazio intrintsekoa den (elementu bakoitzaren ezaugarria, tenperaturaren menpekoa). Garraiatzaileen dentsitatea edo kontzentrazio intrintsekoa oso baxua da, adibidez, 27\u00a0\u00b0C-an hurrengo balioak topatu dira silizio eta germaniorako: 1.5\u00b71010 cm-3 eta 2.4\u00b71013 cm-3, hurrenez hurren.\nErdieroale intrintsekoetan garraiatutako karga kopurua, eroankortasuna, tenperatura bidez kontrolatu daiteke. Izan ere, 0 K-ean elektroi guztiak oinarrizko energia mailan egongo dira balentzia bandan. Tenperaturaren igoerarekin eroapen banda betetzen joango da eta kitzikaturiko atomoen kopurua hutsuneen berdina izango da. Zenbat eta tenperatura handiagoa izan, eroankortasuna orduan eta handiagoa izango da karga gehiagoren mugimendua gauzatzen baita.\nformula_3 \nAurreko ekuazioan ikus daitekeenez, konduktibitate mota hau duten materialen tenperaturarekiko menpekotasuna esponentziala da, baina hau ez da errealitatean erabilgarria. Izan ere, ezin daiteke segurtasun osoz erdieroale intrintseko baten jokaera determinatu, edozein tenperatura aldaketak, nahiz eta txikia izan, eroankortasunean aldaketak sor baititzake.\nErdieroale estrinsekoak.\nErdieroale estrintsekoak materialak ezpurutasunen kantitate txikiekin dopatzean sortzen dira. Hauen eroaletasuna ezpurutasun atomoen kopuruaren araberakoa da nagusiki eta tenperatura tarte batean haien eroaletasuna tenperaturarekiko independentea da. Hori dela eta, erdieroale mota hauek gailu elektronikoak egiteko erabilgarrienak dira.\nMaterial hauen barruan bi talde bereiz daitezke: N-motako erdieroaleak eta P-motako erdieroaleak.\nN motako erdieroaleak.\nN motako erdieroale bat dopaketa prozesu baten bidez lortzen da, non sartutako atomoen bidez karga-garraiatzaileen kopurua (kasu honetan, negatiboak edo elektroiak) handitzen den. Balentzia handiagoko atomo bat ezpurutasun moduan dopatzen denean, hala nola Sb-a, Si-an edo Ge-an, elektroiek lotura kobalentearen eraketan parte hartuko dute, bat izan ezik. Soberako elektroia eroapen bandako energia mailatik hurbil dagoen energia maila batean kokatuko da, \u201cEd\u201d, honi maila emaile deritzolarik. Beraz, elektroiak eroapen bandara igarotzeko gai dira \u201cgap\u201d-a baino energia muga txikiagoa gaindituz. Balentzia bandan hutsuneen kontzentrazioa ez da nabarmena izango tenperatura bereziki handiak ekidinez gero.\nP motako erdieroaleak.\nP motako erdieroale bat dopaketa prozesu baten bidez lortzen da, non sartutako atomoen bidez karga-garraiatzaileen kopurua (kasu honetan, positiboak edo hutsuneak) handitzen den. Balentzia txikiagoko atomo bat ezpurutasun moduan dopatzen denean, hala nola Ga-a edo B-a, Si-an edo Ge-an, lotura kobalentearen guztizko eraketarako ez daude behar beste elektroi. Ondorioz, balentzia bandan hutsunea sortzen da, bestelako elektroien lekualdaketa bidez bete daitekeena. Ezpurutasunaren dopaketa dela eta, balentzia maila baino energia apur bat altuagotan dagoen maila eratzen da, \u201cEa\u201d. Hortaz, elektroiek kitzikatzean bertara salto egingo dute balentzia bandan hutsuneak eratuz eta ondorioz, eroaletasuna sortuz.\nKarga neutralitatea.\nErdieroale estrintsekoetan neutralitate elektrikoa egotea beharrezkoa da, hau da, elektroi emaile diren ezpurutasun atomo-kopuruaren (Nd) eta bolumen unitateko hutsuneen (pext) batura (biak positiboki kargatuta) elektroi hartzaile ezpurutasunen atomo-kopuruaren (Na) eta bolumen unitateko elektroi-kopuruaren (next) baturaren (biak negatiboki kargatuta) berdina izan behar da, (4) ekuazioan ikusi daitekeenez:\nformula_4\nErdieroale estrintsekoak n-mota portaera handia badu (Nd\u00bbni), orduan next \u2248 Nd. Era berean, p-mota portaera handia duen erdieroale estrintsekoa badugu (Na\u00bbpi) pext \u2248 Na beteko da. Honako hau oso garrantzitsua da, izan ere, dopatzailearen kontzentrazioa kontrolatuz eroankortasuna kontrola daitekeela adierazten du, dopatzailearen kantitate handiak gehituz gero. Honen aplikazioa transistoreetan ikusi daiteke, gerora azalduko ditugunak.\nBestalde, eroale estrintsekoetan eroalearen kontzentrazioa (eta ondorioz, eroankortasuna) tenperaturarekin aldatzen da:\n-Tenperatura baxuetan, atomoak ez daude ionizatuta, beraz, eroankortasuna baxua da (next txikia).\n-Tenperatura igotzean, elektroiak (hutsuneak) sortzen dira atomo emaileen (hartzaileen) bidez, eroankortasuna (eta next) handituz.\n-Tenperatura nahiko altutan, eroankortasunak ez du tenperaturarekiko menpekotasunik, eta zonalde honi zonalde edo gune estrintsekoa deritzo. Dopaketa mailaren arabera, gune honetako next balioa aldatuko da.\n-Tenperatura altuetan erdieroale intrintseko baten portaera hartzen du, hots, dopatzailearen efektua galtzen da. Analisi honetan ez da kontuan hartzen ez dopatzailearen kontzentrazioak daukan eragina elektroien eta hutsuneen mugikortasunean ezta \"gap\"-aren menpekotasuna tenperaturarekiko.\nMaterial isolatzaile batzuk (\"gap\" handiegia dituztenak alegia) dopatuz erdieroale bilakatzen dira, adibidez, &lt;chem&gt;BaTiO3, ZnO, TiO2&lt;/chem&gt; eta beste hainbat oxido. Dopaketa hau termistoreetan erabiltzen da, adibidez.\nErdieroaleen aplikazioak.\nErdieroaleak funtsezko osagaiak dira elektronikan. Transistoreak, diodoak, termistoreak eta beste hainbat osagai elektronikoak material erdieroaleen konbinaketaz eginak daude."}
{"id": "106190", "revid": "6327", "url": "https://eu.wikipedia.org/wiki?curid=106190", "title": "Rugby", "text": ""}
{"id": "106191", "revid": "512", "url": "https://eu.wikipedia.org/wiki?curid=106191", "title": "209 Dido", "text": "209 Dido, asteroide gerrikoan aurkitutako 209. asteroidearen izena da. 1879ko urriak 22an aurkitu zuen Christian Heinrich Friedrich Petersek Clintonetik.\nBere izena, greziar mitologiako Dido izeneko pertsonaiagatik jasotzen du, Kartago hiriaren sortzailea eta bertako lehen erregina izan zena."}
{"id": "106192", "revid": "512", "url": "https://eu.wikipedia.org/wiki?curid=106192", "title": "210 Isabella", "text": "210 Isabella, asteroide gerrikoan aurkitutako 210. asteroidearen izena da. 1879ko azaroak 12an aurkitu zuen Johann Palisak Pulako behatokitik.\nBere izenaren jatorria, ez da ezagutzen.\nNemesis familiako asteroide bat da."}
{"id": "106193", "revid": "512", "url": "https://eu.wikipedia.org/wiki?curid=106193", "title": "211 Isolda", "text": "211 Isolda, asteroide gerrikoan aurkitutako 211. asteroidearen izena da. 1879ko abenduak 10ean aurkitu zuen Johann Palisak Pulako behatokitik.\nBere izena, Tristan eta Isolda izeneko elezaharreko Isoldagatik jasotzen du."}
{"id": "106194", "revid": "1712", "url": "https://eu.wikipedia.org/wiki?curid=106194", "title": "Egitura kristalino", "text": ""}
{"id": "106196", "revid": "336", "url": "https://eu.wikipedia.org/wiki?curid=106196", "title": "David Beckham", "text": "David Robert Joseph Beckham (Londres, Ingalaterra, 1975eko maiatzaren 2a) futbolari ohi ingelesa da. Ingalaterrako futbol selekzio nazionalarekin internazionala izan zen.\nVictoria Beckham (Victoria Adams) abeslariarekin ezkonduta dago, hiru seme dituzte eta Beverly Hillsen (Kalifornia) bizi dira."}
{"id": "106198", "revid": "1174473", "url": "https://eu.wikipedia.org/wiki?curid=106198", "title": "Espainiako Futbol Liga", "text": ""}
{"id": "106199", "revid": "119347", "url": "https://eu.wikipedia.org/wiki?curid=106199", "title": "An Spid\u00e9al", "text": "An Spid\u00e9al (irlanderaz eta ofizialki) edo Spiddal (ingeleraz) Irlandako Errepublikako mendebaldean dagoen Galwayko konderrian kokatzen den udalerria da, Galwayko badian hain zuzen ere. Udalerri hau R336 errepidea hartuz gero Galway hiritik 19 kilometro mendebaldarantz dago.\nIrlandera.\nSpiddal udalerria Connemarako Gaeltacht eremuaren (irlandera hiztunen eremua) hasiera edo amaiera mugaren ertz-ertzean dago (Gaeltachtean sartu edo irtenaren arabera).\nUdaro nerabe eta gaztetxo talde asko Spiddalen 13 asteko irlandera ikastaroetara joan ohi dira. Bertako trafiko edo leku seinaleak irlanderaz bakarrik idatzirik daude, Irlanda osoko edozein Gaeltacht eremuko udalerrietan gertatu ohi den bezala, aldiz, ohitura legez eremu horretatik hat dagoen Irlandako gainontzeko lurralde osoan seinale hauek elebidunak izan ohi dira, hau da, ingeleraz eta irlanderaz. Ingelera piskanaka udalerri honetako hizkuntza nagusia bilakatzen ari da, halere komunitatearen eguneroko hizkuntza oraindik irlandera izaten mantentzen da, eguneroko bizitza edo jardunean irlandera bere osotasunean entzun ahal litekelarik. Spiddal udalerria Galway hiritik oso hurbil dagoenez honek bertakoen irlanderaren erabileran eragin zuzen eta kaltegarria izan du. Irlanderaren erabileraren murrizketaren beste arrazoi bat herritar batzuk hizkuntza horretan hitzegiteari utzi izana da.\nTG4 kateko Ros na R\u00fan telesaila Spiddal udalerrian filmatzen da. Jende ospetsu ugari Spiddal udalerrikoa da, horien artean Se\u00e1n \u00d3 Neachtain, Gr\u00e1inne Seoige eta S\u00edle Seoige.\nHerria.\nUdalerriak bi denda (bata gasolindegi bat) eta lau jatetxe ditu (bata jan azkarra zerbitzatzen duten Supermac frankiziaren jatetxea). Udalerrian hainbat pub eta taberna ere badaude. Ia asteburuero eta udako aste egun batzuetan ere irlandar musika herrikoiaren emanaldi eta ekitaldiak egon ohi dira. Udalerriaren erdigunean dagoen Hughes' pub tabernak musika herrikoiaren emanaldiak antolatzen ditu, bertan batzuetan musikari ospetsuak jo izan dutelarik. An Cr\u00faisc\u00edn L\u00e1n tabernan ere musika ekitaldiak egon ohi dira, nahiz eta orain John Foyerrek hotel edo ostatu bihurtzeko eraberritzen ari den. The Boluisce taberna jateko itsaski bikaina zerbitzatzeko ospea duen jatetxea da. Urtean behin, Spiddal udalerriak 25 estatubatuar ikasleei harrera egin ohi die, hauek beren sei hilabeteko egonaldia udalerritik gertu dagoen Park Lodge Hotelean igarotzen dutelarik. Ikasle hauek Minnesotako Collegeville Township udalerriko Saint Benedict Insititutua eta Saint John's Unibertsitatekoak dira, udazkeneko hilabeteak literatura eta kultura gaeldarra ikasten igarotzen dutelarik.\nTurismoa.\nGalway hiriaren mendebaldean, udalerri hau hondartza eta arrantzarako kostaldea duen turismogunea delarik. Urtero milaka turistek bisitatu ohi dute udalerri hau, hauetako gehienak Frantzia eta Alemaniakoak direlarik, eta nola ez, horien artean Euskal Herrikoak ere badaudelarik.\nAutobusak.\nBus \u00c9ireann konpainiako autobusek Galway hiritik irten eta udalerri honetara doan 424 zenbakidun linea bat badute.\nKirola.\nIrlandako Elkarte Atletiko Gaeliko kirol erakundean udalerri honetako CLG An Spid\u00e9al (Spiddal GAA taldea) taldea izen emana da. Futbol gaelikoa and hurlinga Spiddal udalerriko kirol nagusiak direlarik, halere karate eta nabigazio elkarteak ere badaude."}
{"id": "106201", "revid": "1545", "url": "https://eu.wikipedia.org/wiki?curid=106201", "title": "Konstantza (Errumania)", "text": "Konstantza (, ahoskatua) Errumaniako hego-ekialdeko hiria da, herrialdeko bosgarren populatuena. Itsaso Beltzaren kostaldean dago."}
{"id": "106202", "revid": "336", "url": "https://eu.wikipedia.org/wiki?curid=106202", "title": "Kak\u00e1", "text": "Ricardo Izecson dos Santos Leite \"Kak\u00e1\" (Brasilia, Brasil, 1982ko apirilaren 22a) futbolari brasildarra da. Brasilgo futbol selekzio nazionalarekin internazionala izan zen. Gaur egun erretiratuta dago."}
{"id": "106203", "revid": "336", "url": "https://eu.wikipedia.org/wiki?curid=106203", "title": "Zlatan Ibrahimovi\u0107", "text": "Zlatan Ibrahimovi\u0107 (Malm\u00f6, Suedia, 1981eko urriaren 3a) bosniar eta kroaziar jatorriko futbolari suediarra da. Suediako futbol selekzio nazionalarekin internazionala da izan da hainbat urtez 2016. urtean utzi aurretik, eta gaur egun Italiako Serie A-n jokatzen duen AC Milanen jokatzen du."}
{"id": "106204", "revid": "1174575", "url": "https://eu.wikipedia.org/wiki?curid=106204", "title": "Zlatan Ibrahimovic", "text": ""}
{"id": "106205", "revid": "336", "url": "https://eu.wikipedia.org/wiki?curid=106205", "title": "Michael Owen", "text": "Michael James Owen (Chester, Ingalaterra, 1979ko abenduaren 14a) futbolari ingelesa da. Terry Owen futbolari ohiaren semea da. Ingalaterrako futbol selekzio nazionalarekin internazionala da. Gaur egun Manchester United futbol talde ingelesean jokatzen du.\n2001ean urrezko baloia irabazi zuen."}
{"id": "106207", "revid": "336", "url": "https://eu.wikipedia.org/wiki?curid=106207", "title": "Fernando Torres", "text": "Fernando Jos\u00e9 Torres Sanz ( ahoskatua; Fuenlabrada, Madril, Espainia, 1984ko martxoaren 20a) futbolari espainiarra da. Espainiako futbol selekzio nazionalarekin internazionala da. Chelsea futbol talde ingelesean jokatu zuen."}
{"id": "106208", "revid": "336", "url": "https://eu.wikipedia.org/wiki?curid=106208", "title": "Cesc F\u00e0bregas", "text": "Francesc \"Cesc\" F\u00e0bregas i Soler ( ahoskatua; Arenys de Mar, Katalunia, Espainia, 1987ko maiatzaren 4a) kataluniar futbolaria da. Espainiako futbol selekzio nazionalarekin internazionala da. Gaur egun FC Barcelona futbol talde katalanean jokatzen du."}
{"id": "106209", "revid": "1174629", "url": "https://eu.wikipedia.org/wiki?curid=106209", "title": "UEFAren Europako Futbol Txapelketa", "text": ""}
{"id": "106210", "revid": "1174630", "url": "https://eu.wikipedia.org/wiki?curid=106210", "title": "Eurokopa", "text": ""}
{"id": "106211", "revid": "1340", "url": "https://eu.wikipedia.org/wiki?curid=106211", "title": "Cesc Fabregas", "text": ""}
{"id": "106212", "revid": "1174641", "url": "https://eu.wikipedia.org/wiki?curid=106212", "title": "Francesc F\u00e0bregas", "text": ""}
{"id": "106213", "revid": "6327", "url": "https://eu.wikipedia.org/wiki?curid=106213", "title": "Estatu Batuetako Alderdi Errepublikarra", "text": ""}
{"id": "106214", "revid": "1340", "url": "https://eu.wikipedia.org/wiki?curid=106214", "title": "Estatu Batuetako Alderdi Demokrata", "text": ""}
{"id": "106216", "revid": "1340", "url": "https://eu.wikipedia.org/wiki?curid=106216", "title": "Hiria", "text": ""}
{"id": "106226", "revid": "105290", "url": "https://eu.wikipedia.org/wiki?curid=106226", "title": "Bibak", "text": "Bibaka aire zabalean egindako gau baterako kanpamentua, normalean aterperik gabe eta bat-batean egindakoa. Alpinismo profesionalean ezinbestekoa da. Mendi-istripu bat izan ondoren bizirauteko, ekaitza batetik babesteko edota igoeran zehar atseden hartzeko balio du.\nBibak frantsesezko \"bivouac\" hitzetik dator."}
{"id": "106227", "revid": "105290", "url": "https://eu.wikipedia.org/wiki?curid=106227", "title": "Isolda", "text": "Isolda (izenaren beste bertsio batzuk Iseult, Isolde, Iseo, Yseult, Isode, Isoude edota Isotta dira, beste batzuen artean), Tristan eta Isoldaren arturiar elezaharreko zenbait pertsonaiaren izena da. Izena, \"Adsiltia\"tik dator, \"begiratua dena\" esan nahi duena. Ezagunena, Isolda Irlandakoa da, Marko Kornuallesekoaren emaztea eta sir Tristanen maitalea. Bere ama ere, Irlandako erregina zena, Isolda deitzen zen. Hirugarrena, \"Isolda Esku Zuriena\" da, Hoel Bretainiakoaren alaba, Sir Kahedinen arreba, eta, azkenik, Tristanen emaztea izan zena. Richard Wagnerren Tristan eta Isolda operarako inspirazioa izan zen.\nIsolda Irlandakoa.\nPrintzesa hau, \"Isolda Zuzena\" edo \"Isolda Ederra\" bezala ere ezaguna, Anguish erregearen eta Isolda erregina amaren alaba da. B\u00e9roul, Tomas Bretainiakoa eta Gottfried von Stra\u00dfburgen Tristan izeneko olerkietako pertsonaia nagusietako bat da. Lehen aldiz, Tristan, honek Isoldaren osaba den Morholten aurka borrokatu ondoren jasotako zaurietatik sendatzen duen printzesa gazte bat bezala agertzen da. Tristanen nortasuna jakiten denean, honek, bere herrialdera ihes egiten du, baina, ondoren, Irlandara itzultzen da bere eskua eskatu eta bere osaba Marko Kornuallesekoarekin ezkontzeko. Isoldak, denbora horretan, herensuge bat hil duela dioen etxezain anker bati ezkon hitza ematen dio, baina Tristanek, herensugea hil duena bera izan dela frogatzen duenean, printzesaren gurasoek, hau Markorekin ezkontzea onartzen dute. Kornualleserako itzulera bidaian, Isoldak eta Tristanek, istripuz, Erregina amak Mark eta Isoldarentzat prestatutako maitasun edabe bat hartzen dute (printzesaren dontzeila den Brangainek zaindua). Tristan eta Isolda, erabat maitemintzen dira, eta Markok Tristan Kornuallesetik erbesteratzen duenean amaitzen den maitasun harreman bat hasten dute. Olerkian, maitaleak, ez dira berriz elkartzen Tristan hil zorian egon arte, baina, prosazko bertsioan (askoz beranduagokoa dena) eta honengandik eratorritako lanetan, Tristan Bretainiatik itzultzen da eta euren harremana jarraitzen dute. Bertsio hauetan, Marko ez da hain errukitsua, eta maitaleek, erregearen haserretik ihes egiten amaitzen dute. Lantzelotek bere lurretan babesten ditu eta zenbait abentura bizitzen dituzte. Narrazioaren aurreko zatietan, beste atal batzuk ere sartzen dira, Palamedes zaldun mairua agertzen den atal batzuk barne, Isoldaz maitemindua dagoena, eta, bertsioren batzuetan, bikotea, seme-alabak izatera iristen da. Prosazko bertsioan, maitaleen maitasuna, Markek, Tristan, Isoldarentzat, zuhaitz baten azpian harpa bat jotzen ari den bitartean aurkitzen dituenean amaitzen da; errege krudelak bere iloba bizkarretik sastakatzen du, eta, azken gertaera bezala, Tristanek, Isoldak hala eskatuta, bere osaba hain gogor besarkatzen du, azkenean hil egiten duela.\nPrintzesaren hondarrak egon daitezkeela uste den tokietako bat, Dublingo Chapelizod herrian dago.\nIsolda Bretainiakoa.\nMark erregea, Tristan eta Isoldaren arteko maitasun harremanaz jabetzen denean, Tristan Bretainiara erbesteratzen du eta sekula gehiago Kornuallesera ez itzultzera zigortzen du. Hor, Tristan, Hoel Bretainiakoaren zaintzapean jarria da, zauritua izan ondoren. Horrela, Hoelen alaba ezagutzen du, Isolda, eta berarekin ezkontzen da, bere aurreko maitalearen izen bera baitu. Sekula ez ziren sexu harremanak izatera iritsi, Tristanek, Isolda Irlandakoagatik zuen maitasunaren ondorioz.\nBretainian gertatutako abentura batean, Tristanek, soilik Isolda ederrak, petrikilorik abilenak senda dezakeen pozoitutako zauri bat izateagatik sufritzen du. Tristanek, itsasontzi bat bidaltzen du haren bila, tripulazioari, Isolda itsasontzian baldin badago, oihal zuriak erabil ditzatela, eta, hala ez bada, beltzak erabil ditzatela esanez. Isoldak, abiatzea erabakitzen du, eta itsasontzia, oihal zuriekin itzultzen da etxera. Baina Tristan ahulegi dago leihotik begiratu eta seinalea ikusteko, eta bere emazteari eskatzen dio fabore hori egiteko. Jelosia une batean, Isolda \"esku zuriena\"k, oihalak beltzak direla esaten dio, eta Tristanek, desesperazioaren desesperazioz, bere azken arnasa botatzen du. Isolda Irlandakoa iritsi eta bere maitalea hilda ikusten duenean, penak erabat hartzen du, eta bere ondoan etzaten da.\nHeriotzaren sekuentzia hau ez da prosazko Tristanen agertzen. Izan ere, \"Isolda esku zuriena\" atal berrietan agertzen den bitartean, sekula gehiago ez da berriz aipatzen Tristan itzuli ondoren, bere anaia Kahedinek pertsonaia garrantzitsua izaten jarraitzen duen arren."}
{"id": "106228", "revid": "336", "url": "https://eu.wikipedia.org/wiki?curid=106228", "title": "Agravain", "text": "Sir Agravain edo Sir Agravaine, Mahai Borobileko zaldun bat, eta, beraz, Artur erregearen istorioetako pertsonaia bat da. Orkneyko Lot erregearen bigarren semea denez, Artur erregearen iloba eta Gawain, Mordred, Gareth eta Gaherisen anaia ere bada.\nAgravainen irudia, gerlari on batena da, baina bere anaia Gawain eta Garethen loriarik lortzen ez duena, eta maliziatsu eta asmo txarrekoa izatearen ospea du. Arturiar elezaharraren bertsio gehienetan, Agravainek, Lancelot Lakukoa eta Ginebra erreginaren arteko adulteriozko harremanaren berri ematen du, Lancelot eta Arturoren arteko gerra sorraraziz, Logres erresumaren galeran amaituko zena."}
{"id": "106229", "revid": "119347", "url": "https://eu.wikipedia.org/wiki?curid=106229", "title": "Shankill Road", "text": "Shankill Road (irlanderaz B\u00f3thar na Seanchille; euskaraz \"Eliza Zaharraren Bidea\" esan nahi du) Ipar Irlandako Belfast hiriko etorbide edo kale bat da. Kale edo etorbide hau nagusiki protestantea, loialista eta langile mailako jendearen bizilekua da. Kale hau Belfasteko erdigunetik atera eta 2,4 kilometroetan zehar mendebalderantz luzatzen da, alboetan denda ugari dituelarik. Auzotarrak etorbide edo kale nagusitik sakabanatzen diren kalexka ugarietan bizi dira.\nHistoria.\nEremu hau Ulstergo Loialisten aldeko horma irudiengatik oso ezaguna da. Shankill Belfasteko hauteskunde-barruti bat ere bada.\n1970ko hamarkadaren bigarren erdialdean eta Ipar Irlandako gatazkaren testuinguruan, eremu honetan \"Shankill Butchers\" hiltzaile talde loialistaren egoitza izan zen."}
{"id": "106230", "revid": "6951", "url": "https://eu.wikipedia.org/wiki?curid=106230", "title": "St. James's Gate garagardotegia", "text": "St. James's Gate garagardotegia edo St. James's Gate Brewery (irlanderaz \"Gr\u00fadlann Gheata Shan S\u00e9amuis\") Guinness garagardo ospetsua ekoizten den Dublingo garagardotegia da.\nXVIII. mendean Arthur Guinness zenak urteko 45\u00a3 ordainduz zetozen 9.000 urtetarako alokairua lortu zuenper year, honela modu bitxi horretan Guinness garagardoaren egoitza nagusia bilakatu zelarik. 1838an Irlanda osoko garagardotegi handiena bilakatu zen, 64 akreko azalera zuelarik. Handik gutxira munduko handiena ere bihurtu zen eta oraindik gaur egun ere stout motako garagardoa ekoizten duen garagardotegia handiena da. XIX. mendea eta XX. mendearen hasieran garagardotegi hau bere inguruko eraikin gehienen jabe zen, bere langileak bizi ziren kaleetako etxeak barne sartzen zirelarik, bai eta garagardotegi honi loturik zeuden bulegoak ere. Garagardotegiak behar zuen elektrizitate indarra ere bere kaxaz ekoiztu ohi zuen.\nGaragardotegi hontan bertan Guinness garagardoaren 250 urtetako ibilbide historikoa erakusten duen Guinness Storehouse izeneko museoa ere badago, erakustaldi osoa ikusi ondoren erakiniaren azken solairuko pub edo tabernan dohaineko Guinnes pinta edateko aukera eskeintzen delarik."}
{"id": "106231", "revid": "7162", "url": "https://eu.wikipedia.org/wiki?curid=106231", "title": "St. James's Gate Brewery", "text": ""}
{"id": "106232", "revid": "105290", "url": "https://eu.wikipedia.org/wiki?curid=106232", "title": "Koronis familia", "text": "Koronis familia, asteroide gerrikoan dagoen asteroide familia bat da. Uste denez, talka baten ondorioz suntsitua izan zen asteroide bakar baten zatiak dira. Galileo espazio zundak, familia honetako kideetako bat, 243 Ida bisitatu zuen 1993an.\nTalde honetakoak, asteroide gerrikoko 86 asteroide dira, eta, batez beste, eguzkitik 2,87 unitate astronomikoko distantziara daude."}
{"id": "106233", "revid": "512", "url": "https://eu.wikipedia.org/wiki?curid=106233", "title": "Craiova", "text": "Craiova (errumanieraz ahoskatua) Errumaniako hego-mendebaldeko hiria da, Dolj eskualdeko hiriburua. Herrialdeko seigarren hiririk populatuena da. Bulgariako mugatik gertu dago.\nEkonomia.\nAdministrazio eta industriagune garrantzitsua da (mekanika, burdinbide gaiak, kimika, azukre eta kontserba industria). Unibertsitatea ere badu."}
{"id": "106234", "revid": "14117", "url": "https://eu.wikipedia.org/wiki?curid=106234", "title": "Kamelot", "text": "Kamelot, legendazko Artur erregearen gotorlekuaren izena da, nondik bere bizitzan izan zituen borroka asko egin zituen. Bere kokapen zehatza, gaur egun ez da ezagutzen, eta erromatarren ondorengo Britaniako fikziozko probintzia erromatar-britaniar bat izan liteke. Hiri hau, lehen aldiz, Chr\u00e9tien de Troyesek aipatu zuen bere Lanzelot, gurdiaren zalduna izeneko lanean, non ez dirudien arturiar elezaharrean bezain garrantzitsua. Kameloten kokapenak misterio bat izaten jarraitzen duenez, berari buruzko egia, benetan existitu bazen behintzat, ez da ezagutzen.\nErreferentzia geografikoak.\nKameloten balizko kokapenen hartean, honako hauek aipatzen dira:\nKamelot hitza \"Camulodunum\"etik etor daitekeen arren (egungo Colchesterren erromatar izena dena), katuvellaunoar erregeen gotorlekua, eta, ondoren, Britania erromatar probintziako hiriburua izan zena, Essexen kokatuta egoteak (ekialdeko Anglian), okerreko erresuma anglosaxoian kokatzen du."}
{"id": "106235", "revid": "56334", "url": "https://eu.wikipedia.org/wiki?curid=106235", "title": "Tintagel", "text": "Tintagel (ingelesez ahoskatua) edo Trevena, , Kornuallesko parrokia zibila da. Atlantiar kostaldearen iparraldean kokatua, Tintagel herrixka eta gertu duen Tintagel gaztelua, Artur erregearen eta mahai biribileko zaldunen elezaharrarekin estuki lotuak dira. Gauza beragatik, eskualde honetan, atrakzio turistiko handi bat da.\nEgungo Tintagel, jatorrian, \"Trevena\" bezala ezagutua zen, . Lehen aldiz, Artur erregearen jatorriaren balizko tokietako bat bezala aipatu zuen Godofredo Monmouthekoa historialari galestarrak bere \"Historia Regum Britanniae\" lanean, XII. mendean. Lord Alfred Tennyson olerkariak ere modu berean lotu zuen Tintagel Artur erregearekin, \"Erregearen maitasunak\" izeneko bere lanean."}
{"id": "106236", "revid": "512", "url": "https://eu.wikipedia.org/wiki?curid=106236", "title": "Ashikaga Yoshitane", "text": " Ashikaga shogunerriko hamargarren shoguna izan zen, eta bi alditan gobernatu zuen. Lehen aldiz, 1490 eta 1493 bitartean, eta, ondoren, 1508 eta 1521 bitartean Japonian. Ashikaga Yoshimiren semea eta shogunerri honetako seigarren shoguna izan zen Ashikaga Yoshinoriren biloba izan zen.\nBederatzigarren shoguna izan zen Ashikaga Yoshihisa 1489an gaixotasun baten ondorioz eta oinordekorik utzi gabe hil zenean, hurrengo urtean Yoshitane izendatua izan zen shogun bezala, baina, 1493an, Hosokawa Masamotok bere kargua uztera behartu zuen, eta Ashikaga Yoshizumigatik ordezkatua izan zen.\n1508an, Funaokayamako guduaren ondoren, Yoshitanek shogun titulua berreskuratzen du, baina, ondoren, 1521ean, Hosokawa Takakunik, Yoshitane, Awaji uhartean erbesteratzera behartu zuen, eta Ashikaga Yoshiharugatik ordezkatua izan zen."}
{"id": "106237", "revid": "56334", "url": "https://eu.wikipedia.org/wiki?curid=106237", "title": "Apaknan", "text": "Apaknan, Egiptoko XV. dinastiako hirugarren faraoi hiksoa izan zen, eta K.a. 1602tik K.a. 1594 arte gobernatu zuen.\nManetoni kopiatuz, Flavio Josefok, Apaknani buruz, 36 urte eta 7 hilabeteko erregealdia izan zuela dio. Sexto Julio Afrikanok, Paknanek 61 urteko erregealdia izan zuela aipatzen du. Gaur egun, bere erregealdiaren iraupena zortzi edo bederatzi urtekoa izan zela uste da.\nApaknan izena, bere aurrekoa izan zen Bnonena bezala, ez da hieroglifozko testuetan agertzen.\nJ\u00fcrgen von Beckerathek Meruserra Yaqebhorrekin identifikatzen du, edo \"Ya'qub-Har\", eskarabeo hiksoetan aurkitutako izenak."}
{"id": "106238", "revid": "1712", "url": "https://eu.wikipedia.org/wiki?curid=106238", "title": "Ezpezie (biologia)", "text": ""}
{"id": "106240", "revid": "58701", "url": "https://eu.wikipedia.org/wiki?curid=106240", "title": "Hipokoristiko", "text": "Izen hipokoristikoak (grezieratik: \"hypokoristik\u00f3s\"; ferekatzaile), izen berezien aldaerak dira. Laburdurak, apokopeak, aferesiak edo goitizenak izan daitezke. Txikigarriak ere hipokoristiko bihur daitezke."}
{"id": "106245", "revid": "1175097", "url": "https://eu.wikipedia.org/wiki?curid=106245", "title": "UEFAren Txapeldunen Liga", "text": ""}
{"id": "106246", "revid": "336", "url": "https://eu.wikipedia.org/wiki?curid=106246", "title": "Ra\u00fal Gonz\u00e1lez", "text": "Ra\u00fal Gonz\u00e1lez Blanco (Madril, Espainia, 1977ko ekainaren 27a) futbolari espainiarra da. Espainiako futbol selekzio nazionalarekin internazionala izan da. Gaur egun FC Schalke 04 futbol talde alemanean jokatzen du.\nAurrelari postuan jokatzen du eta goleatzaile handia da, bi alditan irabazi du Pichichi Saria. Real Madrid taldearekin gol gehien sartu dituen jokalaria da eta partidu gehien jokatu duen bigarren jokalaria da, Manuel Sanch\u00edsen atzetik. Horrez gain, Ra\u00falek palmares zabala du: 6 Liga, 4 Espainiako Superkopa, 3 UEFAren Txapeldunen Liga, 2 Kontinente arteko Kopa eta Europako Superkopa bat irabaziz."}
{"id": "106247", "revid": "1175115", "url": "https://eu.wikipedia.org/wiki?curid=106247", "title": "Raul Gonzalez", "text": ""}
{"id": "106250", "revid": "1545", "url": "https://eu.wikipedia.org/wiki?curid=106250", "title": "Ningboko portua", "text": "Ningboko portua () Txinako Herri Errepublikako Ningbo hiriko portua da. Herrialdeko bigarren porturik handiena, garraiatutako zamaren arabera (344,0 milioi tona 2007ko datuen arabera). 2006an Ningbo eta Zhoushango portuek bat egin eta Ningbo-Zhoushango portua sortu zuten.\nPortuaren aldeak.\nNingboko portua kanpoaldeko Beilun izeneko portua, itsasadar barruko Zhenhai portua, eta Daxie eta Chuanshango portuek osatzen dute.\nAzpiegiturak.\n2007an Hangzhou Badiako zubia zabaldu zen, horrela Shanghai eta Ningbo hirien arteko bidaia denbora erdira murriztuz. Horrek, eragin handia izan du Shanghaiko eta Ningboko portuaren garapenean."}
{"id": "106254", "revid": "1545", "url": "https://eu.wikipedia.org/wiki?curid=106254", "title": "Guangzhouko portua", "text": "Guangzhouko portua (), Txinako Herri Errepublikako Guangzhou hiriko portua da. Herrialdeko hirugarren porturik handiena, garraiatutako zamaren arabera (343,3 milioi tona 2007ko datuen arabera).\nKokapena.\nGuangzhouko portua Txinako Herri Errepublikako gune ekonomiko nagusiaren erdian dago, Perla ibaiaren deltan, bertan, gune metropolitarreko errepide, trenbide eta ibaiek bat egiten dute, eta duela mende asko, Txinako merkataritza gune nagusia izan da.\nGuangzhouko portua, Perla ibaiaren behealdean zehar hedatzen da Dongguang, Shenzhen, Zhongshan eta Zhuhai hirien mugatik gertu.\nPortuaren azpiegitura.\nGuangzhouko portuak aldi berean 10.000 tonatik gorako 46 ontzi hartzeko tokia dauka."}
{"id": "106255", "revid": "1340", "url": "https://eu.wikipedia.org/wiki?curid=106255", "title": "Euskal Mintegia", "text": ""}
{"id": "106256", "revid": "119347", "url": "https://eu.wikipedia.org/wiki?curid=106256", "title": "Tianjingo portua", "text": "Tianjingo portua (), Txinako Herri Errepublikako Tianjin hiriko portua da. Herrialdeko laugarren porturik handiena, garraiatutako zamaren arabera (309,5 milioi tona 2007ko datuen arabera).\nPortuaren koordenatuak honakoak dira: \nBinhai Gune Berria.\nPrefektura mailako Tianjin hiriko gobernuak, Binhai izeneko gune berria eratu zuen 2000ko hamarkadaren hasieran, Tianjingo portua kokatzen den gunean, portua handitu, kai berriak eraiki, eta merkataritza eta garraioarekin zerikusia duten iharduera ekonomikoak garatzeko.\nGune hau, Tanggu, Hangu eta Dagang Barrutiek otsatzen dute."}
{"id": "106257", "revid": "336", "url": "https://eu.wikipedia.org/wiki?curid=106257", "title": "Anderson Luis de Souza", "text": "Anderson Lu\u00eds de Souza \"Deco\" (S\u00e3o Bernardo do Campo, Brasil, 1977ko abuztuaren 27a) Brasilen jaiotako futbolari portugaldarra da. Portugalgo futbol selekzio nazionalarekin internazionala da. Gaur egun Chelsea FC futbol talde ingelesean jokatzen du."}
{"id": "106258", "revid": "119347", "url": "https://eu.wikipedia.org/wiki?curid=106258", "title": "Qingdaoko portua", "text": "Ningboko portua () Txinako Herri Errepublikako Qingdao hiriko portua da. Herrialdeko bostgarren porturik handiena, garraiatutako zamaren arabera (265,0 milioi tona 2007ko datuen arabera).\nKokapena.\nQingdao Itsaso Horiko porturik garrantzitsuena da, portua Jiaozhou Badiaren ekialdeko alde osoa hartzen du Qingdao mendebaldeko barruti gehienak barnean hartuz.\nEzaugarriak.\nQingdaoko portuaren sorrera ezezaguna da, hiriaren sorrera data zehatza ezagutzen ez den moduan. XIX. mendean merkataritza asko garatu zen alemaniarren etorrerakin batera. Ondorengo japoniaren okupazioak, eten egin zuen garapen hori.\nQingdaoko portuak mundu osoko 450 porturekin ditu harremanak (tartean Bilboko portuarekin). Garraiatutako zama laukoiztu egin da azken urteetan eta 1999an 72 milioi tona garraiatzetik 2007an 265 milioi tona garraiatzera heldu da."}
{"id": "106259", "revid": "1545", "url": "https://eu.wikipedia.org/wiki?curid=106259", "title": "Qinhuangdaoko portua", "text": "Qinhuangdaoko portua (), Txinako Herri Errepublikako Qinhuangdao hiriko portua da. Herrialdeko seigarren porturik handiena, garraiatutako zamaren arabera (248,9 milioi tona 2007ko datuen arabera).\nKokapena.\nQinhuangdaoko portua Bohai itsasoan dago Tianjingo portutik gertu.\nJakingarriak.\nAskotan \"Hebeiko portua\" ere esaten zaio, Hebei probintziako hiriburuko portua delako."}
{"id": "106260", "revid": "119347", "url": "https://eu.wikipedia.org/wiki?curid=106260", "title": "Hong Kongeko portua", "text": "Hong Kongeko portua () Txinako Herri Errepublikako Hong Kong hiriko portua da. Herrialdeko zazpigarren porturik handiena, garraiatutako zamaren arabera (245,4 milioi tona 2007ko datuen arabera).\nKokapena.\nHong Kong hiriko lehen portua Victoria portuan eraiki zen, hiria sortu zen portu naturalaren inguruan.\nEzaugarriak.\nHong Kongeko portua kontainer gehien mugitzen dituen Txinako portua da Shanghaiko portuarekin batera. Hori dela eta, kontainer garraioaren zama errazteko hamaika terminal daude portuan, horietatik handiena, 9 Hegoalde terminala, 490.000 metro koadroko azalerarekin."}
{"id": "106262", "revid": "119347", "url": "https://eu.wikipedia.org/wiki?curid=106262", "title": "Daliango portua", "text": "Daliango portua (), Txinako Herri Errepublikako Dalian hiriko portua da. Herrialdeko zortzigarren porturik handiena, garraiatutako zamaren arabera (222,9 milioi tona 2007ko datuen arabera).\nKokapena.\nDaliango portua, iparralderago dagoen Txinako porturik handiena da, Liaoning probintzian dagoen Liaodong penintsulan. Txinako erabilera anitzeko porturik garrantzitsuena da, eta kontainerren trukaketarako Txinako porturik handiena da.\nPortuaren aldeak.\nDaliango portua, ondoko kai edo aldeek osatzen dute: Daliangang, Dalianwan, Xianglujiao, Nianyuwan, Ganjinzi, Heizuizi, Si'ergou eta Dayaowan."}
{"id": "106263", "revid": "336", "url": "https://eu.wikipedia.org/wiki?curid=106263", "title": "Lu\u00eds Figo", "text": "Lu\u00eds Filipe Madeira Caeiro Figo (Almada, Portugal, 1972ko azaroaren 4a) futbolari ohi portugaldarra da, Portugalgo futbol selekzio nazionalarekin internazionala izandakoa."}
{"id": "106264", "revid": "1175200", "url": "https://eu.wikipedia.org/wiki?curid=106264", "title": "Luis Figo", "text": ""}
{"id": "106265", "revid": "119347", "url": "https://eu.wikipedia.org/wiki?curid=106265", "title": "Shenzhengo portua", "text": "Shenzhengo portua () Txinako Herri Errepublikako Shenzhen hiriko portua da. Herrialdeko bederatzigarren porturik handiena, garraiatutako zamaren arabera (199,0 milioi tona 2007ko datuen arabera).\nKokapena.\nShenzhengo portua hiriko 260 kilometroko kostaldean zehar hedatzen da, eta Kowloon penintsulak bitan banatzen du, ekialdekoa eta mendebaldekoa. Mendebaldeko aldea Lingdingyang ekialdean dago, Perla ibaiaren itsasadarrean, eta sakonera handieneko gunea da, kontainer-ontzi eta tamaina handiko ontziak hartzeko prestatua. Hong Kongdik 37,04 kilometrora eta Guangzhoutik 111,12 kilometrora dago.\nEkialdeko aldea Dapeng Badian dago, eta bertan, mota desberdineko ontziak sartzen dira. Shenzhen hiriko jatorrizko portua zaharra bertan zegoen."}
{"id": "106269", "revid": "119347", "url": "https://eu.wikipedia.org/wiki?curid=106269", "title": "Kaohsiungeko portua", "text": "Kaohsiungeko portua (txinera sinplifikatuz: \u9ad8\u96c4\u5e02), Txinako Errepublikako Kaohsiung hiriko portua da. Herrialdeko porturik handiena, eta Txinako hamargarrena garraiatutako zamaren arabera (149,2 milioi tona 2007ko datuen arabera).\nPortuaren koordenatuak honakoak dira: \nEzaugarriak.\nPortua hiru zatitan banaturik dago, antzinako arrantza portua, merkataritza portua (batez ere kontainerren garraioarekin kaiekin) eta azkenik Txinako Errepublikako ejerzitoaren base militarra."}
{"id": "106270", "revid": "58701", "url": "https://eu.wikipedia.org/wiki?curid=106270", "title": "Zagreb eskualdea", "text": "Zagreb eskualdea (Kroazieraz: \"Zagreba\u010dka \u017eupanija\") Kroaziako erdialdeko eskualde bat da.\nZagreb hiriak ematen dio izena baina eskualde honek historia luze bat du. Samobor hiria 1242tik existitzen da eta herrialdeko lehenengo leku turistietako bat izan zen. 2001eko zentsuaren arabera 309.696 biztanle zituen. Zagrebeko eremu metropolitartzat hartzen da eta 3.078\u00a0km\u00b2 hartzen ditu."}
{"id": "106275", "revid": "512", "url": "https://eu.wikipedia.org/wiki?curid=106275", "title": "Kroaziaren banaketa administratiboa", "text": "Kroaziaren banaketa administratiboa 20 konderri edo eskualdetan (\"\u017eupanija\", pl. \"\u017eupanije\") eta hiri baten \"(grad)\" antolatzen da. Kroaziako eskualde bakoitzak demokratikoki hautatutako batzar bat du, lau urte balioa duena. Batzarrak eskualdeko urteko aurrekontua, \"gobernua\" eta abar aukeratzen ditu. Gobernu hauen burua \"\u017eupan\" bat da eta hamabi \"do\u017eupan\" edo sailburu ditu agindupean."}
{"id": "106276", "revid": "512", "url": "https://eu.wikipedia.org/wiki?curid=106276", "title": "Lokarri", "text": "Lokarri hitzarekin honako artikulu hauek aurki daitezke:"}
{"id": "106278", "revid": "1830", "url": "https://eu.wikipedia.org/wiki?curid=106278", "title": "Korapilo", "text": "Korapiloa soka, hari edo beste gauza malgu batean, edo biren artean, egindako lotura da. Berez sor daiteke edo norbaitek egin, eta muturretatik tiratzen denean irmoagoa gertatzen da. Korapilo ezberdin asko daude, eta oso erabiliak dira ontzietan, adibidez.\nMatematikan Korapiloen teoria oso bat garatu da, korapilo bat zer den eta zer ez den erabakitzeko."}
{"id": "106280", "revid": "6950", "url": "https://eu.wikipedia.org/wiki?curid=106280", "title": "Astrologia", "text": "Astrologia gizakien patua ezagutzea eta aurresatea, eta ezagutza horrekin etorkizuneko gertaerak iragartzea helburu duen sinesmen eta praktika multzoa da. Astrologoek ezagutzara heltzeko astroen posizioa eta mugimendua behatzen dute. Zientzialarien ustez, astrologiak zientzia-oinarririk ez duen sineskeria edo sasizientzia baino ez da.\nEtimologia.\n\"Astrologia\" latin goiztiarreko hitza da, grezierako \u1f00\u03c3\u03c4\u03c1\u03bf\u03bb\u03bf\u03b3\u03af\u03b1 hitzetik eratorria eta \"izarren kontaketa\" esan nahi du. Grezierako forma, \"astron\" edo \"izar\" (grezieraz: \u1f04\u03c3\u03c4\u03c1\u03bf\u03bd) eta \"-logia\" edo \"ikasketa, ikerketa\"(grezieraz: -\u03bb\u03bf\u03b3\u03af\u03b1) osagaiek eratzen dute. \nHasiera batean astrologia eta astronomia bat zetozen eta sinonimotzat hartzen ziren arren, baina berpizkundeaz geroztik (XIV. mendetik XVII. mendera) bi terminoen arteko desberdintzapena eman zen. Amaieran, \"astrologiak\" \"izarren eragina eta hauen harremana giza-zoriarekin aztertzen duen praktika\" esanahia hartu zuen; \"astronomiak ,\" \"argizagiak aztertzen dituen zientzia\" esanahia zuen bitartean.\nHistoria.\nKultura askok, indiarra, txinatarra, maia besteak beste, garrantzia berezia eman diete gertaera astronomikoei; horregatik, lurreko gertaerak zeru-sabaiaren behaketan oinarrituta iragarpen-sistemak garatu dituzte. Horrela, mendebaldean ohikoa izan da astrologia horoskopo-sistema batean eta karta astralaren interpretazioan edo irakurketan oinarriturik. etorkizuna aurresatea.\nGure aroaren aurreko bigarren milurtekotik behintzat existitzen da astrologia, eta badirudi nekazaritza-egutegiak direla horren sustraiak, urtaroen aldaketak aurresateko eta zeruko zikloak interpretatzeko erabiltzen baitziren.\nHistorian zehar, astrologia tradizio jakintsutzat hartu zen testuinguru politiko eta akademikoetan, eta beste azterketa batzuen zati integrala zen, hala nola astronomia, alkimia, meteorologia eta medikuntzarena. XVII. mendearen amaieran, heliozentrismoa eta mekanika newtondarra moduko kontzeptu berrien etorrerarekin, zalantzan jarri ziren astrologiaren oinarriak, eta hortik aurrera zuen sinesgarritasuna gutxitzen joan zen.\nAntzinaroa.\nDuela 25.000 urteko aztarnak daude, hezurretan eta kobazuloetako paretetan, non frogatzen baita gizakiek ilargi-zikloak aztertu zituztela aldaketak neurtu, erregistratu eta aurreikusten saiatzeko. Ilargiak mareatan eta ibaietan zuen eragina erregistratzeko lehen pausoa izan zen; eta lehen urratsa egutegi adostu bat sortzeko.\nAstrologia ezagutza-sistema integratu gisa erabiltzearen ebidentzia zaharren eta eztabaidaezinena da Mesopotamiako lehen dinastiari dagozkion erregistroei esleitzen zaiena (K.a. 1950-1651). Astrologia horrek badu nolabaiteko paralelismoa helenistikoarekin \u2014gaur egun mendebaldeko astrologia deitua\u2014, zodiakoa barne. Hala ere Babilonian zeruko gertaerak seinaletzat hartzen ziren, eta ez gertaeren ziotzat.\nTxinako sistema astrologikoa Zhou dinastian sortu zen (K.a. 1046-256) eta Han dinastian (K.a. II. mendetik K.o. II. mendera) egin zuen aurrera. Sistema astrologiko horretan, tradizio txinatarrean ezagutzen diren elementu guztiak bildu ziren: yin-aren eta yang-aren doktrina, bost elementuen teoria, zerua eta lurra, konfuzianismoaren morala; dena bildu zen medikuntza tradizional txinatarraren, \"feng shui\"aren, printzipio filosofikoak formalizatzeko.\nEgipto helenikoa.\nAlexandro Handiak, Egipto hartu ondoren, Alexandria fundatu zuen. Bertan Babiloniako astrologiako eta Egiptokoa uztartu ziren horoskopoko astrologia sortuz. Zodiakoa hamar graduko hogeita hamasei dekanotzetan zatitzeko Egiptoko sistema erabili zen eta sistema grekoa eguzki-zeinutarako eta lau elementuetan arreta jartzeko.\nGrezia eta Erroma.\nAlexandro Handiaren konkisten ondorioz Siria, Babilonia, Persia eta Asia Zentralaren sinesmenak iritsi ziren Greziara. K.a. I. menderako bi astrologia-mota zeuden Grezian; batetik horoskopoan oinarrituta zegoena, iragana, oraina eta geroa deskribatzen zituena; eta bestaldetik astrologia teurgikoa, arima izarretarantz igotzeari garrantzia ematen ziona.\nGreziaren bitartez iritsi zen astrologiaren teoria Erromara. Babilonia \u2014Kaldea ere deitua\u2014 hain ezaguna izan zen astrologiarekin lotuta, ezen grekoen eta erromatarren artean \u00abKaldeako jakinduria\u00bb esamoldea planetetako eta izarretako behaketan oinarritutako igarpenaren sinonimo bihurtu baitzen, \n\"De divinatione\" idazkian Zizeronek baztertzen ditu astrologia eta igarpenak egiteko bestelako teknikak, baina oso interesgarria da garai hartako Erroman zientifikotasuna ulertzeko zuten modura hurbiltzeko.\nJarritako eragozpenak Antzinaroan.\nZizeroneren aipatutako eragozpenaz gain, Favorino eta Plotino filosofo grekoek ere eragozpenak jarri zizkioten astrologiaren balizko ahalmen iragarleari, ilargiaren, planeten eta izarren hainbat ezaugarritan oinarrituz haien arrazoibidea.\nErdi aroa.\nIndia.\nIndiako astrologia klasikoa garai honetan bildutako testuetan dago oinarrituta: \"Brihat Parashara Hora Sastra\" (IAST: B\u1e5bhat Par\u0101\u015bara Hor\u0101 \u015a\u0101stra) eta \"Saravali\" (IAST: S\u0101r\u0101val\u012b).\nMusulmanak.\nAbbastar 2. kalifa Al-Mansur-ek (712-775) Bagdad sortu zuen ikasketetarako gunea izan zedin, Bertan jarraitu zuten garatzen herentzia kulturala eta itzuli ziren astrologiaren inguruko testu helenikoak garaiko arabierara eta persierara. Geroago testu horiek, latinera itzulita, Europara iritsi ziren.\nEuropa.\nAstrologiaren inguruan Europan argitaratutako lehen liburua \"Liber Mundi Planetis et Climatibus\" (Planeten eta munduko herrialdeen liburua) izan zen, 1010 eta 1027 artean argitaratuta. Egilea Gerbert Aurillacekoa (945-1003), Silvestre II.a aita santua, izan liteke.\nDante Alighierik, \"Jainkotiar komedia\"ren \"Paradisuaren kantika\"n, erreferentzia egiten dizkie planeta astrologikoei zehaztasun handiarekin, baina astrologia tradizionala egokituz berak zuen kristautasunaren ikuspuntura.\nJarritako eragozpenak Erdi aroan.\nVII. mendean Isidoro Sibiliakoak, \"Etymologiae\" u \"Originum sive etymologiarum libri viginti\" liburuan, bi atal bereizi zituen astrologiaren barruan, bat eguzkiaren, ilargiaren eta izarren mugimenduak deskribatzen dituena eta zientifikoa dena, eta beste bat aurreikuspenak edo igarpenak egiten dituena eta teologikoki okertzat jotzen duena. Nicole d'Oresmek (1323-1382) ere zalantzan jarri zuten astrologiak igarpenak egiteko duen ahalmena.\nErrenazimentua.\nErrenazimenduaren jakintsu batzuk astrologia-lanak egin zituzten garaiko boteretsuentzat, besteak beste Girolamo Cardano Ingalaterrako Eduardo VI.arentzat, John Dee Ingalaterrako Elisabet I.arentzat, Nostradamus Katalina Medici-rentzat. Astronomo garrantzitsuenak ere, Tycho Brahe, Johannes Kepler eta Galileo Galilei esaterako, astrologian ere aritzen ziren. \nIsabeldar Aroan efemerideak eta almanakak hedapen handikoak ziren, medikuntzan eta nekazaritzan oso erabiliak baitziren. Astrologiak garrantzi handia zuen Ingalaterran garai hartan eta XVII. mendean goia jo zuen, orduan astrologoak ziren ikerlari eta ingeniari entzutetsuenak, monarken aholkulariak gauza askotarako: uztak, bidaiak...\nIlustrazioa eta Aro modernoa.\nIlustrazioaren pentsalarientzat astrologia sineskeriaren adibide arketipikoa izan zen. Astrologiaren aurkako borroka sekularismoaren eta arrazionalismoaren aldeko borrokarekin bat zetorren, obskurantismoaren aurkako borroka politikoaren barruan.\nXVIII. mendearen amaieran, arrazionalismoaren gailentzearekin batera, astronomia eta astrologia bereizten dira erabat, astronomia ezagutza zientifikoaren barruan geratuz, eta astrologia kanpoan.\nXX. mendean, espiritismoarekin batera, astrologiaren berpizkundea gertatu zen, areagotuko zena \"New Age\" filosofiaren arrakastarekin."}
{"id": "106283", "revid": "58701", "url": "https://eu.wikipedia.org/wiki?curid=106283", "title": "Bjelovar-Bilogora eskualdea", "text": "Bjelovar-Bilogora eskualdea (Kroazieraz: \"Bjelovarsko-bilogorska \u017eupanija\") Kroaziako erdialdeko eskualde bat da.\nDemografia.\n2011ko erroldaren arabera 119.743 biztanle bizi ziren. Horiek honako herrietakoak ziren:\nBanaketa administratiboa.\nBjelovar-Bilogora eskualdeak 5 hiri eta 18 udelarri ditu:"}
{"id": "106284", "revid": "58701", "url": "https://eu.wikipedia.org/wiki?curid=106284", "title": "Brod-Posavina eskualdea", "text": "Brod-Posavina eskualdea (Kroazieraz: \"Brod-Posavina \u017eupanija\") Kroaziako eskualde bat da, Eslavoniaren medebaldean dagoena. Hiriburua Slavonski Brod da.\nBanaketa administratiboa.\nBi hiri eta 26 udalerri ditu."}
{"id": "106285", "revid": "23317", "url": "https://eu.wikipedia.org/wiki?curid=106285", "title": "Glukogeno", "text": "Glukogenoa glukosa unitatez egindako polisakaridoa da. Animaliengan dago eta erreserba funtzioa betetzen du. Egitura kimikoari eta betetzen duen funtzioari dagokionez antz handia du almidoiarekin, hori dela eta \"animalien almidoi\" deritzo. Gibelean eta giharretan pilatzen da.\nEgitura kimikoa.\nGlukogenoa homopolisakarido bat da, \u03b1-D-glukopiranosen katea baita. Molekula oso adarkatua da eta beraz glukosen artean lotura O-glikosidiko desberdinak agertzen ditu, zati lerrokatuetan maltosa molekulek \u03b1(1\u21924) loturak dituzte eta adarkadura puntutan isomaltosak agertzen dira \u03b1(1\u21926) loturarekin. Adarrak 12 glukosaz behin kokatzen dira. Landareen almidoiaren osagai nagusia den amilopektina antzekoa da baina ez da hain adarkatua, honek 24-30 glukosatik behin ditu. Bere pisu molekularra oso handia da, glukogeno molekula batek 100.000 glukosa molekula baino gehiago izan ohi ditu.\nGlukogenoa disolbagarria da uretan. Aipatutako adarkadurek disolbagarritasun hori areagotzen dute.\nFuntzioa.\nGlukogenoa animalien erreserba energetikoa da. Gibelean eta gihar-zeluletan pilatzen da batez ere, eta glukogenesi izeneko prozesuan sortzen da. Gibelaren masaren %10a hartzen du eta muskulu ehunen masaren %1-a. Garuneko glia zeluletan ere agertzen da.\nZelulek glukogenoa pilatzen dutenean glukosa askeek eragingo luketen presio osmotikoari aurre egiten diote. Bakuolatan gordetzen dute glukogenoa eta bere erabateko hidrolisiak glukosa ugari ematen duenez, energia behar handia duenean erabiltzen du, glukosa katabolizatuz.\nGlukogenoaren kontrol hormonala.\nBestalde, ornodunen odolean dagoen glukosa kopurua hormona batzuek kontrolatzen dute. Zehazki, glukagoiak glukogenoaren hidrolisia eragiten du, eta horren ondorioz odolean agertzen den glukosa kopurua igo egiten da. Intsulinak, berriz, kontrako efektua du: glukogenoaren pilaketa bultzatzen du, gibelean gordetzen dena. Horren ondorioz odoleko glukosa maila jaitsi egiten da."}
{"id": "106287", "revid": "336", "url": "https://eu.wikipedia.org/wiki?curid=106287", "title": "Dubrovnik", "text": "Dubrovnik (,latinez eta italieraz \"Ragusa\") Adriatikoan dagoen Kroaziako hiria da, Dalmaziako hegoaldean. Turismo handia jasotzen duen hiria da eta horretaz gain itsas-portu garrantzitsua da eta Dubrovnik-Neretva eskualdeko hiriburua. 42.641 biztanle zituen 2011an. 1979tik aurrera hiriaren alde historikoa UNESCOren Gizateriaren Ondarea da.\nHistoria.\nVII. mendean eslaviar inbasioek \"Epidaurum\" (gaur egungo Cavtat) suntsitu zuten eta bertako biztanleak kostaldeko \"Laus\" edo izeneko uharte batean babestu ziren. Pixkanaka inguruko eslaviarrekin nahastuz joan ziren eta Adriatikoko kai garrantzitsua bihurtzen hasi zen. VIII. mendean arabiarrek erasotu ondoren Bizantziar inperioari laguntza eskatu zioten eta honek bere Dalmazia probintzian sartu zuen. XI. mendean bere itsas flota garatu zuen eta XII. menderako harresi handiak eraiki zituen. 1204ean Veneziak Konstantinopla menperatzean Dubrovnik ere eskuratu zuen 1358an independentzia eskuratu eta Ragusako Errepublika sortu zen arte. Orduan Veneziaren aurkari zuzena bihurtu zen indar ekonomikoari erreparatuz gero. Diplomazia sare indartsua garatu zuen, batez ere XV. eta XVI. mendeetan. Ragusaren indarra itsasgintzan eta itsasoko komertzioan oinarriturik zegoen. Bere flota 200 itsasontzitakoa izatera iritsi zen.\n1808an Napoleonek hartu zuen hiria, errepublikari amaiera emanez eta 1815ean Vienako Batzarrak Habsburgotarren inperioaren eskutan utzi zuen. Hortik aurrera gainbehera etorri zen. Bi mundu gerrek kaosa ekarri zuten hirira eta ez zen berrindartu Titoren garaian turismo gune bihurtzen hasi arte.\n1991ean Kroaziak independentzia aldarrikatu zuen eta Jugoslaviako armadak sei hilabetez setioa ezarri zion hiriari harresi barneko eraikin ugari suntsituz.\n2007ako abuztuan izugarrizko sutea sortu zen Bosniako mugan eta Cavtatetik hasi eta Dubrovnik bera ere suak hiria inguratu zuen baina hiria ez zen kaltetua gertatu."}
{"id": "106288", "revid": "6327", "url": "https://eu.wikipedia.org/wiki?curid=106288", "title": "Gizateriaren Ondarea", "text": ""}
{"id": "106292", "revid": "2048", "url": "https://eu.wikipedia.org/wiki?curid=106292", "title": "\u00c1ngel de Saavedra", "text": "\u00c1ngel Mar\u00eda de Saavedra y Ram\u00edrez de Baquedano (Kordoba, 1791eko martxoaren 10a - Madril, 1865eko ekainaren 22a) idazle, antzerkigile, poeta, margolari eta politikari espainola izan zen. Rivasko Duke izenarekin ere ezaguna izan zen. \"Don \u00c1lvaro o La fuerza del sino\" lanagatik ezaguna da eta 1854ean bi egunez izan zen Espainiako Gobernuko presidentea (Ministroen Kontseilua garai hartan)."}
{"id": "106294", "revid": "23317", "url": "https://eu.wikipedia.org/wiki?curid=106294", "title": "Glukogenesi", "text": "Glukogenesia glukogenoa sintetizatzen duen bide anabolikoa da, glukosatik abiatuta. Gibelean burutzen da, eta hein txikiago batean baita giharretan ere.\nGlukogenoa sortzeko glukosa fosforilatu egin behar da lehen. Horrela, glukosa-6 fosfatoa da glukogenoaren aitzindaria.\nGlukogenesiaren ekuazioa honako hau da:\nIntsulina hormonak glukogenesia bultzatzen du, odolean dagoen glukosa kopurua jaitsiz. Glukagoi izeneko hormonak, berriz, glukogenesia inhibitzen du, odoleko glukosa kontzentrazioa handituz. Adrenalinak ere glukagonek duen efektu berdina du."}
{"id": "106295", "revid": "336", "url": "https://eu.wikipedia.org/wiki?curid=106295", "title": "Rivasko Dukea", "text": ""}
{"id": "106298", "revid": "1340", "url": "https://eu.wikipedia.org/wiki?curid=106298", "title": "Utenako Konderria", "text": ""}
{"id": "106299", "revid": "1340", "url": "https://eu.wikipedia.org/wiki?curid=106299", "title": "Kaunasko Konderria", "text": ""}
{"id": "106300", "revid": "1340", "url": "https://eu.wikipedia.org/wiki?curid=106300", "title": "Klaip\u0117dako Konderria", "text": ""}
{"id": "106301", "revid": "1340", "url": "https://eu.wikipedia.org/wiki?curid=106301", "title": "Marijampol\u0117ko Konderria", "text": ""}
{"id": "106302", "revid": "1340", "url": "https://eu.wikipedia.org/wiki?curid=106302", "title": "Panev\u0117\u017eysko Konderria", "text": ""}
{"id": "106303", "revid": "1340", "url": "https://eu.wikipedia.org/wiki?curid=106303", "title": "\u0160iauliaiko Konderria", "text": ""}
{"id": "106304", "revid": "1340", "url": "https://eu.wikipedia.org/wiki?curid=106304", "title": "Tel\u0161iaiko Konderria", "text": ""}
{"id": "106305", "revid": "1340", "url": "https://eu.wikipedia.org/wiki?curid=106305", "title": "Vilniusko Konderria", "text": ""}
{"id": "106313", "revid": "105290", "url": "https://eu.wikipedia.org/wiki?curid=106313", "title": "Sir Gaheris", "text": "Gaheris, arturiar kondairako pertsonaia bat da, Mahai Biribileko Zaldun bat, Morgause eta Orkney eta Lothianeko Lot erregearen semea. Bere anaiak Gawain, Agravain, Gareth, eta, bere anaiordea, Mordred idra. Bere ama, Gorlois eta Igrainen alabetako bat eta Elaine eta Morgana le Fayren ahizpa da. Bere amaren aldetik anaiorde bezala duen Artur erregearen arreba nagusia ere bada.\nThomas Maloryk idatzitako Arturren heriotza lanean, Gaheris, bere anaia nagusi Gawainen ezkutaria da zaldun izendatua izan aurretik, eta Gawainen izaera gogorra baretzen lagundu zuen. Pellinore erregearen erailketan parte hartzen du, bere aita hil zuen pertsona zena, baita errege honen semea eta Gaherisen amaren maitalea zen Sir Lamorak Galesekoarenean ere. Nabarmenagoa izan zen bere ama propioa zen Morgause hil izana, hau, bete betean, Lamorak Galesekoa ederrarekin harrapatu ondoren. Gaherisek bere ama hiltzen du, baina Lamorakek ihes egiten du, berak eta bere anaia guztiek, Garethek izan ezik, jazarri ondoren, Mordredek Lamorak bizkarretik sastakatzen duen segada bat prestatzea lortzen dute. Maloryren arabera, Lamorak da zaldunik handiena, Lantzelot Aintzirakoa eta Tristanen ondoren, mendekuzko ekintza hau koldartzat hartzen da eta orban bat Orkneyko anaien ohorean. Arturrek eta bere anaiek, Morgausen hiltzailea Gaheris dela jakiten dutenean, hau, gortetik kanporatzen dute.\nGaheris, istripuz erail zuen Lantzelotek Genobeba erreginaren erreskatean. Gaherisek ez du inongo zerikusirik Agravainek eta Mordredek, Lantzelot eta Genobeba harrapatzeko prestatu zuten konplotarekin, eta Arturrek, Orkneyko anaiei erreginaren exekuzioa babesteko eskatzen dienean, Gaheris eta Garethek, gogo txarrez baina onartu egiten dute, Gawainek hala egiten ez duelarik. Armajantzia eramateari uko egiten diote, eta Lantzelotek, haserreak eragindako itsutasunaren ondorioz lagunak eta etsaiak ezberdintzeko gai ez dela, armatu gabeko bi printzeak hiltzen ditu. Gawainek, gertaera izugarri honengatik haserre eta duingabe, Mahai Biribila suntsitzen du.\nGaheris, sarri, ez da bere anaia Gawain eta Garethentzako laguntza pertsonaia bat baino askoz gehiago, salbuespena, Morgausen erailketa delarik, egungo egileek, T. H. White kasu, ekintza honen egiletza, Agravaini ematen diotelarik, Gaherisen ordez. Garethen arrebarekin ezkontzera ere iristen da, Lyonors, Lynette neskatxa harroa. Hau, jatorrian, Gaheris eta Gareth pertsonaia bera izatearen ondorio litzateke. Frantsesezko euren izenak, Guerrehes (Gaheris) eta Gaheriet (Gareth), erraz nahas daitezkeenez, anaien abenturetako asko, elkartruka egin daitezke. Gainera, bi anaiak, Gwalchmai pa Gwyarrekin bat letorzke, tradizionalki Gawainekin identifikatu izan den galestar mitologiako pertsonaia, Gwalchafed pertsonaia, Gaheris eta Garethen iturririk balizkoena da, benetan, Gwalchmaitik baldin badatoz."}
{"id": "106314", "revid": "336", "url": "https://eu.wikipedia.org/wiki?curid=106314", "title": "Igraine", "text": "Arturiar kondairan, Igraine Artur erregearen ama da. Latinez Igema bezala, galeseraz Eigyr bezala, frantsesez Igeme bezala, Thomas Maloryren Arturren heriotza lanean Ygrayne bezala -batzuetan Igraine bezala modernotua- eta Wolfram von Eschenbachen Parzival lanean Amive bezala ere ezagutua. Uther Pendragonen emazte bihurtzen da, baina, bere lehen senarra, Gorlois izan zen, honekin, Elaine, Morgause eta Morgana le Fay alabak izan zituelarik.\nGodofredo Monmouthekoa.\nBerari buruzko lehen aipamena, Godofredo Monmouthekoaren Historia Regum Britanniae lanean dago, non Igrainek berak abiarazten duen istorioa Kornualleseko Duke Gorloisen emazte bezala. Artur erregearen aita den Uther Pendragon Igrainetaz maitemintzen da, eta honen arreta bereganatzen saiatzen da bere gortean. Igrainek, bere senarrari, bere asmoen berri ematen dio, Igrainekin abiatzen dena baimenik barik. Bapateko irteera honek, Utherri, Gorloisen aurka gerran hasteko aitzakia bat ematen dio. Gorloisek, gerra, Dimilioceko gaztelutik zuzentzen du, baina bere emaztea, Tintageleko gazteluan babesten du."}
{"id": "106315", "revid": "1340", "url": "https://eu.wikipedia.org/wiki?curid=106315", "title": "H1!", "text": ""}
{"id": "106318", "revid": "127145", "url": "https://eu.wikipedia.org/wiki?curid=106318", "title": "Pello Urizar", "text": "Pello Urizar Karetxe (Arrasate, 1968 - ) Eusko Alkartasunako idazkari orokorra da 2009tik. Elektronika eta informatika ingeniaritza ikasketak egin ditu eta kooperatibetan trebatua da. 1996tik 1998ra Gazte Abertzaleakeko idazkari nagusia izan zen. 1995tik 1997ra eta 2000tik 2007ra Arrasateko zinegotzi izan zen. Legebiltzarkide da Eusko Legebiltzarreko X. Legengitzalditik (2011).\nBiografia.\nBigarren mailako Lanbide Heziketa egin eta informatika teknikari lanbidea ikasi zuen. Bere karrera profesional osoa kooperatiben arloan eman du, Elektronika eta Informatikaren adarretan. Alor horretan jakitun da Peio Urizar, hori dela eta, 1999an zerbitzuen kooperatiba bat sortzea erabaki zuen beste hainbat lankiderekin batera. Horretan dihardu gaur arte.\nGazte Abertzaleen barnean paper garrantzitsua jokatu zuen Urizarrek, alderdi politikoaren idazkari nagusia izan baitzen 1996tik 1998ra bitartean. Garai horretan zehar EAren Zuzendaritza Nagusia eratzen lagundu zuen eta handik gutxira, udaletxe eta lurralde mailan kargu politiko garrantzitsuak eduki zituen. Adibidez, Gipuzkoako Lurralde Zuzendaritzako kidea izan zen (2000-2009) eta 2007ko hauteskundeetan Arrasateko Udaleko zinegotzi izatea lortu zuen. Kargu hori bera 1995tik 1997ra ere eduki zuen.\nEusko Alkartasunak 2009ko ekainaren 20 eta 21ean Gasteizen bildu zuen Kontseilu Nagusiak alderdiko idazkari nagusi izendatu zuen, babes zabalarekin. Handik gutxira, 2012an, Eusko Legebiltzarrerako hauteskundeetan Euskal Herria Bilduren zerrendan bigarren aurkeztu zen, boto nahikoa eskuraturik, legebiltzarkide izatea lortu zuen legealdi osorako. 2016ko hauteskundeetan ere legebiltzarkide postua mantentzea lortu zuen.\n2019ko ekainaren 24an EAko idazkari nagusi izateari utziko ziola jakinarazi zuen eta lehen lerro politikotik erretiratzea erabaki zuen. Haren esanetan, bere agintaritza zikloa amaituta ikusi eta uzteko garaia iritsi zitzaiola ikusi zuen, hala ere, EAren printzipioak sendo egonda eta EH Bilduren balioak zein ziren ikusita, lasai zihoala adierazi zuen."}
{"id": "106320", "revid": "58701", "url": "https://eu.wikipedia.org/wiki?curid=106320", "title": "Historia Regum Britanniae", "text": "Historia Regum Britanniae (\"Britainiako erregeen historia\" latinez), Godofredo Monmouthekoa idazle galestarrak 1130 eta 1136 bitartean idatzitako Britainia Handiaren kronika sasihistoriko bat da. Liburuak, britaniarren erregeen bizitzak kontatzen ditu kronologikoki, Troiako Gerratik ihes egin zuten eta britaniar nazioa sortu zutenetatik hasita, eta anglosaxoiek, VII. mendean herrialdearen kontrola hartzen dutenean amaituz. Bretainiako materiaren funtsezko lanetako bat da.\nLiburuak, ez du balio historiko askorik, kontatzen dituen gertaeretan zehazgabetasun asko baitaude, baina Erdi Aroko literaturaren lan baliotsu bat da, Lear Erregearen eta bere hiru alaben bertsio ezagunik antzinakoena duena, eta galesera hitz egiten ez zuten irakurleei, Artur erregearen elezaharra ezagutzen lagundu zien.\nArrakasta handia izan zuen Erdi Aroan, erromantze hizkuntzara eginiko bere itzulpenik garrantzitsuena den Robert Wace idazlearen Roman de Brut lanak bezala.\nLanaren edukia.\n\"Historia\", Eneas heroi troiarrarekin hasten da, erromatar elezaharraren arabera, Italian ezarri zena Troiako Gerraren ondoren. Bere biloba Brutus erbesteratua da, eta, denbora bat noraezean ibili ondoren, Diana jainkosak aukeratzen du, mendebaldeko ozeanoko uharte batean ezartzeko agintzen diona, jainkosagatik, Briania deituriko uharte batean.\nHistoriak kronologikoki jarraitzen du, gobernarien artean Bladud aipatuz, botere magikoak izan zituena, eta hegen egiten ere saiatu zena; Leir Britaniakoa, erresuma bere hiru alaben artean banatu zuena, bakoitzagatik sentitzen zuen maitasunaren arabera (Shakespearek bere Lear Erregea izeneko antzezlanean erabili zuen istorioa) eta Dunvallo Molmutius, Molmutine Laws direlakoak kodetu zituena. Dunvalloren seme ziren Belinus eta Brenniusek, gerra zibil batean euren artean borrokatu zuten, berriz bakeak egin aurretik, eta Erroma arpilatu zuten.\nZesarren Britania inbaditzeko saiakerak, Kasivellaunosek geldiarazi zituen. Badago Kunobelinus izeneko errege baten berri, Shakespearek, bere Zinbelino izeneko lana idazteko erabili zuena. Klaudio enperadorea izan zen Britania inbaditu zuena, Julio Zesarrek baino ia mende bat beranduago, Kunobelinusen semeei aurre eginez. Britainiar erregeen leinuak, erromatar agintaritzapean jarraitzen du, eta Luzio Britaniakoa aipatzen du, tokiko lehen errege kristaua, baita erromatar pertsonaia ugari ere, horien artean, Konstantino I.a Handia enperadorea, tronuarn usurpatzaile izan zen Alektus eta Asklepiodotus izeneko komandante militarra.\nErromaren agintaritza desagertu ondoren, Vortigernek lortzen du Britaniako boterea, eta Hengist eta Horsak gobernaturiko saxoiak, bere zerbitzupeko mertzenario bezala gonbidatzen ditu, baina hauek bere aurka joaten dira, eta Britaniak gerra egoeran jarraitzen du Ambrosio Aurelianoren eta honen anaia Uther Pendragonen erregealdietan, Merlin aztiaren laguntzarekin.\nUtherren semeak, Artur erregeak, garaipen zorrotz bat lortu zuen saxoien aurka, eta, beraz, azken hauek, erregea hil ondoren ere, jada ez ziren mehatxua izan. Bitartean, Arturrek, Europa iparraldeko gune handiak konkistatu zituen, eta bake eta oparotasun garai batean bizi izan zen Luzio Tiberio erromatar enperadoreak, Britaniari, berriz Erromari zergak ordaintzeko eskatu zion arte. Arturrek Luzio garaitu zuen Galian, baina bere iloba Mordredek, Artur kanpoan zegoen bitartean, tronua lapurtu zion. Artur itzuli egin zen eta Mordred hil zuen, baina modu hilgarrian zauriturik, Avalon uhartera eramana izan zen, erresuma, bere lehengusu Konstantino III.a Britaniakoari utziz. Artur hilda, saxoiak itzuli egin ziren eta euren boterea sendotu zuten. Britaniako erregeen leinuak, Kadwallader hil zen arte jarraitu zuen, honen ondoren, saxoiak, herri ingelesa, Britaniako gobernari bihurtu zirelarik."}
{"id": "106321", "revid": "336", "url": "https://eu.wikipedia.org/wiki?curid=106321", "title": "Hego Txinako itsasoa", "text": "Hego Txinako itsasoa (txinera tradizionalez: \u5357\u4e2d\u570b\u6d77; txinera sinplifikatuz: \u5357\u4e2d\u56fd\u6d77; pinyinaz: \"N\u00e1n Zh\u014dngg\u00fao H\u01cei\"; malaysieraz: \"Laut China Selatan\"; tagaloz: \"Dagat Timog Tsina\"; vietnameraz: \"Bi\u1ec3n \u0110\u00f4ng\") Ozeano Bareko itsasoa da, Singapur eta Taiwan itsasartearen artean hedatua. 3.500.000 kilometro koadroko azalera dauka, eta munduko ur eremurik handiena da, ozeanoak kontuan hartu gabe.\nItsasoan kostaldeak dituzten estatu eta lurraldeak honako hauek dira (iparraldetik hasita erloju-orratzen norabidean): Txina, Macau, Hong Kong, Taiwan, Filipinak, Malaysia, Brunei, Indonesia, Singapur, Thailandia, eta Vietnam.\nGeografia.\nHego Txinako itsasoa Txina eta Taiwan uhartearen hegoaldean dago, Filipinen mendebaldean, Malaysiako Sabah eskualdearen eta Bruneiren ipar-mendebaldean, Indonesiaren iparraldean, Singapur eta Malaysiako penintsularen ipar-mendebaldean, eta Vietnamen ekialdean.\nItsasoan hainbat uharte daude, baina gehienetan ez da inor bizi. Dena den, itsasoaren mugetan dauden herrialdeek uharte horiek kontrolatzeko lehia gogorra izan dute XX. mende osoan zehar. Lehia hauetan Filipinak, Singapur, Malaysia eta Vietnamek izan dituzte istilurik gehien."}
{"id": "106322", "revid": "105290", "url": "https://eu.wikipedia.org/wiki?curid=106322", "title": "Darfur", "text": "Darfur (, eusk: 'Fur herriaren lurra') Sudango mendebaldean kokatutako eskualdea da. Afrika Erdiko Errepublika, Txad eta Libiarekin egiten du muga. Sudango hiru estatu federatuk osatzen dute: Gharb Darfur, Janub Darfur eta Shamal Darfur. 493.180 km\u00b2ko hedadura du. Ordoki bat da, nahiko lehorra, Marrah mendiekin erdialdean. Iparraldean hareazko desertu bat du eta hegoaldean sabana da nagusi. Hiririk garrantzitsuenak Al-Fashir, Nyala eta El Geneina dira. Al-Fashir hiriak 30.000 biztanle ditu.\nEskualde menditsua da erdialde eta mendebalean. Jebel Marra da mendi altuena, 3.088 metrorekin. Laboreak eta datilak ustiatzen dira batez ere. Bertan furrak bizi dira, islamiar beltzak.\nDarfurko gatazka Yanyauiden eta afrikar beltzen arteko garbiketa etnikoa sortu du, milioika errefuxiatu eta milaka pertsonen heriotzarekin 2007ko abuztuaren 1ean Sudan eta Nazio Batuen Erakundeak 26.000 militar hedatzeko akordioa lortu zuten.\nHistoria.\nBerberiar erreinua izan zen XVI. mendera bitartean. 1874. urtean Egiptoren mende geratu zen. XVIII. mendean oparotasun handia izan zuen eskualde honek.\n2014ko abuztuaren 21ean, Roziqat eta maalia leinuetako 63 kide hil ziren gutxienez, lursail baten jabetzak eta ganadu lapurretak eragindako borroketan. Lursailari buruzko lehia 1950eko urteetan sortu zen, eta, maalien lurretan petrolioa aurkitu ostean, gogortu egin ziren."}
{"id": "106324", "revid": "336", "url": "https://eu.wikipedia.org/wiki?curid=106324", "title": "Taiwango itsasartea", "text": "Taiwango itsasartea (txinera tradizionalez: \u81fa\u7063\u6d77\u5cfd; txinera sinplifikatuz: \u53f0\u6e7e\u6d77\u5ce1) Ekialdeko Asiako itsasartea da, Txinako Herri Errepublikaren eta Taiwanen artekoa. Hego Txinako itsasoa eta Ekialdeko Txinako itsasoa lotzen ditu. 180 kilometro luze da, eta 160 kilometro zabal punturik estuenean.\nGeografia.\nItsasartearen mendebaldean Txinako Herri Errepublikako Fujian probintzia dago, Jinmen, Xiamen, Hainan eta Matsu uharteak itsasartearen inguruan, eta ekialdean Taiwan eta Penghu."}
{"id": "106325", "revid": "336", "url": "https://eu.wikipedia.org/wiki?curid=106325", "title": "Ekialdeko Txinako itsasoa", "text": "Ekialdeko Txinako itsasoa (txinera tradizionalez: \u6771\u4e2d\u570b\u6d77, txinera sinplifikatuz: \u4e1c\u4e2d\u56fd\u6d77, pinyinez: \"D\u014dngh\u00e2i\", \u201cEkialdeko Itsasoa\u201d; koreeraz: \ub3d9\uc911\uad6d\ud574 edo \u6771\u4e2d\u570b\u6d77; japonieraz: \u6771\u30b7\u30ca\u6d77 edo \u3072\u304c\u3057\u30b7\u30ca\u304b\u3044) Ozeano Barearen mendebaldeko adarra da, Txina, Japonia, Hego Korea eta Taiwanek inguraturik dagoena. 1.249.000 kilometro koadroko eremua du.\nIzena.\nTxinan \"Ekialdeko itsasoa\" deritzote, eta Hego Korean \"Hegoaldeko itsasoa\".\nGeografia.\nTaiwan erdian dagoenez Ekialdeko eta Hego Txinako itsasoaren arteko bereizketa egin ohi da. Ekialdeko Txinako itsasoaren iparraldeko zatiak, Txinaren eta Koreako penintsularen artekoak, Itsaso Horia izena du.\nItsasoaren ekialdean Ky\u016bsh\u016b eta Ryukyu uharteak daude, hegoaldean Taiwan uhartea, eta mendebaldean Txinako Herri Errepublika. Taiwan itsasarteak Hego Txinako itsasoarekin batzen du, eta Koreako itsasarteak Japoniako itsasoarekin. Iparraldean Itsaso Horia dago."}
{"id": "106326", "revid": "1545", "url": "https://eu.wikipedia.org/wiki?curid=106326", "title": "Bohai itsasoa", "text": "Bohai itsasoa () Txinako Herri Errepublikaren ondoko itsasoa da, Itsaso Horiaren iparraldean, askotan Bohai golko ere deitua. 78,000 km\u00b2 azalera dauka eta Tianjin eta Beijing bezalako hiri handien ondoan egoteagatik, itsasontzien trafikoa etengabekoa da.\nKokapena.\nItsasoa Liaodong eta Shandong penintsulek inguratzen dute. Itsaso barruan hiru badia daude Laizhou badia hegoaldean, Liaodong badia iparraldean, eta Bohai badia mendebaldean.\nMerkataritza.\nBohai itsasoan dagoen badia, munduan itsasontzi trafiko gehien duen guneetako bat da eta urtero milaka ontzik zeharkatzen dute Tianjin eta Qinhuangdaoko portuetara bidean."}
{"id": "106327", "revid": "4380", "url": "https://eu.wikipedia.org/wiki?curid=106327", "title": "Bohai Itsasoa", "text": ""}
{"id": "106329", "revid": "1545", "url": "https://eu.wikipedia.org/wiki?curid=106329", "title": "Liaodong penintsula", "text": "Liaodong penintsula () Txinako Herri Errepublikako Liaoning probintzian dagoen penintsula da. Askotan Ekialdeko Mantxuriako hegoalde ere deitua.\nMugak.\nPenintsula Itsaso Horiaren iparraldean dago, eta mendebaldean Bohai itsasoarekin eta ekialdean Koreako badiarekin egiten du muga.\nPenintsula, hegoalderantz doan mendilerro baten zati da, eta iparraldean Changbai Mendien bitartez jarraitzen du. Penintsulan dauden mendiak Qianshan Mendiak esaten zaie, Anshanen dagoen Qian mendiaren izena jarraituz. Mendi hauen barnean Daliango Dahei mendia ere dago."}
{"id": "106330", "revid": "10891", "url": "https://eu.wikipedia.org/wiki?curid=106330", "title": "Shandong penintsula", "text": "Shandong penintsula edo Jiaodong penintsula (txinera sinplifikatuz: \u5c71\u4e1c\u534a\u5c9b; txinera tradizionalez: \u5c71\u6771\u534a\u5cf6), Txinako Herri Errepublikako Shandong probintzian dagoen penintsula da. Bohai itsasoaren hegoaldeko muga markatzen du.\nMugak.\nPenintsula Itsaso Horiaren iparraldean dago, eta mendebaldean Bohai itsasoarekin egiten du muga. Liaodong penintsula iparraldean dago.\nPenintsula honetan Shandong probintziako hiririk garrantzitsuenetakoak daude Qingdao hiriburua, Yantai eta Weihai"}
{"id": "106332", "revid": "1545", "url": "https://eu.wikipedia.org/wiki?curid=106332", "title": "Laizhou badia", "text": "Laizhou badia (), Txinako Herri Errepublikako Bohai itsasoaren hegoaldeko zatia da, Shandong penintsularen ondoan.\nMugak.\nBadiaren hegoaldean Shandong penintsula dago, izen bereko probintzian, eta ipar-ekialdean Liaodong penintsula ipar-ekialdean, Liaoning probintzian."}
{"id": "106333", "revid": "1545", "url": "https://eu.wikipedia.org/wiki?curid=106333", "title": "Bohai badia", "text": "Bohai badia (), Txinako Herri Errepublikako Bohai itsasoaren mendebaldeko zatia da, Tanggu eta Tianjin udaltasunaren ondoan.\nMugak.\nBadiaren hegoaldean Laizhou badia dago, mendebaldean Tianjin udaltasuna, eta ekialdean Liaodong penintsula.\nBohai itsasoa osatzen duten hiru badietako bat da, beste biak Liaodong badia eta Laizhou badia dira.\nPortuak.\nBohai badian, Txinako bi portu garrantzitsu daude, Tianjingo portua badiaren mendebaldean, eta Daliango portua ekialdean."}
{"id": "106334", "revid": "1545", "url": "https://eu.wikipedia.org/wiki?curid=106334", "title": "Liaodong badia", "text": "Liaodong badia () Txinako Herri Errepublikako Bohai itsasoaren iparraldeko zatia da, Liadong penintsularen ondoan.\nMugak.\nBadiaren hegoaldean Bohai itsasoa dago, eta ekialdean Liadong penintsula. Itsasoaren ertzetan Huludao, Jinzhou eta Yingkou hiriak daude."}
{"id": "106335", "revid": "4380", "url": "https://eu.wikipedia.org/wiki?curid=106335", "title": "Liadong badia", "text": ""}
{"id": "106336", "revid": "4380", "url": "https://eu.wikipedia.org/wiki?curid=106336", "title": "Liadong penintsula", "text": ""}
{"id": "106337", "revid": "119347", "url": "https://eu.wikipedia.org/wiki?curid=106337", "title": "Paektu mendia", "text": "Paektu mendia edo Changbai mendia (; ; ), Txinako Herri Errepublika eta Ipar Korea arteko mugan dagoen sumendia da. Txinan dauden sumendi aktibo bakanetakoa.\n2.744 metroko altuera dauka eta Changbai mendikateko mendirik altuena da. Horrez gain, Mantxuria eta Koreako penintsulako mendirik altuena da.\nMugak.\nIparraldean Changbai Mendiak eta hegoaldean Baekdudaegan Mendiak.\nSumendiaren ezaugarriak.\nEstratosumendia da, sumendiaren egituraren goialdean, galdararen barruan Zeruko Aintzira izeneko lakua dago (koreeraz: \ucc9c\uc9c0; txineraz: \u5929\u6c60). Sumendiaren azken erupzioa 1903an izan zen."}
{"id": "106338", "revid": "1545", "url": "https://eu.wikipedia.org/wiki?curid=106338", "title": "Changbai Mendiak", "text": "Changbai Mendiak (; koreeraz: \ubc31\ub450\uc0b0\ub9e5 edo \u9577\u767d\u5c71\u8108), Txinako Herri Errepublika eta Ipar Korearen arteko mendikatea da. Mendikatea Jilin probintziako eta Ipar Koreako mugaren artean hedatzen da (41\u00b041'N-tik 42\u00b051'N.ra; 127\u00b043'E-tik 128\u00b016'E-ra).\nMugak.\nMendikatea Heilongjiang probintzian hasi, eta Txinako Herri Errepublikako Jilin eta Liaoning probintziak eta Ipar Koreako Ryanggang eta Chagang probintziak zeharkatzen ditu.\nMendikateko mendien batez-besteko altuera 2.000 metro baino gehiagokoa da, eta altuena Paektu mendia da, 2.700 metro ingururekin.\nNatura.\n1960an Changbaishan Natura Erreserba sortu zen, UNESCOren biosfera erreserben sarean sartutako natura gunea."}
{"id": "106341", "revid": "1545", "url": "https://eu.wikipedia.org/wiki?curid=106341", "title": "Dalian badia", "text": "Dalian badia (), Txinako Herri Errepublikako Liaodong penintsula eta Itsaso Horiaren artean dagoen penintsula da. Antzina \"Dalien badia\" ere deitua.\nMugak.\nBadia Liaodong penintsularen hego-ekialdeko muturrean dago, Itsaso Horiaren ondoan ekialdean. Dalian hiriaren erdigunea badiaren hegoaldean dago. Penintsularen ipar-mendebaldean dagoen Jinzhou badia ez bezala, Dalian badia, ez da neguan izozten eta urte osoan zehar nabigatu daiteke bertan."}
{"id": "106342", "revid": "105290", "url": "https://eu.wikipedia.org/wiki?curid=106342", "title": "Jinzhou badia", "text": "Jinzhou badia Txinako Herri Errepublikako Liaodong penintsula eta Itsaso Horiaren artean dagoen penintsula da, Bohai itsasoan.\nMugak.\nDalian hiriaren iparraldean eta Liaodong penintsularen hego-mendebaldeko muturrean, Jinzhou badia izoztu egiten da neguan, itsasontzien nabigazioa zailduz. Penintsularen beste aldean, Itsaso Horian dagoen Dalian badia ez da izozten.\nIparraldean Liaodong badiarekin egiten du muga."}
{"id": "106343", "revid": "119347", "url": "https://eu.wikipedia.org/wiki?curid=106343", "title": "Daya badia", "text": "Daya badia edo Bias badia (txineraz: \u5927\u4e9e\u7063), Txinako Herri Errepublikako Hong Kong administrazio bereziko eskualdearen ekialdea eta Guangdong probintziaren artean dagoen badia da.\nEzaugarriak.\nDaya badian lau erreaktore nuklear daude, bi Daya badiako Zentral Nuklearrekoak eta beste biak Ling Aoko Zentral nuklearrekoak.\nDapeng penintsula badiaren ekialdeko aldean dago."}
{"id": "106344", "revid": "105290", "url": "https://eu.wikipedia.org/wiki?curid=106344", "title": "Dapeng penintsula", "text": "Dapeng penintsula edo Dapengbandao Txinako Herri Errepublikako Shenzhen hiriko Longgang Barrutiaren ekialdean dagoen penintsula da.\nKokapena.\nDapeng penintsulak Mirs badia dauka hego-mendebaldean, eta Daya badia ipar-ekialdean. Britainia Handiak Txina Bigarren Opio Gerran eraso zuenean, penintsula jada britainiarrek konkistaturiko Hong Kong hiriari batzea pentsatu zuten."}
{"id": "106345", "revid": "58701", "url": "https://eu.wikipedia.org/wiki?curid=106345", "title": "Haitang badia", "text": "Haitang badia (txineraz: \u6d77\u68e0\u6e7e; pinyineraz: H\u01ceit\u00e1ng W\u0101n), Txinako Herri Errepublikako Hainan probintzian dagoen Sanya hirian dauden bost badietako bat da.\nEzaugarriak.\nHaitang badian, izen bereko 42,8 kilometro luze den hondartza dago, Sanyako Haitangwan eta Lingshuiko Yingzhou herrien artean. Hegoaldean Yalong badia eta Wuzhizhou uhartearekin egiten du muga."}
{"id": "106349", "revid": "119347", "url": "https://eu.wikipedia.org/wiki?curid=106349", "title": "Yalong badia", "text": "Yalong badia (txineraz: \u4e9a\u9f99\u6e7e edo \u7259\u9f99\u6e7e), Txinako Herri Errepublikako Hainan probintziako Sanyan dagoen badia da.\nEzaugarriak.\nBadian 7,8 kilometro luze den hondartza dago, eta bertan turistentzako hainbat azpiegitura eraiki dira. Urte osoan zehar, tenperatura nahiko epela da eta Txinako milaka turista etortzen dira."}
{"id": "106351", "revid": "10891", "url": "https://eu.wikipedia.org/wiki?curid=106351", "title": "Hangzhou badia", "text": "Hangzhou badia () Ekialdeko Txinako itsasoaren mendebaldean dagoen badia da, Zhejiang probintzia eta Shanghai udaltasunaren artean.\nKokapena.\nHangzhou badia, Txinako Herri Errepublikaren erdialde-ekialdean dago, iparraldean Shanghai udaltasuna dago eta hegoaldean Zhenjiang probintzia. Mendebaldeko muturrean, badiari izena ematen dion Hangzhou hiria dago.\nQiantang ibaia badian isurtzen ditu bere urak.\nHangzhou Badiako zubia.\nBadia iparraldetik hegoaldera zeharkatuz, Hangzhou badiako zubia dago, 2007ko ekainaren 14ean bi aldeak bat egin, eta 2008ko maiatzaren 1ean zabaldu zuten. Munduan dagoen bigarren zubirik luzeena da eta Zhejiang ekialde eta Shanghai hiriaren arteko distantzia 400 kilometrotik 80 kilometrora murrizten du."}
{"id": "106352", "revid": "512", "url": "https://eu.wikipedia.org/wiki?curid=106352", "title": "Alpujarra de la Sierra", "text": "Alpujarra de la Sierra (\"\u00abMendilerroko Alpujarra\u00bb\" euskaraz) Espainiako udalerria da, Granadako probintziakoa. 2008an 1.163 biztanle zituen."}
{"id": "106356", "revid": "105290", "url": "https://eu.wikipedia.org/wiki?curid=106356", "title": "Sanya badia", "text": "Sanya badia (txineraz: \u4e09\u4e9a\u6e7e; pinyineraz: S\u0101ny\u00e0 W\u0101n), Txinako Herri Errepublikako Hainan probintziako Sanya hirian dagoen badia da. Sanya hiriak izena ematen dio.\nEzaugarriak.\nBadiak 22 kilometro luze den hondartza dauka, eta milaka bisitari heltzen dira Txina osotik urtero, urte osoan zehar klima nahiko epela delako."}
{"id": "106359", "revid": "56334", "url": "https://eu.wikipedia.org/wiki?curid=106359", "title": "Iannas", "text": "Iannas, Egiptoko XV. dinastiako laugarren faraoi hiksoa izan zen, K.a. 1594 eta K.a. 1574 bitartean gobernatu zuena.\nFaraoi honekin, XV. dinastia, bere eragin mailarik altuenera iristen da, errege honi buruzko erreferentziak dituzten aurkitutako objektuaren sakabanaketaren ondorioz, adituren batzuk, inperio hikso baten existentzian pentsatzeraino.\nFlavio Josefok, Manetoni kopiatuz, Iannasek 50 urte eta hilabete bateko erregealdia izan zuela dio. Sexto Julio Afrikanok, berriz, Staanek 50 urteko erregealdia izan zuela dio. Gaur egun, bere erregealdiaren iraupena, hogei urte ingurukoa dela uste da.\nKnossoseko jauregitik datorren zeramikazko estalki batek, hititar hiriburua izan zen egungo Bogazk\u00f6i hiritik datorren zeramika txatal batek eta Irakeko hiriburu den Bagdadetik datorren lehoi txiki batek, ziuraski, inperio bateratu bat baino gehiago, merkataritza eragineko gune bat izan zena laburbiltzen dute. Gebeleinen, Seuserenraren kartutxoak dituzten bloke astunak aurkitu izanak, gutxienez denbora batez, hiksoen boterea, Goi Egiptoren mugetaraino iritsi zela baieztatzen dute.\nIannas izena, bere aurrekoena bezala, ez da hieroglifozko testuetan idatzia agertzen.\nJ\u00fcrgen von Beckerathek, Seuserenra Jyanekin identifikatzen du, eskarabeo hikso ugaritan aurkitutako izenak.\nBere garaiko testigutzak.\nBere izena, Jyan, honakoetan idatzia dago:"}
{"id": "106360", "revid": "15795", "url": "https://eu.wikipedia.org/wiki?curid=106360", "title": "Madrilgo Gune Metropolitarra", "text": ""}
{"id": "106361", "revid": "336", "url": "https://eu.wikipedia.org/wiki?curid=106361", "title": "Glukagoi", "text": "Glukagoi 29 aminoazido dituen hormona peptidikoa da, gluzidoen metabolismoan jarduten duena. Bere pisu molekularra 3.485 daltonekoa da, eta 1923an aurkitu zuten Kimball eta Murlin zientzialariek. Pankreako Langerhansen uhartetxoetako alfa zelulek jariatzen dute.\nBere egitura primarioa honako hau da:\nGlukagoiak intsulinaren aurkako efektua du: odolean dagoen glukosa kopurua igotzen du. Horretarako, gibelean dagoen glukogenoaz jarduten du, glukogeno horren hidrolisia bultzatuz (glukosa sortzeko). Bestalde, glukolisia inhibitzen du (hots, glukosaren oxidazioa).\nOrganismoak odolean glukosa gehiago behar duenean glukagoiaren sintesia areagotzen du. Adrenalina hormonaren jarduera glukagoiaren antzekoa da, glukosaren kontzentrazioa odolean ere igotzen baitu."}
{"id": "106364", "revid": "1545", "url": "https://eu.wikipedia.org/wiki?curid=106364", "title": "Abagaitu", "text": "Abagaitu (; ) Argun ibaian dagoen uhartea da, Errusiaren eta Txinako Herri Errepublikaren arteko mugan dagoena.\nHistoria.\n1929an Sobietar Batasunak uhartea okupatu zuen, baina Txinak ez zuen onartu. Uhartearen kontrolaren gaineko gatazkak 70 urte iraun zuen. 2004an, Errusiak eta Txinako Herri Errepublikak hitzarmena sinatu, eta errusiarrek Abagaitu utzi zuten. Txinak uhartearen subiranotasuna berreskuratu zuen."}
{"id": "106366", "revid": "105290", "url": "https://eu.wikipedia.org/wiki?curid=106366", "title": "Hartzen uhartea", "text": "Hartzen uhartea (norvegieraz \"Bj\u00f8rn\u00f8ya\", ahoskatua) Norvegiako Svalbard uhartediko uhartea da, Barents itsasoan dagoena. Uhartean 9 pertsona bizi dira, bertako meteorologia-estazioan lan egiten dutenak."}
{"id": "106367", "revid": "336", "url": "https://eu.wikipedia.org/wiki?curid=106367", "title": "Bolxoi Ussurijski", "text": "Bolxoi Ussurijski uhartea (; ), Ussuri eta Amur ibaiek bat egiten duten tokian sedimentuz osatutako uhartea da. Uharteak 327 eta 350 km\u00b2 bitartean ditu eta Yinlong uhartetik gertu dago.\nHistoria.\n1929an Sobietar Batasunak Bolxoi Ussurijski eta Yinlong uhartea okupatu zituen. 2005ean Txinak eta Errusiak ipar-ekialdeko mugen zehaztapenerako sinatutako akordioaren arabera Txinak Bolxoi Ussurijski uhartearen erdiari uko egin zion eta trukean Yinlong uhartearen jabe egin zen."}
{"id": "106368", "revid": "1545", "url": "https://eu.wikipedia.org/wiki?curid=106368", "title": "Kutuzov", "text": "Kutuzov () Ussuri ibaian dagoen uhartea da Txinako Herri Errepublikaren eta Errusiaren arteko mugan.\nEzaugarriak.\n2004ean Txinak eta Errusiak sinatutako mugen akordioan zehaztu gabeko uhartea da. Antzinatik Txinaren jabetza, uharteak Daxitong dao izena zeukan. Japoniaren eraginpeko Manchukuoko gobernuak Sobietar Batasunari eman zion uhartearen gaineko kontrola. Sobietar Batasuna desagertzean ere, egoerak berdin jarraitu zuen.\nTxinako Errepublikak ez du onartzen uharte honen eskualdaketa eta 1931etik aurrera egondako gehienak."}
{"id": "106369", "revid": "1545", "url": "https://eu.wikipedia.org/wiki?curid=106369", "title": "Dashandao", "text": "Dashandao (), askotan Qingbujiao ere deitua, Txinako Herri Errepublikako Jiangsu probintziako Lianyungang hiritik 52 kilometrora dagoen uhartea da.\nEzaugarriak.\nUharte txikia da, 0,115 km\u00b2 baino ez ditu, eta Lianyungang hiriaren barneko Qiansandao herriak zuzentzen du. Dashandao, Qiansandao uharteetako bat da.\nIndustria.\nDashandao famatua da bertan ekoizten diren perlengatik, eta hori dela eta urtero 150.000 bisitari baino gehiago jasotzen ditu."}
{"id": "106370", "revid": "1545", "url": "https://eu.wikipedia.org/wiki?curid=106370", "title": "Dongnanjiao", "text": "Dongnanjiao uhartea (), Txinako Herri Errepublikako Zhejiang probintziako Zhoushan hiriaren ipar-ekialdean dago, Shengsi Konderritik 76 kilometrora.\nEzaugarriak.\nZhoushan uharteetatik ekialderago dagoen uhartea da, eta hori dela eta, Txinako Herri Errepublikako barne uren hasiera puntua Dongnanjiaon dago."}
{"id": "106371", "revid": "336", "url": "https://eu.wikipedia.org/wiki?curid=106371", "title": "Gulangyu", "text": "Gulangyu () Txinako Herri Errepublikako Fujian probintziako Xiamen hiriaren ondoan dagoen uhartea da.\nEzaugarriak.\nUharte txikia izan arren, hainbat eraikuntza, museo eta atrakzio. Uhartera doan ontzi zerbitzua dago Xiamen hiritik.\nHistoria.\n1842ko Nankingo Tratatuaren bitartez, Gulangyu uhartea, nazioarteko potentzia kolonialen esku geratu zen. Hori dela eta, uhartean viktoriar ereduko hainbat eraikuntza daude, kontsulatu-jeneralen etxebizitza eta bulego moduan erabilitakoak.\nHizkuntza.\nUhartean Hokkien hizkuntzaren Amoy hizkera hitz egiten da."}
{"id": "106372", "revid": "336", "url": "https://eu.wikipedia.org/wiki?curid=106372", "title": "Haijiao", "text": "Haijiao (), Tong (\u7ae5\u5c9b), Taibujiao (\u6cf0\u7c3f\u7901) edo Taijiao (\u6cf0\u7901) ere deitua, Txinako Herri Errepublikako Zhejiang probintziako Zhoushan hiriaren ipar-ekialdean dagoen uhartea da.\nKokapena.\nHaijiao uhartea Zhoushan uharteetako bat da, eta Shengsi Konderriak agintzen du bertan.\nTxinako Herri Errepublikako lurralde-lurren hasiera markatzen duen puntuetako bat da, Dongnanjiao eta Dashandao uharteekin batera."}
{"id": "106373", "revid": "119347", "url": "https://eu.wikipedia.org/wiki?curid=106373", "title": "Jintang uhartea", "text": "Jintang uhartea (), Txinako Herri Errepublikako Zhejiang probintziako Zhoushan hiriaren ipar-ekialdean dagoen uhartea da. Azken erroldaren arabera, 41.700 pertsona bizi ziren bertan.\nKokapena.\nJintang uhartea Zhejiangeko kostaldetik hurbilen dagoen uhartea da, Ningboko portuko Beilun terminaletik 3,6 kilometrora, eta Ekialdeko Zhoushan uhartetik 6,25 kilometrora dago.\nJintang Zhoushango laugarren uharterik handiena da, 76.4 km2 azalerarekin."}
{"id": "106374", "revid": "1545", "url": "https://eu.wikipedia.org/wiki?curid=106374", "title": "Junshan", "text": "Junshan () Txinako Herri Errepublikako Hainan probintziako Dongting aintziran dagoen uharte bat da. Uharte txikia da, kilometro koadro bat baino ez dauka, eta Yangtze ibaiak jasaten dituen uholdeen menpe dago.\nDongting aintzira.\nHan dinastiaren garaietan, Dongting Txinako aintzirarik handiena zen. Bere azalera zela eta, Zortziehuneko li Dongting (\u516b\u767e\u91cc\u6d1e\u5ead) ezizena zuen."}
{"id": "106385", "revid": "336", "url": "https://eu.wikipedia.org/wiki?curid=106385", "title": "Dmitri Medvedev", "text": "Dmitri Anatolievitx Medvedev (errusieraz: \"\u0414\u043c\u0438\u0442\u0440\u0438\u0439 \u0410\u043d\u0430\u0442\u043e\u043b\u044c\u0435\u0432\u0438\u0447 \u041c\u0435\u0434\u0432\u0435\u0434\u0435\u0432\"; San Petersburgo, 1965eko irailaren 14a) errusiar politikaria da. 2008-2012 bitartean, Errusiako presidentea izan zen, eta 2012an Vladimir Putinek lehen ministro izendatu zuen.\nBizitza.\n1987an Leningradeko Estatu Unibertsitatean zuzenbidean graduatu zen. Abokatu lanetan aritu ostean, 1990eko hamarkadan irakasle gisa egin zuen lan. 1991tik 1996ra, Vladimir Putinek zuzendutako San Petersburgoko Udalaren Nazioarteko Harremanen Komitearen lege-aditua izan zen.\n2000 eta 2001 bitartean, Errusiako gobernuak kontrolatutako Gazprom gas enpresaren administrazio-kontseiluaren buruzagi karguan jardun zen eta 2005etik 2008ra, Kremlineko lehen ministro-ordea izan zen. 2008tik 2012ra Errusiako presidentea izan zen. 2012ko presidentetzarako hauteskundeetan Vladimir Putin nagusitu ostean, Medvedev lehen ministro izendatua izan zen."}
{"id": "106386", "revid": "1105", "url": "https://eu.wikipedia.org/wiki?curid=106386", "title": "Dmitry Medvedev", "text": ""}
{"id": "106391", "revid": "688", "url": "https://eu.wikipedia.org/wiki?curid=106391", "title": "C\u00fail Aodha", "text": "C\u00fail Aodha (ingelesez \"Coolea\") Irlandako Errepublikako Corkeko konderrian dagoen Muskerry eskualdean kokatzen den udalerria da. Herriak eliza, udaletxea, gaztegunea, haur eskola, zerupeko igerilekua eta kiroldegia ditu. Derrynasaggart mendien gainekaldean dagoen Sullane ibaiaren jaiolekutik hurbil kokatzen da.\nHerrigunea.\nUdalerri honetako 300 pertsoneko biztanleriaren gehiengoa haranaren hegoaldean bizi da. Herrigunea bera Ballyvourney udalerriaren barrutiaren barnean dago eta irlandera eguneroko hizkuntza nagusia den Gaeltacht eremu ofizialean kokatzen da. Eremu hau kultura ohiturekiko duen atxikimendu estuarengatik oso ezaguna da, bereziki musika eta abestien atalari dagokionez: eskualde honetan abestiak abesteko irlandar Sean N\u00f3s modua oso barneratua baitago.\nCoolea udalerria Corkeko konderria eta Kerryko konderriaren arteko muga egiten duten Wind Farms mendietatik oso gertu dago. Eskualde honetako lurraldea oso menditsua da eta haran honetara ailegatzen diren bideak berriz nahiko estuak izan ohi dira. Coolea udalerriaren inguruan dauden beste herri batzuk Barr d'Inse, \"Milleeny\" (\"na Mill\u00edn\u00ed\") eta \"The Coom\" dira.\nJendea.\nSe\u00e1n \u00d3 Riada irlandar konposatzailea bere heriotza une arteraino Coolea eta Ballyvourney udalerrien arteko eremuan bizi izan zen, bere seme zen Peadar \u00d3 Riadak bertako C\u00f3r Ch\u00fal Aodha abesbatza ospetsua zuzendu zuelarik. 2008an C\u00fail Aodha (\"Coolea\") udalerritik hurbil Se\u00e1n \u00d3 Riadaren omenezko brontzezko irudi bat altxatu zen.\nBertako produktuak.\nCooleako gazta eremu honetan ekoizten da. 1987an teknologia klimatikoan espezializatutako \"Mark \u00c9ire\" lantegia hemen iriki zen eta bere Irlandar Saila oraindik C\u00fail Aodha udalerrian jardunean jarraitzen du.\nZinema.\nOrain dela gutxi \"Song for a Raggy Boy\" eta \"The Wind That Shakes the Barley\" (Ken Loach zuzendari ezagunak zuzendua) filmak Coolea udalerriaren inguruko guneetan filmatu dira.\nGarraioa.\nEremu hau landa edo baserri girokoa da eta bertako biztanleria haranean zehar modu zabalean hedatzen da. Herriz-herriko autobus zerbitzurik ez dago. Hurbileneko Bus \u00c9ireann ibilbidea Ballyvourney udalerria zeharkatzen duen Cork hiritik Tralee udalerrira doan ibilbidea da, Ballyvourney udalerria Cooleatik 2 milatara dagoelarik."}
{"id": "106394", "revid": "58701", "url": "https://eu.wikipedia.org/wiki?curid=106394", "title": "Opor", "text": "Oporrak urtean zehar langileek eta ikasleek gozatzen dituzten lanik gabeko egunak dira, aste edo hilabete batzuetan zehar, atseden hartu, aisiazko ekintzak burutu, hala nola jaiak eta kirolak, edota bidaia egiteko. Herrialdea zein den, langileek opor egun kopuru ezberdinak dituzte. Adibidez, Espainian, 30 eguneko opor eskubidea izaten dute langileek. Ikasleek ordea opor luzeagoak izaten dituzte, 2-3 hilabetekoak, eta ekainetik irailera ipar hemisferioko herrialdeetan. Legez, astean zehar atseden hartzeko jai egunak (larunbat eta igandeak gehienetan) eta jai nazional eta lokalak (Urteberri eguna, esaterako) ez dira oporrak."}
{"id": "106395", "revid": "284", "url": "https://eu.wikipedia.org/wiki?curid=106395", "title": "Obario", "text": ""}
{"id": "106397", "revid": "1105", "url": "https://eu.wikipedia.org/wiki?curid=106397", "title": "Oporrak", "text": ""}
{"id": "106398", "revid": "1105", "url": "https://eu.wikipedia.org/wiki?curid=106398", "title": "Oporraldi", "text": ""}
{"id": "106399", "revid": "1340", "url": "https://eu.wikipedia.org/wiki?curid=106399", "title": "Bolshoy Ussuriysky", "text": ""}
{"id": "106401", "revid": "105290", "url": "https://eu.wikipedia.org/wiki?curid=106401", "title": "Eusko Jaurlaritzaren nazioarteko harremanak", "text": "Eusko Jaurlaritzaren Lehendakaritza Sailak duen Kanpo Harremanetako Idazkaritza Nagusiaren bitartez, nazioarteko erakundeekin harremanak mantentzen ditu, hala nola, Jaurlaritzaren atzerriko egoitzekin, SPRIren egoitzekin eta Euskal Etxeekin.\nSPRIren bulegoak.\nSPRI EAEko Garapen Agentzia da. Honako herrialdeetan ditu bulegoak:"}
{"id": "106402", "revid": "56334", "url": "https://eu.wikipedia.org/wiki?curid=106402", "title": "Loteria", "text": "Loteria ausazko joko bat da zeinean parte-hartzaileek zenbaki inprimatu bat duen txartel bat erosten duten ausaz, ontzi batetik zenbakiak dituzten bolak ateratzen dira, eta txartelaren zenbakia bonbotik ateratakoarekin bat badator, diruzko sari bat jasotzen da. Bestalde, egia da beste zenbaki batzuek ere saria dutela, modalitatearen arabera. Gainera, gaur egun loteria mota ezberdin asko daude, eta munduan zehar aldatu egiten dira. \nHitz honen jatorriari dagokionez, italieratik datorrela suposatzen da, \"lotta\" substantibotik, gaztelaniaz \"borroka\" esan nahi duena. Izan ere, borroka bat ezartzen da jokalariaren, zortearen eta lehiakideen artean. Bestetik, uste da, baita ere, alemanetik datorrela, \"lot\" hitzetik, zortea esan nahi duena loterian eta gainerako ausazko jokoetan. Eta azkenik, beste batzuek diote, latinetik datorrela, \"loterus\" hitzetik. Gizakion zoriari erreferentzia eginez erabiltzen zen garai batean. \nHistoria.\nZorizko jolas hau, hain da zaharra non entretenimendu gisa erabiltzen zuten, eta sariak, diruaren ordez, esklaboen jabetza edo askatasuna ziren. Garai feudalean, nobleek ere gustuko zuten, eta piratek ere esaten dute buruak mozten zituztela, azken zozketaren arabera. \nEsan bezala, Antzinako Erromako saturnaleko deskribapenean erromatarrek jada erabiltzen zuten, eta susmatzen da horiek izan zirela asmatzaileak festa horiek zorizko jokoen bidez atseginago bihurtzeko. Lehenik eta behin, gonbidatuei billeteak doan banatzen zitzaizkien, eta haiek garrantzizko artikuluren bat irabazten zuten zorteak lagunduz gero. Billete horietan idazten zenari \"apophaneta\" deitzen zitzaion. Augusto Erromako lehen enperadorea zenean, balio gutxiko sariak atera zituzten, eta ondoren, Neron agintean zegoenean, egunero mila txartel saridun banatzeko agindu zuen. Ondoren, Heliogabalok oso loteria originala asmatu zuen eta oso balio gutxiko loteekin konbinatutako prezio handiko loteak ziren. Dirudienez, Celestino Galiano monjeari zor zaio joko hau Europa modernoan berriro agertzea. Monje hori XVIII. mendean loratu zen, eta loteria izeneko beste joko bat asmatu omen zuen, loteriaren antzekoa zena. \nErdi Aroan, Europan bereziki, Herbehereetako lehen loteria-erregistroak zeuden. Utrecht, Gante eta Brujaseko udaletako agintariek herri-lanak finantzatzen zituzten jendaurreko txartelak salduz eta zozketetan parte har zezaten. Bestalde, aipatu beharra dago, dokumentatu den loterien lehen zozketa publikoa Milanen egin zen 1449. urtean. Izan ere, Veneziaren aurkako hiriko kanpaina militarrak finantzatzeko egin zen. Genovako senatua laurogeita hamar kidez osatua zegoen, eta zozketarako kutxa batean berrogeita hamar bola sartzen ziren, horietako bost markatuta, hutsik zeuden karguekin. Jendeak, laurogeita hamar senatarien izenak ezagutzen ez zituenez, apustuak egiten zituen saridunak izan zitezkeenekin. Hainbat bankariri eragiketa erregularrak egiaztatzeko baimena eman zitzaien, eta, horregatik, loteria bat sortu zen lehen aldiz 1629an, urte gutxitan Italiako gainerako herrialdeetan zabaltzen hasi zena, eta apurka-apurka gehiago sortzen hasi ziren. \nHonekin jarraituz, Espainian, loteria sartu zen Estatuaren monopolio gisa 1763an, eta, aldiz, Frantzian, loteria ez zen 1776.urtera arte jaio. Gerora, Europako alderdi askotara hedatu egin zen, eta, gero, Amerika osoan. XX. mendetik aurrera, loteria eskala handiko industria bihurtu da. \nFuntzionamendua.\nLoteriaren funtzionamendua nahiko sinplea da. Hasteko, aipatu beharra dago loterian jokatzeko beharrezkoa dela zenbaki bat edo gehiago izatea, eta horrela, txartel edo billeteetan banatzen dira. Zenbaki horiek, jokalariak zozketa egin aurretik erosten ditu eta dagokion jokaldian zenbaki horiek ateratzen badira, sari bat lortzen du. Zozketari dagokionez, zenbakiak ontzi batetik edo tonbola moduko batetik ateratzen dira erabat ausaz, ezin dira aukeratu.\nAzken finean, loteria irabazteko zenbakiren bat erosi besterik ezin da egin. Hau da, aukera gehiago nahi baditu jokalariak saria lortzeko, modu bakarra zenbaki gehiago erostea da. \nLoteria motak.\nBilete bidezko loteria.\nLoteria modernoa ausazko joko bat da, aldez aurretik erositako txartel baten zenbakiak tonbola batetik aterata asmatzean datzana. Txartel horren zenbakiak aurrez inprimatuta egon daitezke, edo eurek aukeratu ditzakete. Asmatutakoen kopurua txartelaren zenbaki guztiak edo batzuk izan daitezke. Eta ondoren, irabazleari edo irabazleei sari bat ematen zaie dirutan edo artikulu baliotsuetan. Normalean, irabazlerik ez badago, saria hurrengo partidarako metatzen da.\nLehen aipatu bezala, loteria, hasiera batean, estatuaren monopolioa izan zen, baina herrialde askotan ezaugarri hori galdu du. Hori dela eta, debekatua dago partikularrek estatuko arauek arautu edo baimendu gabeko loteria-jokoak antolatzea. \nEdonola ere, loteria-txartelen salmentagatik bildutakoaren zati bat, oro har, gizarte-ongintzara bideratzen da, edo zuzenean Estatuaren esku geratzen da, eta Estatuaren gastu arruntetara bideratzen da. \nKartoi eta karta-sorta bidezko loteria.\nLoteria mota nau bereziki, irudi jakin batzuez osatutako karta-sorta batzuekin eta irudi horietako kopuru jakin bat ausaz ordenatuta duten kartoi batzuekin jokatzen da. Jokalariek kartoiak hartzen dituzte, eta horietako batek, karta-sorta ondo nahastu aurretik, kartak banan-banan ateratzen ditu karten izenak ozenki esaten. Ondoren, jokalariek kartoietan apuntatzen dute zer duten eta lehenak kartoi bat betetzen duenak irabazten du. Oso ohikoa izaten da loteria mota hau diruarekin jokatzea.\nLoteria nazionalak.\nLoteria nazionala deritzo Estatuak bultzatzen duen loteriari. Estatuko erakunde batek, txartelak salgai jartzen ditu, gero zozketa batean ateratzen diren zenbakiekin. Eta orain aipatu bezala, loteria nazionalean txartelen bidez bildutako dirua gizarte-laguntzarako erabiltzen da. Horrela, zenbakiak erosten dituzten herritar behartsuenei laguntzen diete. \nEuropa.\nEuropan zenbait loteria nazional daude, horien artean Europako hainbat herrialdetan jokatzen den EuroMilioiak eta Eskandinaviar Herrialdeetan jokatzen den Viking Lotto.\nEspainiako loteria Nazionala.\nEspainiako ausazko jokorik ezagunenetakoa da Loteria Nazionala. Loteriak ehun urteko tradizioa du eta oso errotuta dago Espainiako gizartean. Loteria Nazionala Estatuko Loteria eta apustuen mende dago, eta, aldi berean, Ekonomia eta Ogasun Ministerioaren mende. Zozketan parte hartzeko gutxieneko adina 18 urtekoa da. \nLoteria hau, Cadizen sortu zen 1811n, Karlos III.aren eskutik iritsi zena, Napoliko tradizio batetik inportatu zuen eta gaur egungo Loteria Primitiboa bezalakoa zen. Lehen zozketa 1763ko abenduaren 10ean izan zen. Hasiera batean, Cadizen eta bere inguruetan jokatzen hasi zen eta, pixkanaka Andaluzian zehar hedatzen joan zen 1814an Madrilera iritsi arte. Momentu horretan, Loteria Nazionala moduan ezagutzen hasi zen.\nEsan beharra dago, denbora aurrera joan hala, aldatzen joan direla bai ezaugarriak bai izena apurka apurka. Adibidez, Fernando VII.arekin Loteria Modernoa berriro nagusitu zen eta ondoren Loteria Nazionalera itzuli zen. \nZortea eta probabilitatea.\nMatematika eta zoria oso desberdinak dira. Alde batetik, matematika zientzia zehatza da, eta gure unibertsoa nola mugitzen den azaltzen du kalkulu zehatzekin. Zortea guztiz kontrakoa da; zortea izan dezakezu edo ez izan, eta hainbeste faktorek esku har dezakete, non ez dagoen formularik azaltzen duenik. \nZortea.\nLehen Gabonetako Loteria zozketa egin zenetik, belaunaldiz belaunaldi, erritual eta sineskeria ugari metatu eta transmititu dira piskanaka, zortea jokoan ari direnen alde egon dadin. Egia da, azterketa eta estatistika asko egin direla adierazi da 10 parte-hartzailetik seik onartzen dutela mota horretako praktikak egiten dituztela, sarituak izateko helburuarekin. Baina azkenean, estatistikak urtero gogorarazten dutenen arren zozketa zorizko jokoa dela eta Gabonetako Loteria irabazteko probabilitatea 100.000tik 1ekoa dela, batzuek etengabe sinesten dute beren mitoetan.\nOhitura, erritu edo sineskeria hauek erabili izan dituzte urtero belaunaldi desberdinetako espainiar askok gabonetakoa egokitu dakien:\nProbabilitatea.\nBehin eta berriz aipatu dugun eran, loteria irabazteko probabilitatea oso oso txikia da. Badago gutxi gorabeherako kalkulu bat non zozketaren ezaugarrien arabera sari potoloa tokatzeko aukera gehiago edo gutxiago izan ditzakegula erakusten diguna. Jarraian, Espainiako loteria ezberdinetako datuak emango dira. \nHasteko, Haurraren Loteria irabazteko esaten da probabilitatea handiagoa dela. Hain zuzen ere, %37,92koa da. Zozketa honetan 100.000 zenbaki banatzen dira eta 37.812 sari (2021eko zozketaren datuak). Gainera, sarien kopuruak kontuan hartzea komeni da. Egia da, Gabonetako Loteriak sari gutxiago banatzen dituela, baina zenbatekoak handiagoak izaten direla. \nBestetik, zozketa arruntetan (bai nazio mailan, bai Europa mailan), eta hauexek dira horietako bakoitzean lehen saria irabazteko aukerak:\nLoterian mugitzen den diru kopurua.\nEspainiaren kasuan, badakigu diru gehien irabazteko aukera Gabonetako Loterian izaten dela. Izan ere, urtero negozio bakoitzak 9.000 milioi euro baino gehiagoko fakturazioa izaten dute urtean eta, guztira, 2.400 milioi euro inguruko mozkinak mugitzen dituzte. Normalean diru hori honela banatzen da: Estatuak merkatu horien % 35 inguru hartzen du, eta indartsu hazten joan da. Sektoreko bigarren enpresa handiena ONCE da, beraz, ia % 15eko kuota izaten du, eta gainerakoa beste operadore pribatu batzuen zerrenda handi batean banatzen da. \nBalio handieneko saria Gabonetako Loteriako sari potoloa da, dezimoko 400.000 euroko irabaziak ematen dizkio irabazleari, eta horietatik, Espainiako zerga-erregimenen arabera, % 50 inguruko zergak ordaintzen dira. \nJarraian, bigarren sariagatik 125.000 dezimoko irabazten dira , hirugarrena (50.000), laugarrena eta bosgarrena (20.000 eta 6.000, hurrenez hurren) daude. \nSELAEren arabera, espainiar bakoitzak batez beste 66,60 euroko gastua egin zuen 2021eko Gabonetako Loteriako dezimoetan, aurreko urtean baino euro bat gehiago. Horrek esan nahi du, dezimoek 20 euro balio dutenez, espainiar bakoitzak hiru dezimo inguru erosi zituela zozketa honetarako. Hala ere, Kontsumitzaileen eta Erabiltzaileen Elkarteak 61 eurotan kokatu du batez besteko gastu hori. Jarraian, 2021eko Gabonetako Loterian Autonomia Erkidego bakoitzak gastatu zen bataz besteko diru kantitatea adieraziko da: \nOndorioak.\nOndorioekin hasi baino lehen, garrantzitsua da aipatzea, loterian jokatzeagatik ondorio negatibo gehiago egongo direla positiboak baino. Izan ere, esan dugun moduan, loteria tokatzeko probabilitatea oso oso oso txikia. \nOndorio negatiboak.\n1. Ekonomikoak:.\nArazo hau handitzen doanean, loteriak jokalariaren baliabide ekonomiko guztiak bereganatzeko joera du eta beste iturri batzuetatik dirua bilatu behar du, hala nola, lagunei edo senideei mailegua eskatu, aurrezkiak gastatu, txartelen gehiegikeriak egin besteak beste. Horrekin lotuta, esango genuke, bere aurrezkiak gastatzeko joera areagotu egiten dela eta horren ondorioz, ordaindu beharreko zergak, ordaindu gabe geratzen dira. Hori dela eta, zorrak asko handitzen dira. Eta batzuetan, beraien etxeetatik botatzera irits daiteke. \n2. Psikologikoak:.\nJokoa gehiegizkoa bihurtzen hasten denean, depresioa, antsietatea, oldarkortasuna, agresibitatea, isolamendua eta egoera larrietan suizidio-ideiak ager daitezke.\n3. Legalak:.\nBehin jokalariak dirurik gabe geratzen denean, jolasten jarraitzeko delituzko ekintzak egitera eraman dezake (lapurretak, etxean egindako ebasketak, iruzur informatikoak, drogen txikizioa), batez ere diru-sarrerarik gabeko gazteen kasuan.\n4. Sozialak:.\nEgoera larriagotzen den heinean, gizarte harremanak pobretzen dira, aisialdiko beste jarduera batzuekiko interesa galtzen dute eta lagunekin kontaktua saihesten dute, gizarte-zirkulua jokoarekin zerikusia duten pertsonetara mugatzen den arte.\n5. Familiarrak:.\nIsolamenduak, gehiegizko gastuak, gezurrek, etxean egindako lapurretek, etxean izandako jokabide oldarkorrek eta komunikazio ezak familia-nukleoari eragiten diote, bizikidetza zailduz.\n6. Akademikoak:.\nJokoak edo horren ondorioek etengabeko kezka sortzen dutenean, kontzentrazio-arazoak agertzen dira, errendimendua jaisten da ikasgelan eta eskola-absentismoa areagotzen da.\n7. Fisikoak:.\nZorrek eta beren egoera ezkutatzeko etengabeko estresak eragiten duten tentsioak alterazio fisikoak eragiten ditu: loezina, zorabioak, buruko minak, tentsioa edo giharretako mina.\n8. Drogen kontsumoa:.\nAlkohola kontsumitzea ohikoa da eta erakargarria izaten da joko-aretoetan. Beste substantzia batzuen kontsumoa ager daiteke, bai jokatzen jarraitzeko aktibo mantentzeko modu gisa, bai legez kanpoko drogak eskuratzea jokatzeko dirua lortzeko erabiltzen delako.\nOndorio positiboak.\nGuztiok dakigu azken batean, loteria irabaztea ezinezkoa dela baina hala eta guztiz ere jokatzen dugu. Eta azkenean, ondorio negatiboak gehiago dira baina egia da, loteriako jokalariek emozio positiboak sentitzen dituztela zozketaren aurretik eta ondoren. Eta jokalariek, jokatzen dutenean beti dute itxaropen puntu bat loteria tokatuko zaielakoan. Eta ez dago zalantzarik, loteria tokatzen denean, saria ikaragarria dela eta sentitzen diren emozioak baita ere. "}
{"id": "106405", "revid": "336", "url": "https://eu.wikipedia.org/wiki?curid=106405", "title": "Qt", "text": "Qt interfaze grafikoak garatzeko liburutegi edo garatze rutina talde garrantzitsu bat da. KDE, Google Earth, Skype, Qt Extended, Adobe Photoshop Album, VirtualBox eta OPIE bezalako proiektuetan erabiltzen da. Nokiaren Qt Software sailak garatzen du 2008ko Ekainak 17 geroztik, Nokiak Trolltech enpresa norvegiarra erosi zuenetik, Qt-ren jatorrizko garatzaileak."}
{"id": "106406", "revid": "97", "url": "https://eu.wikipedia.org/wiki?curid=106406", "title": "QT", "text": ""}
{"id": "106407", "revid": "97", "url": "https://eu.wikipedia.org/wiki?curid=106407", "title": "Qt(liburutegia)", "text": ""}
{"id": "106408", "revid": "1310", "url": "https://eu.wikipedia.org/wiki?curid=106408", "title": "Sanchez mazas", "text": ""}
{"id": "106409", "revid": "98220", "url": "https://eu.wikipedia.org/wiki?curid=106409", "title": "Tarako muinoa", "text": "Tarako muinoa (ingelesez \"Hill of Tara\" eta irlanderaz \"Teamhair na R\u00ed\", azken honetatik bere ingelerazko \"Hill of the Kings\" ezizena hartzen du, hots, \"Erregeen muinoa\") Irlandako Errepublikako Leinster probintziako Meatheko konderrian kokatzen den multzo arkeologikoa da, kokapen hau Navan eta Dunshaughlin udalerrien artean dagoelarik. Bertan antzinako monumentu ugari daude eta kondairaren arabera Irlandako errege nagusia edo \"\u00c1rd R\u00ed na h\u00c9ireann\", delakoaren eserlekua hementxe legoke. Muino honetan Lia F\u00e1il edo \"Patuaren Harria\" deritzona kokatzen da.\nGaur egungo ikerlarien esanetan leku honi buruzko kondaira ugariak irlandar mitologian oinarrituko lirateke, berez Tara ez litzateke erregeen eserlekua egongo zen lekua, aldiz bai erregetza honekin lotutako erritualekin harreman estua lukeen lekua."}
{"id": "106410", "revid": "59723", "url": "https://eu.wikipedia.org/wiki?curid=106410", "title": "Aditz", "text": "Aditza, semantikaren ikuspegitik, ekintza, egoera edo gertaera bat adierazten duen hitza da; sintaxiaren ikuspegitik, berriz, denbora, pertsona (edo pertsonak) eta beste modalitate batzuk adieraz ditzakeen hitza. Adizkera edo aditz-forma aditzaren modalitateak aditzean txertatzeko modua da.\nOhiko sailkapen bati jarraikiz, aditzak bi multzotan sailka daitezke, onartzen dituzten objektuen arabera:\nIzenak eta aditzak.\nMunduko hizkuntza guztietan \"izen\" eta \"aditz\" kategoria lexikoak/sintaktikoak bereiz daitezke. Tradizioz, desberdintasun hori hiru ezaugarrion arabera egin ohi da: semantikoa, morfologikoa, eta sintaktikoa.\nEuskal aditza.\nPerpausa aditzaz eta aditzaren inguratzaileez osatutako egitura bat dela onartuz, aditza perpauseko gainerako osagaiei batasuna ematen dien elementua da. Perpausean gertaera bat, ekintza bat, egoera bat\u2026 adierazten da eta adierazten den horren muina aditzak dakar. Behin aditz bat aukeratuz gero, perpausa behar bezala eratuta egongo bada, aditz horrek ezartzen dituen eskakizunak bete behar dira, agerian edo ezkutuan, baina aditz edo predikatu baten eskariak, nolabait esateko, perpausean bete behar dira. Adibidez, \"galdetu\" aditzak eskatzen du, duen esanahia halakoa delako, galdera egingo duen norbait eta zerbait galdetzea. Horrenbestez, aditz horren inguratzaileen artean bi behintzat beharko dira aditzaren eskakizun horiek betetzeko. Ezin da \"galdetu\" aditza erabili, galdetzaile bat eta galdera bat ezarri gabe. Bi osagai beharko dira, bakoitzak bere lekua betez. Eta hirugarren bat ere bai, galderak beti norbaiti egiten baitzaizkio, norbait hori geure burua bada ere. Horietaz aparte, beste hainbat inguratzaile ere ageri dira, aukeran.\nBestalde, aditzaren inguratzaileen artean, badirudi beti bat nabarmenduko dela, subjektu-lana egingo duena. Gainerako osagaiak aditz-sintagman bilduko dira. Baina perpausean izena, biluzik, inongo \u00abhornidurarik\u00bb gabe, nekez aurkitzen den bezala, aditza ere forma hartuta agertuko da perpausean. Izenak determinatzaileak eta abarrak hartzen dituen bezala, aditzak ere inflexio-marka bereziak hartuko ditu. Hori da, hain zuzen, aditzaren ezaugarri nagusia: inflexio-marka bereziak izatea (denborari dagozkionak, aspektuari dagozkionak, pertsonari dagozkionak, etab.). Aditza jokatu egiten da."}
{"id": "106414", "revid": "56334", "url": "https://eu.wikipedia.org/wiki?curid=106414", "title": "Apofis I.a", "text": "Apofis I.a edo Apepi, Egiptoko XV. dinastiako bosgarren faraoi hiksoa izan zen, Flavio Joseforen arabera, K.a. 1574 eta K.a. 1534 bitartean gobernatu zuena.\nManetonen arabera, Flavio Joseforen testuan aipatua dena, Apofisek 61 urteko erregealdia izan zuen. Sexto Julio Afrikanok gauza bera esan zuen.\nBere jatorria hiksoa zen arren, eta Tebaseko erregeen aurka borrokatu zuen arren, uste denez, gobernari honek, neurri batean behintzat, bazituen ohitura egiptoarrak, ondo hezia eta baketsua zen. Dirudienez, bere erregealdiaren lehen urteak, baketsuak izan ziren ondoko Goi Egiptoko lurrekin, soilik Seqenenraren erregealdian hasi ziren borroka bortitzak, ondoren Kamosek jarraitu zituenak.\nBere garaiko testigutzak.\nHonako hauetan aipatzen da:\nGarai honetan, irudian agertzen denaren antzeko milaka eskarabeo egin ziren, Khepri jainkoarekin lotutako kuttun bezala erabiliak, jainko, gobernari, apaiz eta beste pertsonaia nabarmen batzuen izenekin idatziak.\nRyholtek, Apofis I.a Aauserra, Aaqenenra eta Nebkhepeshrarekin identifikatzen du, eskarabeo hiksoetan aurkitutako izenak."}
{"id": "106415", "revid": "512", "url": "https://eu.wikipedia.org/wiki?curid=106415", "title": "Olancho", "text": "Olancho Hondurasko 18 departamenduetako bat da. Bere hiruburua Juticalpa da. 24.351 km\u00b2ko azalera du eta 2006ko kalkuluen arabera 422.000 biztanle bizi ziren.\nUdalerriak.\nDepartamendua 23 udalerritan banatzen da:"}
{"id": "106421", "revid": "512", "url": "https://eu.wikipedia.org/wiki?curid=106421", "title": "Nagoia", "text": ", Japoniako laugarren hiri handiena da. Japoniako Honshu uhartearen erdialdean Ozeano Barearen ertzean kokatua dago, Ch\u016bbu eskualdean, T\u014dkai eskualde historikoan. Aichi prefeturaren hiriburua da.\n2014ko erroldaren arabera, 2.272.075 biztanle ditu, baina inguruko hirekin bat eginda Ch\u016bky\u014dko metropoli eremua osatzen du eta 8.923.445 biztanletako populazioa osatzen du, Japoniako hirugarren metropoli eremua izanik.\nEtimologia.\n\"Nagoia\" izena \"nagoyaka\" adjetibotik etor daitekeela uste da, honek \"bakezalea\" esan nahi du. Bestalde \"Ch\u016bky\u014d\" izenak \"erdiko hiria\" esan nahi du, izan ere Kyoto eta Tokioren artean kokaturik baitago.\nHistoria.\nOda Nobunaga, Toyotomi Hideyoshi eta Tokugawa Ieyasu Nagoia inguruan egoitza zuten gerra jaun boteretsuak izan ziren. 1610 urtean Tokugawa Ieyasuk Owari probintziako hiriburua zen Kiyosu estrategikoki baliotsuagoa zen toki batetara mugitu zuten, zazpi kilometrotara, eta orduan sortu zen Nagoia.\nNagoiako gaztelua bera Kiyosuko gazteluko harriak erabiliz eraiki zuten eta garai hartan 60.000 biztanle zituen Kiyosu herri osoa mugitu zuten bertara, bai eta tenplu, santutegi eta gainerako eraikin garrantzitsuak ere. Garai hartan Atsuta santutegiaren inguruan T\u014dkaid\u014d errepideko posta ezarri zuten eta santutegia eta gazteluaren arteko lurretan planifikatu zen Nagoia hiria.\nHurrengo mendeetan eskualdeko industriagunea bihurtu zen. Bereziki ezagunak ziren keramika lantzen zuten herrixkak eta baita ere Okazaki herria, shogunerrian polbora ekoizten zen toki bakanetakoa zena. Kotoigintza ere garatu zen.\nMeiji berrezarkuntzaren ondoren Nagoia 1889ko urriaren 1ean eratu zen eta 1956an hiri estatusa hartu zuen. Aurrez Bigarren Mundu Gerran hegazkin estatubatuarrek bonbaketak egin zituzten 1942 eta 1945ean, beren helburu nagusiak gaztelua eta industriagunea izan ziren. Garai hartan Nagoiak milioi eta erdi biztanle zituen (Japoniako hirugarren hiria zen) eta hegazkingintza industria handia zuen, hiritarren laurdenak bertan lan egiten zuela esaten da.\nGeografia.\nNagoia N\u014dbi lautadan kokaturik dago, Iseko Badiaren iparraldeko ertzean. Kiso ibaia eta Sh\u014dnai ibaia bertan itsasoratzen dira eta hauetaz gain Haori ibaia ere badago, izatez gizakiak eginiko ubidea duena. Ibai hauek itsasoa eta barneko lurren arteko merkataritzarako erabili izan dira.\nBanaketa administratiboa.\nNagoyak 16 auzo (\"ku\") ditu:\nEkonomia eta azpiegiturak.\nAutomobilgintza industriaren Japoniako hiriburua da.\nNagoiak bi aireportu ditu: Komaki, nagusiki Japonia barruan bidaiatzeko, eta Chubu (2005ean eraikia), nazioarteko bidaietarako.\n1957an Nagoyako metroa inauguratu zen.\nKirolak.\nBorroka arte japoniarretaz gain gero eta arrakasta handiagoa daukate talde kirolek. Chunichi Dragons beisbol taldea bi aldiz izan da Japoniako txapelduna eta Nagoya Grampus futbol taldeak 2010eko futbol liga irabazi zuen.\nJaialdiak.\nNagoiako jaialdirik esanguratsuenak honako hauek dira:"}
{"id": "106423", "revid": "1340", "url": "https://eu.wikipedia.org/wiki?curid=106423", "title": "Caisse d\u00b4Epargne", "text": ""}
{"id": "106424", "revid": "512", "url": "https://eu.wikipedia.org/wiki?curid=106424", "title": "Nagoyako gaztelua", "text": " Japoniako Aichi prefeturan dagoen japoniar gaztelua da. Nagoia hiriko erdialdeko Naka-ku auzoan dago.\nHistoria.\nImagawa Ujichikak eraiki zuen jatorrizko gaztelua 1525 inguruan. Oda Nobuhidek kendu zion Imagawa Ujitoyori 1532an, eta beretzako hartu zuen, baina, beranduago, utzi egin zuen.\n1610ean, Tokugawa Ieyasuk, daimy\u014d ezberdinei, toki hartan gaztelu berri bat eraikitzen laguntzeko agindu zien. Gazteluaren eraikuntza, 1612an amaitu zen.\nEdo aroan, Nagoiako gaztelua, Japoniako hiri-gaztelurik garrantzitsuenetako bat zen, Tokaido eta Nakasendo elkartzen zituen Minoji bideko derrigorrezko geltoki batez gain.\nMeiji arorarte, Tokugawa familiako Owari klanaren bizilekua izan zen.\nBigarren Mundu Gerran, 1945eko maiatzak 14an, aireko bonbardaketaren ondorioz, gaztelua eta bere baliozko objektu gehienak erabat erreak izan ziren. Hala ere, margolanen batzuk, sutetik salbatu ziren, eta egundaino mantendu dira. Gaztelua, 1959an amaitu zen berreraikitzen.\nGaur egun, antzinako gaztelutik geratzen dena, hormigoizko berreraikitze bat da, aire girotu eta igogailuekin. Gainera, Hommaru Jauregia berreraikitzeko ideia ere badago, hau ere gerran erre zena.\nGazteluaren ezaugarriak.\nGazteluaren kupula gainean, tigre burudun bi urrezko arrain daude, kinshachi (\u91d1\u9bf1) deituak, suteak ekiditeko kuttun bezala erabiltzen dena. Esaten denez, kinsachiak, jaun feudalaren autoritatearen ikur bezala ere balio zuten."}
{"id": "106425", "revid": "6327", "url": "https://eu.wikipedia.org/wiki?curid=106425", "title": "Nagoiako gaztelua", "text": ""}
{"id": "106426", "revid": "105290", "url": "https://eu.wikipedia.org/wiki?curid=106426", "title": "Owari probintzia", "text": "Owari, formalki Owari no Kuni (japonieraz \u5c3e\u5f35\u56fd), Japoniako antzinako probintzia bat zen, gaur egungo Aichi prefekturaren mendebaldeko zatia hartzen zuena. Bere laburdura, Bishu (\u5c3e\u5dde) da.\nHiriburua Inawaza zen, probintziaren mendebaldean. Sengoku aroko jeneral ospetsunetako bik, Oda Nobunagak eta Toyotomi Hideyoshik, probintzia honetan zuten euren jatorria, eta Odak gaztelu bat zuen Kiyosun.\nTokugawa Ieyasuk Tokugawa shogunerria ezarri zuen bere gaztelua Nagoian ezarriz, eta, bere semeetako bat, Owari Hanaren kargu jarri zuen, Tokugawa shogunerritik kanpo, Tokugawa familiak zuen jabetzarik handiena.\n1871n, domeinu feudalen abolizioarekin eta prefekturen ezarpenarekin (Haihan Chiken) Meiji berrezarpenaren ondoren, Owari eta Mikawa probintziak elkartu egin ziren, 1872an, gaur egungo Aichi Prefektura behin betiko ezartzeko."}
{"id": "106427", "revid": "512", "url": "https://eu.wikipedia.org/wiki?curid=106427", "title": "Ashikaga Yoshizumi", "text": " Ashikaga shogunerriko hamaikagarren shoguna izan zen, eta 1494 eta 1508 bitartean gobernatu zuen Japonian. Ashikaga Masatomoren semea eta seigarren shoguna izan zen Ashikaga Yoshinoriren biloba izan zen.\nZortzigarren shoguna izan zen Ashikaga Yoshimasak adoptatua, Hosokawa Masatok bihurtu zuen shogun, hamargarren shoguna izan zen Ashikaga Yoshitaneri titulua kendu ostean. Baina, 1508an, Yoshitanek shogun titulua berreskuratu zuen.\nBere seme Ashikaga Yoshiharu eta Ashikaga Yoshihide, shogun bihurtuko ziren, lehena 12.a eta, bigarrena, 14.a."}
{"id": "106428", "revid": "512", "url": "https://eu.wikipedia.org/wiki?curid=106428", "title": "Ashikaga Yoshiharu", "text": " Ashikaga shogunerriko hamabigarren shoguna izan zen, eta 1521 eta 1546 bitartean gobernatu zuen Japonian. Hamaikagarren shoguna izan zen Ashikaga Yoshizumiren semea izan zen.\n1521ean, botere borroka bat egon zen Ashikaga Yoshitane eta Hosokawa Takakuniren artean, Yoshitanek Awaji uhartera ihes egin zuen, eta Yoshiharu shogun bihurtu zen, baina gobernari txotxongilo bat zen. Bere botere politiko faltak eta Kiototik kanpora jasaten zituen etengabeko kanporatzeek, 1546an kargua uztera behartu zuten, Miyoshi Nagayoshi eta Hosokawa Harumotoren arteko borroka baten erdian.\nBere oinordekoa, bere seme Ashikaga Yoshiteru izan zen. Bere beste semea, Ashikaga Yoshiaki ere, shoguna izan zen, shogunerri honetako hamabosgarren eta azkena.\nYoshiharu izan zen Japoniara 1542an iritsi ziren lehen europarrak hartu zituen shoguna."}
{"id": "106429", "revid": "58701", "url": "https://eu.wikipedia.org/wiki?curid=106429", "title": "Parisko 4. barrutia", "text": "Parisko 4. barrutia () Paris banatuta dagoen hogei barrutietako bat da. Sena ibaiaren eskuinaldean dago. Arrondissement de l'H\u00f4tel-de-Ville (\"Udaletxearen barrutia\") izena ere badu, izen hau askorik erabiltzen ez den arren.\n4. barrutian dago Parisko Udaletxea, pizkundetar estiloko eraikina. Vosges plaza pizkundetarra ere bertan dago, baita Pompidou Zentro modernoa, eta Le Marais barruti erdiarotarreko hegoaldeko gune animatua ere, gaur egun, Parisko auzo homosexuala izateagatik ezaguna (iparraldeko zatia, lasaiagoa dena, 3. barrutiko zati den bitartean). \u00cele de la Cit\u00e9ren ekialdeko zatia (Parisko Notre-Dame katedrala barne) eta \u00cele Saint-Louis ere, 4. barrutian dago.\nMugakideak.\nMendebaldean, 1. barrutiarekin, iparraldearen 3.arekin, ekialdean 11.a eta 12.arekin, eta, hegoaldean, Sena ibaiarekin eta 5. barrutiarekin muga egiten du.\nAuzoak.\nBarruti hau, lau auzotan banatua dago:\nBere egungo alkatea, Dominique Bertinotti da, alderdi sozialistakoa. 2008an berriz aukeratua izan zen beste sei urterako.\nHistoria.\n\u00cele de la Cit\u00e9, K. a. I. mendetik populatua egon da, garai horretan, parisiarren tribu galiarrak okupatu zuelarik. Eskuineko ibarreko lehen finkapenak, Erdi Aroan egin ziren (V. mendean zehazki). XIX. mendearen amaieratik, Le Marais, judutar jende askok populatua egon da, Rue des Rosiers, bere elkartearen erdian dago, non kosher jatetxe ugari dagoen. 1990eko hamarkadatik, kultura homosexualak eragin handia izan du barruti honetan, Udaletxe inguruan taberna eta jatetxe asko irekiz.\nDemografia.\n4. barrutiak biztanle gehien izan zituen urtea, 1861 baino lehenago izan zen, barrutia, gaur egungo moduan, soilik 1860ko Parisen berrantolaketaren ondoren existitu den arren. 2005ean, barruti honetako biztanleria 28.600 biztanlekoa zen 1,601 kilometro karratuko azalera batean, 17.864 biztanle kilometro karratuko dentsitatea ematen duelarik.\n\u00b9"}
{"id": "106430", "revid": "103793", "url": "https://eu.wikipedia.org/wiki?curid=106430", "title": "Iru\u00f1ea-Zangoza burdinbidea", "text": "Iru\u00f1a \u2014 Zangoza burdinbidea edo Iratiko trena Euskal Herriko desagertutako burdinbide bat da, Iru\u00f1a eta Zangoza lotzen dituena. Komunikazio-ardatz nagusia izan zen Iru\u00f1erriko ekialderako, Agoitzalderako eta Zangozerrirako. Gainera, euskal hiriburua eta Pirinioak zuzenean jakinarazi zituen burdinbide bakarra izan zen, Agoitzen barrena.\nBurdinbidea bide bakarrakoa zen eta ibilbide osoan elektrifikatuta dago, trakzioa lurrunetan egiten zen. Izan ere, Iberiar Penintsulako lehen tren elektrikoa izan zen.\nBurdinbidea 1911ko apirilaren 23an jarri zen martxan oso-osorik, nahiz eta Iru\u00f1eko barnealdeko zatiak behin baino gehiagotan aldatu ziren, azkena 1940ean Antsoaingo saihesbidearen eraikuntzarekin. Arazo ekonomikoen ondorioz, trenak bere azken bidaia 1955eko abenduaren 31n egin zuen, desegin zutenetik aurrera.\nHistoria.\nIratiko trena, Iratiko oihana eta Ekai-Longidako zerrategia ustiatzeko trenbide bezala sortu zen. Hala ere, bidaiariak Agoitzera eta Zangozara garraiatzeko ere balio izan zuen, eta horrek gaur gogoratzen zaion izaera hunkigarria eman zion. Zonaldeko populazio dentsitate baxuak eta errepideko garraioaren konpetentziak, bere behin betiko itxiera eta gainbehera ekarri ahal izan zuten, 1955eko abenduaren 31n.\nEraikuntza.\nIru\u00f1a eta Zangoza lotuko zituen trenbide baten ideiak bere aurrekariak 1868an ezagutuak zituen, zuraren ustiapena handitzearekin batera, eta berriz ere indartsu ekin zitzaion XX. mendearen hasieran, 1900ean Domingo Elizondo Cajen enpresariak bultzatutako \"Electra de Aoiz\" konpainia sortuz. Zenbait gorabeheraren ondoren, eta behin edo behin proiektuarekin talka egiteko zorian egon ondoren, azkenik eta Nafarroako Foru Aldundiaren laguntzarekin, 1906an proiektuaren espedientea Gerra Ministerioan aurkeztu zen, onar zezan, eremu polemikoen gaiari dagokionez.\nForu Aldundien nahitaezko baimenak bildu ondoren, linearen balizko trazadurari eta kokapenari buruzko aurretiazko azterketak hasten dira, eta eraginpeko udalei lursailen lagapena eskatzen zaie.\n1907ko urrian, argitaratu zen tranbia elektrikoaren lanaren esleipena, Daniel Mujika eta Cornelio Arellano ingeniariek egina. Mujika nafarra zen, probintzia osoan ezaguna bere lan ugariengatik, Arellano Zaragozan bizi zen bitartean, une horretan Lodosako ubideko zuzendaria zelarik. Aurtengo azaroaren 6an eratu zen formalki \"El Irati S. A.\" enpresa- eta merkataritza-sozietatea, 5 500 000 pezetako kapital sozialarekin sortua. Administrazio Kontseilua Domingo Elizondok (presidentea), Severiano Blancok (presidenteordea), Felipe Ortigosak (batzordekidea) eta Eugenio Lizarragak (batzordekidea) osatzen zuten. Bizkaiko Labe Garaiak enpresari ematen zaio errailak egiteko ardura, eta trabesak, berriz, Iru\u00f1ean eta Agoitzen ari dira lanean.\n1908ko ekainaren 30ean, \"Iru\u00f1etik Zangoza eta Agoitzera doan trenbide elektriko bat 99 urterako ematea\" onartu zion El Irati S.A. enpresari; Nafarroako Foru Aldundiak ez du tranbia bat instalatzeko baimena ematen, askoz handiagoa den burdinbide bat instalatzekoa baizik, ekimen hau anbizio handiagoko beste nazioarteko proiektu batean kokatzen baitu, hots, Nafarroa eta Katalunia trenbidez lotzeko proiektuan. Gainera, zati elektrikoaren eta material mugikorraren behin betiko proiektua Carlos Lafitte Martinez ingeniari industrial donostiarrari eskatu zitzaion, bera izan baitzen tren korronte alterno monofasiko hori lehen aldiz Iberiar Penintsulan aplikatzeko arduraduna, denbora luzez bakarra, Madril-Sevilla abiadura handiko burdinbidean, 1992an.\nLinea muntatzeko langile kualifikatuak ekarri behar izan ziren Espainia, Katalunia eta Alemaniatik; ez da ahaztu behar katenarioa eteteko sistema Alemaniatik zuzenean inportatu zela, AEG Siemens etxetik.\n1909 eta 1911 artean, laute-lanak egin ziren, trenbideak eta katenariak jarri ziren, geralekuak, etab. Azkenik, 1911ko apirilaren 23an, inaugurazio-bidaia eta ospakizun bat egin ziren Iru\u00f1eko Sarasate geltokian, garaiko irudietan jasoa.\nBilakaera.\n1914ko otsailaren 12an, Nafarroako prentsak argitaratu zuen bide ingeniari ospetsu batzuk lurraldean zeudela, Zangozatik Jakara trenbidearen luzapena aztertzeko, horrela Aragoirekin lotuz. Urte berean, tren bat errailetik atera zen Mendiorotz\u2013Urotz geltokian.\n1921ean, Cornelio Arellano ingeniariak burdinbidea Jakaraino luzatzeko egindako proiektua ezagutzera eman zen. Zangoza hirian bilera bana egin zen, baina, itxaropenak onak izan arren, proiektuak ez zuen inoiz aurrera egin.\n1923an, \"El Irati, S. A.\" sozietateak lan osoa ordaindu zuen, baina modernizaziorako inbertsioak, hamarkada bat martxan egon ondoren, ez ziren existitzen. Hala, hurrengo hamarkadan, etxeko erremedioek eta ordezko piezek zerbitzuaren kalitatea pobretzen zutela ikusi zen.\n1926an, Iru\u00f1eko trazaduraren lehen aldaketa egin zen, Sarasate eta Kotxetegiak geltokien arteko bideak Gazteluko enparantzatik eta Karlos III.a etorbidetik San Ignazio etorbidera eta Bexe Nafarroako etorbidera eraman baitziren.\n1929ko urriaren 13an Domingo Elizondo Cajen hil zen, Iratiko trenaren eta XX. mendearen lehen laurdenean Nafarroako Pirinioetako haranetan gertatu zen baso-ustiapen osoaren sustatzailea.\n1930ean bigarren aldaketa gertatu zen Iru\u00f1ean, Sarasate pasealekuko geltokia kendu baitzuten.\n1936ko irailaren 18an, Espainiako ultraeskuindar talde batek 11 bizilagun atxilotu zituen Agoitzen, gehienak El Irati, S.A. enpresako langileak, eta Nafarroako hiriburuko Eskolapioen eraikineraino eraman zituzten. Hurrengo egunean, Elomendin fusilatuta agertu ziren. Hori dela eta, sozietateko presidentea Nafarroako Foru Aldundiarekin harremanetan jarri zen, eta akordio batera iritsi zen: Espainiar Estatuan bizi ziren eta Hego Euskal Herrian ere eragina zuten tirabirak eta gatazkak gorabehera, konpainiako langileek ez zuten inolako errepresaliarik edo ekintzarik egingo. Hala ere, Iru\u00f1eko Udaleko zinegotzi sozialista eta Iratiko trenaren lampista zen Corpus Dorronsoro Iru\u00f1eko Zitadelan fusilatu zuten.\n1939. urtean Iratiko trenaren gainbehera hasi zen; autobusek indarra hartu zuten garraiobide publiko gisa eta herrien artean. Juan Jose Martinenak 1941ean egindako ikerketa baten arabera, \"El Irati\" trenbideak urtean batez beste 243 154 bidaiari eta 46 144 tona merkantzia garraiatzen zituen; hau da, 569 198 pezeta bidaiariengatik eta 736 453 pezeta merkantziengatik.\n1940an Iru\u00f1eko sarbidea eta ibilbidea hirugarren aldiz diseinatu zen. Horrela, Antsoaingo saihesbidea eraiki zen, Atarrabian hasi eta ospitale psikiatrikoa (Txantrea auzoa) inguratzen zuena eta Antsoain udalerriko lurrak zeharkatzen zituena Plazaolako trenarekin lotzen zen lekura iritsi arte.\n1942an, Zangozako kotxetegietan izandako sute batek \"El Irati S.A.\" sozietateak zuen ordezko lurrunezko bi lokomotoretako batekin amaitu zuen, hornidura elektrikoak huts egiten bazuen zerbitzua mantendu ahal izateko, eta ez zen ordezkatu kostu handia zuelako; aurtengo ekainaren 13an, tren batek errailetik atera zen Uharten, eta emakume bat hil zen, Irozko bizilaguna.\n1945eko azaroaren 4an, beste istripu bat gertatu zen Uharten: Iru\u00f1etik goizeko 8etan irten zen trena errailetik atera zen aipatutako herriaren ondotik igarotzean, bagoi batzuk irauliz, eta 20 pertsona zauritu ziren. Haietako bati hanka bat moztu behar izan zioten.\n1950eko ekainaren 15ean beste istripu bat gertatu zen burdinbidean. Esteban Perez Santamaria balaztazaina 9: 30ak aldera hil da, Billabetatik zetorren eta ikatza eta egurra zeramatzan tren bat errailetik atera ostean. Trena Iru\u00f1era zihoan, baina trenbidea Antsoaingo bidetik eta Kaputxinoetako bidetik igarotzen zen puntuan errailetik irten zen (). Perez Santamaria, jatorriz Adios herrikoa eta iruindar Jarauta kalean bizi zena, konpainiako langileen semea eta biloba zen. Gertakariaren arrazoiak ez dira inoiz argitu.\nItxitera.\n1955eko apirilean, \"El Irati S.A.\" sozietateak gutun bat bidali zien ibilbideko udal guztiei, laguntza ekonomikoa eskatzeko, eta urteko galerak milioi bat pezeta ingurukoak direla jakinarazi zien. Hilabete horretan bertan, enpresak trenbidea kentzeko eskatu zion Trenbideen Zuzendaritza Nagusiari, defizit handia zuelako. Orduan, burdinbidearen modernizazioak 24 milioi pezetako kostua izango zuela uste zen, enpresak zuen urteko defizit garrantzitsuari gehituta, jada diruz lagunduta baitzegoen, baina ez galerak arintzeko adinakoa.\nAbenduan, iragarki hau jarri zen geltoki eta geraleku guztietan:\nEgoera ekonomikoa onbideratzerik lortu ez zenez, 1955eko abenduaren 15ean, sozietate emakidadunak iragarri zuen abenduaren 31n izango zela Iratiren azken bidaia, eta berehala, 1956ko urtarrilaren 2tik, burdinbidea desegiteko lanak hasi ziren, trena berreskuratzeko itxaropen guztiak itotzen zituztenak, eta tentsio handiak eragin zituztenak kaltetutako antzinako erabiltzaile eta herriekin. Horren froga da geroago onartu zela Nafarroako prentsan zentsura-maila handia ezarri zela ekitaldi horiei dagokienez, giroa gehiago ez tentsionatzeko. 1956ko urriaren 12an trenbidea erabat deseginda geratu zen.\n1972ko abenduaren 19an, Iru\u00f1eko Udalak erabaki zuen Iru\u00f1a\u2013Hiria geltokia eraisteko lehiaketa egitea, ordutik erabili gabe baitzegoen.\nAzpiegitura.\nBurdinbide hau Iberiar Penintsulako bidaiarientzako lehen tren elektrikoa izan zen, bigarrena baino hilabete batzuk lehenago, Almerian. Egoera horrek garaiko egunkarietan eta entziklopedietan aipamen ugari ekarri zizkion. Iratiko trenak 58 kilometro elektrifikatu egiten zituen Iru\u00f1a eta Agoitz edo Zangoza lotzeko. Erabilitako korrontea, 6 000 volteko monofasikoa zen, 600era murrizten zena ibilbideak kaleekin edo errepideekin bat egiten zuen tokietan, istripuak saihesteko. Lanetaren aurrekontua (1908-1911) 4 421 375 pezetakoa izan zen.\nKonpainiaren trakzio materiala, garai hartan egiten zen onena, zazpi automotore handiz osatua zegoen, lau ardatzekin, eta beste bi txikiago, bi ardatzekin, zurezko karrozatuak, pantografo trolarekin eta Latour eta Winther-Eichbert motorrekin. Lurrunezko tren-makina txiki bat ere bazegoen, \"La Vascongada\" izenekoa, maniobra-zerbitzuetarako.\nAtoian eramandako materiala honako hauek osatzen zuten: 2 jardin-auto, bidaiari-zerbitzurako 8 atoi, 4 furgoi, 34 merkantzia-bagoi itxi eta 38 bagoi ireki kargatzeko.\nBidea bide estukoa zen, hau da, 1 metroko tartea erreien artean. 26 kg-ko Vignole bide-zatiak osatzen zituzten ibilbidearen zatirik handienean, eta Phoenix motara jotzen zuten, 40 kg-koa, bidea galtzadan sartuta zegoenean, kaleen edo errepideen zorua aprobetxatuz. Linea elektrikoak hari bikoitza hartzen zuen, linea transbiarioetan ohikoa, bidea errepidetik zihoan tarteetan; bidearen gainerako zatian, berezko lur-berdinketaren gainean, hari bakarra, katenario-esekidurarekin, 6 metrotik behin galaraziz. Zutoinak hormigoi armatuzkoak ziren eta elkarrengandik 60 metrora zeuden. Hirian forma dotoreagoak hartzen zituzten, burdinurtuzkoak."}
{"id": "106432", "revid": "1545", "url": "https://eu.wikipedia.org/wiki?curid=106432", "title": "Ilha Verde", "text": "Ilha Verde (), portugesez \"uharte berdea\", Macau penintsularen ipar-mendebaldean dagoen gunea da. Antzina uharte izan zen arren 1895ean Macau hiriarekin lotu zen gaur egun Conselheiro Borja etorbidea izenez ezagutzen den gunearen ondoan."}
{"id": "106434", "revid": "1545", "url": "https://eu.wikipedia.org/wiki?curid=106434", "title": "Liangxiongdiyu", "text": "Liangxiongdiyu () Txinako Herri Errepublikako Shenjiamendik 67 kilometrora ipar-ekialdera dagoen uhartea da. Prefektura mailako Zhoushan hiriko Dongji herriak agintzen du bertan, eta Txinako Herri Errepublikaren barne itsasoaren hasiera puntua zehazteko erabiltzen diren uharteetako bat da."}
{"id": "106435", "revid": "1545", "url": "https://eu.wikipedia.org/wiki?curid=106435", "title": "Liugong uhartea", "text": "Liugong () Txinako Herri Errepublikako Shandong penintsularen ipar-ekialdean dagoen uharte txikia da, Weihai badiaren ahotik gertu. Txinako lehen marina sortu zen tokia dela esaten da askotan.\nKokapena.\nLiugong uhartea Weihai hiritik lau kilometrora dago eta 3,15 kilometro koadroko azalera dauka. Uhartearen alde batetik besterako distantziarik luzeena 4,08 kilometrokoa da (ekialdetik mendebaldera), eta zabalerarik handiena 1,5 kilometrokoa. Kostaldeak 14,93 kilometro ditu orotara.\nErliebea nahiko gorabeheratsua da, baina uharteko muinorik altuenak Qiding mendiak 153 metro baino ez ditu. Uhartearen azaleraren erdia baino gehiago (1,8 kilometro koadro) baso eta mota desberdineko landareek estaltzen dute, baso hau babestuta dago."}
{"id": "106436", "revid": "1545", "url": "https://eu.wikipedia.org/wiki?curid=106436", "title": "Macaiheng", "text": "Macaiheng () Txinako Herri Errepublikako Jiangsu probintziaren ondoan dagoen uhartea da. Ekialdeko Txinako itsasoan dago Waikejiaotik gertu. Txinako Herri Errepublikako barne uren muga zehazten duen uharteetako bat da."}
{"id": "106437", "revid": "119347", "url": "https://eu.wikipedia.org/wiki?curid=106437", "title": "Gaeltacht Quarter (Belfast)", "text": "Gaeltacht Quarter, Ipar Irlandako Belfast hiriaren mendebaldeko Falls Road eremuan kokatzen den gune bat da. Irlandera hizkuntzaren erabilera hedatua den Gaeltacht eremua da. Eremu hau irlanderaren erabilelarako bultzada gisa, bai eta hizkuntza eta irlandar kuturerekiko turisten erakarpena lortzeko asmoz sortu zen.\nGaeltacht Quarter eremua sortzeko proposamena 2002an Joint West Belfast/Greater Shankill Task Force erakundearen eskuz hasi zen. Plan hau Belfasteko Udalak eta bere Kultura, Arteak eta Aisialdiko Sailak bereganatu eta bere alde lanean jarduten hasi ziren.\nEremu honetan kokatzen diren guneetako batzuk An C\u00falturlann kulturgunea, bai eta Conway Mill eta F\u00e9ile an Phobail dira."}
{"id": "106438", "revid": "336", "url": "https://eu.wikipedia.org/wiki?curid=106438", "title": "Meizhou uhartea", "text": "Meizhou () Txinako Herri Errepublikako Fujian probintziako Putian hiritik gertu dagoen uhartea da. Matsu jainkosaren jaioterria izateagatik da ezaguna. Meizhou herria bertan dago.\nKokapena.\nMeizhou badiaren iparraldean dago eta 14,35 km\u00b2 ditu, iparraldetik hegoaldera 9,6 kilometro eta ekialdetik mendebaldera 1,3 kilometro ditu uharteak. Hondartzak guztira 20 kilometro luze da."}
{"id": "106439", "revid": "98220", "url": "https://eu.wikipedia.org/wiki?curid=106439", "title": "Cl\u00e9ire", "text": "Oile\u00e1n Chl\u00e9ire edo Cape Clear uhartea (; ofizialki eta , batzuetan ere deitua) Irlandako Errepublikako Corkeko konderrikon uharte bat da. Irlanda osoko uharte jendeztatu hegoaldekoena da, 100 inguru baitira bizilagunak, populatua ez dagoena Fastnet itsasargia baita.\nOfizialki Gaeltacht eremukoa da (irlandera hitz egiten den eremua), baina irlandera gaur egun uharteko populazioaren zati batentzat baizik ez da eguneroko hizkuntza. Aspalditik da ingelesa bertako komunitatearen hizkuntza nagusia. Cape Clear uhartearen aldamenean Sherkin uhartea dago.\nUhartera iristeko modurik ohikoena Baltimore udalerriko portuan ferry bat hartzea da."}
{"id": "106440", "revid": "13403", "url": "https://eu.wikipedia.org/wiki?curid=106440", "title": "Oile\u00e1n Chl\u00e9ire", "text": ""}
{"id": "106441", "revid": "1545", "url": "https://eu.wikipedia.org/wiki?curid=106441", "title": "Taohuadao", "text": "Taohuadao () Txinako Herri Errepublikako Zhejiang probintzian dagoen uhartea da. Uhartea Jin Yong idazlearen eleberri batengatik egin zen famatu, eta txinatar askok horregatik ezagutzen dute."}
{"id": "106442", "revid": "688", "url": "https://eu.wikipedia.org/wiki?curid=106442", "title": "Sherkin uhartea", "text": "Sherkin uhartea (ingelesez \"Sherkin Island\", ingelesez \"Inis Earc\u00e1in\") Irlandako Errepublikako Corkeko konderriaren Roaringwater Badian kokatzen den uhartediko uharte bat da. Uharte honek 100 pertsona inguruko biztanleria du, luzeheraz 5 kilometro eta zabaleraz 3 kilometro ditu. Uharteak haur eskola bat badu, ostatu edo hotel dun bi taberna, bertako komunitatearentzako topagunea eta eliza bat ere baditu. Bere aldamenean Cape Clear uhartea kokatzen da.\nUharte honetara bertaratzen modurik erabiliena lur lehorrean dagoen Baltimore udalerriaren portuan ferry bat hartzean datza."}
{"id": "106443", "revid": "336", "url": "https://eu.wikipedia.org/wiki?curid=106443", "title": "Senkaku uharteak", "text": " edo Diaoyu uharteak (), Japoniak kontrolaturiko uharteak dira, nahiz eta bai Txinako Herri Errepublikak bai Txinako Errepublikak uharteen gaineko kontrola bereganatu nahi duten.\nHistoria.\n1972. urtean Ameriketako Estatu Batuek Senkaku uharteen jabetza Japoniaren esku utzi zutenetik, Txinak etengabe eskatu du pusketa horien gaineko jabegoa. Ez Txina kontinentalak bakarrik, Taiwanek ere bai.\n2012ko irailean Japoniako Gobernuak artxipelagoaren jabearekin negoziatu eta uharte bakoitza 20,7 milioi euroan erosiko duela adierazi ondoren, Txinako Gobernuak neurriak hartuko zituela ohartarazi zion eta herrialde bien arteko tirabira politikoak berriro hasi ziren.\nKokapena.\nSenkaku uharteak Taiwan uhartearen eta Japoniaren artean daude, Ryukyu uharteen ondoan Ekialdeko Txinako itsasoan."}
{"id": "106444", "revid": "336", "url": "https://eu.wikipedia.org/wiki?curid=106444", "title": "Shengsi uharteak", "text": "Shengsi uharteak () Txinako Herri Errepublikako Zhoushan uharteen ondoan dagoen uharte multzoa da, Yangtze ibaia itsasoratzen den tokitik hurbil.\nEzaugarriak.\nGuztira 394 uharte daude, gehienak tamaina txikikoak (500 metro karratu baino ez). Hamazortzi uhartetan baino ez da bizi jendea, eta uharterik handiena Sijiao uhartea da, 21,2 kilometro koadrorekin."}
{"id": "106445", "revid": "1659", "url": "https://eu.wikipedia.org/wiki?curid=106445", "title": "Adrenalina", "text": "Adrenalina, epinefrina ere deitua, giltzurrungaineko guruinek jariatutako hormona da, C9H13NO3 formula duena. Katekolamina bat da, hots, katekol eta amino taldeak dituen molekula bat. Katekolamina guztien antzera tirosina aminoazidotik eratorria da.\nHormona izateaz gain adrenalina neurotransmisorea ere bada, hots, neuronen arteko edo neurona bat eta beste zelula baten arteko mezu elektrikoen transmititzailea.\nXIX. mendearen amaieran aurkitu zuten, eta bere sintesi kimikoa 1904. urtean lortu zuen Friedrich Stolz-ek.\nJatorria.\nGiltzurrungaineko guruinek bi zati dituzte: azala eta muina. Azalak kortisona, kortisola eta aldosterona hormonak jariatzen ditu (hormona esteroideak). Muinari, berriz, adrenalina eta noradrenalinaren ekoizpena dagokio.\nMuinak nerbio-bukaera ugari ditu, oso inerbatua da. Azalak, aldiz, ez.\nLotura estua dago nerbio-sistema eta katekolaminen artean. Jakina da, esaterako, nerbio-sistemaren zati batzuen estimulazioak (hipotalamoarena, adibidez) adrenalinaren askapena eragiten duela.\nAlderantziz, adrenalinak ere nerbio-sistema begetatiboari eragiten dio, nerbio-sistema sinpatikoari batez ere.\nAzkenik, hainbat nerbio-kinadak adrenalinaren askapena eragiten dute, giltzurrungaineko muinari ukitzen baitiote.\nFuntzioa.\nAdrenalinak sortzen dituen efektuak askotarikoak dira, eta nerbio-sistema sinpatikoaren estimulazioak eragiten dituenaren antzekoak. Zilegi da esatea adrenalinak organismoa prestatzen duela alarma egoera bati erantzun azkarra emateko (esaterako, arrisku baten aurrean animaliek arreta eta esfortzu fisiko handia egin behar dutenean).\nEragiten dituen aldaketa fisiologikoen artean hauek dira aipagarrienak:\nLaburbilduz, arnasketaren eta erritmo kardiakoaren aldaketek eta glukosa eta oxigenoaren ekarpenak giharrei prozesu katabolikoen areagotzea eragiten dute, energia gehiago agertuz. Arrisku baten aurrean giharrek behar duten energia eskura izaten dute adrenalinari esker."}
{"id": "106446", "revid": "336", "url": "https://eu.wikipedia.org/wiki?curid=106446", "title": "Sheshan uhartea", "text": "Sheshan () Txinako Herri Errepublikako Shanghai udaltasuneko Chongming uhartetik 35 kilometro ekialdera dagoen uhartea da. Uharte txikia da, 0,037 kilometro koadro baino ez ditu, eta Yangtze ibaiaren bokalean dago.\nItsasargia.\nUhartean XX. mende amaierako itsasargia dago."}
{"id": "106447", "revid": "336", "url": "https://eu.wikipedia.org/wiki?curid=106447", "title": "Shidao", "text": "Shidao (; ), Txinako Herri Errepublikako Hego Txinako itsasoan dagoen uhartea da. Shidao uhartea Paracel uharteetako bat da, eta bertan, Txinak uhartearen gainean duen kontrola bermatzeko Txinako Itsas-Armadako egoitza txikia dago."}
{"id": "106448", "revid": "1545", "url": "https://eu.wikipedia.org/wiki?curid=106448", "title": "Sijiao uhartea", "text": "Sijiao (), Txinako Herri Errepublikako Shengsi uharteetatik handiena da, guztira 21.2 km\u00b2-ko azalera dauka.\nUharteak klima azpitropikala dauka eta urteko batez besteko tenperatura 15,8 gradukoa da. Uhartea Zhoushan prefekturako Shengsi konderriak zuzentzen du.\nGarraioa.\nSijiao uhartea, turista askok bisitatzen dute urtero, eta Shanghaiko Wusong, Shiliupu eta Luchaoko portuetatik uhartera doan ferry zerbitzua dago."}
{"id": "106449", "revid": "119347", "url": "https://eu.wikipedia.org/wiki?curid=106449", "title": "Arenas del Rey", "text": "Arenas del Rey (\"\u00abErregearen Hondarrak\u00bb\" euskaraz) Espainiako udalerria da, Granadako probintziakoa. 2008an 2.111 biztanle zituen."}
{"id": "106451", "revid": "336", "url": "https://eu.wikipedia.org/wiki?curid=106451", "title": "Tachen uharteak", "text": "Tachen uharteak edo Dachen uharteak () Txinako Herri Errepublikako Zhejiang probintziatik hurbil dagoen uharte multzoa da. Uharteak Taizhou hiriko Jiaojiang Barrutiaren barne daude.\nHistoria.\n1949an Txinako Herri Errepublika sortzean eta Chiang Kai-sheken armadak Txina gehiena komunisten esku geratzean, Hego Txinako itsasoan zeuden uharte asko Txinako Errepublikaren eskuetan geratu ziren. Dena den, 1955ean Ameriketako Estatu Batuetako Armadak, bertan bizi ziren 10.000 pertsonatik gora ebakuatu zituen, ekialderako zeuden uharteak hobeto defendatu ahal izateko. Tachen uharteak horrela, Txinako Herri Errepublikaren esku geratu ziren."}
{"id": "106452", "revid": "1545", "url": "https://eu.wikipedia.org/wiki?curid=106452", "title": "Zhaoshudao uhartea", "text": "Zhaoshudao uhartea edo Zuhaitz uhartea Hego Txinako itsasoan dauden Paracel uharteetako bat da. Uharteak 0,22 kilometro koadroko azalera dauka eta bertan Ming dinastia garaiko tenplu baten arrastoak daude."}
{"id": "106453", "revid": "1545", "url": "https://eu.wikipedia.org/wiki?curid=106453", "title": "Zhongjiandao uhartea", "text": "Zhongjiandao (; ) Txinako Herri Errepublikak kontrolatzen dituen Hego Txinako itsasoan dauden Paracel uharteetako bat da.\nUharte txikia da, 1,2 kilometro koadro baino ez ditu.\nJakingarriak.\nUharteak Benlusi izena ere dauka."}
{"id": "106454", "revid": "4380", "url": "https://eu.wikipedia.org/wiki?curid=106454", "title": "Bohai Golko", "text": ""}
{"id": "106455", "revid": "119347", "url": "https://eu.wikipedia.org/wiki?curid=106455", "title": "An Daingean", "text": "An Daingean (ingelesez Dingle, irlanderaz Daingean U\u00ed Ch\u00fais ere deitu ohi zaio, azken honen esanahia \"O'Cuisen Gotorlekua\" da) Irlandako hego-mendebaldean dagoen Kerryko konderrian kokatzen udalerria da, izenbereko Dingle penintsulan dago eta honen hiriburua edo udalerri nagusia da. Bestalde, izen bereko Dingle badian ere badago. Dingle herria Kerryko Gaeltacht eremuaren bihotz-bihotzean dago, honenbestez, irlandera edo gaelerar hiztunen lur eremuan.\nUdalerri honetako jarduera ekonomiko garrantzitsuenak turismoa, arrantza eta inguruko baserrietako nekazaritza dira. 2006ko erroldaren arabera Dingle udalerriak 1.920 biztanle zituen.\nLeku interesgarriak.\nDingle udalerriko St. Mary eliza J. J. McCarthy eta O'Connell arkitektoek neogotiko eran eraiki zuten. Bere eraikitze hastapeneko harria 1862. urtekoa da.\nUdalerri honetan irlandar musika herrikoia entzuteko aukera ugari eta bikainak daude, bereziki udako turismo garaian. Dingle udalerriak hainbat pub edo taberna ditu, bai eta jatetxea eta kafetegiak ere. Dingle Oceanworld izeneko Aquarium bat ere badago. Udalerriko arte eszena edo giroa ere handituz doa, mota askotako artisauak daudelarik: Brian de Staic bitxigileak bere egoitza bertan du, bai eta Louis Mulcahy buztingile eta Sean Daly kristalari maisuak ere.\nAzkenik \"Kerry Camino\" Donejakue bidearen antzera eginiko ibilbideak Tralee eta Dingle elkartzen ditu.\nFungi, Dingle udalerriko izurdea.\n1984tik aurrera Dingle badian izurde bat agertu ohi da. Bertakoek Fungi izena eman eta bisitarien ikuskizun gogokoenetakoa bilakatu da. Izurdea portutik ateratzen diren antolatutako biretako itsasontzien aurrean ageri ohi da. Normalki bere motako izurdeak bakarrik edo multzo txikietan igeri egin ohi dute, halere bere motako izurdeek ez bezala Fungik gizakiekin hartu-emana izatea gustokoa duela dirudi. Batzuek dioetenez Fungi izurdea 1970. hamarkada erdialdera jaioko zen eta bere 25 urtetako adinerako bizi esperientzia normala edukiko luke, gaur egun bere motako izurdearen adinarentzako oso zaharra litzateke. Gaur egun Dingle udalerrian Fungi izurdearen omenezko brontzezko irudi edi eskultura bat dago"}
{"id": "106456", "revid": "512", "url": "https://eu.wikipedia.org/wiki?curid=106456", "title": "Farnazes II.a", "text": "Farnazes II.a Pontokoa (; -K.a. 47), Mitridates VI.aren ezkontzaz kanpoko semea zen, honen oinordekoa izan zena Pontoko Erresumako errege bezala. Bere aitarekin batera Erromaren aurka egin zituen kanpainei esker, legio erromatarrei buruzko gauza asko jakin zituen (Kinto Sertoriok zenturioi talde bat bidali zuen Pontoko tropak Erromako legioak bezala entrena zitzaten).\nMitridates VI.a Ponpeio Handiak garaitu zuenean, bere aita bere buruaz beste egitera behartu zuen, berak, Bosforo inguruan erresuma bat gobernatzen zuen bitartean. Erromarekin bakea adostu zuen, bere armada berrantolatzeko, baina K.a. 47. urtean hautsi zuen.\nZelako guduan garaitu zuen Julio Zesarrek, honek, bere tropak, Erromak Asian zituen probintzietako garnizioetatik bildu zituelarik. Gudu honen ondoren, Zesarrek, historiako esaldirik ospetsuenetako bat esan zuen: veni, vidi, vici. Farnazesek egungo Krimeara ihes egin zuen, non armada berri bat eratu zuen, Zesarrek, Dion Kasio bidali zuen legio batekin Farnazes garaitzera, erromatarrek euren etsaiak garaitu zituzten eta Farnazes gudu batean hil zen."}
{"id": "106457", "revid": "512", "url": "https://eu.wikipedia.org/wiki?curid=106457", "title": "Choluteca (Hondurasko departamendua)", "text": "Choluteca Hondurasko 18 departamenduetako bat da. Bere hiruburua Choluteca da. 4.211 km\u00b2ko azalera du eta 2005eko kalkuluen arabera 420.350 biztanle bizi ziren.\nUdalerriak.\nDepartamendua 16 udalerritan banatzen da:"}
{"id": "106458", "revid": "646", "url": "https://eu.wikipedia.org/wiki?curid=106458", "title": "Epinefrina", "text": ""}
{"id": "106459", "revid": "119347", "url": "https://eu.wikipedia.org/wiki?curid=106459", "title": "D\u00fan Chaoin", "text": "D\u00fan Chaoin (ingelesez \"Dunquin\", euskaraz \"Caonen Gotorlekua\" esan nahi du) Irlandako Errepublikako hego-mendebaldean dagoen Kerryko konderrian kokatzen den udalerria da. Udalerri hau Dingle penintsulako mendebaldeko muturrean dago, Slea Head lurmuturretik hurbil, hortaz Irlanda osoan mendebaldeena dagoen udalerria da.\nKerryko Gaeltacht eremuan (irlandera hiztunen eremuan dago. Udalerri honetatik itsasorantz begiratuz gero Blasket uharteak aurrez-aurre ikus litezke.\nGeografia.\n10\u00b027'09\"M koordenatuaeekin Irlandan mendebaldeena kokatuta dagoen udalerria da. Udalerri honetatik hurbil dagoen Garraun Point kokalekua berriz Irlandako lur lehorrean mendebaldeena dagoen kokalekua da.\nHistoria.\n1588an Espainiar Armada Garaitzezinak bere itzulerako ibilbilbidean bere ontzietako batzuk Blasket itsasartean (Slea Head eta Blasket uharteen arteko gunea) hondoratu egin ziren, handik bizirik atera eta kostaldera iritsi zirenak berriz bertakoek eta ingelesek hil zituztelarik. Leku honetan Espainiar Armadaren omenezko plaka bat dago.\nZinema.\n1970an udalerri honetako Coumineole hondartza eta Ceathru (Caharhoo) auzoan David Lean zuzendariaren \"Ryan's Daughter\" (\"Ryanen Alaba\") filma ospetsua filmatu zen. Filma honen ekoizpenari esker udalerri honetako ekonomia denbora luzez indarberritu zen.\nBestalde, 1992. urtean udalerri honetako lursailetan \"Far and Away\" filmaren lehenbiziko eszenak filmatu ziren (itsaslabarrak, baserria, hileta eta irlandar herrixka), bertan Tom Cruise eta Nicole Kidman aktoreak antzeztu zutelarik.\nHerritarrak.\nD\u00fan Chaoin udalerria irlanderazko idazle eta seancha\u00ed (irlanderazko ipui kontalariak) direlakoen sorlekua izan da, adibide gisa Peig Sayers (1873-1958).\nHamildegiz beteriko paisaia du, bertan Peig Sayers irlanderazko idazlea bizi izan zen Blasket uharteak ikus daitezkelarik. Herriko museoan Blasket uharteko historia eta uhartetar ezagunen bizitzak azaltzen zaizkigu, Sayers bera, Tom\u00e1s \u00d3 Criomhthain eta Muiris \u00d3 S\u00failleabh\u00e1in barne daudelarik."}
{"id": "106461", "revid": "512", "url": "https://eu.wikipedia.org/wiki?curid=106461", "title": "Atl\u00e1ntida (Hondurasko departamendua)", "text": "Atl\u00e1ntida Hondurasko 18 departamenduetako bat da. Bere hiruburua La Ceiba da. Atl\u00e1ntidak 4.251 km\u00b2ko azalera du eta 2005eko kalkuluen arabera 372.532 biztanle inguru bizi dira.\nUdalerriak.\nDepartamendua 8 udalerritan banatzen da:"}
{"id": "106462", "revid": "512", "url": "https://eu.wikipedia.org/wiki?curid=106462", "title": "Tigranes I.a Armeniakoa", "text": "Tigranes I.a Armeniakoa (), Armeniako errege izan zen K.a. 115 eta K.a. 95 bitartean. Artavasdes I.ak ez zuen oinordekorik utzi eta bere anaia Tigranes igo zen Artaxidar dinastiaren tronura. Historialariren batzuk, Tigranes II.a Handia Tigranes I.aren semea zela uste dute, eta ez Artavasdes I.arena."}
{"id": "106463", "revid": "105290", "url": "https://eu.wikipedia.org/wiki?curid=106463", "title": "Baile na Sceilge", "text": "Baile na Sceilge (ingelesez \"Ballinskelligs\", Harrien kokalekua\" esan nahi du) Irlandako Errepublikako hego-mendebaldean kokatzen den Kerryko konderrian dagoen udalerria da. Kerryko Iveragh penintsulako \"(U\u00edbh R\u00e1thach)\" Gaeltacht eremuan (irlandera hiztunen eremua) kokatzen da. Aipatutako harriak Skellig Michael \"(Sceilg Mhich\u00edl)\" eta Little Skellig uharteak dira, hauetan Ballinskellings udalerriko kostaldetik hat itsasoratu eta uharte horietan ezarri zen komunitate monastiko baten egoitza izan zirelarik. Udalerriak hondartza erakargarriak eta Agustinotarren eraikin baten hondakinak ditu, Mac Carthy gazteluaren kokalekua ere bada, gaur egun gaztelu honen hondakinak bakarrik gelditzen direlarik."}
{"id": "106468", "revid": "336", "url": "https://eu.wikipedia.org/wiki?curid=106468", "title": "Waikejiao", "text": "Waikejiao () Txinako Herri Errepublikako Ekialdeko Txinako itsasoan dagoen uhartea da, Jiangsu probintziaren ondoan, eta Macaiheng hiriaren mugetan.\nTxinako Herri Errepublikako barne uren muga markatzen duen puntuetako bat da."}
{"id": "106469", "revid": "336", "url": "https://eu.wikipedia.org/wiki?curid=106469", "title": "Weizhou uhartea", "text": "Weizhou () Txinako Herri Errepublikako Tonkingo golkoan dagoen uhartea da. 24,74 kilometro koadroko azalera dauka, 6,5 kilometroko luzera, eta 15,6 kilometroko kostaldea.\nEzaugarriak.\nWeizhou Guangxi probintziako uharterik handiena da, Leizhou penintsularen mendebaldean, Beihai hiriaren hegoaldean, eta Vietnamdik ekialdera dago. Uhartea Beihai hiriko Haicheng Barrutiaren barnean dago."}
{"id": "106470", "revid": "512", "url": "https://eu.wikipedia.org/wiki?curid=106470", "title": "Saint-Gervais-Saint-Protais eliza", "text": "Saint-Gervais-Saint-Protais eliza, orokorrean \"Saint-Gervais\" eliza bezala ezaguna, Parisko Le Marais auzoan dagoen eliza bat da, \"H\u00f4tel de Ville\" eta \"Rue des Barres\" izeneko kaleak elkargurutzatzen diren tokian, Parisko 4. barrutian, Parisko udaletxearen atzean.\nParisko eskumako ertzean eraiki zen lehen eraikina izan zen IV. mende amaierako basilika baten zimentuen gainean eraikia, honela, Sena ibaiaren eskumaldeko ertzeko elizbarrutirik antzinakoena da.\nElizak, bi mende baino gehiagoz, 1653tik, musikari frantziar leinu handi bat hartu zuen: Couperindarrak. Louis eta Fran\u00e7ois Couperinen organoa, oraindik eliza barruan dago."}
{"id": "106471", "revid": "336", "url": "https://eu.wikipedia.org/wiki?curid=106471", "title": "Yijiangshan uharteak", "text": "Yijiangshan uharteak () Txinako Herri Errepublikako Tachen uharteetatik zortzi itsas-miliara dauden bi uharte txiki dira. Taiwan itsasartean daude, Shanghai udaltasuna eta Keelung bitartean.\nHistoria.\n1949an Txinako Errepublikako armadak uharteak kontrolatzen zituen arren, 1955ean utzi egin zituzten, Txinako Herri Errepublika hauen jabe egin zelarik."}
{"id": "106472", "revid": "336", "url": "https://eu.wikipedia.org/wiki?curid=106472", "title": "Islas de la Bah\u00eda", "text": "Islas de la Bah\u00eda (\"Badiako Uharteak\" euskaraz) Hondurasko 18 departamenduetako bat da. Bere hiruburua Roat\u00e1n da. Islas de la Bah\u00edak 261 km\u00b2ko azalera du eta 2005eko kalkuluen arabera 43.018 biztanle inguru bizi dira.\nIslas de la Bah\u00eda hainbat uhartez osaturik dago:\nUdalerriak.\nDepartamendua 4 udalerritan banatzen da:"}
{"id": "106473", "revid": "1105", "url": "https://eu.wikipedia.org/wiki?curid=106473", "title": "Badiako Uharteak", "text": ""}
{"id": "106474", "revid": "1545", "url": "https://eu.wikipedia.org/wiki?curid=106474", "title": "Zha Xi uhartea", "text": "Zha Xi uhartea Txinako Herri Errepublikako Tibeteko eskualde autonomoko Basum Tso lakuaren erdian dagoen uhartea txikia da. Gatzezko laku hau, eskualde autonomoko hiriburutik 300 bat kilometro ekialdera dago. Uhartea, itsasoaren mailatik 3.700 metrora dago, eta Txinako Herri Errepublikan altuera handienean dagoen uhartea da.\nUhartean harri ugari daude, eta guztiek esanahi erlijiosoa dute tibetarrentzat."}
{"id": "106475", "revid": "119347", "url": "https://eu.wikipedia.org/wiki?curid=106475", "title": "P\u00e1rvusz", "text": "P\u00e1rvusz (1981eko martxoaren 1an \"Norbert Kiss\" bezala jaioa) hungariar artista grafiko bat da.\nEstiloa eta margolanak.\nBere ikasketak Budapest eta Szeged hirietan burutu zituen. Orokorrean P\u00e1rvuszen artea tinta txinatarra eta aldika erabiltzen duen akuarelan oinarritzen da, baina oinarrizko koloreak beltza eta zuria dira.\nEndre Sz\u00e1sz eta Maurits Cornelis Escher artistek bere artearengan eragina izan zuten eta 2004ean bere izenpeko bi margolan egin ondoren bere berezko estiloa aurkitu zuen. 2005an Laponiara joan zen, gerora Hungariara itzuli eta laponiar zeinuak marrazteari ekin zion. Garai honetako margolanik onena Norvegian saldu zuen Mona Lisa saamia izan zen. 2007an bere zazpi margolan Troms\u00f8 hiriko norvegiar aretoan erakutsi ziren. 2009an beste arte mota bat aurkitu zuen, honela egur grabaketarekin hasi zelarik.\n&lt;/br&gt;"}
{"id": "106476", "revid": "1545", "url": "https://eu.wikipedia.org/wiki?curid=106476", "title": "Basum Tso aintzira", "text": "Basum Tso lakua (; ) Txinako Herri Errepublikako Tibeteko eskualde autonomoko Nyingchi Prefekturako Gongbo'gyamda Konderrian dagoen aintzira da.\nEzaugarriak.\nLakuak 28 kilometro koadroko lakua itsasoaren mailatik 3.700 metrora dago, eta 18 kilometro inguruko luzera dauka. Zabalera berriz 1,5 kilometrokoa da. Lakuaren punturik baxuenean, urek 120 metroko sakonera dute.\nUhartea.\nUhartearen erdian Zha Xi uhartea dago."}
{"id": "106477", "revid": "512", "url": "https://eu.wikipedia.org/wiki?curid=106477", "title": "Comayagua (Hondurasko departamendua)", "text": "Comayagua Hondurasko 18 departamenduetako bat da. Bere hiruburua Comayagua da. Comayaguak 5.196 km\u00b2ko azalera du eta 2005eko kalkuluen arabera 43.018 biztanle inguru bizi dira.\nUdalerriak.\nDepartamendua 21 udalerritan banatzen da:"}
{"id": "106498", "revid": "336", "url": "https://eu.wikipedia.org/wiki?curid=106498", "title": "Gaeltacht Quarter, Belfast", "text": ""}
{"id": "106500", "revid": "56334", "url": "https://eu.wikipedia.org/wiki?curid=106500", "title": "Enpresa", "text": "Enpresa edo konpainia erakunde ekonomiko eta sozial bat da, gizarteari ondasunak eta zerbitzuak eskaintzen dizkiona, ahalik eta modu eraginkorrenean, ekoizpen-faktoreak, kapitala eta lana alegia, bateratuz. Enpresak izan daitezke, hartara, baserriak, okindegiak, hegazkin-konpainiak eta bankuak. Enpresa kapitalistetan, enpresaburuak enpresako ekoizpen-baliabideen jabea da eta langileak kontratatzen ditu lan egiteko; aldi berean ahalik eta irabazi gehien lortzea ezartzen du helburu nagusi moduan. Beste kasu batzuetan, ordea, enpresen helburu nagusia bestelakoa da, hala nola Gobernuz Kanpoko Erakunde eta enpresa publikoen kasuan. Aldi berean lana zein kapitala ekartzen dituzten bazkideez osaturiko enpresak ere badaude, Rochdaleko Aitzindariak sortutako kooperatibak kasu. Nolanahi ere, enpresak ekonomia eta gizarte bateko oinarrian kokatzen dira, produktuen ekoizpena eta zerbitzuen eskaintza bermatuz eta enplegua sortuz. XX. mendean zehar enpresa kapitalista zenbaiten hazkunde bizia izan da, enpresa-talde handiak eta multinazionalak sortuz. Egun, enpresen kontzentrazio- eta bateratze-prozesuak aurrera jarraitzen du, eta enpresa batzuek botere politiko itzela lortu dute, estatuen erabakiak nabarmen eraginez.\nAlde anitzeko kontzeptua da enpresa: izaera ekonomikoaz gainera, errealitate teknologikoa, juridikoa, soziologikoa, psikologikoa ere bada aldi berean. Ikuspegi sozial batetik, enpresa langileek osatzen dute eta beraz, aintzat hartu behar dira enpresan pertsona hauen integrazioa eta beraien arteko harremanak. Baliabide teknologiko egokiak erabili eta langileekin uztartu beharko ditu, besteak beste. Enpresak berariazko nortasun juridiko ere behar du, barneko funtzionamendua eta kanpoko erakunde eta pertsonekiko harremanak arautu behar baitira. Azkenik, enpresa bat langile banakoek osatzen dutela ere kontuan hartu behar da, horietako bakoitzak enpresari buruz asmo, helburu eta itxaropen ezberdinak dituena.\nEnpresaren kontzeptua.\nErrealitate konplexua izanik, enpresa kontzeptu lausoa eta definitzen zaila da. Sinonimoak izan gabe, enpresa terminoarekin lotu izan dira lantegi, ustiapen eta negozio kontzeptuak. Merkataritza sozietate kontzeptu juridikoa ere enpresaren parekotzat erabili izan da, enpresa kontzeptu zabalagoa bada ere. Definizioaren konplexutasuna historian zehar izan duen bilakaerak eta enpresa aztertzeko ikuspuntuen aniztasunak dakar. Hori guztia dela eta, egungo iritzi orokorraren arabera, enpresa definitzeko termino egokiena sistema da. Enpresak irizpide ekonomikoei jarraiki funtzionatzen duenez gainera, enpresaren kontzeptuan sistemaren izaera ekonomikoa nabarmentzen da, sozietate, lantegi eta ustiapen terminoak izaera juridikoa, fisiko eta teknologikoa, hurrenez hurren, kontuan hartzen dituzten moduan.\nHelburuak eraginkortasunez lortzearren enpresa sistemako elementuak behar bezala koordinatu behar dira, enpresako pertsona eta sail bakoitzaren erantzukizunak eta eskumenak zehaztuz eta komunikaziorako bide egokiak erabiliz. Labur esanda, enpresak antolakuntza behar du.\nEnpresak ziurgabetasun-giro batean garatu behar du bere barneko jarduera zein ingurunearekiko harremana. Adibidez, enpresak ez du erabateko zehaztasunez jakiten zenbat ekoiztuko duen eta merkatuak zenbateko eskaria egingo dion. Ziurgabetasun-giro horretan etengabe informazio jaso, helburu berriak finkatu eta erabakiak hartu behar ditu eta horretarako enpresak kudeaketa izan behar du.\nAntolakuntzarako eta kudeaketarako enpresaren izaera ekonomikoaz gainera beste dimentsioak ere kontuan hartu beharko dira modu bateratuan:\nGuzti horretaz gainera, enpresaren antolakuntzan gizarte-erantzukizuna ere hartu behar da kontuan, ingurumenaren zainketa, enplegua eta gizartearen ongizate eta garapena enpresaren esku egoten baitira neurri handi batean.\nEnpresaren historia.\nEnpresa kapitalistak ezaugarri ezberdinak izan ditu historian zehar, feudalismoaren garaietatik egungo globalizaziora. Erdi Aroan artisauek enpresa familiarrak eratu zituzten, ofizioa belaunaldiz belaunaldi eskualdatuz, eta lehenengo burgesia izan zela baiezta daiteke, artisau maisuak askotan bere mendean langileak izan eta botere politiko nabarmena eskuratzen hasi baitziren. XVI. mendetik aurrera, merkataritza garatzen hasi zenean merkatariek hartu zuten enpresaburutzaren lidergoa, familiaren ordez merkataritza-enpresen finantzak ahalbidetu zitzaketen bazkideen arteko lankidetza bultzatuz. Merkataritza-kapitalismoaren garaia izan zen hura. Industria Iraultza nagusitu zenean, enpresa industrialek behar zuten kapital itzelen beharrak sozietate motako enpresak sorrarazi zituen, antolakuntza mila konplexuago batez. XX. mendean zehar, kapitalismoaren zabalkundearekin batera, enpresen hazkundea hartzen da helburu nagusitzat eta halatan enpresak biltzeko prozesu bati ekiten zaio, multinazionalak sortuz. Enpresa mota hauetan hasten da enpresaren jabe eta enpresako zuzendarien arteko bereizketak, enpresetako nagusitza azken hauen esku utziz . Aldi berean, enpresak bere izaera konplexua, antolatua eta deszentralizatua nabarmentzen ditu, aurreko garaietako sinpletasunaren aldean. XX. mendearen bukaeran, hazkunde eta bateratze-prozesu hori areagotu egiten da globalizazio fenomenoak bultzaturik eta finantza-boterearen kontrolpean.\nEnpresaburua.\nEnpresa kapitalistan funtsezkoa da enpresaburuaren figura. Historian zehar ezaugarri ezberdinak izan ditu. Iraultza Industriaren hasieran, enpresaburua kapitalista edo ekoizpen-baliabideen jabea da eta aldi berean modu pertsonalean enpresa zuzentzen duena. Kapitalismotik jabe kapitalista den enpresaburuak aparteko mozkina jaso behar duela ezartzen da, enpresaren jarduerak dakarren ziurgabetasuna eta arriskua saritzeko. Marxismotik berriz enpresaburuak legez kanpo eskuratzen du irabazia, langileei erositako lanaren zati bat, gainbalio izenekoa, bereganatuz.\nEnpresaburuak bereganatzen duen arriskuaz haraindi, beste teoria zenbaitek enpresaburuaren zeregina azaltzen saiatu dira. Alfred Marshallek enpresaburuak bere antolakuntza edo kudeaketa ekartzen duela iradoki zuen, lurra, kapitala eta lanaz gainera \"laugarren ekoizpen-faktorea\" osatuz. Joseph Schumpeteren teorian, enpresaburuaren ezaugarri nagusia berritzailea izatea da: ekonomia orekan dagoenean, enpresaburuak ez du aparteko mozkinik lortzen eta enpresan berrikuntza bat sartzean ekonomia osoan sortzen den desorekaren ondorioz lortzen du aparteko saria. John Kenneth Galbraith ekonomialariak tekno-estruktura terminoa sortu zuen XX. mendean zehar enpresaren jabetzaren eta kudeaketaren artean sortutako bereizketaren ondorioz enpresetan sortutako botere berria izendatzeko. Bere iritziz, XX. mendean zehar enpresa handietan jabeek enpresaren kontrola galdu egin dute zuzendari eta teknikoen mesedetan. Ondorioz, enpresaburua ia ez da enpresaren jabea baizik eta enpresako zuzendarien taldea izango.\nEgun, globalizazioaren ondorioz, enpresak merkatuak etengabe sortzen duen informazioa aztertu behar du, gero eta zabalagoa eta konplexuagoa den errealitatean egokitasunez murgiltzeko. Teknologia, antolakuntza eta kudeaketa arloetan sortzen diren berrikuntzak bereganatu eta enpresara egokitu ere egin behar ditu. Halatan, ekinzale terminoa sortu da, sortzen diren dema eta aukera berriak aztertzen dituen pertsona izendatzeko, enpresaburuaren izaera dinamikoa nabarmenduz.\nEnpresaren antolakuntza.\nAntolakuntza-sistema zenbait eratu daitezke enpresa batean, formalizazio-maila, agintaritza-kate eta komunikazio-modu ezberdinekin. Muturreko bi antolakuntza-sistema bereiz daiteke enpresa batean: burokrazia eta adhokrazia. Sistema burokratikoak edozein unetan sor daitezkeen egoeretarako irtenbideak ematen ditu: enpresan burutu beharreko jarduera eta lanak egonkorrak dira eta noiz, nork eta nola egin behar diren guztiz zehazturik dago arau ofizialen arabera, hierarkia eta lanaren espezializazioa bultzatuz. Adhokrazian, berriz, unean-unean erabakitzen da egoera eta arazo bakoitzari aplikatu beharreko irtenbiderik egokiena, erabateko malgutasunez. XX. mendearen hasieran Max Weber soziologoak burokrazia goraipatu eta antolakuntza-modu gorentzat hartu zuen eta geroztik enpresetan ere garatu den antolakuntza mota ugariena izan da .\nGarai berean, Henry Fayol ingeniariak antolakuntza-teoria garatu zuen, \"fayolismo\" izeneko eskola sortuz: bere administraziorako 14 puntuak (besteak beste, lanaren zatiketa, agintaritza, zuzendaritza bakarra) eta enpresa bateko sei funtzio bereizi zituen (teknikoa, komertziala, finantzarioa, kontabilitatea, segurtasuna eta aurreko guztiak kontrolatzen dituen funtzio administratiboa), gerora enpresa gehienak sail ezberdinetan antolatzeko balio izan duena. Kudeaketa arloan ere zuzendari baten eginbeharrak zehaztu zituen Fayolek eta egun ere indarrean dagoen kudeaketa-metodologia arruntena da: aurreikusi edo planifikatu, antolatu, agindu, koordinatu eta, azkenik, kontrolatu.\nAntolaketa-egiturak enpresako eragile eta sail edo departamentuen arteko aginte, komunikazio eta erantzukizun harremanak zehazten ditu. Antolaketa-egiturak zabalak edo estuak izan daitezke. Antolaketa-egitura zabaletan zuzendari batek sail anitz ditu bere mendean: horrela egitura arinagoa eta komunikazioa errazagoa bada ere, zuzendarien lana gehiegizkoa izan daiteke, sail asko kontrolatu behar baititu. Antolaketa-egitura estuetan aginte-maila anitz dago: zuzendaritzaren lana erraztu egiten da, bere mendean sail gutxi dituelako, baina komunikazioa zaildu egin daiteke. Hierarkiazko antolaketa-egitura hauekin batera, aholkularitza lana egiten duten sailak edo \"staff\" izeneko sailak eta erabakiak batera hartzen dituzten eragileen taldeak edo batzordeak ere era daitezke enpresa batean. Antolaketa-egitura matriziala ere osa daiteke, proiektu baten inguruko eragile eta adituak bilduz, buru anitzeko koordinazio batekin batera, hierarkia bertikalaren ordez erantzukizun horizontala bultzatuz. Modu zabalago eta iraunkorrago batez, autogestioa ere agertzen da hierarkia eta botere-harremanetan oinarritzen diren antolaketa-egituren alternatiba moduan. Hauetan, kudeaketa osoa modu demokratikoan egiten da enpresako langile guztien artean. Nolanahi ere, komunikazio egokia eta langile guztien parte hartzea enpresan izaten diren gatazkak ekiditeko funtsezkoak dira.\nSail bakoitzaren ardurak finkatu edo departamentalizaziorako irizpide anitz dago: enpresako funtzioen arabera eratu daiteke, marketin, finantza, ekoizpen, kontabilitate eta giza-baliabideen sailak bereiziz, besteak beste; enpresak eskaintzen dituen produktu edo zerbitzuen arabera antola daiteke edota enpresa aritzen den eskualde edo bezeroen arabera. Enpresa barneko ekoizpen-azpiprozesuak kontuan hartuz ere egin daiteke.\nNolanahi ere, antolakuntza formalaren parean, enpresa guztietan langileen arteko harreman pertsonalak (adiskidetasunezkoak eta ezinikusiak), komunikazio modu alternatiboak eta berehalako lankidetza ere badaude, antolakuntza informala osatzen dutenak. Antolakuntza informala aukera bat izan daiteke enpresaren garapenerako, berrikuntzarako ideiak sortu, kudeaketa lana erraztu eta langileen arazo pertsonalak konponduz adibidez, baina askotan antolakuntza formalaren aurka jo ere egiten dute (zurrumurruak sortzen direnean, esaterako) enpresaren jarduna oztopatuz. Antolakuntza informala bere ohiturak eragingo dituen aldaketen aurkakoa izaten dela ere kontuan hartu behar da. Enpresaren kultura kontzeptua ere garatu da, enpresako kideek partekatzen dituzten balore eta gogoen multzoa adierazteko, balio sinbolikoaz gainera enpresako helburuak lortzeko ere kontuan har daitekeena.\nEnpresa eta ingurunea.\nEnpresa sistema irekia da, ingurunearekin harreman estuak baititu. Proiektu bat abiarazi, indarrean daudenak kudeatu edo enpresa berri bat sortzean, inguruneak eskaintzen dituen aukerak eta erakusten dituen mehatxuak aztertu behar dira.\nIngurune soziopolitikoa.\nOinarrian, enpresari sistema ekonomiko eta soziopolitikoak eragiten dio. Kapitalismoa edo merkatu-ekonomia, alde batetik, enpresa eta bertako ekoizpen-baliabideen jabego pribatuan eta enpresak sortu eta jarduteko askatasun-printzipioetan oinarritzen da. Horrela, gizabanakoaren ekimen askeak gizartearen aberastasuna eta ongizatea ekarriko dituztela esaten da, enpresa guztietan era optimoan zenbat ekoiztu eta zer preziotan saldu behar den finkatuko duen merkatu orekatzaileari esker. Kapitalismoaren baitan, ordea, aldaera zenbait ere badago. Alde batetik badira estatuaren esku sartzea aldezten dutenak, enpresen jarduera askeak erregulatu eta kontrolatu nahian eta enpresa pribatuek ekoizten ez dituzten ondasunak eta zerbitzuak modu eraginkorrago batez eskaintzeko, gizartearen ongizatearen mesedetan. Liberalismo ekonomikoaren muturreko ikuspuntu baten arabera, berriz, estatuak ez du enpresen jardueren arlo ekonomikoan inongo parte hartzerik izan behar.\nKapitalismoaren aurka eta marxismoaren ideologian oinarritua, komunismoa aldarrikatzen zuten herrialde zenbaitek (SESB, Kuba, Vietnam, ...) ekonomia planifikatu baten alde egin zuten XX. mendean zehar, enpresen sorrera eta funtzionamendua estatuaren esku utziz. Enpresa hauek, ordea, inefizientzia arazo handiak jasan zituzten, lehiakortasun-ezak zekarren desmotibazioaren eta burokrazia zentralizatu eta zurrun baten eraginez. Merkatu erregulatzaile bat ez egoteak ere prezio eta kopuruei buruzko erabaki egokiak hartzea eragozten zituen, produktu askoren eskasia ekarriz. Abantaila gisa, merkatuak izaten dituen gorabeheren mendean ez egotea aipa daiteke. Sistema komunistak zekartzan eragozpenei aurre egiteko, estatuaren kontroletik at eta langileek beraiek kudeatzen dituzten autogestio-enpresak ere izan dira, SESBeko kolkhoz enpresak esaterako, estatuaren jabetzakoak ziren sovjoz izenekoen aldean.\nSistema politikoaren egonkortasunak ere badu eragin nabarmena enpresen garapenean. Diktadura, ustelkeria eta gutxieneko segurtasun juridikoa eskaintzen ez duten herrialdeetan enpresak berriak sortu eta daudenen proiketuak garatzeko inbertsioak uxatu egiten ditu. Era zehatzagoan, herrialde bateko zuzenbideak eta enpresen inguruko erabaki politikoek enpresak garatu eta inbertsio berriak erakartzeko balio izaten dute, zerga-politikako pizgarri fiskalen bitartez adibidez. Enpresaren itxiera partziala edo totala planteatzean ere tokiko araudia aztertu behar da; lan-kontratuen inguruko araudiak, esaterako, oztopoak jar ditzake langileak kanporatzerakoan. Aldi berean eta nazioartean jarduten duten enpresen kasuan, kontuan hartu behar dira merkataritzarako oztopoak (arantzelak) eta nazioarteko merkataritzarako blokeak (Europar Batasuna, Mercosur, ...), abantaila zein oztopo izan daitezkeenak, enpresa merkataritza-bloke baten barruan edo kanpoan dagoen. Aurrekoez gainera, faktore soziokulturalek ere garrantzi handia dute. Biztanleen kontsumitu eta lan-bizitza baloratzeko ohiturek, eta modu zabalagoan, sinesmen eta baloreek, enpresa bateko jarduera nabarmen eragiten duten faktoreak izan daitezke.\nIngurune ekonomiko orokorra.\nEnpresa batek koiuntura ekonomikoa edo uneko egoera ekonomikoa zein ekonomia epe luzera eragiten duen egitura aztertu behar ditu bere jarduera kudeatzeko. Aztertu beharreko koiuntura-faktoreak ziklo ekonomikoa, inflazioa, trukaneurriak eta langabezia dira, besteak beste. Egiturari buruz kontuan hartu beharreko faktoreak garapen eta industrializazio-maila, soldata-maila, langileen trebakuntza eta lehiakortasuna izaten dira. Koiunturak enpresak epe labur eta ertainera egin behar dituen inbertsioak edo burutu beharreko proiektu berriak baldintzatzen ditu. Herrialde bateko egitura ekonomikoak, berriz, enpresa berrien sorrera, atzerriko kapitalentzeko erakargarritasuna eta bertako enpresen deslokalizazioa eragin dezake. Globalizazioaren eraginez, enpresek euren jardueretarako ingurune ekonomiko eta soziopolitiko egokienak dituzten herrialdeak hautatzea ohikoa bilakatu da XX. mendearen bukaeratik. Adibidez, Mexikoko \"maquiladora\" izeneko enpresen eredua (non arantzelik ordaindu gabe lehengaiak inportatu, bertako eskulan merkeaz baliatu eta produktu bukatuak esportatu egiten diren) mudu osora zabaldu da, Txina, India eta Afrikan. Globalizazioaren beste efektu bat enpresen nazioarteratzea izan da. Mundu osoan, enpresen kontzentraziorako joera ere nabarmena da, enpresak elkartuz eta merkatuan oligopolio egiturak sortuz, enpresa txikien jardun bakartia eragotziz.\nIngurune zehatza.\nEnpresa aritzen den sektore ekonomikoaren ezaugarriek ere bere jarduera eragiten dute. Sektore ekonomikoa egonkorra, denboran zehar bere ezaugarriak gutxi aldatzen direnean, edo dinamikoa izan daiteke, etengabe aldatzen denean, teknologia azkarreko sektoreetan esaterako. Ingurune dinamiko batean erabakiak hartzea zailagoa da, ziurgabetasun-giro batean murgiltzen baita enpresa. Merkatuaren dibertsifikazioa ere, enpresak produktu asko ekoiztu, bezero asko dituen edota bere merkatuak oso sakabanatuak dauden alegia, faktore garrantzitsua da enpresa baten kudeaketan. Enpresak ekoiztzen dituen produktu edo eskaintzen dituen zerbitzu-mota ere kontuan hartu behar da: adibidez, hartu beharreko marketin-erabakiak ez dira berdinak produktuak iraunkorrak direnean eta biziraupen laburra dutenean.\nMerkatuaren egitura, monopolioa, oligopolioa edo konpetentzia monopolistikoa den alegia, funtsezko faktorea da enpresa baten jardunean, enpresa murgiltzen den konkurrentzia-giroa eragiten baitu. Monopolioan, merkatuan enpresa bakarra aritzen denean alegia, enpresak lehiakiderik izan ez eta neurri batean prezio altuak jartzeko abantaila izaten du. Monopolio bat sortzeko beste lehiakideentzat sarrera-hesiak izan behar dira, hala nola enpresa sortzeko egin beharreko inbertsio itzela, teknologia konplexua edo enpresak bere jardueran duen eraginkortasun konparatibo handia. Oligopolioetan lehiakide kopurua txikia eta konkurrentzia handia da: enpresa erne egon behar da beste lehiakideek nolako erabakiak hartzen dituzten behar bezalako erantzuna emateko. Konpententzia monopolistan lehiakide kopurua oso handia da, sarrera eta irteera hesiak txikiak dira, merkatuko egoerari buruzko informazioa nahiko gardena izaten da eta produktuak antzekoak izan arren, enpresak saiatzen dira horiek desberdintzen (askotan marka eta bestelako atributu ukiezinen bitartez), bezeroa erakarri eta fidelizatzearren. Uneko merkatu-egitura gorabehera, enpresak lehikide berrien sarrera une oro aurreikusi behar du. Enpresak ekoizten duen produktu edo ematen duen zerbitzua mehatxatu dezaketen ordezko produktu eta zerbitzurik badagoen ere aztertu behar du. Lehiakideez gainera, enpresak bezero eta hornitzaileen negoziazio-ahalmena ere kontuan hartu behar ditu. Adibidez, denda txiki batek hornitzaileek inposatzen dizkioten baldintza gogorrei aurre egiteko, beste denda txikiekin elkartu eta bere negoziazio-ahalmena handituko du.\nProduktuak ekoizterakoan enpresak abantailak lor ditzake kostuetan, eskala-ekonomiak, esperientzia-kurbak eta hedadura-ekonomiak erabiliz. Adibidez, eskala-ekonomietan ekoizpenaren bolumena handitzean unitateko kostuak murriztu egiten dira. Baina kostuak murrizteko aukera hauek ez dira sektore guztietan gertatzen.\nEnpresaren arlo funtzionalak.\nEkoizpen-arloa.\nEkoizpen-funtzioa, zentzu teknikoan harturik, enpresaren muinean kokatzen da, enpresak \"input\" edo lehengai zenbaitetatik ekoizpen-prozesuaren bitartez balio erantsia duten ondasun eta zerbitzuak ekoizten baititu funtsean. Hala ere, balio erantsia enpresaren beste arloetan ere sor daitekeela ohartu behar da, produktuak berezko balioaz gainera, besteak beste produktua aurkezteko moduak eta saldu ondorengo zerbitzuak ere balio erantsia gehitzen baitute.\nProduktuaren ezaugarriak, merkatu-mota eta teknologia dira ekoizpen-prozesuaren inguruko erabakiak hartzerakoan kontuan hartu beharreko faktoreak. Hartara, ekoizpena eskabidearen araberakoa edo merkaturatu edo biltegiratzeko izan daiteke, besteak beste. Adibidez, produktuak ekoizpen-denbora altua eskatu eta aldi berean desberdindua denean, eskabidearen araberako prozesua da egokiena, prozesu hauetan langilegoak trebakuntza handiagoa behar duela kontuan hartu behar bada ere; merkaturatu edo biltegiratzeko prozesuak produktuak unitate kostu txikiak dituenean izaten da egokiagoa eta ekoiztu beharreko kopurua enpresak dituen merkatu-aurreikuspenei jarraiki erabakitzen da.\nEkoizpen-prozesuaz gainera, ekoizpen-arloan hartu beharreko erabakiak ekoizpen-ahalmena (enpresa ekoizteko gauza izango den bolumenerako dimentsioa, alegia), lan-indarra (zenbat langile, bakoitzak egin beharreko lanak eta erantzukizunak, erredimenduak, ikuskapena), kalitatea (produktuak bete beharreko zehaztapenak zentzu teknikoan, kalitatea enpresa osoko arloetara zabaltzen den kontzeptua baita), inbentarioak eta lan-segurtasuna dira besteak beste. Kontuan hartu behar da ekoizpen-arloan hartu beharreko erabakiak estrategikoak (ekoizpen-prozesuaren dimentsioa, esaterako) eta taktikoak (jardueren programazioa, esaterako) izan daitezkeela.\nMarketin-arloa.\nAintzinean, bezeroa enpresaren salmenten iturri moduan soilik ikusten bazen ere, gaur egungo enpresaren filosofian bezeroaren beharrak asetzea funtsezkoa da konkurrentzia nagusi diren ingurunean, non bezeroak aukera zabalak dituen edozein ondasun edo zerbitzu eskuratzeko. Marketina da bezeroaren beharrak asetzea helburutzat hartzen duen enpresa-arloa. Marketin arloak merkatuaren ikerketarekin abiaraziko du bere jarduera, merkatuak eskatzen dituen produktu eta zerbitzuak eta horien ezaugarriak zehazteko; ekoiztu beharreko produktuaren salmenta aurreikuspena ere bere erantzunkizuna da. Produktua merkaturatzeko estrategietako bat merkatu-segmentazioa da, non enpresak merkatuko kontsumitzaile talde jakin eta zehatz bati bakarrik ekiten dio, bere beharrak kontuan hartuz, talde horren fideltasuna irabazi nahian. Produktuaren banaketa nolakoa izango den (dendak erabiliz, online, ...) eta ontziratzea ere erabaki behar dira marketin-arloan. Prezio-politikan ere marketin-arloak badu bere zeregina, salmenta-sustapenaren bitartez adibidez. Produktuaren atributu fisikoetaz gainerak, marketinak marka ere lantzen duen eremu bat da. Produktua eta marka zabaltzeko, enpresak publizitatea erabiltzen du.\nFinantza-arloa.\nEnpresaren finantza-funtzioak enpresak bere jardueran behar dituen kapital-beharrak lortu eta mantentzeaz arduratzen da. Enpresak egin behar dituen inbertsioen bideragarritasunaz eta errentagarritasunaz ere arduratzen da. Enpresaren kapitala, zentzu hertsian, jabe edo bazkideek jarritako diruak osatzen du. Finantza-iturriak dira, halaber, epe luzerako maileguak zein epe laburrerako beste iturri zenbait (hornitzaileei ordaintzeko epearen atzerapena, adibidez). Pasiboa osatzen duten kapital hauek ekoizpen-faktore finko (instalazioak, makinak, adibidez) zein zirkulatzaileak (behar den gutxieneko inbentarioa) eskuratzeko erabiltzen dira. Horiekin enpresak bere jarduera burutu eta bezeroei egindako salmentei esker, enpresak finantza-baliabide berriak jasoko ditu. Finantza-funtzioaren zeregin nagusienetako finantza-iturrien epea (zorrak noiz itzuli behar diren) kontrolatzea da, aurrekontuen bitartez besteak beste, enpresa une oro zorrak kitatzeko egin behar dituen ordainketei aurre egiteko likidezia izan dezan.\nFinantza-baliabideak eskuratzeko, enpresa banku edo bestelako finantza-bitartekariengana jo dezake. Burtsan eta bestelako finantza-merkatuetan ere baliabideak lor daitezke, akzio berriak jaulkiz kapital-zabalkuntza delakoen bitartez, adibidez. Leasing edo berarekin batera erosteko aukera duen ekipamenduen alokairua finantzaziorako modu berezietako bat da. Enpresak autofinantzazioa ere egin dezake, irabazien zati bat kapital-baliabideak osatzera eramanez edo amortizazioaren bitartez esaterako.\nGiza baliabideak.\nEnpresa bateko langileek osatzen dituzte giza baliabideak. Giza baliabideen funtzioak enpresako langileen hautaketa, kontratazioa eta enpresa barneko promozioa, ordainsarien politika, trebakuntza, lan-segurtasun eta arriskuak, langileen arteko harremanak eta enpresak langileekin dituen harremanak (sindikatuekin, esaterako) izaten ditu eskumen gisa. Langileak eta, beraz, giza baliabideak, enpresa guztietan badaude ere, enpresa handietan soilik izaten da sail antolatu berezi bat funtzio horrentzat eta zuzendaritza nagusiak berak hartzen du sarri giza baliabideen inguruko gaien erantzukizuna. Giza baliabideen sail bereizia dagoenean, psikologo eta giza zientzietako bestelako profesionalen buruzagitzapean egoten den saila da, langileekiko harremanetan pertsonei entzun eta zuzentzeko gaitasun handia behar izaten baita. Antzinean, langileak langile soiltzat hartu eta bere produktibitateari bakarrik behatzen bazitzaion ere, enpresa aurrerakoiak langileak bere lan-motibazioa garatu eta enpresaren kudeaketan integratzea ditu helburu, aldi berean bere gogobetetasun pertsonalaren alde lan eginez.\nZuzendaritza.\nZuzendaritzaren eginkizuna, kargu goren moduan, enpresaren kudeaketa estrategikoa da: enpresako helburuak finkatu eta horretarako politikak eta programak erabaki (plangintza), helburu horiek lortzeko baliabideak prestatu eta koordinatu (antolakuntza), pertsonak ekintza horietarako bultzatu (zuzendaritza lidergo moduan) eta helburuen lorpenaren kontrola burutzea alegia. Halatan, zuzendaritzaren zeregin nagusia erabakiak hartzea da, helburuak, politikak eta kontrola zehazteko jasotzen den informazioa aztertuta ekintzarako bidea zabalduz.\nBestalde, enpresaren antolaketa-egituran beste zuzendaritza-maila apalagoak izan daitezke, enpresa handietan batik bat; hala nola, marketin, finantza edo giza-baliabideen arloan. Arlo-zuzendaritza hauen funtzioa zuzendaritza nagusiarekin lankidetzan aritzea eta bertan hartzen diren erabakiak eta zehazten diren politikak eta programak egunez egun aurrera eramatea da. Zuzendaritza nagusiarentzat informazioa osatzea, txostenak osatuz, ere izaten dute eginkizun. Euren rola, beraz, administratiboa dela esan daiteke, enpresaren egunez eguneko jardunean. Hartara, zuzendaritza gorenaren gaitasunak kontzeptualak eta lidergoarekin lotutakoak izan behar diren bitartean, administrazio-zuzendaritzak gaitasun teknikoak izan behar ditu batez ere. Hori guztia dela eta, antzinean enpresen buruzagitza jabearen esku soilik bazen ere, egun trebakuntza zorrotza duten pertsonak behar dira kudeaketa eta administrazioa behar bezala egiteko; era horretan, jabetza eta zuzendaritza bereizirik ageri dira egun eta enpresaren boterea teknokrazia baten esku geratu da kasu askotan.\nKontrola: kontabilitatea.\nEnpresa guztiek behar dute bere baitako zein kanpoko eragileekin dituzten harremanei buruzko informazioa jaso, erregistroa egin eta aztertu. Informazioa erabaki egokiak hartu eta ezarritako helburuak aurreikusita bezala gauzatzen ari diren egiaztatzeko erabili behar dira. Arlo hau zuzendaritzaren mendean egoten da zuzenean, zuzendaritza baira informazio hau baliatuko duena bere kudeaketarako. Enpresak jasotzen duen informazio mota garrantzitsuena kontabilitatea. Kontabilitatean modu sistematikoan jasotzen dira enpresaren ondarea enpresak bere jardueran burutzen dituen eragiketak, kanpoko eragileekin zein bere baitan. Kontuan hartu behar da enpresak legez ere bere kontabilitatea burutu behar duela, besteak beste, lortutako irabazien gainean ordaindu beharreko zerga kalkulatzeko.\nI+G+b.\nIkerkuntza, Garapena eta berrikuntzaren arloetan, betidanik egon dira enpresetan berrikuntzak ezartzen saiatzen diren pertsonak, enpresa txikietan ekoizpeneko teknikariak normalean, eta enpresa ertain eta handietan berriz, ekoizpenetik bereizitako departamenduak. Hauek izen desberdina jaso izan dute, hala nola \"\"Bulego teknikoa\", \"Ingeniaritza\", \"Berrikuntza\", \"I+G+b departamendua\", \"etab.\nFuntzio nagusia prozesuak eta/edo produktuak hobetzea da, merkatuan lehiakorragoak izateko. Bestalde, iragango urteetan enpresa tradizionalei beste kategoria bat gehitu zaie: \"Oinarri teknologikoko enpresak\", non I+G+b bilakatu da bere jarduera garrantzitsuenetakoa, salmenten % 25tik gorako aurrekontuarekin.\nBerrikuntzak merkaturatzea enpresen zeregin nagusia izan arren, badira ikerkuntzan eta garapenean ere aritzen direnik. Eta hiru arloen mugak definitzeko, hainbat saio egin dira azken hamarkadetan, nazioarteko eragileak ados jarri arte. Horrela sortu ziren Frascatiko Eskuliburua, Ikerkuntza eta Garapenaren motak eta arloak sailkatzen zein aztertzen dituena, eta Osloko Eskuliburua, berrikuntzari buruzko informazioa biltzeko eta aztertzeko nazioarteko gida nagusia.\nHain zuzen, eta orokorki aztertuta, enpresa gehienak soilik berrikuntza arlora murgiltzen dira, berrikuntza irekiaren kontzeptuan (\"\" bezala ezagutua). Horrek dakar, Ikerkuntza nagusiki Unibertsitateen zeregina dela, eta Garapena Teknologi Zentroena. Halaber, enpresen artean sortutako klusterretan ere, berrikuntza lankidetzan eginaz sinergiak lortzen dira.\nBerrikuntza departamenduetan barne-ekintzailetza sustatzen da, katalogoko produktu zein zerbitzu berriak merkaturatzeko. Eta tarteka, baita, enpresa nagusiko dinamikatik kanpo arituko diren spin-off edo enpresa berriak sortzen dituzte, sarritan beste enpresa batzuekin jabetza partekartuz.\nEuropar Batasuneko Programa ezberdinek berrikuntza proiektuei laguntza finantzarioak ematen dizkiete, bereziki ren bitartez. Antzerako programak dituzte Espainiako Gobernuko Berrikuntza Ministerioak eta Eusko Jaurlaritzako Industria Sailak.\nEnpresen kontzentrazio eta elkartzea.\nEnpresak jarduten duen sektore ekonomikoa kontzentratua dagoela esango da enpresa gutxi direnean sekotre menderatzen dutenak. Horrela, monopolioa dagoela esaten da enpresa bakar bat aritzen denean sektorean, eta oligopolioa, enpresa gutxi aritzen direnean. Kontzentrazioa enpresak elkartuz egin daiteke eta horretarako arrazoiak teknikoak, eskala-ekonomiak eta esperientzia kurbak, edo finantzarioak izaten dira. Kontzentrazioa horizontala (jarduera berean aritzen diren enpresak elkartzen direnean) edo bertikala (ekoizpen prozesu bereko enpresak biltzen direnean, hornikuntza bermatuz eta transakzio-kostuak ekidinez) izan daiteke. Beste batzuetan, enpresa bera sektore anitzetan aritzen da, sektore bakar batean aritzea ekar dezakeen arriskua gutxitzeko, konglomeratu izeneko multzoa osatuz.\nEnpresak lekartzeko hainbat modu dago: fusioa, elkartu egiten direnean; absorzioa, batak bestea bere baitan hartzen duenean; afiliazioa, batak beste baten kontrola hartzen duenean kapitalaren zati handi bat hartuz edo itunak eta akordioak.\nEnpresa eta langileak.\nEnpresaren faktore nagusietako, kapitalarekin batera, lana burutzen duten langilegoa da. Enpresak bere langileekin dituen harremanak modu zenbaitetan gauza daitezke. Enpresa kapitalistan langileek euren lana saltzen dute, soldata izeneko ordainsari baten trukean, enpresaren kudeaketan inongo parte hartzerik gabe. Gainera, marxismoan enpresaburuak langileak egindako lanaren balioaren zati bat bereganatzen duela baieztatzen da, kapitalismotik gainbalio hori enpresaburuak jarritako kapitalarengatiko ordainsaria dela adieraziz justifikatzen den bitartean. Enpresaburuen eta langileen arteko dialektika hori dela eta, bien arteko harremana gatazkatsua izan da historian. Kapitalismo modernoan, antzinako klase-borroka alde batera utzita, harreman hori langileen interesak defendatzen dituzten sindikatuen bitartez erregulatu da. Hala ere, maiz gertatzen da enpresaburuen eta langileen arteko gatazkak soldata eta lan-baldintzen eztabaidaren inguruan. Euren eskaeren alde langileek grebak egiteko eskubidea dute eta negoziazio kolektiboa enpresaburuekin funtsezko tresna izaten da enpresa eta langileen arteko lan harremanak zehazteko.\nHirugarren Industria Iraultzak eta XX. mendeko amaierak ekarritako globalizazioak ekoizpen-metodo berriak ekarri ditu, errendimendu hutsaren ordez kalitatea eta malgutasuna bultzatuz. Halatan, taylorismo eta fordismoan oinarritutako lehengo hierarkiazko antolaketa-egituren aldean, langileen esperientzia eta lankidetza eskatzen dituzten ekoizpen-prozesuak dira egun nagusi, toyotismo eta just-in-time metodoetan bezala esaterako. Kasu gehienetan, ordea, langileen partehartze zuzen honek ez du lan-baldintzetan hobekuntzarik ekarri eta esplotazio-modu berriak sortu ere egin dira, hala nola langileen prekarietatea, mugikortasuna, langilegoaren sailkapena eta lan-harremanen indibidualizazioa.\nEnpresa langileek beraiek kudeatzen dute beste kasu batzuetan. Kooperatiba izeneko enpresetan enpresaren jabeak langileak beraiek dira eta kudeaketari buruzko erabaki garrantzitsuenak beraiek hartzen dituzte modu demokratikoan, zuzendarien esku administrazioa soilik utziz eta langileen soldatak parekatuz. Dena den, merkatu ekonomian txertaturik jardun behar izateak kooperatibak praktika kapitalistak burutzera bultzatu ditu, jabeak ez diren eta ondorioz eskubide mugatuak dituzten langileak kontratatuz eta langileen soldaten arteko ezberdintasunak areagotuz.\nEnpresa motak.\nJabetzaren arabera.\nEnpresaren jabetza-motak eta ondoriozko nortasun juridikoak enpresaren helburuak eta antolakuntza, erabakiak hartzeko eskumena eta hartzekodunekiko erantzunkizuna eragiten dituzte. Enpresaren nortasun juridikoei buruzko legeria herrialde bakoitzaren merkataritza-kodean biltzen da batez ere. Era horretan, enpresa mota hauek bereiz daitezke:\nBanakako enpresak.\nBanakako enpresak: enpresaren jabea pertsona fisiko bakarra da, langile autonomoa. Eta pertsona fisiko moduan erantzukizun mugagabea du enpresak sortutako obligazioak betetzeko, enpresaren ondarea eta ondare pribatua bereizi gabe. Merkataritza-zuzenbideak, ordea, enpresaburu eta bazkideen erantzukizuna mugatzen duten aukerak sortu ditu, eta negozio txiki gehienetan, bereziki zerbitzuen arloan, banakako enpresaren figura aukeratzen dute ekintzaile gehienak.\nEnpresa familarrak.\nEnpresa familiarretan jabetzaren gehiengoa familiaren baten esku egoteaz gain, pertsona horiek enpresaren kudeaketan rol nabarmena dute.\nSozietate anonimoak.\nBazkideen ekarpenek osaturiko kapitala akzioetan banatzen da, bazkideen ekarpena bere esku dauden akzioek adierazten duten zenbatekora mugatuz. Akzio hauek eskualdatu egin daitezke baldintzarik gabe, eta ondorioz bazkideak edo enpresaren jabeak aldakorrak izan daitezke denboran zehar. Hortik dator sozietateak duen \"anonimo\" izena. Mundu mailan gehien zabalduta dagoen enpresa mota da, kapitala gehitzeko burtsara joatea ahalbideratzen duelako. Horrela, nazioarteko inbertsio funtsak enpresen akziodun nagusiak iristera ailegatzen dira. USAn kokatuta dagoen beditaniko enpresa iparramerikarra baten akziodunen gehiengoa, atzerrikoa izan daiteke. American Enterprise Institute eta Heritage Fundazioaren China Global Investment Tracker-ek dioenez, Txinak mundu osoan jarraitzen du inbertsio handiak egiten. Inbertsio mota horien hartzaile nagusia Estatu Batuak dira, 180 mila milioi dolar baino gehiago jaso baitzituzten 2005eko urtarriletik 2019ko ekainera.\nEnpresa mistoak.\nAldi berean estatuaren eta eragile pribatuen partaidetza dutenak. Sektore batzuetan gobernuek interes estrategikoa dute aktibitate batzuk kontrolatzeko, edo kapitala handitzeko, adibidez telekomunikazioan edo industria militarrean. Kasu hauetan epe ertain edo luzeko partaidetza izaten da. Halaber, krisian sartzen diren enpresetan gobernua akzioduna bilakatu daiteke, langabezia ekiditzeko eta arazo sozialak txikiagotzeko leku deprimituetan, adibidez ontzigintzan edo meatzaritzan. Hemen, partaidetza epe motz edo ertainekoa izango daiteke, arazoak konpondu arte edo inbertitzaile pribatuak aurkitu arte. Partaidetza hauek gauzatzeko, gobernuek SPRI Taldea (\"Enpresa-garapenerako euskal agentzia\") bezalako elkarteak sortzen dituzte.\nKooperatibak.\nKooperatibetan enpresaren jabeak eta kudeatzaile nagusiak enplegatuak beraiek dira, era autogestionatuan. Mundu osoan barreiaturik daude, bereziki lehen sektorekoak, eta normalean tamaina txiki edo ertainekoak izaten dira. Euskal Herrian arlo ia guztietan daude: nekazaritzan, irakaskuntzan, finantzatan, industrian, ikerkuntzan, zerbitzuetan eta banaketan.\nSozietate zibilak.\nSozietate zibiletan eta ondasun komunitateetan, enpresaren izaera bazkideak diren pertsona fisikoekin dator bat eta beraz, erantzukizun subsidiario, solidario eta mugagabea du, ondasun komunitateetan bazkide bakoitzaren partizipazio-kuotaren araberakoa bada ere. Espainiar zuzenbidean ez dute merkataritza-izaerarik eta beraz, ez dute Sozietateen gaineko Zerga ordaindu behar.\nSozietate kolektiboak.\nHauetan bazkideek erantzukizun subsidiario, solidario eta mugagabea dute eta beraz, bazkideek elkarrekiko konfiantza osoa dutenean osatzen dira, sozietate zibiletan bezala. Merkataritza-izera du eta beraz, Sozietateen gaineko zerga ordaindu behar du.\nSozietate komanditarioak.\nSozietate hauetan bakide kolektiboak zein komanditarioak daude; bazkide kolektiboek lana zein kapitala jartzen dituzte eta erantzukizun mugagabea dute; bakide komanditarioek, berriz, kapitala bakarrik jartzen dute eta euren erantzukizuna kapital horretara mugatzen da.\nErantzukizun mugatukoak.\nSozietate anonimoekin batera, sozietate-mota ugariena da; bertan bazkideek jarritako kapitalera mugatzen den erantzukizuna dute, baina printzipioz euren ekarpena ezin zaio beste pertsona bati eskualdatu.\nEnpresa publikoak.\nEnpresa publikoak: estatua da enpresaren jabea enpresa publikoetan eta horietan helburua ez da izaten ahalik eta irabazi handienak lortzea, baizik eta errentagarritasun ezagatik merkatuak batzuetan eskaintzen ez dituen ondasun eta zerbitzuak eskaintzea. Hor azpisektore asko daude, hala nola garraio publikoa, ur zerbitzuak, zaborra eta hondakinak, etabar. Euskotren edo Euskadiko Kirol Portuak dira adibide garbiak.\nTamainaren arabera.\nTamainaren arabera enpresa handiak, ertainak eta txikiak bereizten dira. Askotan enpresa txikiak eta ertainak batera sailkatzen dira, ETE edo \"Enpresa Txiki eta Ertainak\" akronimoa erabiliz, 1etik 249 arteko enplegatu dituztela, eta urtero 50 milioi euroko fakturazioa gehienez.. Enpresak horrela sailkatzeko irizpideak langile kopurua edo fakturazioa izaten da, sektore ekonomiko ezberdinetan enpresak berez handiagoak edo txikiagoak izaten direla ere kontuan hartuz. Enpresaren tamainaren araberako sailkapenerako irizpide zehatzak izaten dira herrialde guztietan estatistika-erakunde ofizialen eskutik, enpresei buruzko estatistikak osatzearren.\nEuropar Batasunak ETEak sustatzera zuzendutako hainbat finantzaketa-programa ditu, hainbat lehentasunezko eremutan kontzentratuz, adibidez, ekintzailetza eta gaitasunak sustatu, ETEek merkatuetara sarbidea eta hazkunde potentziala hobetu, eta dituzten eragileekin elkarrizketa eta kontsulta sendotu. Mundu mailan berriz, ETEen gain dago negozioen %90a eta enpleguaren %50 baino gehiago.\nEnpresa txikiak.\nEnplegatu batetik berrogeita bederatzi arte dituztenak dira. Batetik hamar artekoei, mikro-enpresak ere deitzen zazkie, azpikategoria bezala. Normalean zuzendariaren esku geratzen dira arlo funtzionalen ardura gehienak, eta ez da departamendu egituraturik egoten. Enplegatuek arlo desberdinetako betebeharrak izaten dituzte, lan egiteko era malguagoan. Enpresa txikiek hainbat abantaila dituzte, hala nola giza harreman estuagoak mantentzea, negozioaren ikuspegi osoagoa izatea, mami aberatsagoko lanpostuetan jardutea, eta pertenentzia sentimendu handiagoa izatea. Eragozpenen artean berriz, negozioaren larregizko menpekotasuna zuzendariarenganako, enplegatuen espezializazio falta, eta finantza-baliabideak lortzerakoan zailtasun handiagoak izaten dituztela.\nEnpresa ertainak.\nBerrogeita hamar enplegatutik berrehun eta berrogeita bederatzi artekoak dira. Departamenduak egituratuta daude, eta zuzendaritzan talde batek hartzen ditu erabakiak. Badira handitzerik nahi ez duten tamaina honetako enpresak, dinamikotasuna mantentzeko eta jarduera burokratikoetan ez erorzteko. Ondorioz, ekoizpen plantak dibersifikatzen dituzte nazioan bertan, edo atzerrian filialak sortu.\nEnpresa handiak.\nBerrehun eta berrogeita hamar enplegatutik gorakoak dira. Bizpahiru arrazoi nagusi daude enpresa hauen handitasunerako. Alde batetik sektoreak berak eskatzen du, inbertsio garrantzizko azpiegiturak behar dituztelako, hala nola energia elektrikoan edo petrokimikan. Beste kasu batzuetan, eskalako ekonomiak ezinbestekoak dira errentagarriak izateko, hots, automobilgintzan edo aeronautikan. Eta badira sektoreak, baita, I+G+b inbertsio handiak eskatzen dituztenak, adibidez farmazeutikoa edo informazio teknologiak.\nProduktuaren arabera.\nSaikapen hau ekoizpen enpresetara soilik mugatzen da, zerbitzuen sektoreak ezaugarri ezberdinak dituelako.\nAzken produktua.\nEkoizpen kateko azken enpresa denean, produktua merkaturatzen duena. Horrek produktuaren aurkezpen komertziala eskatzen du, eta marketin zein salmenta indarraren aldetik egitura sendoak, bereziki:\n- Marka edo markak, izen komertzialak, logotipoak eta sektoreak erabiltzen dituen ezaugarri guztien jabe izatea.\n- Banaketa sare propio bat. Komertzial kanal desberdinak erabiltzen ditu, handizkako eta txikizkako bezeroekin. Horretarako, eta merkatu ezberdinen tamainaren arabera, salmenta sare bat behar da komisionistekin, delegatuekin, eta hainbat kasutan delegazio komertzialekin.\n- Marka propioak eta marka zuriak, sektoreko beste enpresa batzuen hornitzaile bilakatuz. Ekoizpen serieak handitzea ahalbideratzen du estrategia honek, kostu unitarioa jaitsiz.\n- Marketineko baliabide guztiak erabiltzea: katalogoak, publizitatea, sektoreko azokak, erakusketak, produktu pilotoak, bezeroen konbentzioak, etab.\nOsagaiak.\nOsagaiak ekoizten dituen enpresa bat beste enpresa baten hornitzailea da. Bigarren honek bere produktua merkaturatu egingo du. Euskal Herrian enpresa industrial gehienak osagaiak ekoizten dituzte, eta azpisektore garrantzisuak daude, hala nola automobilgintzan, aeronautikan, makina eremintan eta eraikuntzan. Kasu askotan, gainera, nahiz eta tamainaz enpresa ertainak edo ez oso handiak izan, multinazionalak dira, Txinan, Europa ekialdeko eta mendebaldeko hainbat estatutan, USAn, Mexicon eta Hegoameriketan filialak mantenduz.\nKokapenaren arabera.\nNazionalak.\nEkoizpena nazio edo estatu bakarrean ematen denean, enpresa nazionala dela esaten da, nahiz eta salmentak atzerrian ere gauzatu. Batzuetan ekoizpen lantegi bat baino gehiago izaten dute, lurrralde berean edo desberdinetan, baina beti ere mugak gainditu gabe. Bestalde, salmentak nazioan bertan zein atzerrian egiteko, ohiko banaketa kanalak erabiltzen dituzte.\nMultinazionalak.\nMultinazionalak euren jarduerak herrialde anitzetan burutzen dituzten enpresak dira. Herrialdeak aukeratzerakoan, irizpide desberdinak izaten dituzte, hala nola enplegatuen kostua, eskala ekoni\u00a1omiak, hornitzaile sarea, legedia, edo merkatu berriak lortzeko abagunea. Euskal Herrian adibidez, Volkswagen A.G. eta Mercedes Benz A.G. multinazional alemaniarrek ekoizpen planta bana dute, milaka enplegaturekin.\nFrankiziakoak.\nFrankiziako enpresak (frankiziatzaileak eta frankiziatuak): enpresa frankiziatzaileak marka, \"know-how\" eta teknologia eskaintzen dituen enpresa da eta enpresa frankiziatua, diru trukean, horiek erabiltzen dituena bere jarduerarako.\nFilialak.\nEnprensa nagusi batek ekoizpena dibertsifikatzea erabakitzen badu, kostuengatik, hornitzaileengatik, atzerriko merkatuen exijentziengatik, legediengatik, edo estrategikoki interesgarria delako, juridikoki independentea den enpresa filial bat sortzen du atzerrian. Euskal Herriko enpresek laurehundik gora filial dituzte munduan zehar, eta orokorrean, zuzendaritza batzorde mistoak eratzen dituzte, zuzendari orokorra enpresa nagusikoa izanik.\nKontzesionarioak.\nEnpresa kontzesionarioak beste baten ondasunak eta zerbitzuak ustiatzeko eskumena duen enpresa da; adibidez, auto-marka bateko automobilak saltzeko eskumean duen enpresaburua auto-kontzesionarioa da.\nEuskal Herriko enpresak.\nAro modernoan.\nEuskal Herriko egungo enpresa-sarea XV-XVI mendeetan du jatorri, burdingintza industria nabarmen garatu zen garaian. Meategietan eta burdinoletan enpresa bezala antolatzen ziren, garairako aurrekontu handiak kudeatuz. Ezpatak eta armak egiteko burdina lortzen zuten, galdatutako totxoak Toledora eta Flandriara bidaliz. Era berean iltzeak egiteko totxoak saltzen zizkieten inguruetako iltzegile artisauei.Hauek eta beste artisauek, gremioetan eta kofradietan elkatzen ziren, baina enpresak sortu gabe, lanpostu aldetik asko izan arren.\nBeste enpresa garrantzitsuak kostaldeko ontziolak ziren. Ospe handia zuten euskal itsasontziak, eta Amerikarekin konkistatzaileek sortutako negozioetarako erabililtzen ziren, edo Terranobara baleen olioaren bila joateko. Armada espainiarra ere ontzioletako enpresen bezeroa zen.\nHemeretzigarren mendean.\nIndustria iraultzaren harira sortutako enpresa handi batzuk aipatuko ditugu soilik, adibide bezala, nahiz eta jakina izan enplegu eta aktibitate ekonomiko nagusia enpresa txikien esku zegoela.\n1827.urtean sortu zen Bizkaian lehen enpresa handia meategien azpisektorean, Ybarra, Mier y Compa\u00f1\u00eda S.A., lau mea-hornitzaile txikiagoen bateratze prozesuaren ondorioz.Burdingintzan, 1841an sortu zen Santa Ana de Bolueta S.A., lehen enpresa siderurgikoa.\nPapergintzan, 1842an La Esperanza fabrika ireki zen Tolosan, paper jarraitua egiten zuen lehenengo lantegietako bat. Hortik aurrera papergintza enpresa berriak ireki ziren, bereziki Oria ibaiaren arroan.\nEhungintzan, Bergaran 1850an Algodonera San Antonio sortu zuten. Oihalgintzako enpresa oso garrantzitsua izan zen, Txinako Nanjing hirian asmatutako prozesu baten bidez, mahoi izenarekin ezagutzen dugun oihala egiten hasi ziren, kolore urdinean.\nGaur Hijos de Juan de Garai S.A izenarekin ezagutzen den enpresa 1864an sortu zen Gipuzkoan, eta dinamimo handiz mantendu da orain arte, doitasun handiko altzairuzko hodiak eta letoizko barrak eta profilak ekoiztuz, eta Eslobakian eta Mexikon bi filial mantenduz. 1918an enpresa honek bere pabiloi bat prestatu zuen Euskal Ikasketen Lehen Kongresuan batzar orokorrak egiteko.\n1870an, Gasteizen, gaur arte arrakasta handiz iraun duen Naipes Heraclio Fournier karta-enpresa sortu zen. Merkatu globalaren % 35eko kuota du. Bestalde, Armagintza Eibarren eta inguruetako herrietan hedatu zen, eta 1887an 130.000 arma ekoiztera ailegatu ziren.\nHogeigarren mendean.\n1900. urtean Euskalduna ontziola sortu zuten Bilbon, gaur egun Euskalduna jauregia dagoen lekuan. Bestalde, aurretik zeuden 14 siderurgia fabrika garrantzitsuren elkartze prozsu baten ondoren, 1902an sortu zen urte askotan Espainiako enpresarik handiena izan zen Bizkaiko Labe Garaiak S.A..\nFagor Elektrotresnak Mondragon Korporazioko lehen kooperatiba 1955ea sortu zen Gasteizen, hurrengo urtean Arrasatera mugitzeko. Euskal Herriko azken produktua merkaturatzen zuen enpresa handiena izatera iritsi zen, bost mila bazkideizatera ailegatuz. Iberdrola Talde elektrikoa 1960an sortu zen hainbat enpresa elkartu ondoren hogeigarren mendean. Horrela, 1901ean Hidroel\u00e9ctrica Ib\u00e9rica sortu zen, gero 1907an Hidroel\u00e9ctrica Espa\u00f1ola, eta 1944an Iberduero. Gaur egun estatu espainiarreko enpresa negusienetako bat da.\nGaur egun.\nEuskal Herriko egungo enpresa-sarea XV-XVI mendeetan du jatorri, burdingintza industria nabarmen garatu zenena. Handik, batez ere Gipuzkoan eta Bizkaian, dator egungo industria-enpresen garrantzia. Industria Iraultzarekin batera, Euskal Herriko ekonomia eta enpresa kopurua nabarmen goratu zen. Geroztik, enpresak eta ekonomia kolokan jarri dituzten krisi ekonomikoak izan badira ere, enpresa sarea zabaldu eta egun Euskal Herria, Europar Batasunaren baitan, batezbestekotik gorako ekonomia-adierazleak dituen herrialdea da. Enpresen ezaugarriak aldatu dira, ordea, azken hamarkadetan: industriak bere garrantzia atxikitzen badu ere, zerbitzuen sektoreko enpresek dute pisu gehien BPG edo produkzio osoan. Zehatzago, industriak eta zerbitzuek %27 eta %60 pisua zuten hurrenik hurren, gutxi gorabehera, 2004. urtean.\nEnpresa handienen zerrenda aipatzerakoan, irizpide ezberdinak eman daitezke. Fakturazioari buruz, Iberdrola, Eroski, Petronor, Gamesa eta Arcelor Mittal nabarmentzen dira, ordena horretan eta denak enpresa industrialak, Eroski ezik . Langile kopuruari buruz, Eulen eta Eroski dira langile gehien dituztenak, ordena horretan, biak zerbitzuen sektorekoak.\nEnpresaren teoria.\nEnpresaren teoriak enpresaren izaera eta funtzionamendua aztertzen ditu , enpresaren baitan eta merkatuarekiko harremanetan. Helburu horri begira, teoria zenbait plazaratu da. Historian, eskola neoklasikoan eratu zen enpresari buruzko modelo bat lehen aldiz. Horren arabera, enpresa irabaziak maximotzen dituen erakunde bat da, merkatuari buruzko informazio osoa daukana, teknologia konstante batez. Hartara, enpresa modu automatikoan jarduten duen erakunde bat litzateke, baina enpresaren irudikapen hori errealitatetik urrun samar geratzen da, praktikan, besteak beste, ziurgabetasuna nagusi izaten baita eta teknologia aldatu egiten baita . Ronald Coase ekonomialariak enpresaren izaera transakzio-kostuen bitartez azaldu zuen 1937 urteko \"The Nature of the Firm\" (\"Enpresaren izaera\") liburuan. Teoria honen arabera, enpresak izango ez balira, ekoizleak eta kontsumitzaileak merkatuan aritu beharko lirateke gauzak etengabe salduz eta erosiz, transakzio-kostu handiak sorraraziz. Enpresak transakzio-kostuak ekidin egiten ditu, produktuak modu eraginkorrago batez ekoiztuz . Beste teoria batek (Oliver E. Williamson, 1971), berriz, enpresek ziurgabetasun-giroan erabakiak banakoek baino modu egokiagoan eta arrazionalagoan hartzen dituztelako sortzen direla baieztatu .\nEnpresa modernoaren erronkak.\nGlobalizazioak enpresen arteko konkurrentzia bizia sortu du munduan zehar. Ingurune berri horretara egokitzeko, badira enpresak ezinbestean burutu behar dituzten estrategiak. Kalitatea da, alde horretatik, merkatuan irauteko baldintza nagusietako bat. Produktu eta zerbitzu on eta fidagarriak eskaintzeaz gainera, kalitatea kontzeptu zabal moduan ulertu behar da, enpresako prozesu guztietan eta enpresarekin harremanak dituzten eragileen arloan hobekuntzaren aldeko helburu, jarduera eta zehaztapenerako ekintzak bildu behar baititu.\nAntzinean mozkinak lortzea helburu nagusia bazen ere, egun hazkundea ere funtsezko helburutzat jotzen da, enpresak nazioartean lehiatzeko dimentsio optimoa har dezan. Nazioarteratzean, beste enpresekiko lankidetza eta itun estrategikoak ere garrantzitsuak dira, helburu komunen alde jardunez eta sinergiak sortuz. Sormena, berrikuntza eta trebakuntza ere garrantzitsuak dira, ingurune teknologikoa azkar aldatu eta produktuaren bizitza zikloak gero eta laburragoak diren XXI. mendeko ingurunean, eta horretarako sail bereziak ere antolatzen dira enpresetan . Horrez gain, ingurumenarekiko ardura eta gizarte erantzukizuna ere gero eta gehiago hartzen dira kontuan enpresaren jardueran.\nKanpo estekak.\nIndustri Ondare eta Herri Laneko Euskal Elkartea"}
{"id": "106501", "revid": "1712", "url": "https://eu.wikipedia.org/wiki?curid=106501", "title": "Enpresa Taldeak", "text": ""}
{"id": "106509", "revid": "1712", "url": "https://eu.wikipedia.org/wiki?curid=106509", "title": "Vitosha", "text": ""}
{"id": "106511", "revid": "90799", "url": "https://eu.wikipedia.org/wiki?curid=106511", "title": "Angelu (geometria)", "text": "Geometrian, angelua jatorri edo erpin berdina duten bi zuzenerdik, \"aldeak\" deiturikoak, osatzen duten irudia da. Angeluen zabalera gradu sexagesimaletan, radianetan edo gradu ehundarretan neurtzen da.\nAngelu baten neurria zirkunferentzia-arkuaren anplitudea da, erpinean zentratua eta alboetatik mugatua. Bere neurria arkuaren luzeraren eta erradioaren arteko arrazoiaren multiplo bat da. Bere unitate naturala radiana da, baina gradu sexagesimala edo gradu ehundarra ere erabil daiteke.\nAzalera lauetan (trigonometria laua) edo kurbetan (trigonometriaesferikoa) definituta egon daitezke. Angelu diedroa bi erdilauen arteko espazioa da, jatorri komuna zuzena duena. Angelu solidoa puntu jakin batetik ikusitako objektua hartzen duena da, bere itxurazko tamaina neurtuz.\nAngelua angelu edo biraketa baten neurketa izendatzeko ere erabiltzen da. Neurri hori arku zirkular baten luzeraren eta bere erradioaren arteko erlazioa da. Angelu geometrikoaren kasuan, arkua erpinean zentratuta dago, eta alboek mugatzen dute. Biraketa baten kasuan, arkua biraketaren erdian zentratuta dago, eta beste edozein puntuk mugatzen du, eta bere irudia, errotazioak.\nEtimologia.\nAngelu hitza latinezko \"angulus\" (euskaraz \"izkin\") hitzetik dator. Grezierazko \"ankyl\u03bfs\" (euskaraz, \"oker\", \"bihurri\") hitzetik eta indoeuroparrezko \"ank-\" errotik (euskaraz, \"okertu\", \"bihurritu\") ere eratortzen da.\nAdierazpena.\nIrudi geometrikoetan, angeluak irudiko hiru punturen bitartez adierazten dira. Adibidez, bitez A, B eta C puntuak; erpina A puntuan duen angelua, zuzenerdiak AB eta AC bidez definiturik, bi era hauetara adieraz daiteke:\nAngeluaren neurria honela adierazten da:\nAdierazpen matematikoetan ordea, ohizkoa da angeluak letra grekoen bitartez adieraztea: \u03b1, \u03b2, \u03b3, \u03b8, ... Letra latindarrak (a,b,c, ...) ere erabiltzen dira.\nAngeluen neurketa.\nAngelu baten zabalera neurtzeko zuzenerdi batetik bestera biratutako zirkunferentzia-arkutik, zentroa angeluko erpinean izanik, abiatu behar da.\nOndoren, s arkuaren luzera r erradioaz zatitzen da. Emaitza angeluaren neurria izango da radian (rad, labur) izeneko unitatetan. Angelu baterako, arkua marrazteko erradioa aldatzen bada, arkuaren luzera ere proportzioan aldatuko da eta beraz angeluaren neurria konstantea izango da.\nAngelua radianetan ez baizik eta beste unitate-sistema batean neurtu nahi bada, formula_3 zatidura formula_4 berariazko konstante batez biderkatu beharko da.\nSistema hirurogeitarra.\nSistema hirurogeitar edo sexagesimalean, zirkunferentzia oso bat inguratzen duen angelua 360 gradu sexagesimaleko neurria du (360\u00b0 idazten da). Horrela, angeluko arkuak zirkunferentzia osoa hartzen duenean angeluaren neurria 2\u03c0 radianekoa denez, hiruko erregela sinple batez frogatzen da, sistema hirurogeitarrera aldatzeko formula_3 erlazioari biderkatu beharreko konstantea formula_6 dela.\nHorrela, adibidez formula_7 radianeko angeluaren neurria, sistema hirurogeitarrean, formula_8 gradukoa da .\nSistema ehundarra.\nSistema ehundarrean, angelu zuzenaren neurria 100 gradu ehundarrekoa (100g idazten da) da (sistema sexagesimalean 90\u00b0 da). Zirkulu osoko angelua 400 gradu (400g) du. Radianak gradu ehundarretara bihurtzeko biderkatu beharreko konstantea formula_9.\nEskuzko neurketak.\nEskuz, angelu-garraiagailua erabiliz neurtzen dira angeluak. Zirkulu edo zirkulu-erdi graduatu batez osaturik, angelu-garraiagailuaren jatorria angeluaren zuzenerdi baten gainean kokatuz, garraiagailuak beste zuzenerdian adierazten duen balioa izango da angeluaren neurria.\nBegizko hurbilketak.\nUrrutiko objektuek osatzen duten angeluen neurria besoa luzatuz hurbildu daiteke:\nGainera, eguzkiak eta ilargiak zeruan hartzen duten eremuak osatzen duen angelua 0.5\u00b0 da gutxi gorabehera.\nAngelu motak.\nErlazionaturiko angeluak.\nBi angelu beraien artean duten erlazioari buruz, zenbait angelu mota ezartzen da:\nAngelu positiboak eta negatiboak.\nGeometrian, angelu guztiak positiboak dira: beren neurria, zuzenerdien arteko arkuaren luzera absolutua da. Trigonometrian ordea, angeluko arkua biratzeko norabidea kontuan hartzen da. Arkua erlojuko orratzen aurkako zentzuan biratzen bada, angeluaren neurria positiboa da. \nAngeluko arkua erlojuko orratzen berezko zentzuan biratzen bada, angeluaren neurria negatiboa izango da. Aldiz, orratzen kontrako noranzkoan biratzean, angelua postiboa dela esaten da.\nAngeluak poligono batean.\nPoligono batean, barne angelua ondoz ondoko aldeek barnerantz osaturikoa da. Kanpo angelua, berriz, alde batek eta beste baten kanporako luzapenak osaturikoa da. Poligonoko erpin bateko barne angelua eta kanpo angelua betegarriak dira. Aurkako angeluak alde edo zuzenerdi komunik ez duten haiek dira.\nAngeluak zirkunferentzia batean.\nZirkunferentzia batean zenbait angelu mota era daiteke:\nTxandakako angeluak.\nTxandakako angeluak planoko bi zuzen beste zuzen batek ebakitzen dituenean sortzen dira. Txandakako angeluak bi motakoak dira: txandakako barne angeluak eta txandakako kanpo angeluak.\nErabilera.\nArlo anitzetara aplikatzen dira angeluak. Astronomia, itsasketa, optika, aerodinamika, balistika dira arlo horietako batzuk.\nAstronomia.\nAstronomian, angeluak argizagiak zeruan zehatz kokatzeko erabiltzen dira, koordenatu sistema ezberdinetan. Adibidez, azimuta ostertzean argizagiaren proiekzioak iparretik osatzen duen angelua da. Paralaxia behatzaile batek bere kokapena aldatzean argizagiaren kokapena zeruan erakusten duen angelu aldaketa da.\nItsasketa.\nItsasketan, haize-angelua haizeak belaontziaren norabidearekin osatzen duen angelua da. Norabide-angelua ipar-hego norabidearekin ontziak daraman norabideak osatzen duen angelua da.\nOptika.\nOptikan, eremu-angelua begiak sistema optiko batean hartzen dituen objektuek hartzen duten angelua da. Errefrakzio-, islatze- eta intzidentzia-angeluak izpiek osatzen dituzten angeluak dira."}
{"id": "106512", "revid": "119347", "url": "https://eu.wikipedia.org/wiki?curid=106512", "title": "Baile an Fheirt\u00e9araigh", "text": "Baile an Fheirt\u00e9araigh (ingelesez \"Ballyferriter\", bi izendapenak ofizialak dira; irlanderaz \"An Buailt\u00edn\" laburdurarekin ere izendatu ohi da) Irlandako Errepublikako hego-mendebaldeko Kerryko konderrian kokatzen den udalerria da. Corca Dhuibhne edo Dingle penintsulan dago.\nIrlandera.\nKerryko Gaeltacht eremuaren (irlandera hiztunen eremua)a barnean dagoelarik, 2002ko erroldaren arabera udalerriko biztanleriaren %75ak eguneroko bizian irlanderaz hitz egiten zuen. Udalerriaren izena Erdi Aroaren amaiera aldera Ard na Caithne kokalekuan ezarri zen Feirit\u00e9ar familia normandar-irlandarratik dator, hauetako ondorego eta kidea XVII. mendean exekutatutako olerkari eta buruzagia zen Piaras Feirit\u00e9ar izan zelarik. Udalerriaren antzinako izena \"An Buailt\u00edn\" zen, bere esanahia \"esnekien leku txikia\" delarik.\n2004ko leku izenen aginduaren ondorioz, \u00c9amon \u00d3 Cuiv Gaeltachteko ministroak derrigorrez mapa eta izendapen guztietan irlanderazko Baile an Fheirt\u00e9araigh izena bakarrik erabili behar zela aipatu zuen.\nUdalerria.\nUdalerriak udan irlandera ikastaroetako ikasleekin nolabaiteko zuzperraldi edo giroa izan ohi du, ikastaro hauek Corkeko Unibertsitatearen laguntzaz bertako ikastetxe nazionalak antolatzen ditu, goi maila ikasleek alokairu etxeak eta erraztasunak izan ohi dituztelarik.\nUdalerria Dingle penintsulako Ard na Caithne (formalki Smerwick harbour deitua) kokalekutik gertu dagoen Croaghmarhin muinoaren altzoan dago, Dingle udalerrian hasi eta amaitu eta penintsula honen mendebaldeko eremua itzul-inguratzen duen eskualdeko R559 errepidean. Udalerriak hiru taberna ditu: Tigh U\u00ed Chath\u00e1in, Tigh U\u00ed Mhurch\u00fa eta Tigh an tSaorsaigh, bai eta hotel edo ostatu bat ere: \u00d3st\u00e1n Cheann Sib\u00e9al (formalki Tigh Peig's). Ikastetxe bat, eliza, museoa eta Gardaren polizia etxe bat ere baditu.\nBaile an Fheirt\u00e9araigh eta Cuan Ard na Caithne kokalekuen artean D\u00fan an \u00d3ir (\"Urrearen Gotorlekua\") dago, burdin aroko gotorlekua, bertan 1580ko Desmond Altxamenduan zehar jasotako Siege of Smerwick edo Smerwickeko sarraskia gertatu zelarik. Desmond Altxamenduan zehar James Fitzmaurice Fitzgerald buruzagi irlandarraren aldeko 600 espainiar eta italiar gerlariek \"inbasio papala\" deiturikoa burutu zuten, Grey de Wiltoneko 14. Baroia zen Arthur Greyren buruzagitzan zeuden ingelesek jo ta bertan hil zituztelarik."}
{"id": "106514", "revid": "105290", "url": "https://eu.wikipedia.org/wiki?curid=106514", "title": "212 Medea", "text": "212 Medea, asteroide gerrikoan aurkitutako 212. asteroidearen izena da. 1880ko otsailak 6an aurkitu zuen Johann Palisak Pulako behatokitik.\nBere izena, greziar mitologiako Medea izeneko pertsonaiagatik jasotzen du, Jason eta argonauten istorioarekin lotuta dagoen pertsonaia."}
{"id": "106515", "revid": "105290", "url": "https://eu.wikipedia.org/wiki?curid=106515", "title": "213 Lilaea", "text": "213 Lilaea, asteroide gerrikoan aurkitutako 213. asteroidearen izena da. 1880ko otsailak 16an aurkitu zuen Christian Heinrich Friedrich Petersek Clintonetik.\nBere izena, greziar mitologiako Lilaea izeneko pertsonaiagatik jasotzen du, Zefiso ibaian bizi zen naiade bat zena."}
{"id": "106516", "revid": "512", "url": "https://eu.wikipedia.org/wiki?curid=106516", "title": "214 Aschera", "text": "214 Aschera, asteroide gerrikoan aurkitutako 214. asteroidearen izena da. 1880ko otsailak 29an aurkitu zuen Johann Palisak Pulako behatokitik.\nBere izena, Ascheragatik jasotzen du, Sidongo jainkosa semitar bat zena."}
{"id": "106517", "revid": "105290", "url": "https://eu.wikipedia.org/wiki?curid=106517", "title": "215 Oenone", "text": "215 Oenone, asteroide gerrikoan aurkitutako 215. asteroidearen izena da. 1880ko apirilak 7an aurkitu zuen Viktor Knorrek Alemaniako hiriburu den Berlindik.\nBere izena, greziar mitologiako Oenone edo Enone izeneko pertsonaiagatik jasotzen du, ninfa edo oreade bat."}
{"id": "106518", "revid": "105290", "url": "https://eu.wikipedia.org/wiki?curid=106518", "title": "216 Kleopatra", "text": "216 Kleopatra, asteroide gerrikoan aurkitutako 216. asteroidearen izena da. 1880ko apirilak 10ean aurkitu zuen Johann Palisa astronomo austriarrak Pulako behatokitik.\nAsteroide honek, bere izena, Egiptoko azken erregina izan zen Kleopatra VII.agatik jasotzen du, Ptolomeotar dinastiakoa zena."}
{"id": "106519", "revid": "512", "url": "https://eu.wikipedia.org/wiki?curid=106519", "title": "217 Eudora", "text": "217 Eudora, asteroide gerrikoan aurkitutako 217. asteroidearen izena da. 1880ko abuztuak 30ean aurkitu zuen J\u00e9r\u00f4me Eug\u00e8ne Coggiak Marsellatik.\nBere izena, greziar mitologiako Eudora izeneko hiru pertsonaiengatik jasotzen du, lehena, nereida bat, bigarrena, hiade bat eta, hirugarrena, ozeanide bat zena."}
{"id": "106520", "revid": "512", "url": "https://eu.wikipedia.org/wiki?curid=106520", "title": "218 Bianka", "text": "218 Bianka, asteroide gerrikoan aurkitutako 218. asteroidearen izena da. 1880ko irailak 4an aurkitu zuen Johann Palisak Pulako behatokitik.\nBere izena, Bianca Bianchi opera abeslariagatik jasotzen du."}
{"id": "106521", "revid": "105290", "url": "https://eu.wikipedia.org/wiki?curid=106521", "title": "219 Thusnelda", "text": "219 Thusnelda, asteroide gerrikoan aurkitutako 219. asteroidearen izena da. 1880ko irailak 30ean aurkitu zuen Johann Palisak Pulako behatokitik.\nBere izena, Thusneldagatik jasotzen du, Teutoburgoko oihaneko guduan hiru erromatar legio suntsitu zituen Arminioren emaztea zena."}
{"id": "106522", "revid": "56334", "url": "https://eu.wikipedia.org/wiki?curid=106522", "title": "Ginkana", "text": "Ginkana, ingelesezko \"gym\" edo \"gymnastics\" (euskaraz, gimnastika) eta hindizko \"khana\" (euskaraz, bilera) hitzetatik, taldeka egiten den haur jolasa da. Euskal Herriko herrietako jaietan eta aisialdiko taldeetan sarri jolasten da ginkana.\nGinkana bat egiteko 20-40 bat lagun behar dira. Pertsona batzuk begiraleak izatea gomendatzen da. Jokalariak taldeetan banatu ondoren, aldi bakoitzean proba, zeregin eta jolas ezberdinak proposatzen zaizkie parte-hartzaileei era ordenatuan (adibidez, \"Zenbat leiho ditu udaletxeak?\" galderari zuzen erantzun beharra, begiraleek ezkutaturiko objektu bat aurkitzea, kale jakin bat aurkitzea, alkandora gorria jantzita duen pertsona bat ekartzea, herriko plazan kanta bat abestea, toki jakin batean dagoen begirale batek emango duen pasahitza esatea, ...). Zeregin guztiak burutzen dituen lehenengo taldeak irabaziko du ginkana."}
{"id": "106523", "revid": "105290", "url": "https://eu.wikipedia.org/wiki?curid=106523", "title": "220 Stephania", "text": "220 Stephania, asteroide gerrikoan aurkitutako 220. asteroidearen izena da. 1881eko maiatzak 19an aurkitu zuen Johann Palisak Pulako behatokitik.\nBere izena, Austria-Hungariako Inperioko printze oinordekoa zen Rodolfo Habsburgokoaren emazte zen Estefania Belgikakoagatik jasotzen du."}
{"id": "106525", "revid": "1340", "url": "https://eu.wikipedia.org/wiki?curid=106525", "title": "Ameriketako Estatu Batuetako Abokatu Nagusia", "text": ""}
{"id": "106528", "revid": "105290", "url": "https://eu.wikipedia.org/wiki?curid=106528", "title": "Aranarth", "text": "Aranarth, sindarinez \"errege noblea\" esan nahi duena, Tolkienen legendarium ospetsuko fikziozko pertsonaia bat da, eta, bere istorioa, Eraztunen Jauna eleberriko eranskinetan kontatzen da. Dunadan bat da, Firiel eta Arthedaineko azken erregea izan zen Arveduiren semea. Eguzkiaren Hirugarren Aroko 1938. urtean jaio zen, eta Iparraldeko Dunedainen lehen kapitaina izan zen.\nHistoria.\nAranarth oraindik gaztea zenean, Angmarreko Errege Aztiak Arnor erresuma suntsitu zuen, Fornost inbadituz. Bertako biztanle gehienek, Aranarth bera barne, Lindonera ihes egin zuten, baina Arvedui erregea, Forochelgo izotzezko badiara joan zen. Aranarthek hala eskatuta, Zirdanek, itsasontzi bat bidali zuen Arvedui erreskatatzera, baina sekula ez zen itzuli. Beranduago, itsasontzia, bertan Arvedui eta Amon S\u00fbl eta Annuminaseko Palantirrak zeudela hondoratu zela jakin zen. Eskubidez, Aranarth, horrela, Arnorreko errege bihurtu zen.\nAranarth, orduan, Gondor, Rivendel eta Lindoneko armadekin, Angmar suntsitzera joan zen, eta, horren ondoren, errege titulurik ez hartzea erabaki zuen, bere erresuma suntsitua izan baitzen.\nAranarthen herria, Iparraldeko Mendirakoiak edo Iparraldeko Dunedainak bezala ezagutua izaten hasi zen, eta bera izan zen herri honen lehen kapitaina. Denborarekin, Arnorreko herriak, bere jatorria ahaztu zuen.\nDunedainek Arnor, Angmarreko gaizkiaren hondarretatik defendatu zuten arren, Gandalf Istaria Dol Guldurrera joan eta Sauron kanporatu zuen. Honela hasi zen Zaintzapeko Bakea bezala ezagutu zen garaia, etsaiaren erasoak, urriak, eta, euren artean oso ezberdinak izan zirenean.\nAranarthen semea, Arahael, Rivendelen jaio zen, eta, ordutik aurrera, bertan hazi eta heziak izan ziren Kapitainen seme guztiak. Gainera, guztiei, Ar(a) (\"erregea\" sindarinez) aurrizkidun izen bat eman zioten, eskubidez, Arnorreko erregeak izango zirela esan nahi zuena. Arahael izan zen bere aitaren oinordeko hau Eguzkiaren Hirugarren Aroko 2106. urtean hil ondoren."}
{"id": "106531", "revid": "15795", "url": "https://eu.wikipedia.org/wiki?curid=106531", "title": "Ameriketako Estatu Batuetako presidenteorde", "text": ""}
{"id": "106532", "revid": "1340", "url": "https://eu.wikipedia.org/wiki?curid=106532", "title": "Richard Bruce Cheney", "text": ""}
{"id": "106533", "revid": "15795", "url": "https://eu.wikipedia.org/wiki?curid=106533", "title": "Ameriketako Estatu Batuetako Presidenteordeak", "text": ""}
{"id": "106535", "revid": "15795", "url": "https://eu.wikipedia.org/wiki?curid=106535", "title": "Ameriketako Estatu Batuetako presidenteordeak", "text": ""}
{"id": "106540", "revid": "90204", "url": "https://eu.wikipedia.org/wiki?curid=106540", "title": "Brandon", "text": "Brandon honako leku izenak izan daitezke:"}
{"id": "106541", "revid": "105290", "url": "https://eu.wikipedia.org/wiki?curid=106541", "title": "C\u00e9 Bhr\u00e9annain", "text": "C\u00e9 Bhr\u00e9annain (ingelesez \"Brandon\") Irlandako Errepublikako hego-mendebaldeko Kerryko konderrian kokatzen den udalerria eta portua da. Corca Dhuibhne edo Dingle penintsulan kokatzen den Gaeltacht eremuan dago. Dingle udalerrian iparraldean kokatzen da, hain zuzen ere Brandon badiaren kostaldea eta Brandon mendiaren magalean.\nAntzineko Celtic Harvest Festival jaialdia edo \"F\u00e9ile Lughnasa\" (jentilen edo paganoen ospakizuna) deritzona urtero udalerri honetan eta bere inguruetan uztailaren azken igandean ospatu ohi da.\n\"Brandon badia\" delakoa Kerryko konderrian dagoen Dingle penintsulako Brandon udalerritik hurbil dago.\nWindsurf.\nBrandon badia Irlandako windsurf jarduerarako leku garrantzitsuenetakoa da. 2000, 2001 eta 2002. urteen artean PWA olatu profesional nabigaketa lehiaketen lekuko izan dira, bertan hainbat windsurf eskola ere badaude, euren mailak hasiberritik aurreratuen artean daudelarik. Maharees delakoan, Brandon badia eta Tralee badiaren arteko penintsula hondartsua, windusrf jardueren gehiengoa bertan burutzen da. Kokaleku nagusiak hasi hauek dira: hasiberrientzako Sandy Bay badia, maila ertain eta ur lasaieko Scraggane Bay badia eta maila aurreratua dutenentzat Brandon Bay bera dago. Surfa ere Maharees eremuan hazkunde nabarmena jasaten ari den jarduera edo kirola da, leku honetan Irlandako olatu handienak topa daitezkelarik.\nHiri senidetuak.\nCloghane eta Brandon (\"An Cloch\u00e1n agus Bhr\u00e9anainn\") udalerriak Frantziako Bretainia herrialdeko Ploz\u00e9vet udalerriarekin senidetuak daude."}
{"id": "106542", "revid": "105290", "url": "https://eu.wikipedia.org/wiki?curid=106542", "title": "Lossoth", "text": "Lossothak (\"elurrezko jendetza\" sindarinez) Forochelgo Elurretako Gizakiak edo soilik Elurretako Gizakiak ere deituak, Tolkienen legendarium ospetsuko Gizaki herri bat zen, Forochelgo badian bizi zena, Erdialdeko Lurraldearen iparmendebaldean. Eguzkiaren Lehen Arotik urruneko iparraldean geratu ziren gizakien ondorengoak ziren, Edainen hiru etxeekin, itxuraz behintzat, inongo loturarik ez zutenak, iparraldeko eskualde hori bezala Forodwaith deituak. Eraztunen Jauna eleberriaren A eranskinean agertzen dira, eta Christopher Tolkienek beste lan batzuetan aipatzen ditu, Silmarillionen aurkibideetan kasu.\nEtimologia eta izenaren esanahia.\nLossoth hitza sindarinezkoa da, eta bi hitz ezberdinez osatua dago: \"loss\" (elurra) eta \"hoth\" (\"jendetza\", \"ostea\", \"horda\", nolabaiteko kutsu gutxiesgarri batekin), \"loss(h)oth\" emateko (\"elurrezko jendetza\"), Elurretako Gizakiak.\nArraza honetako pertsona bati erreferentzia egiteko singularrezko hitza \"lossadan\" izango litzateke, \"loss\" (elurra) eta \"adan\" (gizona)tik; literlaki \"elurrezko gizona\".\nDeskribapena.\nExistentzia erdinomada bat zuten izoztutako lurraldeetan. Tolkienek hauei buruz Eraztunen Jauna eleberriaren eranskinetan ematen duen deskribapena, eskimal edo inuitekin bat letorke. Tolkienek, elurretako raketen erabilera ezagutzen zutela adierazten du (izotz gainean korrika egiteko gai dira oinetan eutsitako hezurrekin), baita lerarena ere(gurpil gabeko gurdiak dituzte) eta igluak eraikitzen zituztela (elurrezko etxeak). Tolkienek, nolabaiteko botere iragarlea ematen die \"arriskua airean usaitzen zutela\" dioenean, Arvedui eta bere gizonen bapateko hondoratzeari erreferentzia eginez.\nHistoria.\nArvedui, Arthedaineko azken erregea, Angmarreko Errege Aztiaren aurrean Eguzkiaren Hirugarren Aroko 1974. urtean jaso zuen porrotaren ondoren, iparraldera zaldiz ihes egitera behartua geratu zen bere goardiako kide gutxi batzuekin. Gosea nagusitu zitzaienean, itsasertzean kanpatzen zuen Lossoth tribu bati laguntza eskatzea beste erremediorik ez zitzaien geratu. Hasieran, ez zieten gogo onez lagundu, Arveduik trukean eman ziezaiekeen bitxiek ez baitzuten inongo baliorik lossothentzat, eta, aldiz, Errege Aztiaren beldur ziren, atmosferako eguraldia bere gogoz aldatzeko gai zela uste zutena. Baina, azkenik, alde batetik errukiagatik, eta, bestetik, Dunedainek zuten armenganako beldurragatik, elurrezko etxeetan babesa eta janaria eman zieten.\nEuren zaldiak hil ondoren, Arveduiren konpainiak Forochelgo badian geratzea beste erremediorik ez zuen izan Zirdanek bidalitako itsasontzi bat Lindonetik Eguzkiaren Hirugarren Aroko 1975. urtean iritsi zen arte, Arvedui bera erreskatatzera, behin negua pasa ondoren, baina, izotzaren ondorioz zailtasunak gaindituz. Lossothek, beldurra eta harridura sentitu zuten itsasontzi hura ikustean, halakorik sekula ez baitzuten ikusi. Arveduiren gizonekin izan zuten kontaktuak, hain mesfidati ez izaten lagundu zien, eta leran itsasontziraino eramatea onartu zuten, Arveduiri, \"Itsasoko Munstroa\"ganako zuten beldurraren berri eman zioten arren, eurekin geratzeko aholkatuz.\nErregea, Lossothek emandako aholkuari kasurik egin gabe, ontziratu egin zen, eta eman zioten laguntza eta zaintzengatik esker on bezala, Lossothei Barahirren eraztuna eman zien, mendeetan zehar Isildurren etxeak mantendu zuena. Honela, eraztuna salbatu egin zen, Lossothen beldurrak bai baitzuen bere zentzua: itsasontzia, abiatu eta gutxira hondoratu zen. Handik denbora batera, Dunedainek eraztuna berreskuratu zuten Lossothek, bizitzeko behar zuten elementuetan, elikagai, jantzi eta armak kasu, erreskate handi bat ordainduz, Iparraldeko Dunedainen azken erregeak agindu zien bezala.\nSorrera eta eboluzioa.\nEraztunen Jauna eleberriaren A eranskinean azkenik argitaratu zen Elendilen ondorengoen istorioaren konposaketatik mantendu diren bata bestearen atzeko hiru eranskinetan (Christopher Tolkienek A, B eta C deitu zituenak), ez dago Arveduik Forochelgo Elurretako Gizonen artera eginiko bidaiari buruzko arrastorik. Istorio hau, zuzenean, ia A eranskineko I sekzioaren laugarren testu mekanografiatuan argitaratu zen bezala agertzen da, sekzio hau, orrialde erdiko zerrenda labur batetik, hogei orrialdeko istorio narratibo batetaraino hedatzen duen lehena dena. Baina, Christopher Tolkienek, bere aita ezagutuz, zail ikusten du, \"istorioa bera bakarrik idatzi izana\", hortik, aurreko eskuizkribu baten galera ebazten delarik.\nTolkienek, oraindik idatzi beharreko bere lanetako batean, Lossothen giro izoztuari eta Forocheli paper esanguratsu bat emateko nahia agertu zuen Naomi Mitchisonek eskenategi horregatik zuen interesari, 1954ko irailak 25ean datatutako gutun batean erantzun zionean:\nEgokitzeak.\nLossothak, Tolkienek sortutako legendarium ospetsuan ofizialki oinarritutako lehen rol jokoa den Eraztunen Jauna. Erdialdeko Lurraldeko rol jokoaren jatorrizko edizioan pertsonaia bat sortzea posible den hamabost giza arrazatako bat da. Joko honetan, eskimalen kultura eta ikonografiatik hartutako ezaugarriekin deskribatu eta marrazten dira: ehiztari eta biltzaile nomada monogamoak, ama bidezko leinukoak eta animistak. Itsas animalien larru eta azalekin janzten dira eta harria eta hezurrak lantzen dituzte. Euren hizkuntza, idazkerarik gabe, \"labba\" deitzen da. Arraza honen eta bere ohituren deskribapen xehetuago bat, \"Arthedaineko Erresuma, iparraldeko mendirakoiak\" izeneko hedapen moduluan argitaratu da.\n izeneko onlineko rol joko masibo jokalarianitzean, Lossothak, bere akzioa Forochelgo badian garatzen den \"Azken erregearen patua\" izeneko istorio nagusiaren XIII. liburuaren girotzearen zati bezala sartzen dira."}
{"id": "106543", "revid": "13403", "url": "https://eu.wikipedia.org/wiki?curid=106543", "title": "Cloghane", "text": ""}
{"id": "106544", "revid": "536", "url": "https://eu.wikipedia.org/wiki?curid=106544", "title": "Apofis II.a", "text": "Apofis II.a edo Apepi II.a, ziuraski, Egiptoko XV. dinastiako seigarren faraoi hiksoa izan zen, eta K.a. 1534 inguruan gobernatuko zuen.\nNicolas Grimal eta zenbait egiptologoren arabera, faraoi hau Apofis I.aren oinordekoa izan zen, izen bereko bi faraoi existitu zirela uste baitute, Apofis I.a eta Apofis II.a, alegia; iritzi nagusia, Apofis I.a izango litzatekeela den arren, bere errege titulatura bere erregealdi luzean zehar aldatuko zena.\nEz da Sexto Julio Afrikanok, Flavio Josefok, Jurgi Sintzelok eta Eusebio Zesareakoak idatzitako Manetonen epitomeetan agertzen.\nSoilik, bere izen Apepekin aurkitutako eskarabeo hiksoengatik ezagutzen da.\nBenetan erregea izan bazen, XV. dinastiako zazpigarren eta azken faraoia izango zen bere oinordekoa, Khamudy.\nEskarabeo hiksoetan aurkitutak Apepi/Nebkhepeshra izenekin lotzen da."}
{"id": "106545", "revid": "13403", "url": "https://eu.wikipedia.org/wiki?curid=106545", "title": "Feothanach", "text": ""}
{"id": "106546", "revid": "105290", "url": "https://eu.wikipedia.org/wiki?curid=106546", "title": "An Fheothanach", "text": "An Fheothanach irlanderaz eta Feothanach ingeleraz, Irlandako Errepublikako hego-mendebaldean dagoen Kerryko konderrian kokatzen den udalerria da. Corca Dhuibhne edo Dingle penintsulako Gaeltacht eremuan dago, An Daingean (Dingle) udalerritik 13 kilometro ipar-ekialderantz dago. Brandon mendiaren magalean dago.\nUdalerri honetan jaio zen orain dela gutxi ezkondu berri den RT\u00c9 irlandar kate publikoko Si\u00fan Nic Gearailt berri emaile eta telebistako aurkezlea.\nUdalerri hau dagoen kokalekuko mendebalderako ikuspegia erabat txundigarria eta ikaragarria da."}
{"id": "106547", "revid": "56334", "url": "https://eu.wikipedia.org/wiki?curid=106547", "title": "Ashikaga Yoshiteru", "text": " Ashikaga shogunerriko hamairugarren shoguna izan zen, eta 1546 eta 1565 bitartean gobernatu zuen Japonian. Hamabigarren shoguna izan zen Ashikaga Yoshiharuren seme nagusia izan zen, eta, bere anaia txikia zen Ashikaga Yoshiaki, shogunerri honetako hamabosgarren eta azken shoguna izango zen.\nBere aita bezala, gobernari txotxongilo bat izan zen, eta Miyoshi Nagayoshi eta Hosokawa Ujitsunaren arteko lehiaren erdian egongo zen. Shogunak daimy\u014den gainean zuen boterea sendotzen saiatu zen, Takeda Shingen eta Uesugi Kenshin, Shimazu Takahisa eta Otomo Yoshihige, eta Mori Motonari eta Amago Haruhisaren artean bake negoziaketak sortuz. Japoniaren gaineko gobernabilitatea izan zuen azken shoguna izan zen."}
{"id": "106548", "revid": "1659", "url": "https://eu.wikipedia.org/wiki?curid=106548", "title": "Corca Dhuibhne", "text": "Corca Dhuibhne Irlandako historian zehar irlanderazko izen horrekin erresuma edo eskualde hauek izendatu izan dira:"}
{"id": "106549", "revid": "6327", "url": "https://eu.wikipedia.org/wiki?curid=106549", "title": "Mongoliar inperioa", "text": ""}
{"id": "106550", "revid": "7162", "url": "https://eu.wikipedia.org/wiki?curid=106550", "title": "Corkaguiney", "text": ""}
{"id": "106551", "revid": "336", "url": "https://eu.wikipedia.org/wiki?curid=106551", "title": "SMON", "text": ""}
{"id": "106552", "revid": "105290", "url": "https://eu.wikipedia.org/wiki?curid=106552", "title": "Neuropatia mielo-optiko subakutu", "text": "Neuropatia mielo-optiko subakutu edo SMON (ingelerazko hitzen akronimoa: \"Subacute myelo-optic neuropathy\") nerbio-sistemaren gaixotasun bat da, neuropatia bat. Kordan eta begietan eragiten du, paralisia sortuz, itsutasuna eta kasu batzuetan heriotza. SMON epidemia bat gertatu zen 1960ko hamarkadan Japonian, kliokinol dosi handiek sortua. 10.000 pertsonek jasan zuten gaixotasuna.\nUrte askoz gaixotasuna sortzen zuen birus baten bila ibili ziren zientzialariak eta eragin handia izan zuen Japoniako ekonomian."}
{"id": "106553", "revid": "512", "url": "https://eu.wikipedia.org/wiki?curid=106553", "title": "Col\u00f3n (Hondurasko departamendua)", "text": "\"Artikulu hau Hondurasko departamenduari buruzkoa da; beste esanahietarako, ikus \u00abCol\u00f3n\u00bb.\"\nCol\u00f3n Hondurasko 18 departamenduetako bat da. Bere hiruburua Trujilllo da. 8.875 km\u00b2ko azalera du eta 2006ko kalkuluen arabera 246.000 biztanle bizi ziren.\nUdalerriak.\nDepartamendua 10 udalerritan banatzen da:"}
{"id": "106554", "revid": "119347", "url": "https://eu.wikipedia.org/wiki?curid=106554", "title": "Col\u00f3n (argipena)", "text": "Col\u00f3n hitzak hainbat adiera ditu. Col\u00f3n, Kristobal Kolonen abizenaren gaztelaniazko idazkera da. Horregatik, izen hori eman diote Ameriketako leku askori:"}
{"id": "106555", "revid": "10891", "url": "https://eu.wikipedia.org/wiki?curid=106555", "title": "Shimazu Takahisa", "text": " Japoniako historiako Sengoku aroko daimy\u014d bat izan zen. Shimazu Tadayoshiren semea eta Shimazu klaneko hamabortzgarren buruzagia izan zen.\nTakahisak, zenbait kanpaina egin zituen hiru probintzia aldarrikatzeko asmoz: Satsuma, Osumi eta Hyuga. Aurrerapen nabarmenak izan zituen arren, hurrengo belaunaldia izango zen lan hori amaituko zuena, denbora batez, Kyushu uharte osoaren kontrola hartu zutenak.\nTakahisak, aktiboki bultzatu zituen atzerriko herrialdeekin harremanak. Japoniara europar su-armak ekarri zituen lehen daimy\u014da izan zen, 1543an portugaldar itsasontzi bat Tanegashimara iritsi ondoren. 1549an Frantzisko Xabierkoari ongietorria eman zion, bere lurraldeetan segurtasuna bermatu ziona, katolizismoa hedatzeko askatasunaz gain, beranduago, atzera egingo zuen arren, monje budisten kexuei kasu eginez. Takahisak, era berean, Ryukyuko Erresumarekin harreman diplomatikoak izan zituen."}
{"id": "106556", "revid": "59723", "url": "https://eu.wikipedia.org/wiki?curid=106556", "title": "Mongoliera", "text": "Mongoliera (\"Mong\u03b3ol kele\" edo \"Mongol khel\"; alfabeto zirilikoaz: \u043c\u043e\u043d\u0433\u043e\u043b \u0445\u044d\u043b [m\u0254\u014b\u0262\u0254\u0306\u026e xe\u026e]) altaitar hizkuntza da, Mongoliako mintzaira ofiziala dena eta hango biztanleen % 90ek inguru hitz egiten dutena. Txinako probintzia batzuetan ere ofiziala da. Guztira, bospasei milioi hiztun baino gehiago ditu. Mongolian Khalkha dialektoa nagusi da, eta idazkera zirilikoan edo mongoliar idazkera tradizionalean idazten da (batzuetan idazkera latindarrean ere bai, batez ere interneti eta gizarte sareei begira), baina Barne Mongolian mongoliera askoz aberatsagoa da dialektologiari dagokionean eta bertan hizkuntza mongoliar idazkera tradizionalean idazten da.\nGramatikari dagokionez, mongoliera arautua khalkha mongoliera estandarra da. Aldaera hori eskoletan irakasten da eta horixe jarraitzen da idaztean. Batzuek mongoliar hizkuntza familiako kide diren buriatera eta oiratera mongolieraren dialektotzat hartzen dituzte (beste hainbat ere bai), baina hori ez dator bat nazioarteko estandarrarekin. Hau da, aurreko biak hizkuntzatzat hartzen dira, nahiz eta mongolieratik hurbil egon.\nBanaketa geografikoa.\nMongoliera Mongoliako hizkuntza ofiziala eta nazionala da. 2014ko datuen arabera, Mongolian 3,6 milioi pertsona inguruk hitz egiten dute (baina horiek guztiek ez dute mongolieraz idazten). Txinako lurralde autonomo Barne Mongolian ere mintzatzen da (bertan 4,1 milioi mongoliar inguru bizi dira) eta lurralde hartan ere probintzia mailako hizkuntza ofiziala da. Txinan bizi diren mongoliar etniako 5,8 milioi pertsonen artean, gutxi gorabehera horien erdiak hitz egiten daki mongolieraz. Alabaina, ezin da jakin Txina osoan zenbatek dakiten, Txinako agintaritzak ez dituelako hizkuntza-gaitasunari buruzko datuak argitaratzen. Barne Mongolian, mongolieraren erabilerak goraldi eta beheraldiak izan ditu azken mendeetan. Adibidez, hizkuntzak beheraldia izan zuen Qing periodoan zehar, baina suspertu egin zen 1947 eta 1965. urteen artean; ostera, 1966 eta 1976. urteen artean berriz ere beheraldi batean sartuzen eta gero, 1977 eta 1992. urteen artean, bigarren susperraldia izan zuen, baina urte horretatik 2012ra bitarte berriro beheranzko joera izan zuen. Mongolierak Barne Mongolian beheraldiak izan baditu ere hiriguneetan eta hezkuntza arloan, ez da berdin gertatu txinera mintzatzen duten etnia mongoliarreko pertsonekin, horiek haien nortasuna mantentzen dute, Barne Mongoliako hirietan etnia nagusi delako. Barne Mongoliako egoera linguistikoak, dirudienez, ez die oztoporik jartzen mongoliarrei euren hizkuntza mantentzeko lanak egitean. Txinan badira zenbait mongoliar sendia, adibidez, Tumetak, euren jatorrizko hizkuntza (mongoliar familiakoa edo haren dialektoa) hitz egiteko gaitasuna erabat edo ia erabat galdu arren, euren burua mongoliar gisa identifikatzen segitzen dutenak eta Txinako agintaritzak ere hala sailkatzen ditu. Mongoliar baten eta txinatar baten ezkontzatik sortutako haurrek ere mongoliar etniako kide gisa sailka dadin nahi badute, hartarako aukera dute (eta askotan halaxe egiten dute). 2020an, Txinako gobernuak mongolieraz irakasten duten eskoletan hiru arlo \u2014hizkuntza eta literatura, politika eta historia\u2014 mandarinez irakats zitezen agindu zuen eta horrek protestak sortu zituen Barne Mongolian, nahiz eta Txinako agintaritzak berehala deuseztatu zituen protesta horiek.\nSailkapena eta dialektoak.\nMongoliera mongoliar hizkuntzen familiako kide da. Mongoliar hizkuntzak familia hartan duen tokia eztabaidaz betetako gaia da, izan ere, horren kideei buruzko informazioa zaila da erlazionatzen eta antolatzen; hortaz, ezin da ondorio argirik atera. Mongolieraren garapen soziolinguistiko eta historikoari buruzko datuak falta dira. Hizkuntza-familia haren kideen arteko fonologia eta lexiko-azterketa konparatiboak ondo garatuta dauden arren, oraindik ere ez dago oinarririk azterketa morfosintaktiko konparatibo bat egiteko, adibidez, khalkha eta khorchin bezalako aldaera zeharo desberdinen artean.\nMongoliar taldeko zenbait aldaeraren izaera \u2014hau da, aldaera horiek mongolieraren dialektoak diren ala berezko hizkuntzak\u2014 eztabaidan dago. Mota horretako gutxienez hiru aldaera daude: oiratera (kalmyk aldaera, halaber) eta buriatera (Errusian, Mongolian eta Txinan mintzatzen dira), eta ordosera, Barne Mongoliako Ordos hiriaren inguruko lurretan mintzatua. Bestalde, khalkha dialektoa (Mongolian mintzatua) alde guztietatik mongolieraren dialektotzat hartzen da. Hori adostatsun bakarra da: hortik haratago, ikuspuntu ezberdinak daude, adibidez, San\u017eeev-en (1953) sailkapenaren arabera, mongoliar hizkuntza hiru dialektok osatzen dute: khalkha, txakhar eta ordos aldaerek. Sailkapen horrek buriatera eta oiratera hizkuntza ezberdintzat ditu.\nLuvsanvandan-en ikuspuntua (1959), mongoliar hizkuntza zabalago bat proposatzen du, haren iustetan, dialektook osatua: erdialdekoa (khalkha, txakhar, ordos), ekialdekoa (kharchin, khortxin), mendebaldekoa (oirat, kalmyk) eta iparraldekoa (buriateraren bi aldaerak). Bestalde, \"Language Policy in the People\u2019s Republic of China: Theory and Practice Since 1949\" (euskaraz, \"Hizkuntza-politika Txinatar Herri Errepublikan: Teoria eta praktika 1949tik)\" lanean, mongoliera lau dialektotan bana daitekeela adierazten da: khalkha dialektoa erdigunean, khortxin-haracin dialektoa ekialdean, oirat-hilimag mendebaldean eta bargu-buriad iparraldean.\nMendebaldeko zenbait adituren arabera, Ordosen hitz egiten den aldaera hizkuntza burujabetzat har daiteke, haren egitura silabiko gordezalea eta aniztasun fonetikoarengatik. Alabaina, alaxa aldaeraren gisakoen sailkapenak \u2014Barne Mongoliaren eraginpe kulturalean dago, baina historikoki Oiratekin lotuta egon da\u2014, eta Darkhad bezalako beste muga-aldaeren sailakpenak zalantzaz jar dezake edonor. Arazo nagusia txakhar, khalkha eta khortxin aldaeren sailkapenean dago: nola sailkatu horiek elkarrekiko eta buriatera eta oriaterarekiko? Fonemetan, [t\u0283] fonemaren [t\u0283]-rako zatiketa \"*i\"-ren aurretik eta [ts] gainerako berreraikitako bokalen aurretik, zeina Mongolian aurki daitekeen baina ez Barne Mongolian, askotan funtsezko bereizgarritzat hartzen da; adibidez, proto-mongolierako *\"t\u0283il\", khalkhaeraz: /t\u0283i\u026e/, txakhareraz: /t\u0283il/ \u00aburtea\u00bb, eta proto-mongolierako \"*t\u0283\u00f8helen\", khalkhaeraz: /tso:\u026e\u0259\u014b/, txakhareraz: /t\u0283o:l\u0259\u014b/ \u00abgutxi\u00bb ditugu. Alabaina, iraganeko aditz-aurrizkietako \"-s\u014b-\"ren zatiketa (erdiguneko aldaeretan gertatzen dena) eta ekialdeko aldaeretan egiten den \"-d\u0292\u025b\" zatiketa pisurik gabeko bereizgarritzat hartzen da.\nBarne Mongolian, bertako hizkuntza-politika ofizialek mongoliera hiru dialektotan banatzen dute: hegoaldekoa, oiratera eta barghu-buriatera. Hegoaldeko mongoliera txakhar, ordos, baarin, khortxin, khartxin eta alaxa aldaerek osatzen dutela esan ohi da. Bertako erakundeek mongoliera estandarra darabilte: gramatika hegoaldeko mongolieran oinarritua du eta ahoskera, txakhar dialektoan (Zortzi Banderen Lautadan hitz egiten den eran). Dialektologiari dagokionez, hego-mendebaldeko mongoliar dialektoak khalkhatik hurbilago daude hego-ekialdeko mongoliar dialektoetatik baino: adibidez, txakhar dialektoak khalkha gertukoagoa du khortxin baino.\nMongoliar hizkuntzetan, mongoliera edo \u00aberdialdeko mongolieraz\u00bb gain, beste hainbat daude: daurrera (Mongolia ekialdean, Heilongjiangen eta Xinjiang lurraldeko Tacheng inguruan mintzatua), ekialdeko jugurrera, bonanera, dongxiangera, monguorrera eta kangjia. Azken horiek Qinghai eta Gansu lurraldetan mintzatzen dira eta Afganistango mongoliera, ziurrenik galduta dago.\nHizkuntza-familia horren sailkapenari dagokionez, altaiar teoriak dio (gero eta babes txikiagoa du hizkuntzalarien artean) mongoliar hizkuntza-familia altaiar hizkuntza-familia handiago baten kide dela. Familia handi horretan turkiar hizkuntzak eta tungus hizkuntzak ere egon litezke, eta baita koreera eta japoniera ere, beren dialektoekin, zenbaiten arabera.\nDialektoen zerrenda.\nJuha Janhunenen sailkapenaren arabera (2003an argitaratu zen), ondorengo dialektoak daude, gehienak Barne Mongolian mintzatuak:\nJuha Janhunen \u2013\u00ab\"Mongolian\"\u00bb liburua\u2013 2012koa.\nJuha Janhunenek idatzitako \u00ab\"Mongolian\"\u00bb (euskaraz, \u00abMongoliera\u00bb) liburuan, mongolieraren hizkuntza familia lau adarretan sailkatuta ageri da:\nHegoaldeko mongolieraren azpisailkapena.\nMongolieraren hizkuntza-familiaren edo mongoliar hizkuntzen taldearen barnean, hegoaldeko mongoliera adarra dago; ondorengo zazpi hizkuntzez osatuta dago, eta hurrengo azpitaldeetan sailkatuta:\nHistoria linguistikoa.\nAurkitu den mongolierazko idatzirik zaharrena Yis\u00fcnggeko estela da, mongoliar idazkeran harrian egindako idatzia, kirolei buruzko informazioa ematen duena. Adituen arabera, idatzi hori 1224 eta 1225. urteen artean egin zen. Mongolierazko lehen hitz zerrenda XIII. mendekoa da, Gandzakeko Kirakos historialari armeniarrak jasoa, 55 hitzez osatuta dago eta bakoitzari armenierazko itzulpena ematen dio. XIII. eta XV. mendeen artean mongolieraz egindako idatzi guztiak lau idazkera motetan egin ziren (Mendebaldeko idazkeran jasotako zenbait hitz salbu): Uigur-mongoliar alfabetoa (UM, Uigur alfabetoaren aldaera), 'Phags-pa alfabetoa (Ph, dekretuetan erabilia), Txinatar alfabetoa (SM) eta Arabiar alfabetoa (AM, hiztegietan erabilia). Mongolierazko idatzi zaharrenak izan arren, akademikoki \"Tarteko mongoliera\" edo \"Erta mongoliera\" garaien barnean kokatu izan dira idatzi hauek. UM idazkeran egindako idatziek zenbait ezaugarri linguistiko bereizgarri dituztenez, \"Mongoliera aurreklasiko\" izenaz ere sailkatu izan dira.\nYuan dinastiak txinerazko \"Guoyu\" izenaz (\u570b\u8a9e, hots, \"Hizkuntza nazionala\") ezagutzen zuen mongoliera: termino hori Han dinastiak ez beste hainbatek erabili zuten haien hizkuntzei erreferentzia egiteko, adibidez, Qing dinastiak izen hori baliatu zuen mantxuera izendatzeko, Jin dinsatiak jurtxen hizkuntza izendatzeko, Liao dinastiak berdin kitan hizkuntzaz eta Iparraldeko Wei garaian hala izendatu zen xianbei hizkuntza.\nHurrengo periodo aipagarria mongoliera klasikoarena izan zen, XVII. eta XIX. mendeen artean. Maila jasoko idazkera da, ortografia eta sintaxi aldetik estandarizatua eta hurrengo garaiko mongoliera modernotik argi bereizia. Garai horretako idatzi nabarienak Kangyur eta Tengyur testuak eta hainbat kronika dira. 1686an Soyombo alfabetoa sortu zen (testu budistetan erabilia): horrek mongoliera klasiko goiztiarraren ezaugarri fonologiko bereziak adierazgarri egin ahal izatea ahalbidetu zuen.\nFonetika eta fonologia.\nBokalak.\nMongoliako mongolierak zazpi bokal ditu, laburrak edo luzeak; azken horiek hizkiak bikoiztuz adierazten dira. Beste hizkuntza eranskari askok bezala, singarmonismoa du.\nHitzaren erdian dauden azentu gabeko bokal laburrak ez dira inoiz ahoskatzen: \u0431\u043e\u043b\u043e\u0445 \u00abizan\u00bb [\u0431\u043e\u043b\u0445], \u043c\u044d\u0434\u044d\u0445 \u00abjakin\u00bb [\u043c\u044d\u0434\u0445].\nSingarmonismoa.\nMongolierazko bokal guztiak bi taldeotan banatzen dira: \u00abgogorrak\u00bb (\"\u0430\", \"\u043e\", \"\u0443\") eta \u00abbigunak\u00bb (\"\u044d\", \"\u04e9\", \"\u04af\"); \u0438 bokal berezia da eta ez du talderik. Hitz guztiek bokal \u00abgogorrak\u00bb bakarrik edo bokal \u00abbigunak\u00bb bakarrik izan behar dituzte; \u0438 bokala bi taldeetako bokalekin nahas daiteke. Lehen silabak \"\u0443\" duenean bigarrenak \"\u0430\" izan behar du: \u0445\u0443\u0440\u0430\u043b \u00abbiltzar\u00bb; lehenengo silabak \"\u043e\" edo \"\u04e9\" dituenean, bigarrenak ere \"\u043e\" edo \"\u04e9\" izango ditu: \u043e\u0440\u043e\u0445 \u00absartu\u00bb, \u04e9\u0432\u04e9\u043b \u00abnegu\u00bb.\nKontsonanteak.\n\u0428 eta \u0436 beti bigunak dira; \u0433 kontsonantea bokal \u00abgogor\u00bbren aurretik aho-gingilezkoa da eta bokal \u00abbigun\u00bben aurretik eta hitzaren amaieran ahoskabea bihurtzen da; \u043d bokal laburren aurretik [n] gisa ahoskatzen da eta beste kasuetan [\u014b] gisa ahoskatzen da; \u0431 kontsonantea \u043b, \u043c, \u043d ondoren [b] gisa ahoskatzen da eta beste kasuetan [w\u031c] gisa ahoskatzen da.\nAzentua.\nMongolierazko azentua lehenengo silaba, bokal luze bat edo diptongo batean dago.\nGramatika.\nMongoliera hizkuntza eranskaria da. Artikulu honetan Mongoliako mongolieraren gramatikari buruz idazten da, beste dialektoak baztertuz.\nIzenak.\nNumeroak.\nMongolierazko izenek bi numero dituzte: singularra eta plurala, baina plurala adieraztea ez da beharrezkoa; pluralaren adierazleek izenen elkarteak adierazten dituzte sarri. Pluralaren adierazleak honako hauek dira: -\u043d\u0443\u0443\u0434 (-\u043d\u04af\u04af\u0434), -\u0443\u0443\u0434 (-\u04af\u04af\u0434), -\u0447\u0443\u0443\u0434 (-\u0447\u04af\u04af\u0434), -\u0434, \u043d\u0430\u0440 (gizakiak adierazten dituzten hitzekin bakarrik erabiltzen da) eta -\u0441.\nAtzizki horien erabileraren arauak honako hauek dira:\nKasuak.\nMongolierak zortzi kasu ditu: nominatiboa, genitiboa, datibo-lokatiboa, akusatiboa, ablatiboa, instrumentala, adlatiboa eta komitatiboa. Izen guztiak \u00abgogorrak\u00bb edo \u00abbigunak\u00bb dira beren bokalen arabera (ikus \u00abbokalak\u00bb atala).\nUkapena.\nIzenekin egiten den ukapena \u0431\u0438\u0448 hitzaren bidez osatzen da: \u042d\u043d\u044d \u043d\u043e\u043c \u0431\u0438\u0448 \u00abEz da liburu bat\u00bb.\nAditzak.\nMongolierazko aditzek hiru forma nagusi dituzte: aditzakoa, partizipiokoa eta ekintza osagarrikoa. Hizkiak aditzen erroei gehitzen zaizkie, adibidez, \"\u044f\u0432\u0430\u0445\" aditzak \u044f\u0432- erroa, -\u0430- bi zati lotzeko erabiltzen den bokala da eta -\u0445 infinitiboaren adierazlea ditu.\nAldiak.\nEtorkizuna adierazteko infinitiboa erabiltzen da: \u0411\u0430\u0433\u0448 \u043c\u0430\u0440\u0433\u0430\u0430\u0448 \u044f\u0432\u0430\u0445 \u044e\u043c \u00abIrakaslea bihar etorriko da\u00bb; eragozpenak daudenean \u044e\u043c partikula aditzaren ondoren jartzen da: \u0411\u0438 \u041c\u043e\u043d\u0433\u043e\u043b \u044f\u0432\u0430\u0445 \u044e\u043c \u00abMongoliara joango naiz (baina ez nago ziur)\u00bb; \u044e\u043c \u0431\u0430\u0439\u043d\u0430 hitzek halabeharrezko ekintza bat adierazten dute: \u0422\u044d\u0440 \u0445\u04af\u043d \u0438\u0440\u044d\u0445 \u044e\u043c \u0431\u0430\u0439\u043d\u0430 \u00abGizon hori etorriko da (eta ziur nago)\u00bb.\nEtengabeko ekintzak -\u0434\u0430\u0433, -\u0434\u044d\u0433, -\u0434\u043e\u0433 eta -\u0434\u04e9\u0433 atzizkien bidez adierazten dira: \u0411\u0438 \u044d\u043d\u0434 \u0431\u0430\u0439\u0434\u0430\u0433 \u00abHemen bizi naiz\u00bb.\nIrauten duen orainaldia \u0431\u0430\u0439\u043d\u0430 hitzaren bidez adierazten da: \u0411\u0438 \u0430\u0436\u0438\u043b \u0445\u0438\u0439\u0436 \u0431\u0430\u0439\u043d\u0430 \u00abLan egiten ari naiz\u00bb.\nLehenaldia adierazteko atzizki asko erabil daitezke: -\u0432, -\u043b\u0430\u0430 (-\u043b\u044d\u044d, -\u043b\u043e\u043e, -\u043b\u04e9\u04e9), -\u0436\u044d\u044d (-\u0447\u044d\u044d) eta -\u0441\u0430\u043d (-\u0441\u044d\u043d, -\u0441\u043e\u043d, -\u0441\u04e9\u043d). Liburuetako hizkuntza eta galdegiterakoan -\u0432 atzizkia erabiltzen da: \u0422\u0430\u0430 \u0441\u0430\u0439\u0445\u0430\u043d \u0430\u043c\u0440\u0430\u0432 \u0443\u0443? \u00abAtseden ona hartu al duzue?\u00bb; -\u043b\u0430\u0430 atzizkiak duela gutxiko ekintzak adierazten ditu, horrelako ekintzak orainalditik hurbil daude: \u0411\u0438 \u044f\u0432\u043b\u0430\u0430 \u00abAlde egin dut\u00bb, atzizki hori ekintzaileak berak egin edo ikusi zuen ekintzak adierazteko erabiltzen da; -\u0436\u044d\u044d atzizkiak aspaldeko ekintzak adierazten ditu: \u042d\u0440\u0442 \u0443\u0440\u044c\u0442 \u0446\u0430\u0433\u0442 \u044d\u043c\u0433\u044d\u043d \u04e9\u043c\u0433\u04e9\u043d \u0441\u0443\u0434\u0430\u0433 \u0431\u0430\u0439\u0436\u044d\u044d \u00abDuela urte asko gizon zaharra eta bere emaztea bizi ziren\u00bb, atzizki horrek ekintzaileak berak egin edo ikusi ez zuen ekintzak edo ustekabean jazo ziren ekintzak adierazten ditu: \u0411\u0438 \u04af\u0437\u044d\u0433 \u043c\u0430\u0440\u0442\u0430\u0436\u044d\u044d \u00abBolaluma ahaztu dut / nuen\u00bb; -\u0441\u0430\u043d lehenaldiaren atzizki neutralena da, \u044e\u043c hitzarekin nagusiki erabiltzen dena: \u0411\u0430\u0433\u0448 \u0438\u0440\u0441\u044d\u043d \u044e\u043c \u00abIrakaslea etorri da / zen\u00bb.\nModuak.\nInperatiboa adierazteko aditzen erroak behar dira: \u044f\u0432\u0430\u0445 \u00abibili, joan\u00bb \u2014 \u044f\u0432! \u00abzoaz!\u00bb.\nUkapena.\nAditzekin erabiltzen den ukapena -\u0433\u04af\u0439 atzizkiaren bitartez adierazten da: \u0411\u0438 \u044f\u0432\u0430\u0445\u0433\u04af\u0439 \u00abEz naiz joango\u00bb; \u0431\u0438\u0442\u0433\u0438\u0439 eta \u0431\u04af\u04af partikulak debekatzeko erabiltzen dira: \u0411\u04af\u04af \u044f\u0440\u044c \u00abEz esan (esateko baimenik ez duzu)\u00bb; indikatiboan aditzaren aurretik \u044d\u0441 eta \u04af\u043b partikulak ere jar daitezke: \u0411\u0438 \u04af\u043b \u043c\u044d\u0434\u043d\u044d \u00abEz dakit\u00bb.\nEkintza osagarriak.\nAldi berean jazotzen diren bi ekintza daudenean horietako bat ekintza osagarria bihurtzen da eta -\u0436 (-\u0447) atzizkia jasotzen du: \u0411\u0438 \u043d\u043e\u043c \u0443\u0448\u0438\u0436 \u0441\u0443\u0443\u043d\u0430 \u00abEserita nago eta liburua irakurtzen dut\u00bb.\nIzenondoak.\nMongolierazko izenondoak ez dira inoiz aldatzen: \u0441\u0430\u0439\u043d \u043d\u043e\u043c \u00abliburu ona\u00bb \u2014 \u0441\u0430\u0439\u043d \u043d\u043e\u043c\u044b\u0433 (akusatiboa).\nPartizipioak.\nOrainaldiko mongolierazko partizipioak -\u0430\u0430, -\u044d\u044d, -\u043e\u043e eta -\u04e9\u04e9 atzizkien bitartez osatzen dira; aditzaren erroak bokal bat edo erdi-bokal bat amaieran duenean -\u0433- gehitzen da: \u0431\u0430\u0439\u0445 \u00abegon\u00bb \u2014 \u0431\u0430\u0439\u0433\u0430\u0430 \u00abegoten den\u00bb.\nJoskera (sintaxia).\nMongolierazko esaldiek hitz ordena zehatza izan behar dute. Aditzek esaldiak amaitzen dituzte eta subjektua aditzaren aurretik jartzen da beti; izenondoak izenen aurretik jartzen dira eta aditzondoak aditzen aurretik jartzen dira. Adibidez, \u041e\u0443\u044e\u0442\u0430\u043d \u043d\u043e\u043c \u0441\u0430\u0439\u043d \u0443\u043d\u0448\u0438\u043d\u0430 \u00abIkasleak liburua ondo irakurtzen du\u00bb: \u043e\u0443\u044e\u0442\u0430\u043d \u00abikaslea(k)\u00bb, \u043d\u043e\u043c \u00abliburu\u00bb, \u0441\u0430\u0439\u043d \u00abondo\u00bb, \u0443\u043d\u0448\u0438\u043d\u0430 \u00abirakurtzen du\u00bb.\nGalderak.\nGaldegiteko partikulula bereziak erabiltzen dira, esaldien amaieretan beti jartzen direnak: \u042d\u043d\u044d \u043d\u043e\u043c \u0443\u0443? \u00abHori liburu bat al da?\u00bb, \u042d\u043d\u044d \u0448\u0438\u0440\u044d\u044d \u044e\u04af \u00abHori mahai bat al da?\u00bb; \u0431\u044d (\u043c, \u043d eta \u043b ondoren) eta \u0432\u044d partikulak galderazko hitzak dituzten esaldietan erabiltzen dira: \u042d\u043d\u044d \u0445\u044d\u043d \u0431\u044d? \u00abNor da hau?\u00bb; \u00abedo\u00bb hitza duten galderazko esaldiak partikulak berresateaz osatzen dira: \u042d\u043d\u044d \u043d\u043e\u043c \u0443\u0443, \u0434\u044d\u0432\u0442\u044d\u0440 \u04af\u04af? \u00abLiburu bat edo koaderno bat da hori?\u00bb.\nLexikoa.\nMongolierak, beste hizkuntzak bezala, bere lexikoan hitz jatorrak eta maileguak ditu: bere garapenaren bidean hizkuntza askotatik hartu ditu hitzak. turkiar hizkuntzetatik: \u043e\u0442\u043e\u0447 \u00absendagile\u00bb, \u0448\u0430\u0442 \u00abeskailera\u00bb, \u0431\u0443\u0443\u0440\u0446\u0430\u0433 \u00abilar\u00bb; sankritotik: \u0442\u0438\u0432 \u00abkontinente\u00bb, \u0447\u0430\u0432\u0433\u0430\u043d\u0446 \u00abmoja\u00bb, \u0445\u0438\u0439\u0434 \u00abmonasterio\u00bb; tibeteratik: \u0434\u0430\u0432\u0430\u0430 \u00abastelehen\u00bb, \u043b\u0445\u0430\u0433\u0432\u0430 \u00abasteazken\u00bb, \u0430\u0440\u0430\u0432\u043d\u0430\u0439\u043b\u0430\u0445 \u00abargitu\u00bb; txinerazko maileguak hainbat garaitan etortzen ziren: \u0446\u0430\u0439 \u00abte\u00bb, \u0431\u0430\u0439\u0446\u0430\u0430 \u00abaza\u00bb, \u043b\u0443\u0443\u0432\u0430\u043d \u00abazenario\u00bb, \u0436\u0430\u043d\u0436\u0438\u043d \u00abgudarostearen buruzagia\u00bb eta besteak. Beste hizkuntzetatiko maileguak ere badaude, adibidez, errusieratik, persieratik, arabieratik.\nHitz berriak sortzea.\nAditzen erroetatik -\u043b, -\u043b\u0442 eta -\u0434\u0430\u043b atzizkiak erabiliz izenak sortzen dira: \u044f\u0432\u0430\u0445 \u00abibili, joan\u00bb \u2014 \u044f\u0432\u0434\u0430\u043b \u00abgertaera, jazoera\u00bb.\nHitz askok esanahi bat baino gehiago dituzte: \u0442\u0430\u0442\u0430\u0445 \u00abtiratu\u00bb, \u0442\u0430\u0442\u0432\u0430\u0440 \u0442\u0430\u0442\u0430\u0445 \u00abzerga bildu\u00bb, \u0443\u0441 \u0438\u0434\u044d\u044d \u0442\u0430\u0442\u0430\u0445 \u00abjateari edo edateari utzi\u00bb.\nIdazketa.\nMongoliako mongolierak alfabeto zirilikoaren aldaera erabiltzen du gaur egun; aldaera horrek 35 hizki ditu, baina \u043a, \u0444, \u0449 eta \u043f maileguetan bakarrik agertzen dira; \u0432 eta \u0440 ez dira inoiz hitzaren hasieran agertzen:"}
{"id": "106557", "revid": "98220", "url": "https://eu.wikipedia.org/wiki?curid=106557", "title": "Ceann Tr\u00e1", "text": "Ceann Tr\u00e1 (ingelesez \"Ventry\") Irlandako Errepublikako hego-mendebaldean dagoen Kerryko konderrian kokatzen den udalerria da. Dingle penintsulan dago, Dingle udalerritik 7 kilometro mendebalderantz, antzinean Ventry udalerria peninstula osoko portu nagusia izan zen. Gaur egun udalerri honetako hondartza oso ospetsua da turisten artean.\nVentry udalerritik sei kilometro mendebalderuntz joanez gero Dunbeg (\"An D\u00fan Beag\") delakoaren hondakinak daude, amildegi edo itsaslabar sakon baten ertzean kokatzen den Burdin Aroko gotorlekua, bertan antzinako harrizko etxeak eta Caol edo Ch\u00e1il Mic Crimthainn delakoaren hilerria topa dezakegu, Fenian ziklo mitologikoan gertatu zen Ventryko Batailaren azken hildakoa izan zelarik. .\nHonetaz gain, Ventry udalerria Irlanda osoan arras ospetsua den futbol gaeliko kiroleko P\u00e1id\u00ed \u00d3 S\u00e9 jokalariaren sorlekua ere bada, honek udalerriko elizaren inguruan bere jabetzako pub edo taberna bat duelarik. Canon James Goodman musika bildumaria ere Ventry udalerrian hazi zen.\nVentry udalerriko leku interesgarri bat Rahinnane gaztelua da, hau Kerryko Zalduna edo Knight of Kerry zenaren bizilekua zen. Kerryko Zalduna zena Cromwelliatar Aroa arte bertan bizi izan zen. Gaztelua \"ringfort\" zahar (harrizko eraztun itxurako eraikinak) baten aldamenean eraikia dago. \"Ringfort\" hau eraiki eta ondoren sei metroko harresiak gehitu zitzaizkion, honek hobi bat zuenaren itxura ematen dio, nahiz eta honek holako gauzik behin ere ez izan. Rahinnane gaztelua bere harrizko eskailerekin oraindik oso garbi eta txukun dago, halere lehen solairutik hasi eta bigarrenera igotzea nahiko harriskutsua izan liteke."}
{"id": "106559", "revid": "105290", "url": "https://eu.wikipedia.org/wiki?curid=106559", "title": "Finantzak", "text": "Finantzak diruaren kudeaketa aztertzen duen ekonomiaren adarra dira. Banakoen, enpresen eta estatuaren arteko diru-fluxuak aztertzen ditu, horiek guztiek dituzten kontsumo edo inbertsio beharretarako. Finantzek diru, denbora eta arrisku kontzeptuak uztartzen dituzte, eragile ekonomikoek behar dituzten kapital beharrak une, neurri eta modu egokian kudeatzeko.\nOinarrian, finantza arloa pertsona eta enpresek bankuetan dirua ezartzen dutenean zabaltzen da. Bankuek beste zenbait pertsona edo enpresari mailegatu edo uzten diote ezarritako dirua, geroago itzultzeko konpromezuaz. Itzuli bitartean bankuak interesak jasoko ditu dirua mailegatuta hartu duen pertsona edo erakundetik."}
{"id": "106560", "revid": "105290", "url": "https://eu.wikipedia.org/wiki?curid=106560", "title": "Cop\u00e1n (Hondurasko departamendua)", "text": "Cop\u00e1n Hondurasko 18 departamenduetako bat da. Bere hiruburua Santa Rosa de Cop\u00e1n da. Cop\u00e1nek 3.203 km\u00b2ko azalera du eta 2005eko kalkuluen arabera 320.562 biztanle inguru bizi dira.\nDepartamendu hau kolonaurreko Cop\u00e1n arkeologia eremuagatik ezaguna da, Maien zibilizazioaren hiririk handienetakoa izandakoa.\nUdalerriak.\nDepartamendua 23 udalerritan banatzen da:"}
{"id": "106562", "revid": "119347", "url": "https://eu.wikipedia.org/wiki?curid=106562", "title": "Gallarus Oratory", "text": "Gallarus Oratory (irlanderaz: S\u00e9ip\u00e9il\u00edn Ghallarais, euskaraz \"Gallarus Otoiztegia\" esan nahi du) Irlanda osoan hobekien kontserbatu izan den eliza paleokristaua da. Irlandako Errepublikako Kerryko konderrian dagoen Dingle penintsulan kokatzen da. Cloch\u00e1n motako eraikina da.\nEliza hau VI. eta IX. mendeen artean sortu zen, nahiz eta teoria batzuen arabera bere eraikuntza XII. mendekoa izago litzatekeen.\nEraikina kareorerik erabili gabe harri bat beste baten gainean jarriaz eginiriko teknika baten bidez eraikia dago, neolitiko garaiko hilobien antzera, bere egitura kanpokaldera makurtuta dagoelarik, honela uraren kanporatze hobea lortzeko asmoz. Eraikinaren itxura buruz behera ezarritako itsasontzi baten gila antza du."}
{"id": "106563", "revid": "6327", "url": "https://eu.wikipedia.org/wiki?curid=106563", "title": "Copan", "text": ""}
{"id": "106564", "revid": "69477", "url": "https://eu.wikipedia.org/wiki?curid=106564", "title": "Maien zibilizazio", "text": ""}
{"id": "106565", "revid": "512", "url": "https://eu.wikipedia.org/wiki?curid=106565", "title": "Cort\u00e9s (Hondurasko departamendua)", "text": "Cort\u00e9s Hondurasko 18 departamenduetako bat da. Bere hiruburua San Pedro Sula da. Cort\u00e9sk 3.954 km\u00b2ko azalera du eta 2005eko kalkuluen arabera 1.365.497 biztanle inguru bizi dira.\nUdalerriak.\nDepartamendua 12 udalerritan banatzen da:"}
{"id": "106566", "revid": "15795", "url": "https://eu.wikipedia.org/wiki?curid=106566", "title": "Cort\u00e9s", "text": "Cort\u00e9s hitzak hainbat adiera ditu:\nPertsonak.\nCort\u00e9s espainiar eta portugaldar jatorriko abizena:"}
{"id": "106567", "revid": "1105", "url": "https://eu.wikipedia.org/wiki?curid=106567", "title": "Cort\u00e9sen Itsasoa", "text": ""}
{"id": "106568", "revid": "1340", "url": "https://eu.wikipedia.org/wiki?curid=106568", "title": "\u00c5bo", "text": ""}
{"id": "106570", "revid": "512", "url": "https://eu.wikipedia.org/wiki?curid=106570", "title": "Polemon I.a", "text": "Polemon I.a Pontokoa (; K.a. 60-K.a. 8), Pontoko Erresumako erregea izan zen K.a. 38 eta K.a. 8 bitartean, Sofenekoa K.a. 33 eta K.a. 30 bitartean eta Bosforoko Erresumakoa K.a. 14 eta K.a. 8 bitartean.\nErromaren aliatua.\nKariako Laodizea hiriko hizlari ospetsua zen Zenonen semea zen. Marko Antoniok Asia Txikian eraman zuen hedapen politikaren babes leial bat izan zen. Marko Antoniogandik, Polemonek berak eta bere aitak emandako zerbitzuengandik, Ziliziaren zati baten gobernua jaso zuen, errege titulurik gabe, K.a. 39an.\nHandik gutxira, printzerri hau Pontogatik aldatu zuen, errege tituluarekin (jada bazen K.a. 36an), eta Marko Antoniorekin batera lan egin zuen partiarren aurkako kanpainan, Appius Statianusekin batera garaitua eta preso hartua izan zelarik. Erreskate baten truke askatua izan zen.\nTriunbiroak, esker on bezala, Armenia Txikia izeneko erresuma eman zion (Ponto galdu gabe). Marko Antonio eta Kleopatrari lagundu zien K.a. 31n gertatu zen Aktiumeko guduan, baina Augustorekin bakea sinatzen jakin zuen, Pontoko eta Armeniako errege bezala berretsi zuena, eta, beranduago, erromatar herriaren aliatu eta lagun bezala izendatu zuen.\nK.a. 16an, Marko Agripak Bosforoko Erresuma menperatzea agindu zion, Asandro hil zenetik Eskriboniok usurpatu zuena. Eskribonio usurpatzailea, Bosforoko Erresumako biztanleek hil zuten Polemon iritsi aurretik, bere burua errege izendatu zuena, bere aurka zeudenak hilez. Agripak tronuan berretsi zuen, eta, ondoren, Augustok berak.\nEskribonio hil ondoren, Farnazes II.aren alaba eta Asandroren alarguna zen Dinamisekin, tronu hau okupatuko zuen K.a. 14 eta K.a. 8 bitartean.\nBere erresumak, Ponto eta Kolkida osorik eta Bosforoko Erresuma Tanais ibairaino (Don) hartzen zuen. Tanais hiria, bere independentzia berreskuratzeko matxinatu zena, suntsitua izan zen.\nK.a. 13 inguruan Pitodoris Pontokoarekin ezkondu zen, Marko Antonioren biloba zena, Pontoko Erresuma partzialki berreraiki zuena berarentzat, ondoren, Ponto Polemondar deitua izango zena eta bertako errege izango zena K.a. 38 eta K.a. 8 bitartean. K.a. 26rarte itxaron beharko zuen Augustogandik lurralde hauen gaineko bere autoritatearen berrestea jasotzeko.\nAspurgiarren aurkako espedizio bat abiarazi zuen, Fanagoriatik iparraldera zegoen tribu sarmaziar bat, eta garaitua, preso hartua eta exekutatua izan zen, data ezezagun batean, baina, edozein kasutan, K.a. 2 baino beranduago, urte honetan oraindik gobernatzen jarraitzen baitzuen.\nPolemon hil ondoren, bere familia erresumatik kanporatua Tiberio Julio Aspurgosgatik, Asandro eta Dinamisen semea ezin izan zen Taurican mantendu, baina bere emazte Pitodorisek Pontoko Erresuman gobernatzen jarraitu zuen 27-31 arte.\nSeme-alabak.\nPitodorisekin, tronuan bere oinordekoa izan zena, hiru seme-alaba izan zituen: Polemon II.a, bere amarekin elkargobernaria izan zena, Artaxias III.a Zenon, nagusiki Armenia Txikiko lurraldeak jaso zituena, eta Antonia Trifena, Traziako errege Kotis VIII.arekin ezkondu zena. Dinamisekin ez zuen seme-alabarik izan."}
{"id": "106571", "revid": "119347", "url": "https://eu.wikipedia.org/wiki?curid=106571", "title": "Sully jauregia", "text": "Sully jauregia () Luis XIII.a estiloko eraikin partikular bat da, Parisko 4. barrutiko Le Marais auzoko Saint-Antoine kaleko 62. zenbakian dagoena.\nHistoria.\n1625 eta 1630 bitartean, kontu interbentorea zen Mesme Galletek \"place Royal\"era (gaur egun Vosges plaza) sarbidea zuen lorategi eta orangeriedun jauregi hau eraikiarazi zuen berarentzako Le Marais auzoan (auzo hau modako zegoen garai batean).\nMaximilien de B\u00e9thune, Sullyko I. dukea eta Henrike IV.a erregearen eraikuntza superintendentea eta finantza ministroa izan zenak, 1634an erosi zuen eraikina. Bera arduratu zen apaindura amaitzeaz, eta bertan bizi izan zen bere azken urteetan. 1660an, bere biloba Maximilien, Sullyko II. dukeak hegal gehigarri bat eraiki zuen hegal nobletik mendebaldera, lorategiaren ondoan.\nSullytarrek, jauregi honetan bizitzen jarraitu zuten XVIII. mendera arte. Garai honetatik aurrera hainbat jaberen esku egon zen arren, gaur egun ere Sully jauregia deitzen zaio.\nXIX. mendean, \"immeuble de rapport\" (alokairuan zeuden etxebizitza eraikina) bihurtu zen. Honen ondorioz, bertan alokairuan bizi izan zirenek aldaketa ugari egin zuten. Batzuetan, eraikina euren merkatari edo artisau lanbideetan aritzeko erabili zuten. 1862an \"Monument historique\" izendatua izan zen eta horrek pixkanakako berpizte batera eraman zuen, jauregiaren kontserbazioaz arduratuago zeuden jabe berrien iritsierarekin. 1944an estatuaren jabetzara pasatu zen, eta 1973an amaitu zen zaharberritze kanpaina luze batek \"orangerie\" bere jatorrizko egoerara itzuli zuen .\n1967tik \"Caisse nationale des monuments historiques et des sites\"-en (Monumentu eta toki historikoen kutxa nazionala) egoitza da eta, 2000tik Frantziako Monumentu Nazionalen gunea, Kultura eta Komunikazio Ministerioak babestutako organismoa, Ondare Nazionalaren ehun ondasun baino gehiago kudeatzen dituena."}
{"id": "106573", "revid": "1781", "url": "https://eu.wikipedia.org/wiki?curid=106573", "title": "Sauguis-Saint-\u00c9tienne", "text": ""}
{"id": "106574", "revid": "13403", "url": "https://eu.wikipedia.org/wiki?curid=106574", "title": "Inishmore", "text": ""}
{"id": "106575", "revid": "105290", "url": "https://eu.wikipedia.org/wiki?curid=106575", "title": "Inis M\u00f3r", "text": "Inis M\u00f3r irlanderaz eta ofizialki, Inishmore ingelesez (euskaraz \"Uharte Handia\" esan nahi du. \u00c1rainnmh\u00f3r ere deitua bada, \"Aran Handia\"), Irlandako Errepublikako mendebaldeko Galwayko konderria dauden Aran uhartediko uharterik handiena da. Bertako herri handiena eta portu nagusia Cill R\u00f3n\u00e1in/Kilronan da. Galway konderriko Gaeltacht eremuaren barnean dago.\nOndasun nabarmenak.\nUharte honetan dago D\u00fan Aonghasa gotorleku ikusgarria."}
{"id": "106580", "revid": "58701", "url": "https://eu.wikipedia.org/wiki?curid=106580", "title": "Tilsiteko Hitzarmena", "text": "Tilsiteko Hitzarmenak, 1807ko uztailean Napoleon Frantziako enperadoreak Tilsit herrian sinaturiko bi itun izan ziren.\nHorietatik lehena, 1807ko uztailaren 7an sinatu zuen Alexandro I.a Errusiakoa tsarrarekin, Errusia eta Frantziaren arteko gerrarekin amaituz eta bi herrialdeen arteko aliantza bat abiaraziz, gainontzeko europar herrialdeak, are toki ahulagoan uzten zituena. Bi herrialdeek, ezkutuan, gatazketan elkarri laguntzea adostu zuten. Frantziak, Errusiari turkiarren aurka laguntzea agintzen zuen, Errusiak, Erresuma Batuaren aurkako Blokeo Kontinentalera batzea adosten zuen bitartean. Hitzarmen honek, Varsoviako Dukerri Handia ere sorrarazi zuen.\nErrusia eta Frantziaren arteko elkarlana 1810ean hautsi zen, tsarra, itsasontzi neutralei, euren merkataritza lanak Errusiako portuetan egitea baimentzen hasi zenean. 1812an, Napoleonek Errusia inbaditu zuen, aliantzaren hondar orokin amaituz.\nTilsiteko bigarren hitzarmena, lehenengoa baino bi egun beranduago sinatua, 1807ko uztailaren 9an, Prusiarekin, bi herrialdeen arteko gerrari amaiera eman ziona izan zen, Prusiarentzat oso baldintza gogorrekin, baina, ia, bere lurralde nazionalaren erdia galtzen zuena."}
{"id": "106581", "revid": "1491", "url": "https://eu.wikipedia.org/wiki?curid=106581", "title": "Antzara", "text": "Anserinae edo antzara, Anatidae hegazti familiako azpifamilia baten izena da. Beltxargak, antzara gisa ezagututako beste hegazti batzuk eta brantak azpifamilia honetakoak dira.\nEspezieetako bat, \"Anser anser\", etxaldeetan bizi da eta bere gibelarekin patea egiten da."}
{"id": "106582", "revid": "10132", "url": "https://eu.wikipedia.org/wiki?curid=106582", "title": "Ballyferriter", "text": ""}
{"id": "106585", "revid": "10132", "url": "https://eu.wikipedia.org/wiki?curid=106585", "title": "Ballinskelligs", "text": ""}
