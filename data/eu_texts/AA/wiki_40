{"id": "40913", "revid": "58701", "url": "https://eu.wikipedia.org/wiki?curid=40913", "title": "Seiurteko demokratikoa", "text": "Seiurteko demokratikoa Espainiako historiaren garai bat da, 1868ko iraileko iraultzaren eta 1874an Berrezarpen Borboitarra ekarri zuen pronuntziamenduaren artekoa.\n1868ko iraultza.\n1868ko irailean, \"La Gloriosa\" izeneko iraultza gertatu zen, C\u00e1dizen, itsas armadako Topete amiralak zuzendutako altxamenduarekin. Horri progresistak, demokratak, errepublikanoak, unionistak eta zenbait jeneral (Prim eta Francisco Serrano) lotu zitzaizkiolarik. Bai progresistek zein demokratek batzorde iraultzaileak antolatu zituzten hirietan honako eskakizunak egiteko:\nBehin behineko gobernua Francisco Serrano unionistak zuzendu zuen, Prim izan zuelarik gerra ministro eta errepublikanoak kanpoan geratu zirelarik. Lehen hauteskundeak gizonezkoen sufragio unibertsalaren bidez egin ziren eta progresistek, unionistek eta monarkiaren aldeko demokraten sektoreek irabazi zuten. Hego Euskal Herrian kontserbadorismoaren aldeko joera areagotu egin zen hautesle karlistek gehiengoa lortu zutenean hauteskundeetan. Garai horretan karlistak printzipio iraultzaileen aurka agertu ziren eta, bereziki, iraultzaileen antiklerikalismoaren aurka eta batasun erlijiosoaren alde.\nEratu zen gobernua berriak 1869ko Konstituzioa eman zuen, subiranotasun nazionala, botereen zatiketa, biltzeko eta elkartzeko askatasuna eta gizonezkoen sufragio unibertsala bezalako printzipioak jaso zirelarik. Erregearen boterea legegilera uzten zuen mugaturik eta eskumen gutxiago eskaintzen zizkion. Gorteetako bi ganbarak sufragio unibertsalez aukeratuko zirela erabaki zen eta gobernuari betoa ezartzeko eskubidea eman zitzaien.\nGarai iraultzaileko gatazkak.\n\"La Gloriosa\" iraultza bultzatu zuen egonezina ez zen baretu gobernu iraultzaileek erreformak planteatu zituztenean. Errepublikarrak boteretik kanpo geratu zirenez gero, altxamenduak burutu zituzten eta federalismoa garatu ahal izateko monarkiaren ordez errepublika ezartzea eskatzen zuten. Hauen alde Espainiako hegoaldeko eta jornalariak eta gizarte eta laneko hobekuntzak eskatzen zituzten Kataluniako langileak altxatu ziren. Hego Euskal Herriko hitzarmen federal bat sinatu zuten Eibarren eta horren bidez, Araba, Bizkaia, Gipuzkoa eta Nafarroak Espainiako mugimendu federalarekin bat egin zuten.\nKuba eta Puerto Ricoko altxamendu independentistak Carlos Manuel de C\u00e9spedes kreolak gidatu zituen, Kubaren eta errepublikaren askatasuna eskatuz esklabo beltz eta lurjabe txikien laguntzarekin. Espainiako gobernuak tropa ugari bidali behar izan zituen altxamendua zapaltzeko, baina 1878a arte ezin izan zuen menderatu, 68tik 78ra luzatu zelarik \"Gerra Luzea\" deiturikoa. Estatu Batuak Kubaren independentziaren alde agertu ziren, balio estrategiko eta ekonomiko handia baitzuen azken horrek, azukre eta tabako produkzio handiarengatik.\nIraultzaileek boterea eskuratu zutenean, karlistek gogortu zuten erregimen liberalaren aurkako eraso armatua, Hego Euskal Herrian liberal moderatu kontserbadore asko hurbiltzen hasi zirelarik karlistengana:\nGobernu iraultzaileen arazo larrienetariko bat Espainiako tronua betetzeko errege bat lortzea zen. Hainbat eztabaidaren ondoren, Amadeo Savoiakoa aukeratu zuten, Viktor Emanuel II.a Italiako erregearen semea. Hala ere Amadeo Savoiakoaz gain, Espainiako tronurako aukera gehiago bazeuden. Fernando Augusto Saxonia-Coburg-Gothakoak errege izateko proposamenari ezetz esan zion; Montpensierko dukea Elisabet II.a Borboikoaren ahizparekin ezkonduta zegoen, etab. Azkenik, Prim jenerala Alfontso, Elisabeten semea, errege izendatzearen aurka zegoen eta Hohenzollerneko Leopoldo alemaniarrak ere ez zuen Napoleon III.aren laguntza izan.\nAmadeo Savoiakoaren erregealdia (1871-1873).\n1871ko urtarrilean iritsi zen Madrila Amadeo Savoiakoa, defendatzaile nagusia izan zuen Prim jenerala atentatuan hil ondoren. Hala ere, Amadeo Savoiakoaren monarkia demokratikoak porrot egin zuen:\nAlderdi batzuen barne zatiketak areagotu egin ziren:\nEgonezinak zirela eta gizarte sektoreak talde desberdinen inguruan biltzen hasi ziren:\nLehenengo errepublika (1873-1874).\nErrepublika federala.\n.1873ko otsailean Amadeo Savoiakoak abdikatu egin behar izan zuen zituen arazo politiko eta sozialak eta bere erregetzak zuen oposizio gogorra zela eta. \nEspainiaren historiako lehenengo saiakera errepulikarra 1873an jarri zen abian. Errege baten faltan, botere legegilea Nazio Biltzar batean elkartu eta Erreplublika aldarrikatu zuten. Eraldaketak gauzatu ziren Errepublikaren gobernuan, aurretik zetozen zenbait prozesu historiko etetea ekarri zuena.Espartero Erregeorde izan zenetikmilitarrek boterean izan zuten presentzia izugarria izan zen. Narvaez, O'Donnell, Seiurteko sustatzeile izan ziren militarra (prim, Topete).. denak ziren kasta militarreko kideak eta Errepublikak horrekin eten zuen. Bere presidenteak intelektualetik zetozen jendea ziren eta hurrengo hamarkadetan, bestelako sistema politikoak finkatuko baziren ere, fenomeno honek iraun zuen. \nBi aldetako oposizio boteretsuez gain, errepublikarren barne gatazkek markatu zuten garai ezegonkor hau. Lau presidente ezberdin izan zituen. Errepublika oso denbora laburrean eta krisi orokortuko giro batean amaitu zen. \nHurrengo hauteskundeetan abstentzioa izan zen nagusi, baina hala ere errepublikarrek irabazi zuten. Hala, ekainean errepublika federala aldarrikatu zen: Pi i Margall izendatu zuten lehendakari eta errepublikarrak zatitu egin ziren: \nPi i Margall lehendakari zela aurkeztu zen 1873ko konstituzio federalaren proiektua, honako printzipioak jasotzen zituena:\nHala eta guztiz ere, Pi i Margallek dimititu egin behar izan zuen zeuden arazo larriak zirela eta:\nErrepublika unitarioa.\n1873ko uztailean, Nicol\u00e1s Salmer\u00f3n izendatu zuten presidente. Horrek bi arazori egin behar izan zion aurre, besteak beste goardia zibila eta armadaren laguntzaz: Fronte karlistak aurrera egitea (aurre egiteko soldadu gehiago erreklutatu behar izan zituzten) eta kantonalismoaren hedapena. Ondorioz, Kantonalismoaren alde zeuden agintariak bota egin behar izan zituzten eta 1873ko uztaila eta iraila bitartean, Pavia eta Martinez Campos jeneralek Andaluzia eta Levanteko erresistentzia kantonalista zapaltzea lortu zuten, baina Cartagenako kantoiak 1874ko urtarrila arte iraun zuen.\n1873ko irailean, Emilio Castelar izendatu zuten gobernuburu:\nFederalistak, kantonalistak, anarkistak, sozialistak\u2026 eskuinerako aldaketa horren aurka agertu ziren. Hori aprobetxatuz, 1874ko urtarrilean Manuel Pav\u00eda jeneralak estatu kolpea jo zuen:\nPaviaren estatu kolpearen ondoren, Francisco Serrano jenerala izan zen gobernuburu eta ezohiko botereak izan zituen. 1874 urterako:\n1874ko abenduan, Arsenio Mart\u00ednez-Campos jenerala eta beste militar batzuk altxatu egin ziren, eta Alfontso Borboikoa izendatu zuten Espainiako errege. Hala:\nSeiurtekoaren Politika Ekonomikoa.\nAurrerakoiek eta demokratek hainbat neurri hartu zituzten ekonomia hobetzeko. Laureano Figuerolak erreforma garrantzitsuak abiatu zituen:"}
{"id": "40914", "revid": "105290", "url": "https://eu.wikipedia.org/wiki?curid=40914", "title": "Trevelin", "text": "Trevelin Argentinako hiria da, Chubuteko probintzian eta Futaleuf\u00fa-ko departamenduan dagoena. 6.400 biztanle zituen 2001ean.\nJatorriz \"Colonia 16 de Octubre\" bazen ere, kolonia galesak (\"Y Wladfa\") izena aldatu zion. \"Trevelin\" galeserazko \"Trefelin\" izenetik dator, \"erroten herria\" esan nahi duena.\nHerriko lehenengo errotak \"Los Andes\" izena zeukan, eta John Evans-ek eraiki zuen 1889an."}
{"id": "40915", "revid": "445", "url": "https://eu.wikipedia.org/wiki?curid=40915", "title": "Siurteko demokratikoa", "text": ""}
{"id": "40916", "revid": "119347", "url": "https://eu.wikipedia.org/wiki?curid=40916", "title": "Gaiman", "text": "Gaiman Argentinako hiri txikia da, Chubuteko probintzian dagoena, Trelewtik 15\u00a0km-tara mendebalerantz. Ia 6.000 biztanle zituen 2001ean.\nHiriaren garrantzia historikoa eta kulturala da, kolonia galesaren (\"Y Wladfa\") erdigunea baita. Galeserazko hiztunen kontzentrazio esanguratsua dago bertan. Halaber, museo etnografiko interesgarriaz gain (\"Museo Regional Gal\u00e9s\"), hirian Eisteddfod jaialdia urtero ospatzen dute, urrian.\nHainbat kapera protestante ere badago kokatuta Gaimanen, handiena \"Capel Bethel\" izanda."}
{"id": "40921", "revid": "512", "url": "https://eu.wikipedia.org/wiki?curid=40921", "title": "Filadelfia", "text": "Filadelfia (ingelesez \"Philadelphia\") AEBetako bosgarren hiririk handiena da, New York, Los Angeles, Chicago eta Houston ondoren. Halaber, Pennsylvania estatuko hiri handiena da, bertako hiriburua Harrisburg izan arren.\n2005ean hiriak 1.463.281 biztanle zituen, metropoli-guneak 5.823.233 edukita.\n\"The City of Brotherly Love\" (\"Anai arteko maitasunaren hiria\") ezizenez ere ezaguna da.\nHerri eta hiri senidetuak.\nFiladelfia ondorengo herri eta hiriekin senidetuta dago:"}
{"id": "40923", "revid": "56334", "url": "https://eu.wikipedia.org/wiki?curid=40923", "title": "Cincinnati", "text": "Cincinnati Ohioko hirugarren hiririk handiena da, Columbus eta Cleveland ondoren. AEBetako ekialdean dago.\n2008an 333.336 biztanle zituen.\nHiri senidetuak.\nCincinnati ondorengo hiriekin dago senidetuta:"}
{"id": "40924", "revid": "512", "url": "https://eu.wikipedia.org/wiki?curid=40924", "title": "Frantziako historia", "text": "Frantziako historia gaur egungo Frantzia Europako estatuaren lurraldearen historia da. Frantzia izena 1190 inguruan agertu zen lehen aldiz, Philippe Auguste-ren kantzilertzak \"rex Francie\" \"rex Francorum\" tituluaren ordez erabiltzeari ekin zionean; Kapetoen leinuaren garaia izan zen hura. Lurraldea, 1204tik, \"regnum Francie\" (Frantziako erresuma) deitzen hasi zen.\nEdonola ere, gizakiak egungo Frantziako lurraldean askoz aurretik bizi ziren. Paleolitotik giza taldeak bizi izan dira Rhin ibai eta Atlantiko kostalde arteko lurraldean. K.a. lehen milurtekotik, zeltak finkatu ziren, galiar ere deituak.Arku Atlantikoko zati handi batean, egungo euskaldunei lotutako giza taldeak bizi ziren, gerora Garona hegoaldera mugatuta (akitaniarrak). Erromatarrak K.a. I. mendean heldu ziren, eta K.o. IV. mendean germaniarrak, batik bat frankoak, Galia deitutako probintziaren iparraldean finkatzen hasi ziren,\nK. o. bigarren milurtekoaren hasieratik, kapetar leinuak ziurtatu zuen herrialdearen batasuna. Monarkia desagerrarazita, Iraultzak politika eta administrazio arloetan lortu zuen batasuna. Aro garaikidean, gatazka odoltsuetan babestu da batasun hori, kulturan ere batasuna lortu ahala.\nHistoriaurrea.\nNeanderthalak Frantzian K. a. 200.000 inguruan kokatzen hasi ziren, baina duela 30.000 bat urte desagertu ziren, ziurrenik eguraldi hotzeko garaian \"Homo Sapiens Sapiens\", gizaki modernoarekiko lehia zela eta. Lehendabiziko \"Homo Sapiens Sapiens\" Europan (baita Frantzian ere) duela 50.000 urte inguru sartu ziren.\nNeolitotik Brontze Aroraino, aitzinindoeuroparrak eta aitzinzeltak Europako mendebaldean zehar sakabanatu ziren. Burdin Aroko azken etapetan, La T\u00e8ne kultura garai historikoetako zeltar kultura bilakatu zen.\nErromatar Garaia.\nErromatarrek geroago deituriko Galia (egungo Frantzia, Belgika eta Alemaniako zati bat) Galiako zeltan mintzatzen ziren zeltek okupatuta zegoen gehienbat. Garonatik hegoaldera, baina, euskararekin lotuta zegoen hizkuntzan, akitanieraz, hitz egiten zuten herriak zeuden. Zeltek Lutetia Parisiorum (Paris) eta Burdigala (Bordele) hiriak, besteak beste, fundatu zituzten, akitaniarrek Tolosa (Tolosa Okzitaniakoa) fundatu zuten bitartean.\nErromatarrak etorri aurretik, greziarrak etorri ziren, eta Massalia (Marseille) eta Nicaea (Niza) hiriak fundatu zituzten. Haien bidez, salerosketak areagotu ziren. Galiarrek akitaniarren, germaniarren eta erromatarren kontra egin zuten borroka usu. Hanibalek mertzenario galiarrak hartu zituen bere alde egiteko Italia inbaditu zuenean.\nErromatarren menpe geratu zen aurreko Galiako lurraldea Proventza izan zen, K. a. 121ean. Baina Galiako biztanleak Julio Zesarrek menderatu zituen gupidagabe, nahiz eta Vercingetorix buruzagiak aurre egin eta Gergoviako batailan garaile atera. Alesian erromatarrek gailendu zituzten.\nHainbat probintziatan bananduta, erromatarrek ere hiriak fundatu zituzten Galian: Lugdunum (Lyon) edo Narbonensis (Narbona). Galiar asko esklabo bihurtu ziren, edo beste leku batera mugiarazi zituzten. Galiako zelta latinek ordezkatu zuen pixkanaka. Mendeetan erromatarren eskupean, Galiako kultura erromatar bilakatu zen. Britainia Handitik IV. mendean zeltak itzuli ziren, Britainian finkatuta.\nBisigodoek Akitaniako probintzia eskuratu zuten 418an, vandaloen aurkako emandako laguntzarengatik. Hala ere, 410ean Erroma bera arpilatu zuten, eta Tolosa aldean kokatuta zeuden. Burgundiarrak Lugdunum hiriaren inguruan kokatu zituen Flavio Aezio jeneralak 443an. Erromatar Inperioa amildegiaren ertzean, Galiako iparraldea frankoen esku utzi zen. Baskoiek Pirinioetatik Gaskonian zehar barreiatu ziren. Bretoiek hiru erresuma osatu zituzten: Domnonia, Cornouaille eta Bro\u00ebrec.\nErdi Aroa.\nFrankoen erresumak.\nSaliar frankoen buruak, Klovis I.ak, 486an Siagrio garaituta Galiako iparraldea eta erdialdea batu zituen bere agindupean. 496an, katoliko bihurtu zen. Honela, legitimazioa eta boterea lortu zuen beste erresumen aurrean, eta bisigodoen kontra egiteko, apaizen babesa lortu zuen. Izan ere, bisigodoak, kristauak izanda ere, arrianoak ziren, eta ez katolikoak. Bisigodoen errege Alariko II.a 507an garaitu zuen Vouill\u00e9ko guduan, eta Tolosa eta Akitania bere eskuetan hartu zituen.\nHala ere, Klovis hil ondoren, erresuma ondorengoen artean banandu zen. Frankoak bananduta eta elkarren kontra aritu ziren hainbat alditan eta haien lurraldea zatikatu egin zen. Funtsean Austrasian eta Neustrian agindu zuten (\"Frantzia\"), alegia, Loira ibaitik iparraldera, eta Akitania eta Baskonia burujabe izaten hasi ziren, bereziki 660. urtearen ondoren.\nMerovingiar leinu hau, azkenean, benetako boterea galtzen hasi zen, jauregiko buruen leinuaren mesederako. Karolingiar leinu honek, musulmanak geldiarazi zituzten 732an. Azkenean, 751n, Pepin Laburrak errege titulua hartu zuen, azken merovingiarra baztertuta.\nMerovingiarren erpina Karlomagnok, Pepin Laburraren seme eta ondorengoak lortu zuen, lonbardarrak (774), Bavaria (788), avararrak (796), Bartzelona (801) eta Behe Saxonia (804) konkistatuta eta garaituta. Gainera, Aita Santuak enperadore izendatu zuen 800ean.\nAlabaina, Ludoviko Pio bere semearen heriotzaren ostean (840), erresuma erraldoi hori banandu zen Verdungo Hitzarmenean (843). Mendebaldeko zatitik Frantzia erresuma sortzeko zen. Enperadore titulua ekialdeko zatian berreskuratu zuten 962an.\nAzken karolingiar erregealdietan, erresuma bikingoek arpilatu zuten. Rollo burua edukita, bikingoak Normandian finkatu ziren azkenean. Edonola ere, haien aurkako borroketan, Parisko Odon kontea eta Roberto, bere anaia, nabarmendu ziren. Haiengandik kapeto leinua sortu zen.\nFrantzia Erdi Aroan (987-1453).\nHugues Capet, kapetar leinukoa, errege aukeratu zuten Reimsen 987ko ekainaren 1ean. Garai horietan, erregeen boterea oso ahulduta zegoen, eta Paris inguruko lurraldea baino ez zegoen bere aginpean. Nahiz eta \"de jure\" erresuma handi baten burua izan, \"de facto\" eskualdeak jaun feudalek kontrolatzen zituzten. Baina Louis VI.arengandik aurrera, erregeen boterea handituz joan zen.\nHala ere, erresumako basailu nagusiek, Normandiar, Plantagenet, Lusignan, Hauteville, Ramnulfid, edo Tolosako etxeek Frantziatik kanpoko lurraldeak bereganatu zituzten. Horietako garrantzitsuena, Normandiarrek burututako Ingalaterraren konkista izan zen (1066). Hala, Frantzia eta Ingalaterra Normandiaren bidez loturik geratuta, gatazka ugari sortu ziren. Philippe Augustok Bouvinesko batailan (1214) Joan \"Lurgabea\" menderatuta, Angevinar Inperioa amaiarazi zen.\nKataroen kontrako gurutzadari esker (1209-1229), hegoaldeko lurralde asko Parisko erregeen mendera geratu ziren. Saint Louisen eta Philippe IV.aren agintaldiekin (1226-1270) eta (1285-1314), Frantzia erresuma zentralizatu bilakatu zen. Philippe IV.ak Tenpleko Ordena amaiarazi eta Aita Santuak Avignonera ekarri ahal izan zituen, hain zen boteretsua.\nIngalaterrako erregeekiko gatazka nagusia Ehun Urteko Gerra izan zen (1337-1453). Garai gogorra izan zen frantziarrentzat, Izurri Beltzaren garaia ere izan zelako (1348). Baina heroiak ere agertu ziren, Jeanne d'Arc kasu. Azkenean, Ingalaterrak Frantzian zeukan lurralde guztiak galdu zituen.\nAro Modernoa.\nTokian tokiko aldeak gorabehera, Frantziako estatua gero eta zentralizatuago bilakatu zen XVI. mendean. Baina ezkontzak eta hitzarmenak zirela eta, Frantzia Habsburg leinuaren lurraldeek inguratuta geratu zen. Hortaz, Karlos V.aren kontra hainbat gerretan, Italiakoan (1494-1559) esaterako, borrokatu ziren frantziarrak.\nErreforma Protestantearen garai horretan, Jean Calvinaren dotrinak Frantzian zehar barreiatu ziren. Gisa dukeak buru zituen katolikoek higanoten sarraskia burutu zuten (1562), Erlijio Gerrak abiaraziz. Azkenean, Nafarroako Henrike III.a Frantziako errege (Henrike IV.a izenpean) bihurtu zen. Nantesko Edikturen bidez, higanoten sinesmena errespetatu zen. Richelieu kardinalak, ordea, higenoten kontra egin zuen Frantzian barnan. Frantziatik kanpo, aldiz, protestanteen alde egin zuen Hogeita Hamar Urteko Gerran (1618-1648). Paris mehatxupean egon arren, Rocroi batailan (1643) frantziarrek garaipen erabakigarria lortu zuten. Westfaliako Bakeak (1648) gerraren amaiera ekarri bazuen ere, Frantzian gatazkek jarraitzen zuten: Fronda (1648-1653) eta Espainiaren aurkako gerra (1653-1659).\nIraultzaren aurretik.\nFrantzian \"Argien Mendea\" deitu izan diote garai honi, bereziki 1715etik 1789ra doan tarteari. Luis XV.a 1715etik 1774ra izan zen errege. Bost urterekin, bere birraitona Luis XIV.a hil zenean, boterea, Orleanseko dukea buru zuen erregeordetza kontseilu bati eman zitzaion. Azken hau arduratu zen Parisko Parlamentuak hildako erregearen testamentua baliogabetzeaz, bere boterea mugatzen zuena, errieta egiteko eskubidea itzultzearen truke (\"droit de remontrance\"). Luis XIV.ak eskulotutako potentzia autonomoetako batek XVIII. mendean zehar erabiliko zuen monarkiaren aurkako protesta botere bat berreskuratu zuen horrela. Moralaren erlaxazio baten, goraldi ekonomiko baten eta espekulazioaren garaia iritsi da. Produktu exotikoekiko gustuak Atlantikoko portuen garapena errazten du. Merkatari kolonialek, monarkiak eta esklabo trafikatzaileek aberastasun izugarriak egin zituzten, eta kolonoek manufakturatutako produktuak inportatu zituzten Frantziatik. Nantesko portua garatu egin zen, eta esklabistak Nantesen, Bordelen eta Arroxelan ezarri ziren, eraikin izugarriekin. New Orleans 1718an sortu zen, komertzio horren parte.\nErregeordea 1723an hil zenean, Luis XV.a bere ministroetako baten alde jarri zen, Fleury, erabateko konfiantza zuen bere tutore ohia. 1743an hil zenean erregeak benetako agintea hartu zuen. Bere erregealdian, Frantzia hedatu egin zen. 1735ean, Lorrena printzerri subiranoa, Frantziak hainbat aldiz okupatu zuena, Estanislao I.a Leszczynski errege dohakabeari eman zioten, errusiarrek eta austriarrek poloniar tronutik kanporatutako erregea eta Luis XV.aren aitaordea. 1766an hil zenean, errege domeinuan sartu zen. Korsika, \"de facto\" 1755etik independentea, Genovako Errepublikak sinbolikoki laga zuen 1768an eta, ondoren, militarki menderatua izan zen Ponte-Novoko guduaren ondoren, 1769ko maiatzean. Hori baino lehen, 1762an, Dombes eskualdea ere Frantziari lotu zitzaion. Luis XV.a eta Luis XVI.aren erregealdien pean, mugen sinplifikazio eta erregularizazio politika bat abiatu zen. Inguruko estatuekin leku aurreratuak trukatzea zen kontua, mugetatik kanpo nahiz lurralde barruko atzerritarren enklabeak saihesteko. 1789an, atzerriko hiru kokagune baino ez zeuden Frantziako lurraldean, Avignon eta Comtat, Aita Santuarenak, Montb\u00e9liardeko Printzerria eta Mulhouseko Errepublika.\nXVIII. mendean sortu zen Frantziako muga naturalen teoria. Erregeari zuzendutako memorandum batek dio: \"Frantzia Rhinean konfinatua egon behar du, eta ez du inoiz Alemaniaren konkistan pentsatu behar. Hesi hori eta naturak mendebaldeko eta hegoaldeko kostaldeetatik agindu dizkion beste hesiak egingo balitu: itsaso ozeanoa, Pirinioak, Mediterraneo itsasoa, Alpeak, Mosa eta Rin, orduan Europako arbitroa izango litzateke eta bakea mantentzeko moduan egongo litzateke, asaldatu beharrean\". Bere erregealdian, Luis XV.ak behin eta berriz arbuiatu zituen Austriar Herbehereak (egungo Belgika) bereganatzeko egin zitzaizkion proposamenak, bere aliantza edo neutraltasunaren truke, historialariek arrazoia erabat ulertu gabe. Luis XV.ak Austriako Herbehereak anexionatzeari uko egin izanak erakusten du ideia hori ez zela, une horretan, Estatuaren doktrina ofiziala.\nZazpi Urteko Gerra (1756-1763) galtzean, Frantziak itsasoz haraindiko bere garrantzi politikoa galdu zuen, bereziki Amerikan (Frantzia Berriaren galera) eta Indian (non Yanam, Chandernagor, Karikal, Mah\u00e9 eta Pondicherry bakarrik kontserbatzen zituen), 1763ko Parisko Itunaren bidez bere lurraldeak aurkari britainiarrari lagatzean.\nLuis XV.aren erregealdian zehar kultura mailan pertsonaia oso garrantzitsuak izan ziren, Ilustrazioko filosofoen agerpenarekin, Voltaire, Rousseau, Montesquieu, Diderot eta d'Alembert kasu. Hala ere, euren garaian filosofo hauek ez zuten gaur egun duten zabalpen bera.\nLuis XV.aren biloba, Luis XVI.a, 1774an iritsi zen boterera. Errege lotsatia zen. Intrigek eta zurrumurruek zeharkatutako gorte batean bizi da. Bere erregealdia, noraezean hartutako politikek markatu zuten. Gortearen, parlamentuen eta nobleziaren presiopean, ezin zituen hartu gehiegizko zor publikoari eta aurrekontu defizitei aurre egiteko beharrezko neurriak. AEBetako matxinoei emandako laguntzak are gehiago larriagotzen du defizita. Beste hainbat faktorek monarkia absolutuaren zailtasunak azaltzen dituzte.\nEstatuaren arazorik handiena aurrekontu defizit kronikoa zen, erregea finantzarioen eta dirua maneiatzen dutenen menpe egotera eraman zuena. Gobernu sistemen beste paralisi iturri bat parlamentuen oposizioa da, erresumako legeen defendatzaile eta kontrabotere gisa jarduten dutenak. Erresuma erreformatzeko edozein saiakeraren aurka eginez, monarkia absolutuaren krisian lagundu zuen Luis XVI.aren erregealdian. Administrazioa zentralizatzeko ahaleginak egin arren, herrialdea bateratuta egotetik urrun zegoen. Probintzien artean ohiturak eta foruak zeuden (ikus, Foruen amaiera Ipar Euskal Herrian), ez zegoen pisu eta neurri batasunik. Horrek guztiak zaildu egiten zuen Frantziaren garapen ekonomikoa, Ingalaterra aireratze industrial baten erdian dagoen une batean. Zergak ez ziren modu berean biltzen herrialde osoan, nahiz eta administratzaileek haien banaketa eta bilketa gainbegiratzen zuten. Frantzisko I.ak Villers-Cotter\u00eatseko ordenantzarekin egindako ahaleginak gorabehera, legeak ez ziren berdinak erresuma osoan. Frantziako Iparraldeak ohiturazko zuzenbidearen menpe jarraitzen zuen, 300 ohitura inguru, hegoaldea, berriz, zuzenbide idatziaren menpe zegoen, zuzenbide erromatarrean oinarritua. Antzinako Erregimenak egoera korapilotsuago besterik ez zuen egiten. Ondorioz, 1780ko hamarkadan, tamaina eta funtzio ezberdineko barrutien sorta bat egon zen: Antzinaroko elizbarrutia, Erdi Aroko bailiak eta seneskaliak, XVI. mendeko \"g\u00e9n\u00e9ralit\u00e9s\". Adibidez:\nNahaste hau, errege boterea sortu zen moduagatik azaltzen da. Eskuratze bakoitzarekin, erregeek, probintzia eta hirietako pribilegio eta ohiturak errespetatuko zituztela agintzen zuten. Frantziako Iraultzaren ateetan, eskualdeen berezitasunak oso ezbedinak ziren oraindik.\nFrantziako Iraultza.\nFrantziako Iraultza (\"Revolution fran\u00e7aise\") XVIII. mendeko pasarterik garrantzitsuenetako bat da, batzuen ustez historia unibertsaleko gertakari nagusietako bat. Mundu mailan, Iraultzak errepubliken eta demokrazien gorakada bizkortu zuen. Ideologia politiko modernoenak garatzeko gune fokala bihurtu zen, liberalismoa, erradikalismoa, nazionalismoa eta sekularismoa hedatzera eramanez, beste askoren artean. Erabateko gerraren jaiotzaren lekuko ere izan zen Iraultza, Frantziaren baliabideak eta bere herritarren bizitzak defentsa nazionalaren helbururantz antolatzean. Bere dokumentu zentraletako batzuek, Gizakiaren eta Herritarraren Eskubideen Adierazpena kasu, abolizionismoaren eta sufragio unibertsalaren aldeko mugimenduak inspiratzen jarraitu zuten hurrengo mendean.\n1789tik aurrera Frantzian eta bere kolonietan izandako asaldura sozial eta politiko sakona izan zen. Iraultzak monarkia garaitu zuen, errepublika bat ezarri zuen, asaldura politikoko aldi bortitzak katalizatu zituen eta, azkenik, Napoleonen agindupeko diktadura batekin zen, bere printzipioetako asko Mendebaldeko Europan eta harantzago konkistatu zituen eremuetara eraman zituena.\nFrantziako Iraultzaren arrazoiak konplexuak dira, eta oraindik ere historialarien artean eztabaidatzen dira. Lehen aipatu dugun bezala, Zazpi Urteko Gerraren eta Amerikako Gerra Iraultzailearen ondoren, Frantziako gobernua erabat zorpetuta zegoen. Bere finantza egoera berrezartzen saiatzen da erregimen fiskal inpopularren bidez, oso erregresiboak direnak. Iraultzaren aurretik, uzta txarren urteak okertu egin ziren ale-industriaren desarauketa zela eta (\"Pacte de Famine\" izeneko konspirazioa), eta ingurumen-arazoek herri-erresumina areagotu zuten, ezarritako elizako aristokrazia eta klero katolikoaren pribilegioengatik. Historialari batzuek Thomas Jeffersonek aldarrikatu zuenaren antzeko zerbaiti eusten diote: Frantzia \"gure Iraultzak [amerikarrak] esnatu zuela\". Aldaketa-eskariak Ilustrazioaren idealen arabera formulatu ziren eta 1789ko maiatzean Estatu Orokorren deialdiari lagundu zioten. Iraultzaren lehen urtean, Hirugarren Estatuko kideek (plebeioak) kontrola hartu zuten, Bastillari uztailean eraso zioten, Gizakiaren eta Herritarraren Eskubideen Deklarazioa abuztuan onartu zen, eta Versaillesera Emakumeen Martxak errege gortea urrian Parisera itzultzera behartu zuen. Lehen etapako gertaera nagusi bat, 1789ko abuztuan, feudalismoaren abolizioa eta Antzinako Erregimenetik geratu ziren antzinako arau eta pribilegioak deuseztea izan zen.\nHurrengo urteetan borroka politikoak izan ziren hainbat batzar liberalen eta monarkiaren eskuineko aldekoen artean, erreforma garrantzitsuak zapuztu nahi zituztenak. 1792ko irailean aldarrikatu zuten Errepublika, Frantziak Valmyn irabazi ondoren. Nazioarteko kondena ekarri zuen gertaera garrantzitsu batean, Luis XVI.a 1793ko urtarrilean exekutatu zuten.\nKanpoko mehatxuek gertutik markatu zuten Iraultzaren ibilbidea. 1792an hasi ziren Gerra Iraultzaileek italiar penintsula, Herbehereak eta Rhin ibaiaren mendebaldeko lurralde gehienak konkistatzea lortu zuten Frantziako garaipenak jaso zituzten, aurreko gobernu frantziarrek mendeetan zehar saihestu zituzten lorpenak. Barnean, herri asaldurak nabarmen erradikalizatu zuen Iraultza, Maximilien Robespierre eta jakobinoen gorakadarekin amaituz. Salbamen Publikorako Batzordeak ezarritako diktadurak, Izu Garaiak, 1793tik 1794ra elikagaien eta beste artikulu batzuen prezioen kontrola ezarri zuen, esklabotza indargabetu zuen atzerriko kolonia frantsesetan, eliza katolikoa ezegonkortu zuen (gizartearen deskritautzea), egutegi errepublikar sekular bat sortu zuen, buruzagi erlijiosoak kanporatu zituen eta errepublika berriaren mugak etsaiengandik ziurtatu zituen.\nErreakzio Termidoriarraren ondoren, Direktorioa bezala ezagutzen den kontseilu exekutibo batek Frantziako estatuaren kontrola hartu zuen 1795ean. Hauteskundeak bertan behera utzi zituzten, zorrak errefusatu zituzten (prozesuan finantza ezegonkortasuna sortuz), klero katolikoa jazarri zuten eta atzerrian konkista militar garrantzitsuak egin zituzten. Ustelkeria karguek jazarria, direktorioa Napoleon Bonapartek 1799an zuzendutako estatu kolpe batean kolapsatu zen. Napoleon, bere herri kanpaina militarren bidez Iraultzaren heroi bihurtu zena, Kontsulatua ezarri zuen, eta, beranduago, Lehen Inperioa, Napoleondar Gerretako gatazka global sorta zabalago baterako eszenatokia prestatuz.\nEtorkizuneko mugimendu iraultzaile ia guztiek atzera begiratu zuten, Iraultzara, haren aurrekari gisa. Bere esaldi nagusiak eta sinbolo kulturalak, hala nola Marseillesa eta \"Libert\u00e9, fraternit\u00e9, \u00e9galit\u00e9, ou la mort\", historia modernoko beste nahasmendu handi batzuen erakargarri bihurtu ziren, Errusiako Iraultza barne mende bat beranduago. Iraultzaren balioak eta instituzioak nagusi dira Frantziako politikan gaur arte. Iraultza sistema feudala ezabatzean, gizabanakoaren emantzipazioan, lurraren jabetzaren banaketa handiago batean, jaiotza noblearen pribilegioen abolizioan eta gizonen arteko berdintasunaren ezarpen nominalean gertatu zen. Frantziako Iraultza beste iraultza batzuetatik bereizi zen, ez soilik bere nazio izaeragatik, baizik eta gizateria osoari mesede egin nahi ziolako.\nXIX. mendera.\nNapoleonek botere osoa bere gain hartu zuen, 1804an enperadore izendatuta. Estrategiarako sen aparta edukita, garaipen militar itzelak erdietsi zituen (Austerlitz edo Friedland), baina Europako erresuma guztiek bere aurka batera eginda, 1814an lehen aldiz, eta Waterlooko guduaren porrotaren ondoren bigarrenik (1815), boterea galdu zuen, Borboiak tronuan berrezarrita.\nErrestaurazio garai honetan, atzerakoien eta aurrerakoien arteko gatazka areagotu zen. Charles X.a Uztaileko Iraultzak (1830) kendu zuen tronutik. Bere ordean, Orleansko Louis-Philippe jarri zuten, liberalagoa izango zelakoan. Hala ere, 1848an, beste iraultza batek boteretik kendu zuen, Bigarren Errepublika sortuz. Louis Napoleon Bonaparte presidente izendatu zuten, baina 1852an enperadore izendatu zuen bere burua. Bigarren Inperio horretan, industrializazioa garatu zen, baina denboraren poderioz errepublikazaleen kritikak gero eta ugariagoak ziren. 1860ko urtarrilean, Emile Pereire burdinbidearen handikiak bultzatuta, Napoleon III.a enperadoreak estatu arteko merkataritza liberalizatzeko agindua eman zuen gutun baten bitartez, Frantziako eragile ekonomiko askoren haserrea piztuz. Azkenean, Prusiaren kontrako gerran izandako porrotak Inperioaren amaiera ekarri zuen. Alemania batu zen Prusiaren inguruan (Bigarren Reicha) eta Frantziak Alsazia eta Lorrena galdu zituen.\nPorrotaren ondoren, Parisen Komuna altxatu zen. Gupidagabe zapaldu zuten: Aste Odoltsuan (\"La Semaine Sanglante\") 30.000 lagun inguru hil ziren, datuak ziurtzat jo ezin badira ere. Hirugarren Erreplikak 1789ko Iraultzaren ondareari muzin egiten zioten kontrairaultzaileen erasoak pairatu behar izan zituen, nahiz eta hauek bi taldetan (Borboiak babesten zituzen legitimistak eta Orleandarrak) bananduta egon. Garai honetan, tokiko hizkuntzak ezabatzen hasi ziren. Aldi berean, Afrikako Banaketan eta Indotxinan lortutako lurralde berriek, Frantziar Inperio Kolonialak hain zuzen ere, Frantziako handitasunaren mitoa sortu zuten. Kanpo-harremanetan, Alemaniaren kontrako mendekua hartu nahiez, Errusia eta Erresuma Batuarekin kolaborazio-akordioa (1907) sinatu zuen.\nXIX. mendearen bukaera eta XX.aren hasieraren arteko garai hau Belle \u00c9poque deitzen da (Garai Ederra). Izan ere, berrikuntza eta entretenigarri ugari asmatu ziren: kabareta, zinema, Inpresionismoa... Nolanahi ere, Frantzia erlijioak, klaseak, erregionalismoak eta diruak bananduta zegoen nazioa zen.\nXX. mendea.\nLehen Mundu Gerra piztean, Europan aurreko urteetan garatutako aliantza-sistema abian jarri zen. Honela, Frantziak Errusia eta Serbiaren alde egin zuen. Erresuma Batuak ere, Alemaniak Belgika konkistatutakoan, haiekin egin zuen bat.\nGerra laburra izango zen ustea oso hedatuta egon arren, lubaki-sare bilakatutako fronteak, batik bat mendebaldean (hau da, Frantzian) oso egonkorrak izan ziren lehenengo mugimenduen ostean. Verdun, Marne edo Somme gisako borroketan lurra behin eta berriro galtzen eta irabazten zen, aurrerapen handirik egin gabe. Azkenean, hein handi batean, AEBetako laguntzari esker, garaipena lortu zuten aliatuek. Parisen, Bake Biltzarra eratu zen, zeinek, besteak beste, gerraren erantzukizun osoa alemaniarren gainean ezarri zuen.\nGerrak hurbil zirudien berriro, are gehiago Alemanian Hitlerrek boterea hartu zuenean (1933). Gerrarako hainbat prestaketa egin arren (Maginot Lerroa), Lehen Mundu Gerraren sufrimenduen oroimenak bakea ziurtatuko lukeen politikaren alde jotzea gomendatzen zuen (Municheko Biltzarra). Edonola ere, 1939ko irailaren 1ean Hitlerrek Polonia inbaditzean, Frantziak eta Erresuma Batuak gerra deklaratu zioten Alemaniari.\nFrantzia eta Alemaniaren arteko buruz buruko borrokak 1940ko maiatzean hasi ziren. Maginot Lerroa aise gainditu zuten alemaniarrek. Ekainaren 24an, errenditzea Frantziako agintariek erabaki zuten. Alemaniak Frantziako hiru bosten okupatu zituen. Gainerakoa, Philippe P\u00e9tain Lehen Mundu Gerraren heroia buru zuen Vichyko Gobernurako utzi zuten. Nolanahi ere, Londrestik Charles de Gaullek erbesteko Frantzia Askeko gobernuburua izendatu zuen bere burua. Inor gutxi altxatu ziren okupazioaren aurka, Erresistentzia osatuz. Baina Frantziako benetako askapena Normandiako Lehorreratzearekin hasi zen.\nGerra amaitutakoan, 1946ko urriaren 13an indarrean ezarri zen konstituzioak Laugarren Errepublika aldarrikatu zuen. Hurrengo 16 urteetan, Inperio Koloniala guztiz desegin zen. Dien Bien Phu batailaren ondoren, Indotxina galdu zuen: Vietnam bi estatutan banandu zen, eta Kanbodia zein Laos independente bihurtu ziren. 1958an, Aljeriako kolonian sortutako arazoak zirela kausa, Charles de Gaullek gobernu indartsuagoa eratu zuen, Bosgarren Errepublikari hasiera emanda.\nBestela, 1977ko irailaren 10ean Hamida Djandoubi hiltzailea gillotinatu zuten, azken zigor-exekuzioa izan zena. 1981ean heriotza zigorra ezeztatu zuten herrialde osoan."}
{"id": "40927", "revid": "105290", "url": "https://eu.wikipedia.org/wiki?curid=40927", "title": "Swansea", "text": "Swansea (galeseraz \"Abertawe\") Galesko hegoaldean dagoen kostaldeko hiria eta izen bereko konderria da, herrialde osoko bigarren handiena dena, Cardiff ondoren. Izen bereko Swansea badiaren ertzean kokatua dago.\n2005ean 226.400 biztanle zituen.\nHistoria.\nHiriko izenaren jatorria ez dago argi, baina sustrai bikingoak dituela diote aditu batzuk. Bestela, galeserazko izena XIII. mendean agertu zen lehenengo aldiz idatzita.\nHistorian aurrera, XIX. mendean Swansea izan zen kobrearen industriaren munduko erdiguneetakoa, eta 'Copperopolis' ezizena jaso zuen. Kulturari dagokionez, 1897an hiriko antzoki nagusia zabaldu zuten, \"Swansea Grand Theatre\" alegia.\n1906ko ekainaren 27an lurrikara indartsuak hiria jo zuen, eta 1941eko otsailean hiru egunez bonbardatu zuten hiria naziek, erdiguneko hainbat eraikin suntsituz.\nKirolak.\nSwansea City AFC hiriko futbol talde nagusia da, 1912an sortua (Swansea Town) eta 1980ko hamarkadaren hasieran arrakasta handienak lortu zituena: Galesko Kopa hiru aldiz jarraian irabazi zuen eta Football League First Division mailarik gorenera igo ziren, John Benjamin Toshacken eskutik. Liberty estadioan jokatzen dituzte etxeko partidak.\nZinema.\n1997an hiri honetan \"Twin Town\" filma filmatu zen.\nHiri senidetuak.\nSwansea ondorengo hiriekin senidetuta dago:"}
{"id": "40928", "revid": "219", "url": "https://eu.wikipedia.org/wiki?curid=40928", "title": "Abertawe", "text": ""}
{"id": "40929", "revid": "1982", "url": "https://eu.wikipedia.org/wiki?curid=40929", "title": "Prince Edward Uhartea", "text": ""}
{"id": "40930", "revid": "59723", "url": "https://eu.wikipedia.org/wiki?curid=40930", "title": "Nafarroako Gobernua", "text": "Nafarroako Gobernua edo Nafarroako Foru Aldundia Nafarroako Foru Komunitatearen edo Nafarroa Garaiaren gobernua antolatzen duen erakunde betearazlea da. 1982ko Nafarroako Foru Hobekuntza arautu ziren haren botereak.\nHobekuntzak funtzio betearazlea, erregelamenduzkoa eta administratiboa esleitzen dizkio, bai eta Nafarroako foru-araubidearen osotasunaren defentsa bereziki zaintzea ere, eta Nafarroako Parlamentuari eman beharko dio gerta litekeen edozein kontraforuren berri.\nNafarroako Gobernuko lehendakaria ere lege horrek arautzen du, eta Nafarroako Parlamentuak lau urtean behin hautatu eta izendatzen du. Nafarroako Gorteetako kideak, berriz, Nafarroako herritarrek hautatzen dituzte lau urtean behin. Lehendakariak kargua utz dezake Parlamentuak zentsura-mozioa onartzen badu edo konfiantza ukatzen badio.\nEzaugarriak.\nNafarroako Foru Hobekuntzaren bidez botere betearazlea, legegilea eta administratzailea bereganatu zuen, eta Nafarroako foru erregimenaren defentsaren babesle bihurtu zuen. Nafarroako Parlamentuari edozein kontraforuren berri ematera behartuta dago.\nHobekuntzako IV. kapituluko 29. eta 30. artikuluetan Nafarroako Gobernuko lehendakariaren ardurak zehaztuta daude. Nafarroako Parlamentuak izendatzen du; lehendakariak izendatzen ditu Gobernuko gainerako kideak, eta eginkizunak haien artean banatzen. Nafarroako Gobernuko lehendakariak du Foru Erkidegoko ordezkaritza gorena. Parlamentuak zentsura mozioa onartu edota bere konfiantza ukatuz gero, kargutik kentzen du lehendakaria.\nGobernu osaketa.\nLehendakaria.\nGobernuaren burua lehendakaria da. Nafarroako Forua Hobezkuntzaren I. tituluko IV. kapituluan jasotzen dira haren eskuduntziak. Kapitulu horren 29. eta 30. artikuluetan, Nafarroako Foru Komunitateko lehendakaria Nafarroa Garaiaren ordezkaritza gorena duen erakunde gisa definitzen da. Era berean, ikuspegi administratiboaren arabera, Nafarroako Foru Komunitateko lehendakaria hari dagokio Nafarroako Gobernuko lehendakariorde eta kontseilariak izendatzea eta kargutik kentzea, bai eta, hala badagokio, Nafarroako Parlamentua desegitea eta hauteskundeak deitzea ere.\nForu Hobekuntzaren arabera, Nafarroako Foru Komunitateko lehendakariak Nafarroako Parlamenturako hauteskundetan hautetsi izan behar du nahitaez.\nEgun, Nafarroa Garaia nahiz Nafarroako Gobernuko lehendakaria Maria Chivite Navascues da.\nLehendakariordeak.\nNafarroako Gobernuko lehendakariak izendatzen ditu Nafarroako Gobernuko lehendakariordeak, eta gehienez 2 eta gutxienez 0 izango dira. Nafarroako Gobernuko kontseilariena baino maila handiagoko karguaz gain, baina Nafarroako Gobernuko lehendakariarena baino maila txikiagoko karguaz gain,lehendakariordeek ere kontseilaritza bat betetzen dute. Lehendakaria ez bezala, gobernuko lehendakariak berak izendatzen eta kargutik kentzen ditu, eta ez Nafarroako Parlamentuak.\nEgun, Nafarroa Garaia nahiz Nafarroako Gobernuko lehen lehendakariordea Javier Remirez Apestegia eta bigarren lehendakariordea Jose Mari Aierdi Fernandez de Barrena daude.\nKontseilaritzak.\nNafarroako Gobernuko kontseilariak Nafarroako Gobernuko lehendakariak izendatzen eta kargugabetzen ditu, eta Nafarroako Gobernuko kontseilaritza bakoitzaren ardurapean daude.\nGaur egungo gobernua 13 kontseilariek osatzen dute, hiru alderdiren artean banatuta: Nafarroako Alderdi Sozialista, Geroa Bai eta Ahal Dugu.\nEgungo gobernua.\nEgungo gobernuaren burua Maria Victoria Chivite Navascues da, Nafarroako Gobernuko lehendakari kargua betetzen duena. 2019ko maiatzaren 26ko Nafarroako Parlamenturako hauteskundeen ondoren, haren alderdiak, Nafarroako Alderdi Sozialistak, Geroa Bai, Ahal Dugu eta Izquierda-Ezkerrarekin aliantza osatu zuen hiruko bat osatzeko (I-E kanpoan geratu zen). Euskal Herria Bilduren babesari esker, Chivite lehendakari izendatu zuten 2019ko abuztuaren 2an, XII.ko Nafarroako Gobernua ofizialki inauguratuz 2019ko abuztuaren 7an. 13 kontseilarik osatzen dute, eta horietatik 2 lehendakariordeak dira: Javier Remirez Apestegia eta Jose Mari Aierdi Fernandez de Barrena.\nEgoitzak.\nNafarroako jauregia.\nNafarroako jauregia Nafarroako Gobernuaren egoitza nagusia da. Alde Zaharra eta Bigarren Zabalgunearen artean dagoen etxadi bat hartzen du. Gazteluko enparantza, Karlos III.a etorbidea, Pablo Sarasate pasealekua, San Ignazio etorbidea eta Nafarroako Gorteen kalea ditu mugakide.\nHiru fatxada ditu:\nOgasunaren egoitza.\nOgasunaren egoitza Nafarroako jauregiaren etxadi berean dago, Karlos III.aren eta Nafarroako Gorteen izkinan. Bi eraikinek osatzen dute: bata 1970eko hamarkadan egin zen, hain zuzen ere, Ekonomia eta Ogasun kontseilaritza hartzeko, eta bestea, 2000ko hamarkadan eraiki zen aplikazio gisa.\nIngurumenaren egoitza.\nNafarroako Gobernuko Landa Garapen eta Ingurumen kontseilarizak eraikin berri bat okupatu du Iru\u00f1eko Gonzalez Tablas kalean 2010eko ekainetik. Eraikin berria da, emisibitate txikikoa eta oso argitsua. Manuel Blasco arkitektoak proiektatu zuen. Eraikinak bost bulego-solairu ditu, 6 000 m2 inguruko azalerarekin, hiru aparkaleku-soto 266 plazarekin eta erabilera publikoko 1 500 m2-ko lorategi-eremu batekin.\nHezkuntzaren egoitza.\nHezkuntza kontseilaritzako eraikinak Iru\u00f1eko Alde Zaharrean du egoitza, Santo Domingoko aldapa, Merkatu eta Maiatzaren bia kaleen artean. Duela gutxi eraikitako eraikina da, inguruko gainerako eraikinekin kontrastea egiten duena. Iru\u00f1eko udaletxetik gertu dago."}
{"id": "40932", "revid": "336", "url": "https://eu.wikipedia.org/wiki?curid=40932", "title": "Eduardo Printzearen Uhartea", "text": "Eduardo Printzearen Uhartea (mikmakeraz \"Epekwitk\", ingelesez \"Prince Edward Island\", frantsesez \"\u00cele-du-Prince-\u00c9douard\", Kanadako gaeleraz \"Eilean a' Phrionnsa\" edo \"Eilean E\u00f2in\") Kanadako hamar probintzietako bat da, izen bereko uharteak eta beste uharte batzuek eratua. Eskozia Berriaren iparraldean eta Brunswick Berriaren ekialdean dago, Ozeano Atlantikoaren itsasbazterrean. Hiriburua eta hiri nagusia Charlottetown da (30.000 biztanle inguru).\nDemografia.\nEtnizitatea.\nJatorriko biztanleak m\u00edkmaq etniakoak dira; Kanadako 2006ko zentsuaren arabera, ordea, gaur egungo biztanleen %\u00a02,74 besterik ez dira jatorri etniko horretakoak. Biztanle gehienek, %\u00a040,45ek, eskoziar jatorri etnikoa dute; %\u00a032,33k, ingeles jatorri etnikoa; %\u00a029,19k, irlandar jatorria; %\u00a023k, frantses jatorria; eta abar (kontuan izan behar da jatorri etniko bat baino gehiago aipatu zutela erantzuleen %\u00a053,94k).\n%\u00a018,77 uhartetarrek beren jatorri etniko bakarra kanadarra dela erantzun zuten. Hainbat erantzun eman zutenak ere aintzat hartuta, %\u00a039,01k diote kanadar jatorri etnikoa dutela.\nKultura.\nLucy Maud Montgomery idazleak irla honetan girotu zuen \"Anne of Green Gables\" (\"Anne Teila Berdeetakoa\") eleberria."}
{"id": "40933", "revid": "201", "url": "https://eu.wikipedia.org/wiki?curid=40933", "title": "Euskal etxe", "text": ""}
{"id": "40934", "revid": "201", "url": "https://eu.wikipedia.org/wiki?curid=40934", "title": "Euskal Etxeak", "text": ""}
{"id": "40935", "revid": "336", "url": "https://eu.wikipedia.org/wiki?curid=40935", "title": "Eskozia Berria", "text": "Eskozia Berria (ingelesez \"Nova Scotia\", frantsesez \"Nouvelle-\u00c9cosse\", Eskoziako gaeleraz \"Alba Nuadh\") Kanadako hamar probintzietako bat da. Penintsula Ozeano Atlantikoak inguratzen du leku guztietatik, eta istmoan Brunswick Berriarekin bat egiten du. Urak banatzen du Eduardo Printzearen Uhartetik iparraldean eta Ternua eta Labradorretik ipar-ekialdean.\n53.338 km2-ko azalera du eta 2006an, 934.405 biztanle zituen (16.94 bizt./km2). Hiriburua eta hiri nagusia Halifax da (359.111 biztanle). Cape Breton bigarren hiri handiena da (105.968) eta bertan badira gaelikozko hainbat hiztun."}
{"id": "40936", "revid": "219", "url": "https://eu.wikipedia.org/wiki?curid=40936", "title": "Glaschu", "text": ""}
{"id": "40937", "revid": "15795", "url": "https://eu.wikipedia.org/wiki?curid=40937", "title": "D\u00f9n \u00c8ideann", "text": ""}
{"id": "40938", "revid": "219", "url": "https://eu.wikipedia.org/wiki?curid=40938", "title": "Obar Dheathain", "text": ""}
{"id": "40939", "revid": "219", "url": "https://eu.wikipedia.org/wiki?curid=40939", "title": "D\u00f9n D\u00e8agh", "text": ""}
{"id": "40940", "revid": "219", "url": "https://eu.wikipedia.org/wiki?curid=40940", "title": "Inbhir Nis", "text": ""}
{"id": "40941", "revid": "219", "url": "https://eu.wikipedia.org/wiki?curid=40941", "title": "Sruighlea", "text": ""}
{"id": "40942", "revid": "119347", "url": "https://eu.wikipedia.org/wiki?curid=40942", "title": "Frantziako geografia", "text": "Frantzia Mendebaldeko Europako estatuetako bat da. Metropolitar Frantziak 551.500\u00a0km\u00b2ko eremua du (675.417\u00a0km\u00b2 itsasoz haraindiko lurraldeekin). Iparretik hegora 1000\u00a0km luze da (Bray-Dunes - Cerb\u00e8re luzera da handiena). Europako estatu handienetan hirugarrena da (Errusia lehena eta Ukraina bigarrena izanik). Kontinenteko komunikazio eta kultura bidegurutze paregabea da.\nFrantziak lau itsasalde ditu, Ipar Itsasoa, Mantxako kanala, Atlantiar Ozeanoa eta Mediterraneoa, 3.427 kilometroko luzerarekin.\nKokapena.\nMetropolitar Frantzia Mendebaldeko Europan kokatua dago. Estatuaren zati dira, halaber, Europatik kanpo diren hainbat lurrelde: Ipar Amerikan, Antilletan, Hego Amerikan, Indiako ozeanoan, Ozeano Bareko hego eta iparraldean eta Antartikan.\nMugak.\nMetropolitar Frantziak Mantxako kanalarekin du muga iparraldean; ipar-ekialdean, Belgika, Luxenburgo eta Alemaniarekin; ekialdean, Alemania, Suitza eta Italiarekin; hego-ekialdean, Mediterraneo itsasoarekin; hegoaldean, Espainiarekin; hego-mendebaldean, Bizkaiko golkoarekin; eta mendebaldean, Ozeano Atlantikoarekin. Metropoliaren mugak 2.970\u00a0km luze dira, era honetan banatuak:\nGuianako mugak 580\u00a0km luze dira Brasilekin eta 520\u00a0km Surinamekin.\nSaint Martin uharteak (Antillak) 10,2\u00a0km luze den muga eraikigabea du Herbehereen uharte zatiarekin.\nAntartikan Frantziak beretzat duen Terre Ad\u00e9lie lurraldea (TAAF) muga du Australiak beretzat duen lurraldearekin.\nHiri nagusiak.\nHona hemen Frantziako hiri nagusien zerrenda, bai historikoki, bai biztanleria kontuan hartuta:\nAbbeville, Aiacciu, Albertville, Albi, Amiens, Angers, Angouleme, Aurillac, Avignon, Bastia, Besan\u00e7on, Bordeaux, Belfort, Brest, Brive, Caen, Cahors, Calais, Cannes, Carcassonne, Chamonix, Charleville-M\u00e9zi\u00e8res, Ch\u00e2tellerault, Cherbourg, Chinon, Clermont-Ferrand, Colmar, Deauville, Dieppe, Digne-les-Bains, Dijon, Dole, Dreux, Dunkerque, \u00c9vreux, Grenoble, La Rochelle, Le Havre, Lille, Limoges, Lyon, Marseille, Mende, Metz, Mont-de-Marsan, Montauban, Montpellier, Nancy, Nantes, Nice, Nimes, Orl\u00e9ans, Paris, Paue, P\u00e9rigueux, Perpignan, Poitiers, Quimper, Reims, Rennes, Rodez, Roubaix, Rouen, Saint-Etienne, Saint-Nazaire, Saint-Tropez, S\u00e8te, Soissons, Strasbourg, Tarbes, Toulon, Toulouse, Tours, Tourcoing, Valence, Versailles eta Vichy.\nKostaldea.\nFrantzia metropolitarrak bi kostalde nagusi ditu: Atlantikoa eta Mediterraneokoa:\nFrantziak mundu osoan zehar itsasoz haraindiko eskualdeak eta kolektibitateak baditu:\nUharteak.\nHona hemen 100 km\u00b2 baino gehiago dituzten Frantziako uharteak:\nOrografia.\nFrantzia metropolitarrak paisaia aniztasun handia du: ipar eta mendebaldeko ordoki zabalak eta mendigune handiak hego-mendebaldean (Pirinioak) eta hego-ekialdean (Alpeak). Frantziako Alpeetan dago Mendebaldeko Europako punturik gorena, Mont Blanc, 4.810 m gora dena. Beste lurralde menditsu batzuk ere badira, hala nola, Erdialdeko Mendigunea, Jura, Vosges, Morvan, Armorikako mendigunea eta Ardenetako mendigunea.\nErdialdeko Mendiguneak egituratzen du, oro har, Frantziako orografia. 90.000\u00a0km\u00b2 dituen goi-ordoki handia da, ez da 2.000 m baino garaiagoa, eta Frantziako hego-erdialdean dago. Horren inguruan lur behereak eta sakonuneak daude. Lur behereak itsas mailatik 300 m behera daude, eta Frantziako bi heren hartzen dituzte. Lur beheretako %90 ibaien arroetan dago:\nFrantziako ekialdeko mugan daude lurralde gorenak, hegoaldetik iparraldera: Alpeak, garaienak (Mont Blanc, Frantziako eta Europako gailur gorena, 4.807 m); Jura, 1.800 m-tik beherakoak; Vosges mendiak, zaharrenak eta apalenak, Alemaniako mugatik hurbil, eta Ardenetako mendigunea, Belgika aldean. Hegoaldean Pirinio mendiak daude, 450 kmko hedadura dutenak; Frantziaren eta Espainiaren arteko muga eratzen dute, eta Alpeak bezain pikoak dira.\nHidrografia.\nIbaiak.\nIbai handiek zeharkatzen dute Frantzia, garrantzitsuenak Loira, Rodano (iturburua Suitzan), Garona (iturburua Espainian), Sena eta, tarte batean behintzat, Rhin, Mosa eta Mosela dira.\nKlima eta landaredia.\nFrantziako klimak alde handiak ditu. Klima ozeanikoa dute Bretainiak eta Normandiak; klima hori Frantziako sartalde guztira hedatzen da. Han neguak leunak eta udak freskoak dira. Euria, mendebaldeko haizeek ekarria, ugaria da urte osoan. Normandiako eguraldia oso egokia da belardietarako. Akitaniak uda beroagoa du, eta hori dela eta, basoak ugariagoak dira.\nFrantziako ekialde osoan klima kontinentala da. Neguak hotzak eta elurtsuak dira, eta udak, berriz, beroak. Sarritan ekaitzak izaten dira. Ekialdeko zabaldietan baso asko dira: haritza, pagoa eta urkia dira nagusi, eta pinua mendietako maldetan hazten da. Mahastiak eta fruitu arbolak eguteran daude.\nKlima mediterraneoa Languedoc, Proventza, Rodano eta Korsikara hedatzen da. Uda lehorra eta beroa eta negu xamurra dute. Euriak ugariak dira, batez ere udazkenean eta udaberrian. Iparretik jotzen du haizeak, S\u00e8te eta Toulon artean (mistrala) eta S\u00e8tetik mendebaldera (tramontana). Landaretza lehorrekoa da (artea eta pinua).\nAlpeetan eta Pirinioetan mendiko klima da: euria ugaria da, eta neguak gogorrak eta elurtsuak dira."}
{"id": "40943", "revid": "105290", "url": "https://eu.wikipedia.org/wiki?curid=40943", "title": "Alberta", "text": "Alberta Kanadako mendebaldean dagoen probintzia da, Edmonton hiriburu eta Calgary hiri nagusi dituena.\n642.317 km2-ko azalera dauka eta 2006an 3.375.763 biztanle zituen (4.63 bizt./km2).\nMugakideak.\nMugakideak hauexek ditu: Britainiar Kolunbia mendebaldean, Saskatchewan ekialdean, Ipar-mendebaldeko lurraldeak iparraldean eta Montana (AEB) hegoaldean."}
{"id": "40945", "revid": "499", "url": "https://eu.wikipedia.org/wiki?curid=40945", "title": "Markin", "text": ""}
{"id": "40946", "revid": "144070", "url": "https://eu.wikipedia.org/wiki?curid=40946", "title": "Jatabe", "text": "Jatabe (ofizialki Maruri-Jatabe) Bizkaiko iparraldeko udalerri bat da, barrualdekoa, Mungialdeako eskualdean kokatua. 15,8 kilometro koadro ditu, eta biztanle zituen . urtean.\nIzena.\nHerriaren izena konposatua da 1997tik; ordu arte Maruri izena zuen. Toponimo horrek, Koldo Mitxelenak zioenez, \u00abmairu uri\u00bb esan nahiko zuen; \"Jatabe\" toponimoak, berriz, \u00abJata mendiaren azpikoa\u00bb.\nGeografia.\nIngurune naturala.\nJataberen lurraldeak menditsuak dira, Jatabe herria bera dagoen hegoaldeko partean salbu. Udalerria Butroe ibaiaren bailararen iparraldean dago kokaturik, Jata mendiaren (599 m) magaletan. Jatak udalerriaren ekialdeko mugarriarena egiten du. Badaude altuera txikiagoko beste muino batzuk: Artebakarra, Irutxurre, Kurtzegana, Garbi-mendi, Iruarteta, Santakurtze, Amezti eta Txarola mendiak. Udalerria zeharkatzen du, hegoaldetik iparraldera, Mungia kostaldearekin lotzen duen eta Goieta auzunea kokatuta dagoen bailaratxoak.\nJatabe herria itsas mailatik 20 metro inguruko altueran dago. Udalerriaren zatirik gehiena, berriz, 150 eta 350 metro arteko altuerako muinoez osaturik dago, eta punturik altuena Jata mendiaren 599 metroak dira.\nButroi errekak hegoaldeko muga osatzen du eta Jatabe Gatikako udalerritik banatzen du.\nUdalerri mugakideak.\nLau udalerrik inguratzen dute Jatabe: Lemoiz, Bakio, Mungia eta Gatika.\nAuzoak.\nHerriko auzoak 12 hauek dira, alfabetikoki ordenaturik:\nHistoria.\nErdi Aroa.\nSan Lorentzo Martiriaren izeneko elizatea Jataren malda altu batean eraiki zuten XII. mendean.\nAro Modernoa.\nXVII. mendeko hastapenetan Marurik oinaztarren alde egin zuen, Gaztelaren alde alegia. Filipe IV.a Espainiakoak 1637an soldaduak eskatu zizkion Bizkaiko jaurerriari Frantziaren aurka borrokatzeko eta herriak 6 gizon bidali zuen tropa hori osatzeko. Tartean, Konbentzio Gerran parte hartu zuten.\n1704an bestela herriak 54 \"sutzar\" zituen eta 1798an 55, 61 etxe, 350 pertsona (\"de comuni\u00f3n\"), A\u00f1ekako burdinola, taberna bat, 6 errota eta Santa Kurtzeko baseliza, Juan Ram\u00f3n Iturriza historialariak erregistratu zuen moduan.\nAro Garaikidea.\nBigarren Errepublika.\nII. Errepublikan zehar, hainbat emakume elkarte sortu ziren Euskal Herrian baita Estatuan ere. Haien artean Emakume Abertzale Batza (EAB), Primo de Riveraren diktadura amaitutakoan, berriro abian jarri zena. Maruri-Jataben ere, EABko ordezkaritza sortu zen eta 1934an 23 bazkide zituen.\nHauxe da elkarte honen Zuzendaritza Batzordea 1934an:\nEspainiako Gerra Zibila.\n1937ko maiatzaren 12an hasi ziren bonbardaketak Jata mendatearen gainean. Buruzagi frankistek Gezi Beltzen Brigada italo-espainarrak erabili zituzten herria konkistatzeko. Bonbardaketak direla eta, herriko emakumek zein gizon askok alde egin behar izan zuten. \nGerra hartan, gizonak ez ezik, herriko emakume batzuk ere zigortu zituen erregimen berriak.\nXXI. mendea.\nHistoria garaikideari dagokionez, herritar gehien-gehienak euskal abertzaleak izan arren, 1972tik 2008ra Jaime Larrinagak abade lanak egin izan zituen herrian, politikoki espainiar nazionalismoaren alde lerratutakoa. Honek herriko bazterrak nahastu zituen, batez ere kanpotik etorritako interesek hauspotuta. \"Foro El Salvador\" izeneko taldean ibili zen eta ETAren mehatxuak salatu zituen.\nDemografia.\nJatabeko biztanleriak inguruko herri txikien eboluzio bera izan zuen XX. mendean. Tradizioz nekazaritzari lotutako herria izanik, 1950eko hamarkadatik aurrera biztanleak galduz joan zen, askok inguruko herri handietako eta Bilboko languneetara alde egin baitzuten. 1980ko hamarkadatik aurrera, berriz, errepideak hobetzean eta automobilaren erabilera zabaltzearekin batera, Bilbotik eta Mungiatik hain hurbil egonik, Jatabe biztanle berriak jasotzen hasi zen.\nXXI. mendearen lehen hamarkadan inoiz baino biztanle gehiago edukitzera iritsi zen, ia 1.000 bizilagunen kopurua erdietsiz.\nPolitika.\n2023ko udal hauteskundeak Euzko Alderdi Jeltzaleak irabazi zituen sei ordezkarirekin eta ondorioz Erlantz Urresti Olasagaste aukeratu zuten alkate.\nEkonomia.\nMaruri-Jatabeko landa emakumeen papera\nMaruri-Jatabeko landa emakumeen papera isilean zegoen, ezezaguna izan da urte askotan. Emakume hauek, etxean denbora gehiena eman duten arren, haiek izan dira urteetan zehar, baserria eta familia aurrera eraman dutenak. Gogor egin dute lan ganaduarekin, baratzean, plazetara joaten beren produktuak saltzera, eta zelan ez, semea-alabak ere, hezten. Maruri-Jatabeko eragile nagusiak izan dira.\nMaruri-Jatabeko Udalak omenaldi xumea eskaini zien 2008ko urriaren 15ean, Nazioarteko landa-emakumeen eguna ospatu zenean. Egun horretan ere, haien lana ikusarazteko eta ezagutzeko, 2009ko egutegia aurkeztu zen. Egutegi honen protagonistak haiek izan ziren.\nHauexek dira parte hartu zuten emakumeek eta zenbat urte zituzten egutegia atera zenean.\n2009 urtean ere, Maruri-Jatabeko jaietako pregoilariak izan ziren, herri osoaren omenaldia jaso zutelarik. Halaber, 2009ko urrian, eskualdeko omenaldia jaso zuten DEIA egunkariak urtero banatzen dituen \u201cHemendik\u201d sarietako bat jaso baitzuten. \nKultura.\nEuskara.\nMaruri-Jataben Mungialdeko hizkera da nagusi, mendebaldeko euskalkiaren aldaera.\nJaiak.\nHerriko jaiak abuztuaren 10ean dira, Laurentzi Deunaren egunean. Herriko Ibarra auzoan probaleku bat dago, udaletxe eta bus geltokiaren ondoan, idi-probak egiteko.\nOndasun nabarmenak.\nSan Lorentzo Eliza.\nJatabeko San Lorentzo eliza aurretik zegoen tenplu baten berreraikuntza da. Espainiako Gerra Zibilean aurretik zegoen eliza guztiz suntsituta geratu zen eta orubea baino ez zen geratzen. Eliza berria antzinakoa zegoen lekuan eraiki zen, baina metro batzuk aldatuta. Estiloa erromaniko berrikoa da eta arkitektoa Luis Maria de Gana izan zen, Bizkaiko \"Regiones Devastadas\"eko arkitektoa. Elizaren iparraldean lehengo ara dago eta bertan inskripzio zahar bat irakur daiteke. Mahaiaren ondoan antzinako Santa Kruz baselizaren (Jata mendiaren magaletan zegoen baseliza) balizko zutabe bat dago, XII. mendekoa.\nGaraizar Errota.\nUr-errota guztiz berritua da eta irekita dago nahi duenak bisita dezan, Kurtzegana auzoan eta Garaizarreko landetxearen ondoan kokatuta dagoena."}
{"id": "40949", "revid": "336", "url": "https://eu.wikipedia.org/wiki?curid=40949", "title": "Hebrida Berriak", "text": "Hebrida Berriak (frantsesez: \"Nouvelles-H\u00e9brides\"; ingelesez: \"New Hebrides\") Ozeano Bareko uhartedi baten izen koloniala izan zen, egun Vanuatu dena. 1606an Pedro Fernandes de Queir\u00f3sek zuzendutako espainiar espedizioak konkistaturik, XVIII. mendean britainiar eta frantziarren menpean geratu ziren. Herrialde biek agintekidetza sinatu zuten, 1906 eta 1980 artean iraun zuena. Urte hartan Vanuatuk independentzia lortu zuen.\nAgintekidetzak bitan zatitu zuen uhartedia: alde frankofonoa eta alde anglofonoa. Egun banaketak dirau."}
{"id": "40950", "revid": "201", "url": "https://eu.wikipedia.org/wiki?curid=40950", "title": "Atlantiar Ozeanoa", "text": ""}
{"id": "40951", "revid": "46380", "url": "https://eu.wikipedia.org/wiki?curid=40951", "title": "Francisco Serrano", "text": "Francisco Serrano y Dom\u00ednguez, Dorreko Dukea (Isla de Le\u00f3n, C\u00e1diz, 1810eko irailaren 17a - Madril, 1885eko azaroaren 25a), militar eta politikari espainiarra izan zen, eta Ministro Kontseiluaren lehendakaria.\nBizitza eta bilakaera politikoa.\nMilitar liberal baten seme jaio zen frantsesak Cadizi setioa jartzen ari zitzaizkionean, eta hor zeuden, hain zuzen, Espainiako Gorteak une horretan. 1882an armadara sartu eta, Lehen Gerra Karlistan (1833-1840) eginiko merituak zirela eta, gora egin zuen. 1839an brigadier zelarik, Baldomero Esparteroren partidu progresistan sartu zen zen, eta diputatua zela haren erregeordetzaren alde egin zuen. 1841ean, Esparterok mariskal eta Gerra Ministro izendatu zuen. Hala ere, Baldomero Esparteroren politika pertsonalista zela eta Prim-ekin lan egin zuen 1842an hura uzkailtzeko.\n1846-1848 urteetan Elisabet II.a Borboikoaren amorantea izan zen, honen gain eragin politiko handia izanik. Politiko moderatuek ez zuten oso gogoko ordea eta hau dela eta 1848an Granadako Kapitain izendatu zuten gorteetatik aldentzeko. Bere kargua utzi zuen politikatik aldentzeko, ezkondu eta bidaiatzeari ekin zion.\n1854ko Iraultza progresistan hastean Baldomero Esparterori lagundu zion eta Biurteko Progresistan artilleriako zuzendari nagusia izendatu zuten, O'Donnellek sortu berri zuen Uni\u00f3n Liberalean lerrokatuz. Parisen enbaxadore izan zen 1856an, Kubako Kapitain Nagusia (1859-1862) eta Estatu Ministro 1863an. Torreko duke izendatu zuen orduan erreginak, Urrezko Ardi-larruzkoarekin eskertu ziolarik San Gilen kuarteleko matxinadaren zapalkuntzagatik erreginak.\nHurrengo urtean, O'Donnellen heriotza zela eta Uni\u00f3n Liberal alderdi politikoaren buru bihurtu zen eta progresisten eta demokraten tesi antidinastikoekin bat egin zuen, 1868an Elisabet II.a Borboikoa tronutik bota zuen iraultzan parte hartuz eta Alcolean gobernu-armada garaituz. Aldi bateko gobernuaren (1868-1869) buru izendatu zuten eta estatuaren buruzagitza (maiestate trataerarekin) eman zitzaion. Amadeo Savoiakoarekin monarkia demokratikoa ezarri zen eta bitan 1871 eta 1872an gobernu buru izateko deitu zitzaion. Hirugarren Gerra Karlistan on Karlos VII.a garaitu zuen eta Zornotzako ituna sinatu zuen arazoa konpontzeko asmoz (1872), baina gorteek akordio honi emandako ezetzak bere gainbehera ekarri zuen eta Espainiako Lehen Errepublika onartu bazuen ere 1873an atzerriratu egin behar izan zen azpikeriatan jardun baitzen.\n1874ko Pavia jeneralaren estatu kolpearen ondoren gorte errepublikarrak disolbatu egin ziren eta gobernuburu izendatu zuten berriro eta Botere Exekutiboaren buru baita ere, jarrera kontserbadoreko diktadura errepublikano bat instalatuz."}
{"id": "40952", "revid": "98220", "url": "https://eu.wikipedia.org/wiki?curid=40952", "title": "Barruko Hebridak", "text": "Barruko Hebridak izeneko uharteak edo \"Inner Hebrides\" Eskoziako ipar-mendebaldean daude, Ipar Ozeano Atlantikoan.\nPortree/Port R\u00ecgh hiri nagusia da (2.491 biztanle 2001ean), Skye uhartean.\nHebrida uharteak osatzen dituzte Kanpokoekin batera.\nUharteak.\nIparraldekoak.\nHighlandeko eskualdearen barruan daude administratiboki sartuta gaur egun:\nHegoaldekoak.\nArgyll eta Bute eskualdeari lotuta daude:\nG\u00e0idhealtachd.\nGaelikodun gehienak Skye (Kilmuir herrian %50) uharte handian eta Tiree uharte txikian bizi dira."}
{"id": "40966", "revid": "119347", "url": "https://eu.wikipedia.org/wiki?curid=40966", "title": "Skye", "text": "Skye Uhartea (, ) Barruko Hebridak izeneko uhartedian dagoen irla nagusia eta Eskoziako bigarren handiena da, Lewis eta Harris ondoren. Lur lehorretik uharte honetara bertaratzeko sarbide nagusia Kyle of Lochalsh udalerrian dagoen Skye Bridge zubia da. Administratiboki Highland eskualdeari dagokio. 1.666 km2-ko azalera dauka eta 2001ean 9.232 biztanle zituen. Halaber, Eskoziako beste uharte batzuk ez bezala, Skye Uharteak bere populazioa handitu du 1991ean.\nEtimologia.\nII mendeko Klaudio Ptolomeoren mapan \"Scitis\" izena ematen zaio, badirudi zeltiarren \"skitis\" hitzetik etor litekeela, \"hegoduna\", dituen penintsula ugariek ematen dioten itxurarengatik. Ondoren etorri ziren norvegiar eta ingelesek izena itxuraldatu zuten Skye bihurtuz. Norvegiarren sagatan \"Sk\u00ed\u00f0\" izena dauka, baina baita \"Skuy\" (behelainoaren uhartea) edo \"Sk\u00fdey\" (lainoaren uhartea).\nGeografia.\nPortree/Port R\u00ecgh herririk handiena da (2.491 biztanle 2001ean). Beste udalerri garrantzitsu bat Broadford da. Uharte honen ekialdean Cuillin mendikatea kokatzen da, mendizale eta eskalatzaile askoren helmuga, bertako mendirik garaiena Sg\u00f9rr Alasdair delarik. Bestalde, uhartearen mendebaldean An St\u00f2rr muino ikusgarria ere kokatzen da.\nSkye Bridge zubiak Kyle of Lochalsh herriarekin lotzen du eta beraz Britainia Handiarekin.\nHistoria.\nHistoriaurrea.\nK.a. 7.000 inguruan Mesolito garaiko ehiztari-biltzaileen aztarnak aurkitu izan dira Staffin barrutian. Eskoziako aurkikuntza arkeologiko zaharrenetakoa da hau. Cuillin mendien hegoaldean Neolito garaiko aztarna ugari daude, bai eta Burdin Aroko (k.a. II edo III mendea) gotorleku batzuen hondarrak ere, aipagarriena \"Dun Ringill\".\nHistoria goiztiarra.\nIparraldean piktoak bizi zirela uste den arren oraindik ez da baieztatu. Hegoaldea D\u00e1l Riata erresumaren barnean zegoen.\nVII eta VIII mendeen artean bertako dinastien arteko borrokak izan ziren harik eta IX mendean Norvegiarrak iritsi ziren arte. Uhartea beraien esku egon zen Pertheko Itunean Alexander III.a Eskoziakoaren esku gelditu zen arte.\nLeinuen garaia.\nNorvegiarren agintaldia amaitzean MacLeod leinua nagusitu zen beste guztien gainetik. Uharteetako Erresuma desegin zenean beste leinu batzuek indarra hartu zuten, MacDonal, MacNeacail eta MacInnes besteak beste, eta MacLeoden nagusitasunaren aurka borrokatu zuten.\n1745eko Jakobiten matxinadaren porrotaren ondoren Flora MacDonaldek Charles Edward Stuart erreskatatu zuen hanovertarren eskuetatik eta oso ezagun bihurtu zen Highlandtarren artean. Ondoren etorri zen \"Highland Clearances\" (Highlandetako garbiketa) kalte izugarria egin zion Hebridetan sortzen ari zen industrializazioari. Orduan hustu ziren herriek hondarretan diraute oraindik. XX mendean ere biztanleria jeisten joan zen 1891eko 16.000 pertsonetatik 1971ko 7.500etara pasa zen. ordutik aurrera ordea biztanleriak gora egin du poliki bada ere eta gaur egun 2011ko erroldak 10.008 biztanletako datua eman zuen.\nHizkuntzak.\nHizkuntzei dagokienez, gaeliko eskoziarraz mintzatzen da biztanleen %30-40 ingurua batez beste. Kilmuir herrian hiztun erdiak gaelikodunak dira."}
{"id": "40967", "revid": "634", "url": "https://eu.wikipedia.org/wiki?curid=40967", "title": "Zirrikitu bikoitzare saiakuntza partikula kuantikoekin", "text": ""}
{"id": "40968", "revid": "119347", "url": "https://eu.wikipedia.org/wiki?curid=40968", "title": "Orkadak", "text": "Orkadak edo Orkada uharteak (, , ) Eskoziako iparraldeko uhartedi bat dira. 2011n 21.349 biztanle zituzten. \"Orkney Islands Council\" izeneko eskualdea osatzen dute, eta hiriburua Kirkwall da.\nGeografia.\nIpar itsasoan dago, Eskoziako lurralde nagusiaren kostaldetik 16\u00a0km iparraldera, Eskoziako lurralde nagusiaren eta Shetland uharteen artean. 20 uharte populatuk eta beste 50 txikiagok osatzen dute uhartedia. Mainland da uharterik handiena, eta han dago Kirkwall hiriburua (8.500 biztanle).\nUharteak.\nHandienak.\nAzaleraren araberako hurrenkera.\nKultura.\n1982tik \"Orkney Folk Festival\" izeneko musika jaialdia antolatzen dute uharteetan. Stromness, Kirkwall, St Margaret's Hope, Finstown, Papa Westray, Harray eta Hoy herrietan ekitaldietan burutzen dituzte."}
{"id": "40971", "revid": "105290", "url": "https://eu.wikipedia.org/wiki?curid=40971", "title": "Argyll eta Bute", "text": "Argyll eta Bute (, ) Eskoziako mendebaldean dagoen eskualdea da.\nMugakideak.\nOzeano Atlantikoa mendebaldean, Highlandeko eskualdea iparraldean, Perth eta Kinross ipar-ekialdean, Stirling ekialdean eta Mendebaldeko Dunbartonshire hegoaldean.\nGeografia.\nEskoziako eskuladeen artean bigarrena da azaleraz izan ere 6.909\u00a0km\u00b2-ko azalera baitauka, baina oso populazio txikia dauka, 88.166 biztanle 2011an (13 biz./km\u00b2). Hiriburua Lochgilphead / Ceann Loch Gilb herria da, herri handiena aldiz Helensburgh / Baile Eilidh.\nBarne hartzen ditu Barruko Hebridak, zehazki hegoaldeko uharteak.\nHistoria.\nAntzinako D\u00e1l Riata erreinu gaelikoa batez ere eskualde honetan eta zehazki Argyll-en kokatzen zen.\nGaur egungo eskualdea 1996an eratu zen Strathclyde eskualdeari Argyll eta Bute barrutia gehitzerakoan.\nUharteak.\n32 uhartek osatzen dute eskualdea. Hona hemen aipagarrienak:\nGaidhealtachd.\nTiree uhartea bereziki."}
{"id": "40973", "revid": "105290", "url": "https://eu.wikipedia.org/wiki?curid=40973", "title": "Lewis eta Harris", "text": "Lewis eta Harris (, ) Kanpoko Hebridak edo Mendebaldeko uharteetako uharterik handiena da.\n2.178,98\u00a0km\u00b2-ko azalera daukanez Britainia Handia eta Irlanda uharteen ondoren uharterik handiena da. 2013ko erroldaren arabera 21.031 biztanle ditu. Stornoway / Ste\u00f2rnabhagh herri handiena da (8.038 biztanle).\nGeografia.\nBi eremutan bereizten da uhartea, nahiz eta fisikoki banaturik ez dauden:\nHistoria.\nMacLeod leinu mitikoaren jatorrizko lurraldea da. 1831ean XII mdeneko xake piezak aurkitu ziren, Lewis uharteko xake piezak izenarekin ezagutzen direnak. Mortsen letaginetako boliaz eginak daude.\nGaelera.\nEskoziako gaelikoaren hiztunen portzentzaiarik altuena dago hemen, %50-75ekoa, Gaidhealtachd osoa kontuan hartuta. Zehazki, Barvas/Barabhas herri txikiak dauka portzentajea garaiena Eskozia osoan, ia %75."}
{"id": "40974", "revid": "499", "url": "https://eu.wikipedia.org/wiki?curid=40974", "title": "Mendebaldeko uharte", "text": ""}
{"id": "40975", "revid": "56334", "url": "https://eu.wikipedia.org/wiki?curid=40975", "title": "GDesklets", "text": "gDesklets erabiltzailearen mahaigainean applet txikiak gehitzeko aukera eskaintzen duen GNOME aplikazioa da. Applet txiki hauek esker ekintza batzuk edo informazioa eskuratzeko lasterbideak eskaintzen dituzte."}
{"id": "40976", "revid": "6950", "url": "https://eu.wikipedia.org/wiki?curid=40976", "title": "Gedit", "text": "gedit GNOME mahaigain ingurunearekin batera banatzen den helburu orokorreko testu editorea da. Sortzaileen erabakiz, editore honen izena letra xehez idatzi ohi da. geditek UTF-8 onartzen du eta bere ezaugarrien artean plugin kudeatzaile dinamiko bat erabiltzeko aukera eskaintzea dago.\nGNU/Linux, MAC OS X eta Microsoft Windows sistema eragileentzako eskuragarri da GPL lizentziapean. gedit software librea da.\nEzaugarri nagusiak.\nTestu-editore batean ohikoak diren funtzionalitateaz gain (hala nola testua kopiatu, moztu eta itsatsi, inprimatu,etab..), geditek sintaxia koloreztatzen du erabilitako programazio lengoaiaren arabera. GVFS liburutegia erabiliz fitxategiak urrutitik editatu daitezke. Kodea editatzeko beste ezaugarri bezala, lerroen zenbaketa, indezazio automatikoa eta fitxategiaren segurtasun kopia aipatu ditzakegu.\nGainera geditek zuzentzaile automatiko bat gehituta dauka, hainbat hizkuntza dituena. Funtzionalitate gehiago gehitzeko hedapen eta pluginak instalatzeko sistema dauka, bai geditek banatzen dituenak, edo komunitateak eginikoak.\nArkitektura.\nAplikazioa X Window System leiho sistemarekin funtzionatzeko eraikia izan da, GTK+ eta GNOME liburutegiak erabilita. Editorea GNOMErekin dator."}
{"id": "40977", "revid": "6327", "url": "https://eu.wikipedia.org/wiki?curid=40977", "title": "Aldun Nagusi", "text": ""}
{"id": "40978", "revid": "291661", "url": "https://eu.wikipedia.org/wiki?curid=40978", "title": "Gdesklets", "text": ""}
{"id": "40979", "revid": "105290", "url": "https://eu.wikipedia.org/wiki?curid=40979", "title": "Adobe Photoshop", "text": "Adobe Photoshop, edo Photoshop soilik, Adobe Systemsek garatutako irudi editorea da. Irudiekin lan egiteko tresnarik erabilienetakoa da gaur egun."}
{"id": "40980", "revid": "371", "url": "https://eu.wikipedia.org/wiki?curid=40980", "title": "Photoshop", "text": ""}
{"id": "40981", "revid": "336", "url": "https://eu.wikipedia.org/wiki?curid=40981", "title": "Inkscape", "text": "Inkscape irudi bektorialekin lan egiteko aplikazio bat da, XML, SVG eta CSS estandarrekin bat egiten duena. Plataforma-anitza da, Unix sistemetan eta Mac OS X eta Microsoft Windows sistema eragileetan erabil daitekeelako. 2003an plazaratu zen lehen aldiz.\nInkscape hainbat formatu onartzen ditu, esaterako FXG, SIF eta HTML5 formatuetara esportatzen du, eta VSD eta CDR fitxategiak inportatzen ditu. Horrez gain, WMF/EMF formatuak plataforma guztietan irakur eta idatz daitezke, eta GIMPen XCF, PDF, EPS eta PS+LaTeX formatuekin lan egiteko aukera eskaintzen du."}
{"id": "40995", "revid": "105290", "url": "https://eu.wikipedia.org/wiki?curid=40995", "title": "1993ko Alemaniako Sari Nagusia", "text": "1993ko Alemaniako Sari Nagusia urte horretako uztailaren 25ean ospatu zen Hockenheimring zirkuituan."}
{"id": "40997", "revid": "56334", "url": "https://eu.wikipedia.org/wiki?curid=40997", "title": "Inurri", "text": "Inurria, halaber txindurria edo xinaurria (), 1 mm-tik 5 cm-rainoko formizidoen familiako intsektua da.\nEzaugarri fisikoak.\nInurriak ikusmen ona du: 7 begi ditu, guztiak trapezio formakoak. Toraxean sei hanka motz eta estu ditu, eta abdomenean, ile txikiak, hanketara eta toraxeraino hedatzen direnak. Arnasten duten gasa exoeskeletoan sartzen da, espirakulo deitutako balbula batzuen bidez.\nEzin dute kolore gorria bereizi, hortik haien jarrera. Ezaugarri hori inurriak aztertzeko erabiltzen da, izan ere, argi gorriaz, pertsonak tartean egongo ez balira bezala jokatzen dute.\nElikadura.\nLandare-zorri deritzen zomorrotxo batzuen isurkiak jaten dituzte. Zorriek landareei zulotxoa egiten diete eta haien izerdiaz elikatzen dira. Horren ondoren, landare-zorriek azukre ugari duen gorozkia botatzen dute, inurriek bilatzen dutena, hain zuzen ere. Inurriek landare-zorrien atzeko antenak kitzikatzen dituzte eta honela likido gozoa ateratzen dute. Inurriek karbohidratoak eta proteinak behar dituzte, batez ere erreginak arrautzak errun ahal ditzan.\nBizimodua.\nIntsektu gizartekoiak dira, kolonietan bizi dira eta taldean erregina bat edo gehiago egon daitezke. Koloniak inurri langile ugarik osatzen dituzte. Erregina, normalean, zulo bukaeran egoten da, salbu. Kolonia bateko erregina bere torax handiagatik bereiz daiteke, baita bi hego txikiengatik eta abdomen handiagatik ere.\nInurri taldean bakoitzak egin behar jakinak ditu:\nBizilekua.\nInurriak mundu guztian daude. Batez ere inurritegietan bizi dira eta forma askotakoak dira bizileku horiek. Besteak beste, ezagunenak lurrean zulatutakoak dira, baina batzuk zuhaitzetan eginak dira, harrien azpian, lur gainean... Azken horiek dorre itxura dute eta batzuetan metro eta erdi baino altuagoak dira.\nInurritegiak gelaz osaturik daude. Gela horiei \"ganbera\" deritze eta korredore antzeko batez loturik daude, korridoreak galeriak dira. Urtaroaren arabera, ganbera bakoitzean hainbat eginkizun egiten dira.\nBerezitasunak.\nInurriek gorputzaren mugimenduaz jatekoa non dagoen, alarma elkarri jotzen diote\u2026 elkarri jakinarazten diote. Narrastiek, anfibioek eta beste intsektu batzuek langileak jan ditzakete.\nEspezieak.\n14.000 espezie inguru daude mundu osoan. Europan, ezagunenak inurri gorria eta inurri beltza dira. Hala ere, badira beste espezie batzuk: esaterako, basamortuko inurria, 60\u00b0 C-ko tenperatura ere jasan dezakeena, izan ere, sei hanka eduki arren, biren gainean ibiltzen da ez erretzeko, baina txingoan joan arren, ez da astiro ibiltzen, gorputza 100 aldiz mugitzen baitu segundo batean. Gutxi egoten da agerian eta ez galtzeko, zeruko argi polarizatuzko lerroei jarraitzen die.\n\"Atta sexdens\" inurria Amazoniako nekazarien etsai amorratua da, uztak txikitzen dituelako. Bere burua nekazarien trikimailuetatik babesteko mekanismo harrigarriak ditu eta basoetako landareak ditu gustuko.\nUgalketa.\nErregina arrautzak errun ditzakeen bakarra da eta arrautza horiek larbak eta pupalak izaten dira, nagusiak izan aurretik. Larbak direnean, ez dira ezertarako gauza, ez baitute besorik ez hankarik mugitzeko."}
{"id": "41000", "revid": "146712", "url": "https://eu.wikipedia.org/wiki?curid=41000", "title": "Iberia (enpresa)", "text": "Iberia (IATA: IB) Espainiako nazioarteko aire-konpainia bat da. Izen ofiziala Iberia L\u00edneas A\u00e9reas de Espa\u00f1a, S.A. Operadora da. Munduko aire-konpainia zaharrenetakoa da, eta Europako lau handienen artean dago.\n103 hegazkineko flota zuen 2012an, guztiak ere Airbus etxekoak.\nHistoria.\nEspainiako aire-garraioko konpainiarik garrantzitsuena da. Iberia izeneko Espainiako lehen hegazkin-konpainia, Iberia A\u00e9rea delakoa, 1927ko Ekainaren 28an sortu zuen Horacio Etxebarrieta Maruri enpresagizon bizkaitarrak. Madril-Bartzelona arteko bidaia izan zen konpainiaren lehengo hegaldia. 1929an gobernuak hegazkin-konpainia guztiak konpainia bakar batean elkartzea erabaki zuen, eta aire-garraioaren monopolioa eman zitzaion. Era horretan sortu zen hiru motorreko \"Fokker F VII\" hegazkinen bidez Madril-Miarritze moduko nazioarteko zerbitzuak eskaintzen zituen CLASSA (Compa\u00f1\u00eda de L\u00edneas A\u00e9reas Subvencionadas, S.A.) konpainia.\n1932an, berriz, aire-konpainiak izen berria hartu zuen: LAPE (L\u00edneas A\u00e9reas Postales Espa\u00f1olas). Urte horietan hegazkin ospetsuak erabili zituen konpainiak, CASA-Dornier Wal izenekoa, esaterako. Hegazkin amerikar baten bidez sartu zen konpainia garraio modernoan: 1935ean lanean hasitako Douglas DC-2 motako hegazkinak hain zuzen. 1937an, Espainiako eremuan berragertu zen Iberia izena, Junkers Ju-82/3m hegazkina aireratu zenean. 1943an, Iberiak eta beste konpainia batzuek bat egitean, behin betiko sortu zen \"Iberia, L\u00edneas A\u00e9reas de Espa\u00f1a\" konpainia, eta garai bateko \"LAPE\" konpainiaren ondarea bereganatu zuen, haien artean Douglas DC-1 motako hegazkin bakarra. Urtebete geroago hasi zen lanean \"Douglas DC-3\" motako hegazkina eta 1965 arte lanean aritu zen.\n1946an, berriz, lehen DC-4ak erabiltzen hasi ziren, eta haiekin inauguratu zen Madril-Buenos Aires ibilbidea. Garai hartako hegazkin modernoenak erosiz, Lockheed 1.049 Super Constellation hegazkina, esate baterako, konpainiak bere lehiakortasunari eutsi eta Madril-New York ibilbidea egiten hasi zen 1954an. 1961ean, bestalde, erreaktorearen aroan murgildu zen Iberia Douglas DC-8arekin. Ordutik aurrera, gero eta hegazkin modernoagoak erosi zituen, eta, aldi berean, konpainiaren lanak ere zabaldu ziren, eta, urteak joan ahala, Iberia Europako hegazkin-konpainia garrantzitsuenetakoa bilakatu zen.\nKonpainiak izandako hegazkinen artean daude, besteak beste, Sud-Aviation SE-210 Caravelle motakoak, Douglas DC-9, Boeing B-747 eta B-727, Mc Donnell Douglas DC-10, Airbus A300 eta A340 motetakoak, etab.\nAzken urteak.\n1980ko hamarkadan Hego Ameriketan ere hedatu zen hango hegazkin-konpainia batzuk erosiz (garrantzitsuena Aerol\u00edneas Argentinas), baina mundu mailako merkatuan tartea egiteko zailtasunak izan zituen. Aireko garraio komertzialak 1990eko hamarkadaren hasieran jasandako krisialdi latzak korapilatu egin zioten egoera konpainiari, eta hamarkakadaren amaieran konpainiak pribatizazioari ekin zion.\n1999an Oneworld aliantzan sartu zen British Airways eta American Airlines konpainiekin batera. 2001ean, erabat pribatzuatu zen, eta burtsara atera zen. 2011n bat egin zuen British Airways konpainiarekin. Bien arteko bat egitetik atera den konpainiak International Airlines Group (IAG) du izena. Dena den, aire-konpainia berriak bi sortzaileen marka-izenei eutsi die.\nGaur egun, hiru filial ditu, Iberia Express, Vueling Airlines, eta Air Nostrum."}
{"id": "41001", "revid": "119347", "url": "https://eu.wikipedia.org/wiki?curid=41001", "title": "Bilboren banaketa administratiboa", "text": "Bilbo zortzi barrutiz osaturik dago, barruti hauetako bakoitza beste hainbat auzotan banaturik dagoelarik. Bilbok guztira 38 auzo dauzka , ofizialki. Gaur egungo banaketa 1983ean ezarri zen, azken desanexioen ostean.\nBilboko auzo eta barrutiak.\nBilboren gaur egungo egitura administratiboa honakoa da:\nBilbok historian zehar jasandako aldaketen arabera aldatu da bere egitura administratiboa ere. 1919ean esaterako, udalerriak 2.655 hektareako azalera zeukan, (gaur egun 4000 hektarea baino gehiago dauzka). Oraindik Deustuko Elizatea eta Bego\u00f1ako errepublikaren anexioa gertatu gabea zenean, hiriak zeukan egitura edo auzoen banaketa honakoa zen:"}
{"id": "41002", "revid": "1519", "url": "https://eu.wikipedia.org/wiki?curid=41002", "title": "Txingurri", "text": ""}
{"id": "41003", "revid": "201", "url": "https://eu.wikipedia.org/wiki?curid=41003", "title": "Txindurri", "text": ""}
{"id": "41004", "revid": "119347", "url": "https://eu.wikipedia.org/wiki?curid=41004", "title": "Bilboko klima", "text": "K\u00f6ppen klima sailkapenaren arabera, Bilbo eta bere metropoli eremuko klima ozeaniko hezea da. Tenperaturak urtean zehar epelak izaten dira, ez oso beroak udan eta ez oso hotzak neguan. Dena dela, urtean hainbat alditan muturreko tenperaturak izaten dira, 30-35 gradutik gorakoak eta 0\u00a0\u00b0C-tik beherakoak. Udako batez besteko tenperatura 20\u00a0\u00b0C-koa da eta negukoa 8\u00a0\u00b0C-koa.\nTroll-Paffen klima sailkapenaren arabera, Bilbok klima epela du eta Siegmund/Frankenberg klima sailkapenaren arabera, berriz, Bilbok klima azpitropikala du. Europako Ingurumen Agentziaren aburuz, Bilbo Atlantikoaren eskualde biogeografikoan dago. Bilboko klimak, Kantauri itsasoko ertzan izanik, hegoaldean baino prezipitazio ugariak ditu eta baita eguzki-ordu gutxiago eta tenperatura epelagoak ere, Iberiar penintsulari baino Europa kontinentalari hurbilago dagoelarik.\nTenperaturak.\nItsasoa gertu izateak urteko urtaro zehaztuagoen (uda eta neguaren) tenperaturak epelak izatea eragiten du, oszilazio termikoa intentsitate txikikoa izanik. Egunez, batez besteko tenperatura koa da eta, gauez, koa. Hilabete hotzenean, urtarrilean, eguneko tenperatura koa da eta gauekoa koa. Hilabete beroenean, abuztuan, eguneko tenperatura koa da eta gauekoa koa.\nPrezipitazioa.\nBilbok urtean 128 prezipitazio-egun ditu, hau da, hilabetero dozena baino gutxiago dira euri-egunak (\u2265 1\u00a0mm), gutxienez uztailean 7 eta, gehienez, urtarrilean 13 izanik. Urtean pilatutako bataz besteko prezipitazioa 1195\u00a0mm-koa da, gutxiengoa uztailean- 62\u00a0mm- eta handiena azaroan -141\u00a0mm- delarik. Bizkaiko golkoko beste herrien moduan, Iberiar penintsulako emaitzarik altuenetariko bat da. Prezipitazioa oparoa da eta, latitude eta atmosfera-dinamika kontuan izanik, guztira euri-egunek %45a eta hodeitsuek %40a osatzen dute.\nHezetasuna.\nUrtean bataz besteko hezetasun erlatiboa %72a da, gutxiena otsailetik martxora -%70a- eta handiena abuztutik irailera -%74a- delarik.\nElurra.\nElurra arraroa da hirian, inguruko mendien tontorrean noizbehinka agertu arren. Urtean zehar gutxi dira elurra egiten duen egunak. 1956ko otsailean errekorra izan zen: hilabetean zehar 7 egunetan egin zuen elur. Edonola ere, 1956ko otsaileko hotzaldi eta elurtearen eraginez gertatu zen. Elurbustia, berriz, ohikoagoa da, urtean 10 egunetan inguru eta, batez ere, neguan.\nArgi-orduak.\nBilbok Europa osoko argi-ordu kopuru hoberen artean du. Neguan, egunak ez dira iparraldeko Europan bezain labur, abendu, urtarril eta otsaileko bataz besteko argi-orduak 9,66 izanik (Alderaketa moduan Londres, Mosku edo Varsovia hiriek 8 ordu inguru dituzte).\nEguzki-orduak.\nUrtean hiriak 1.584 eguzki-ordu ditu, baxuena 78 - eguneko batez bestekoa 2,5 ordukoa abenduan, eta altuena 188 - eguneko batez bestekoa 6 ordukoa uztailean, izanik. Emaitza (1.200-2.000 ordu artekoa) iparraldeko Europarena, Londresena edo Varsoviarena adibidez, izanik baina neguan Bilbok bi aldiz gehiago ditu. Hala ere, Iberiar penintsulako beste hiriak baino eguzki-ordu gutxiago ditu, Kantauri itsasoko ertzako beste hirien parekoa izanik.\nMuturreko tenperaturak.\nHirian bertan erregistraturiko tenperaturarik altuena -koa izan zen, 1947ko uztailaren 26an. 2003ko abuztuan, eguneko tenperatura altuen batez bestekoa errekorrekoa ere izan zen, hain zuzen ere. Inoiz erregistraturiko tenperaturik hotzena koa izan zen, 1963ko otsailaren 3ko gauean.\nItsas-tenperatura.\nUrtean batez besteko itsas-tenperatura ingurukoa da. Otsailean, hilabeterik hotzena, ingurukoa da. Abuztuan, hilabeterik beroena, ingurukoa da. Uztailetik irailea, hondartzak \"irekita\" dauden denboraldian, itsas-tenperatura baino altuagoa izan ohi da.\nBilboaldeko klima-datuak.\nBilboko Udalak 1948. urtetik 2005. urtera bitarte neurturiko datuen arabera, honako batez besteko datuak lor litezke:"}
{"id": "41005", "revid": "201", "url": "https://eu.wikipedia.org/wiki?curid=41005", "title": "Konputagailu", "text": ""}
{"id": "41006", "revid": "371", "url": "https://eu.wikipedia.org/wiki?curid=41006", "title": "Bilboko banaketa administratiboa", "text": ""}
{"id": "41012", "revid": "105290", "url": "https://eu.wikipedia.org/wiki?curid=41012", "title": "1994ko Alemaniako Sari Nagusia", "text": "1994ko Alemaniako Sari Nagusia urte horretako uztailaren 31n ospatu zen Hockenheimring zirkuituan."}
{"id": "41013", "revid": "105290", "url": "https://eu.wikipedia.org/wiki?curid=41013", "title": "1995eko Alemaniako Sari Nagusia", "text": "1995eko Alemaniako Sari Nagusia urte horretako uztailaren 30ean ospatu zen Hockenheimring zirkuituan."}
{"id": "41014", "revid": "105290", "url": "https://eu.wikipedia.org/wiki?curid=41014", "title": "1996ko Alemaniako Sari Nagusia", "text": "1996ko Alemaniako Sari Nagusia urte horretako uztailaren 28an ospatu zen Hockenheimring zirkuituan."}
{"id": "41015", "revid": "90204", "url": "https://eu.wikipedia.org/wiki?curid=41015", "title": "Patxi Usobiaga", "text": "Patxi Usobiaga Lakuntza (Eibar, 1980ko irailaren 7a) gipuzkoar kirol eskalatzailea da. Azken urteetan Munduko Kopa irabazi du 2006 eta 2007an eta horretaz gain, munduko txapeldun izan zen 2009an. 2006. urtean \u201ceuskal kirolari onena\u201dren saria lortu zuen.\nBiografia.\nPatxi Usobiaga Eibarren (Gipuzkoa) jaio zen 1980ko irailaren 7an familia mendizale batean. Txikia zelarik hasi zen mendiak igotzen bere aitarekin; 9 edo 10 urte ingururekin pirinioetan hirumilakoak igo zituen. Hamar urte bete zituen urtean, 1990ko abenduan eskalatzen hasi zen eta honekiko izan zuen interesa pixkanaka indartuz joan zen.\nBerehala Atxarte eskalada eskolan ikasi eta Aramotz edo Etxauriko paretetan asteburuak pasatzen hasi zen. Astean zehar Eibarko rokodromoan pasatzen zuen denbora, eta baita Bergarakoan ere.\nHamalau urte bete baino lehenago, 1994an, lehenengo aldiz txapelketa nacional batean parte hartu zuen. Bigarren postua lortu zuen eta horren ondorioz nazioko gazteen taldean sartzea lortu zuen. Ordurako 7b+ maila zuen.\nHogei urterekin, ikasketak amaitzean, bere denbora eskalatzeari eskaintzea erabaki zuen. Geroztik bost edo sei ordutan entrenatzen du.\n2006an Eskaladako Munduko Kopa irabazi zuen.\n2007ko azaroaren 18an Eskaladako Munduko Kopako titulua berritu zuen Kranjen, Eslovenian.\n2008ko urriaren 18an Eskaladako Europako Txapelketa irabazi zuen Parisen, Frantzian.\n2009ko uztailaren 5ean Mundu Txapelketa irabazi zuen Xiningen, Txinan."}
{"id": "41017", "revid": "105290", "url": "https://eu.wikipedia.org/wiki?curid=41017", "title": "1997ko Alemaniako Sari Nagusia", "text": "1997ko Alemaniako Sari Nagusia urte horretako uztailaren 27an ospatu zen Hockenheimring zirkuituan."}
{"id": "41019", "revid": "105290", "url": "https://eu.wikipedia.org/wiki?curid=41019", "title": "1998ko Alemaniako Sari Nagusia", "text": "1998ko Alemaniako Sari Nagusia urte horretako abuztuaren 2an ospatu zen Hockenheimring zirkuituan."}
{"id": "41021", "revid": "105290", "url": "https://eu.wikipedia.org/wiki?curid=41021", "title": "1999ko Alemaniako Sari Nagusia", "text": "1999ko Alemaniako Sari Nagusia urte horretako abuztuaren 1ean ospatu zen Hockenheimring zirkuituan."}
{"id": "41022", "revid": "105290", "url": "https://eu.wikipedia.org/wiki?curid=41022", "title": "2000ko Alemaniako Sari Nagusia", "text": "2000ko Alemaniako Sari Nagusia urte horretako uztailaren 30ean ospatu zen Hockenheimring zirkuituan."}
{"id": "41023", "revid": "88969", "url": "https://eu.wikipedia.org/wiki?curid=41023", "title": "Josune Bereziartu", "text": "Josune Bereziartu (Lazkao, Gipuzkoa, 1972ko urtarrilaren 19a) euskal eskalatzailea da.\nBiografia.\nTxikitatik neska bizi eta kirol guztien zalea izan zen eta 17 urte betetzean, telebistan ikusitako erreportaje baten ondorioz, kirol eskaladaren munduan sartzea erabaki zuen.\nEskaladaren inguruan egindako urte guzti hauek, Josune historiako eskalatzaile onenetariko bat bihurtu dute, bere lorpenak gizonezko onenen parean baitaude. Hona hemen esandakoa baieztatzen duten argumentuak:\n1998an, Honky Tonky bidea eskalatu ostean, 8c zailtasuneko bide bat burutzen zuen lehenengo emakumea bihurtu zen, modu honetan emakume eskalatzaileen artean dominatzaile izatera igaro zelarik. Ondorioz, Kirol Kontseilu Nagusiak brontzezko saria eskaini zion urte hartan.\n2000. urtean, bere marka haustea lortu zuen 8c+ zailtasuneko bide bat kateatuz, Honky Mix, hain zuzen ere. Kirol Kontseilu Nagusiak zilarrezko saria eman zion lorpen honen ondorioz.\n2002a izan zen, ordea, Josuneren urte majikoa, Bain de Sang (St. Loup, Suitza) bidea eskalatu ostean, 9aren muga gainditzea lortu baitzuen. Lorpen \"galaktiko\" honegatik, Estatu Batuetako Climbing errebista prestigiotsuak Golden Piton Awards saria eman zion, urte hartan egindako eskalada ekintza guztietatik onena egitearen saria, hain zuzen ere.\n2004an, lorpena errepikatzea lortu zuen, oraingo honetan Japonian, Logical Progression bidea eskalatzea lortu baitzuen, 9a zailtasuneko bigarren bidea. Josunek, hala ere, beste hainbat eskalada-mota ere egiten ditu, horma handietako eskalada alpetarra esate baterako. Eta 2004an Yeah Man bidearen lehenengo eskalada egitea lortu zuen Rikarrekin batera. 8b+ graduko zailtasun maximoa duen 300 metroko bidea Alpetako Gastlosen mendizerran.\n2005eko udaberrian 9a zailtasunetik haratago dagoen bide bat egiteko prest ikusi zuen bere burua eta maiatzaren 9an bere errekorra haustea lortu zuen 9a/a+ zailtasuneko Bimbaluna bidea eskalatuz Suitzako St. Loup eskolako hormetan.\n2006an 8b+ zailtasuneko bide bat bistaz eskalatzea lortzen zuen lehenengo emakumea bihurtu zen Hidrofobia bidea eskalatu ostean, Montsanten.\nEskaladaren munduak sortzen dizkion ezinegonek beste mundu bat probatzera eraman zuten, neguan izotz-eskaladan aritzera abiatu baitziren Rikar eta biak Pirinioetara. Eta 2006ko uztailean berarentzat eta beste alpinista askorentzat amets bat burutzea lortu zuen: Jorasses Handietako Walker Espoloia Cassin bidetik burutzea."}
{"id": "41024", "revid": "336", "url": "https://eu.wikipedia.org/wiki?curid=41024", "title": "2001eko Alemaniako Sari Nagusia", "text": "2001eko Alemaniako Sari Nagusia urte horretako uztailaren 29an ospatu zen Hockenheimring zirkuituan."}
{"id": "41025", "revid": "336", "url": "https://eu.wikipedia.org/wiki?curid=41025", "title": "2002ko Alemaniako Sari Nagusia", "text": "2002ko Alemaniako Sari Nagusia urte horretako uztailaren 28an ospatu zen Hockenheimring zirkuituan."}
{"id": "41026", "revid": "336", "url": "https://eu.wikipedia.org/wiki?curid=41026", "title": "Edurne Pasaban", "text": "Edurne Pasaban Lizarribar (Tolosa, Gipuzkoa, 1973ko abuztuaren 1a) alpinista da, munduko hamalau zortzimilakoak igo dituen lehen emakumea. 2001ean igo zuen lehen zortzimilakoa eta 9 urte ondoren, 2010ean, osatu zituen hamalau zortzimilakoak Pasabanek. Edurneren babesle nagusia Televisi\u00f3n Espa\u00f1ola (TVE) da, eta \"Al filo de lo imposible\" programak bere azken 8 igoeretan lagundu dio. 2011. urtean, Euskal Herria eta euskal herritarrak munduan zehar egoki ordezkatzeagatik, Euskal Herritar Unibertsala Saria eman zioten.\nGaur egun, Bartzelonan bizi da, eta hitzaldiak eman ohi ditu ESADEn. Entrenatzaile izateko ahaleginetan ari da, eta bere burua entrenatzen ematen du egunean 3 edo 4 bat ordu, San Cugateko Goi Errendimenduko Zentroan. Horretaz gain, Zizurkilen (Gipuzkoa) dagoen landa turismoko Abeletxe etxe-jatetxearen jabe eta Kabi trekking enpresaren buru ere bada.\nBizitza.\nIndustria Ingeniaritza Teknikoa ikasi zuen Donostian, eta gero master bat egin zuen Bartzelonako ESADE ikastetxean (Escuela Superior de Administraci\u00f3n y Direcci\u00f3n de Empresas). Ikasketak bukatu eta gero, 4 urtez, etxeko enpresan aritu zen lanean, makinak ekoizten zituzten lantegi batean, aldi berean Lazkaoko Kemen kirol zentrokoek planifikatutako entrenamenduak egiten zituela.\nHasiera alpinismoan.\nBere zaletasuna eta interesa mendiarekiko oso goiz hasi zen eta familiak lagundu zion horretan. 14 urterekin, Tolosako mendi elkartearekin hasi zen arroka eskalatzen eta, pixkanaka, alpinismoan sartzen joan zen, Pirinioak, Alpeak, Andeak, Himalaia...\n1989an, 16 urte besterik ez zuela, Alpeetara joan zen lehenengoz. Mont Blanc (4.810 metro), Cervino (4.478 metro) edo Monte Rosa (4.614 metro) igo zituen.\nHurrengo urtean, Ekuadorko Chimborazo sumendia igo zuen, 6.310 metroko tontorra.\n1994an, 21 urte zituela, berriro jo zuen Ekuadorra, eta Cotopaxi (5.897 metro), Tungurahua (5.016 metro) eta Guagua Pichincha (4.971 metro) mendiak erantsi zizkion bere curriculumari.\n1996an, Peruko Mendilerro Zurira joan zen, eta Nevado Ishinca (5.530 metro) eta Ur\u00fas (5.495 metro) igo zituen, besteak beste.\n1998an, Himalaiara joan zen lehen aldiz. Tolosako mendi elkartearekin joan zen eta bere lehen zortzimilakoa, Dhaulagiri (8.167 metro), egiten saiatu zen. Alferrik, ordea, 272 metro bakarrik falta zirenean, amore eman behar izan zuen zegoen elur pilagatik. 10 urte geroago lortuko zuen helburu hura, 2008ko maiatzaren 1ean.\nMunduko gailur gorenetaraino.\nBehin baino gehiagotan saiatu zen Everestera igotzen. 1999an eta 2000n, eguraldiak zapuztu zizkion ametsak, eta asmoa bertan behera utzi behar izan zuen. Mallory bidea hartu zuen, eta oxigeno artifizialik gabe joan zen. 2000koan, berekin zituen Silvio Mondinelli eta Mario Merelli.\nHirugarren saiakeran, 2001eko maiatzaren 23an, iritsi zen bila zebilen lehen zortzimilako horretara, Everest (8.848 metro). Oxigeno artifizialaren laguntza behar izan zuen, eta Hegoaldeko Muinotik egin zuen. Silvio Mondinelli, Mario Merelli, Ivan Vallejo eta Dawa II Sherpa izan ziren Pasabanekin.\n2001eko urrian, berriro saiatu zen Dhaulagirin (8.167 metro). Carlos Soria, Pepe Garc\u00e9s, Silvio Mondinelli eta Mario Merellikin joan zen, baina ez zuen lortu. Iparraldeko lepotik egin zuten, eta itzuleran Garc\u00e9s irristatu eta amildu zen. Hantxe hil zen mendigoizalea.\nEkipo bera saiatu zen bost mendigoizale euskal herritarren gorpuak erreskatatzen. Pumorin zeuden, Himalaian, baina utzi behar izan zuten, luizi arriskua handia baitzen.\n2002ko maiatzaren 16an, bigarren zortzimilakoa etorri zen, Makalu (8.465 metro). Silvio Mondinelli, Mario Merelli eta Carlos Pauner joan ziren Pasabanekin. \"Frantsesen bidetik\" igo ziren, eta, kanpamendu basera iristear zirenean, gerrillari maoista talde batek bahitu zituen, erreskate eske.\nBerriro ere saiatu zen Annapurnan, Hegoaldeko hormatik, Mondinelli, Merelli, Carlos Pauner, Abele Blanc eta Kristian Kuntner lagun zituela. Alferrikakoa izan zen bigarren saiakera hura ere.\n2002ko urriaren 5ean, Cho Oyu (8.201 metro) egin zuen, Juanito Oiarzabal, Iv\u00e1n Vallejo eta Joxe Ramon Agirre \"Marron\". Zortzimilako gehien zituen emakumea zen Espainian.\n\"Al filo de lo imposible\"rekin lankidetzan hastea.\n2003a urte emankorra izan zuen:\nAzken bi haietan, \"Al filo de lo imposible\" telebista saioko taldeak lagundu zion lehen aldiz.\nOiartzabalekin batera programatu zuen hurrengo urterako helburua: K2 (8.611 metro). \"Al filo de lo imposible\" saiorako dokumentala ere grabatuko zuten. Edurneren zazpigarren zortzimilakoa zen, eta Juanitoren hogeita batgarrena. Juan Vallejo eta Mikel Zabaltzarekin lortu zuten 2004ko uztailaren 26an, \"Abruzzosko espoloi\"tik barrena. Jaitsiera oso zaila izan zen, eta Edurneri bi falange izoztu zitzaizkion oinetan. Juanitok, berriz, oinetako 10 hatzak galduko zituen. Aldi batez Zaragozako Istripu Mutuan (MAZ) egon behar izan zuten bi mendigoizaleak, oneratzen.\nGaur egun, Edurne K2 eskalatu duten eta bizirik dirauten bost emakumeetako bat da, Nives Meroi italiarrarekin, Yuka Komatsu japoniarrarekin, Oh Eun-sun korearrarekin eta Cecilie Skog norvegiarrarekin batera. Iritsi zirenetako asko mendian hil dira.\n2005eko uztailaren 20an, berriz ere Himalaian zen, eta Nanga Parbat (8.125 metro) igo zuen Josu Bereziartu, Marianne Chapuisat, Ester Sabadell eta Iv\u00e1n Vallejorekin. Hasiera batean, Broad Peak ere lortu nahi zuten, baina Nanga oso gogorra egin zitzaien, eta eguraldi txarra zegoen iragarrita; beraz, beste baterako utzi zuten. Itzuli zenean, depresioan erori zen, eta urte eta erdian abandonatuta izan zuen 14 zortzimilakoak egiten zituen lehen emakumea izateko asmoa.\nDepresioa gaindituta, berriz zortzimilakoetara.\nPasaban berriz bere onera etorri zen, eta 2007ko uztailaren 12an, bere bederatzigarren zortzimilakoa etorri zen: Broad Peak (8.047 metro). Ezin izan zuen Shisha Pangma (8.046 metro) lortu.\n2008ko maiatzaren 1ean, Dhaulagiri (8.167 metro) igo zuen eta 2008ko urriaren 5ean, Manaslu (8.156 metro) batu zuen bere kontura, Alex Txikon, Asier Izagirre, Mikel Zabalza, Ester Sabadell (behatz batzuk izoztu zitzaizkion), Ferr\u00e1n Latorre, Juanjo Garra eta Muktu (1998az gerozko Pasabanen espedizioetan ohiko laguntzailea zen hau) eta Pemba xerpak.\nShisha Pangma (8.046 metro) igotzeko aukera izan zuen, baina orduan ere ez zuen lortu, kontrako eguraldia zuelako berriz ere. Edurneren 12. zortzimilakoa izan nahi zuena \"Britainiarren Bidetik\" igo nahi zuten, hegoaldetik, iparraldeko aurreko saiakerek porrot egin zutelako.\n2008ko urriaren 5ean, Manaslu igo zuen, bere hamaikagarren zortzimilakoa, eta halaxe Gerlinde Kaltenbrunner austriarra eta Nives Meroi italiarra berdindu zituen.\n2009a, urte zaila.\n2009ko martxoaren bukaeran, Pasaban Nepalerantz atera zen, Kanchenjunga igotzeko asmoz. Harekin batera joan ziren Juanito Oiarzabal, Ferr\u00e1n Latorre, Alex Txikon, Asier Izagirre, Jorge Egocheaga, Pasang Sherpa eta Zangmu Sherpa. Trakeobronkitisak harrapatu zuen Edurne, eta izugarri sufritu zuen jaitsieran. Latorre iritsi zen lehenengo maiatzaren 18ko 14:45 inguruan, eta Oiarzabal, Pasaban, Izagirre eta Pasan bi ordu geroago igo ziren. Beranduegi arazorik gabe jaisteko. Txikonek atzera egin zuen gauak harrapatuko zituela konturatu zenean eta Egocheaga ere aurreko egunean jaitsi beharrean izan zen kanpamendura 7.700 metrotara zegoenean, bronkitisa zuela eta.\nEdurne da tontor hura igo duen 4. emakumea, haren aurretik igoak baitziren Ginette Harrison ingelesa (1998), Gerlinde Kaltenbrunner austriarra (2006) eta Oh Eun-sun hegokorearra (2009ko maiatzaren 7an lortu zuen Eun-sunek bere 10. zortzimilakoa, eztabaida artean bada ere). Ez zuen lortu Wanda Rutkiewicz poloniarrak, 1992an desagertu baitzen hego-mendebaldetik saiatu zenean mendi arriskutsu honen gailurra lortzen. Beste 40 mendigoizale ere erori ziren saiakera berean, maiz izaten diren elur-jausi ikaragarrien azpian gehienak.\nGailurra lortu ondoren, 4. kanpamenduan pasatu zuten gaua, 24 orduko lanaren atsedena. Hurrengo egunean ekin zioten jaitsierari berriro, eta Edurne indarrik gabe geratu zen. Lagunei eta Oriol Ribak emandako oxigenoari esker lortu zuen bizirik irautea. Berak eta Alex Txikonek izozteak izan zituzten gorputzean, eta berriro MAZ klinikan ingresatu behar izan zuten.\nZortzimilako guztiak igotzeko lasterketan, hamabi zortzimilako igotako lehen emakumea zen une hartan Pasaban. Oh Eun-sunek 3 egun lehenago igoa zuen mendi hura, baina bere 10. zortzimilakoa zuen. Gerlinde Kaltenbrunnerrek, berriz, bi egun geroago berdindu zuen Pasaban, Lhotse igo zuenean. Nives Meroi ere bere 11.aren bila zebilen Kangchenjungan, baina uko egin behar izan zion, senarra, Romano Benet eskalatzailea, gaixotu zitzaiolako.\n2009ko udazkenean, Pasaban, Ferr\u00e1n Latorre, Alex Txikon, Asier Izagirre, Pasang Sherpa eta Zangmu Sherparen laguntzaz, laugarren aldiz saiatu zen Shisha Pangma (8.046 metro) lortzen, berriro alferrik, eguraldia kontran zutelako. Erabaki berri zuten bertan behera uztea saiakera hura, Roberto Piantoni hil zenean, kanpamendua beraiekin partekatu zuten italiar mendigoizaleetako bat. Edurneren espedizioko kideak ere Piantoniren kideekin batera aritu ziren haren gorpua errekuperatzeko lanetan.\nZortzimilakoen igoerak.\nPasabanek munduan dauden hamalau zortzimilakoak igo ditu:"}
{"id": "41027", "revid": "336", "url": "https://eu.wikipedia.org/wiki?curid=41027", "title": "2003ko Alemaniako Sari Nagusia", "text": "2003ko Alemaniako Sari Nagusia urte horretako abuztuaren 3an ospatu zen Hockenheimring zirkuituan."}
{"id": "41028", "revid": "336", "url": "https://eu.wikipedia.org/wiki?curid=41028", "title": "2004ko Alemaniako Sari Nagusia", "text": "2004ko Alemaniako Sari Nagusia urte horretako uztailaren 25ean ospatu zen Hockenheimring zirkuituan."}
{"id": "41029", "revid": "336", "url": "https://eu.wikipedia.org/wiki?curid=41029", "title": "2005eko Alemaniako Sari Nagusia", "text": "2005eko Alemaniako Sari Nagusia urte horretako uztailaren 22an ospatu zen Hockenheimring zirkuituan."}
{"id": "41032", "revid": "105290", "url": "https://eu.wikipedia.org/wiki?curid=41032", "title": "Arboliz", "text": "Arboliz Ibarrangeluko auzoa da. Udalerriaren ipar-ekialdean kokaturik dago eta Urdaibaiko erreserba naturalean ez dagoen Ibarrangeluko auzo bakarra da. Nekazalturismoan aritzen diren bi landetxe daude bertan.\nKokapena.\nArbolizko auzoa Eako Natxitua eta Ibarrangeluko Ibinagako auzoen artean dago.\nGarraiobide eta azpiegiturak.\nBilbo eta Lekeitio bitarteko Bizkaibus autobusak geltokia dauka auzoan."}
{"id": "41035", "revid": "105290", "url": "https://eu.wikipedia.org/wiki?curid=41035", "title": "Akorda", "text": "Akorda Ibarrangeluko auzoa da. Banandutako auzoen artetik biztanle gehien dituena da. Ibarrangeluko erdigunetik Lagako hondartzara doan errepidearen ondoko bide batetik heltzen da bertara. San Pedro Atxarreko mendiaren maldetan dago auzoa, Akordatik mendiaren puntaraino igotzen den bide bat dagoelarik.\n2007ko urtarrilaren 1eko erroldaren arabera, auzoak 80 biztanle ditu.\nIkusteko.\nElexaldeko auzoan dagoen San Andres elizarekin batera, Jaione edo Natividadearen eliza, udalerriko beste eliza garrantzitsu bat da. Oraindik ere, emakumeak eta gizonezkoak jezartzerako orduan banatzen dituena. Meza nagusia eta jendetsuena, Akordako jaietan izaten da, uztailaren 18a.\nAkordako urbil San Pedro Atxerre baseliza dago, panorama ederrarekin.\nHistoriaren aztarnak.\nIparraldeko mendixkan Gerrandijo antzinako koba-hilobia."}
{"id": "41036", "revid": "119347", "url": "https://eu.wikipedia.org/wiki?curid=41036", "title": "Antzora", "text": "Antzora Ibarrangeluko auzoa da. Laga eta Laidako hondartzak batzen dituen errepidearen bi alboetan kokaturik. 2006. urtean zehar Ibarrangeluko udalak auzoa Laidakoarekin batzeko asmoa erakutsi du.\nInguru naturala.\nAntzoras hondartza Ibarrangeluko auzo honetan dago. Hondartzara heltzeko BI-3234 errepidean hasten den bide malkartsua hartu behar da. Marea baxua denean Laidako hondartzatik joatea ere badago."}
{"id": "41037", "revid": "105290", "url": "https://eu.wikipedia.org/wiki?curid=41037", "title": "Durukiz", "text": "Durukiz Ibarrangeluko auzoa da. Geografikoki udalerriaren erdialdean kokaturik dago. Laga eta Elexaldeko auzoak batzen dituen errepidearen ondoko bide batetik abiatuz ailegatzen da auzora."}
{"id": "41038", "revid": "105290", "url": "https://eu.wikipedia.org/wiki?curid=41038", "title": "Elexalde (Ibarrangelu)", "text": "Elexalde Ibarrangeluko auzoa da. Udalerriko auzorik garrantzitsuena da, bertan udaletxea, San Andres eliza, bankua, eta herriaren zerbitzurik garrantzitsuenak kokatzen direlarik. Gernika-Lumo eta Elantxobe arteko errepideak bitan banatzen du auzoa. Iparraldean Ibinagako auzoarekin egiten du muga. Herriko antzinako gaztetxea eraitsi ostean, 2006an Bizkaiko Foru Aldundiak sustaturiko 20 etxebizitza tasatuen eraikuntza hasi zen. Etxebizitza hauek, aparkalekuaren ondoan eraikiko dira eta herriko herritar gazteen artean zozketatuko dira.\n2007ko urtarrilaren 1eko erroldaren arabera, auzoak 329 biztanle ditu.\nSan Andres eliza.\nXVI. mendean eraikia, kanpaidorrearen gainean bihotz sakratu bat dago. Elizaren barrukaldean, urre koloreko erretablo barroko bat, eta estilo platereskoko egur polikromatuzko erretabloa nabarmentzen dira. 1980ko hamarkadaren amaieran berriztu egin zen barrutik eliza osoa, eta horrekin batera hainbat berrikuntza jarri ziren, berogailu berria esaterako."}
{"id": "41039", "revid": "105290", "url": "https://eu.wikipedia.org/wiki?curid=41039", "title": "Gametxo", "text": "Gametxo Ibarrangeluko auzoa da. San Pedro Atxerre mendiaren iparraldeko isurialdean kokaturik, Antzorako auzoaren ekialdean. Akorda eta Laidako hondartza elkartzen dituen errepidearen ondoan kokaturik, azken urteetan nekazalturismoarekin zerikusia duten iharduerak sustatu dira. Urdaibaiko natura erretserbaren eta Oka ibaiaren ikuspegi ederra goza daiteke Gametxoko auzotik.\nGarraiobide eta azpiegiturak.\nIbarrangeluko udalak sustatutako, Akorda eta Gernika bitarteko autobus zerbitzua dago astelehen guztietan Gendika eta Gametxoko auzoetatik igaroz."}
{"id": "41040", "revid": "105290", "url": "https://eu.wikipedia.org/wiki?curid=41040", "title": "Gendika", "text": "Gendika Ibarrangeluko auzoa da. San Pedro Atxarre mendiaren ipar-ekialdean kokaturik. Elexalde eta Lagako hondartza batzen dituen errepidearen ondoko bide batetik heltzen da Gendikako auzora.\nGarraiobide eta azpiegiturak.\nIbarrangeluko udalak sustatutako, Akorda eta Gernika bitarteko autobus zerbitzua dago astelehen guztietan Gendika eta Gametxoko auzoetatik igaroz."}
{"id": "41041", "revid": "105290", "url": "https://eu.wikipedia.org/wiki?curid=41041", "title": "Ibaeta (Ibarrangelu)", "text": "Ibaeta Ibarrangeluko auzoa da. Elexalde eta Lagako hondartza arteko errepidearen bi alboetan hedatzen da auzoa. Bertan, Ibarrangeluko eskola eta KZgunea kokatzen dira.\nGarraiobide eta azpiegiturak.\nBizkaibusen Gernika, Laga eta Laidarako autobusak geltokia dauka auzoan.\nKirolak.\nIbaetan herriko frontoi zaharra eta 2000ko hamarkadan eraikitako frontoi estali berria daude."}
{"id": "41042", "revid": "105290", "url": "https://eu.wikipedia.org/wiki?curid=41042", "title": "Ibinaga", "text": "Ibinaga Ibarrangeluko auzoa da. Udalerriaren iparraldean kokaturik, hegoaldean Elexaldeko auzoarekin egiten du muga, eta iparraldean Elantxobeko udalerriarekin.\nGarraiobide eta azpiegiturak.\nIbinagan Earako, Elantxoberako eta Gernikarako errepideek egiten dute bat. Bizkaibusen Lekeitiorako autobusak geltokia dauka auzoan."}
{"id": "41043", "revid": "105290", "url": "https://eu.wikipedia.org/wiki?curid=41043", "title": "Lastarri", "text": "Lastarri Ibarrangeluko auzoa da. Laga eta Ibaetako auzoen artean kokaturik. Auzoa Elexalde eta Lagako hondartza arteko errepidearen bi aldeetan zehar hedatzen da.\nInguru naturala.\nAuzoa etxe gutxi batzuk osatzen dute. 2005. urteaz geroztik, Ibarrangeluko ur-zikinak kudeatzen dituen araztegia dago Lastarrin.\nJakingarriak.\nTxileko Santiago hirian \"Lastarria\" izeneko auzoa dago."}
{"id": "41044", "revid": "105290", "url": "https://eu.wikipedia.org/wiki?curid=41044", "title": "Merru", "text": "Merru Ibarrangeluko auzoa da. Udalerriaren ekialdean kokaturik. Gautegiz-Arteagako udalerria utzi eta Ibarrangelura sartu eta berehala dagoen Earako noranzko errepidetik ailegatzen da Merruko auzora.\nInguru naturala eta kokapena.\nAuzoa BI-3239 errepidearen ondoan dago, Ibarrangelu eta Ea bitartean. Ingurunean baserriak eta ortuak dira nagusi, azken urteetan nekazalturismoak garrantzia hartu du.\nAuzoa udalerriko punturik garaienean dago Arboliz, Natxitua eta Ere\u00f1oren gainean."}
{"id": "41045", "revid": "56334", "url": "https://eu.wikipedia.org/wiki?curid=41045", "title": "Oi!", "text": "Oi! skinhead musika estiloa da, 1970eko hamarkadaren azken urteetan sortua. Sortu esaten dugu, baina Punkaren eboluzioa dela diotenak ere badira. Garai hartako Punk taldeek jarraitu zuten bidearekin bat ez zetorren Skin jendea, jadanik 1969. urtetik martxan zegoen mugimendu honek, Punk musika estiloa beraienganatu eta egunekotasunak eskaintzen zien gaiez bete zuten. Honela sortzen da Street Punk bezala ezagutzen duguna eta Oi!-aren aurrekaria izango dena.\nLehenengo Oi! taldeak Sham 69, Cock Sparrer, Cockney Rejets, edo 4 Skin izan zitezkeen, ezin dugu Oi! musikaren jaiotza egun batean edo talde batean zehaztu, aipatu dugun bezala eboluzio bat izan baitzen. Dena den Oi! izena Cockney Rejets taldearen diska batetik jaso zen, garai artan egiten zen musika edo bizitzeko era horri izen bat eman nahian. Estatu espainiarrera, 1985. urtean iritsi zen Decibelios taldearen eskutik.\nGaur egun Oi! musika mundu guztian zehar hedaturik dagoen musika estiloa dela esan dezakegu, nahiz eta mugimendu honen barruan ezberdintasun handiak antzeman. Honela eta paradoxa dirudien arren Skinhead antifaxisten eta neonazien estetika antzekoa da baita musika egiteko era ere. Nabarmentzekoa da, beraz, Skinhead mugimendua, arrazakeria eta neonaziekin lotzea ez dela zuzena. Skin eta Oi! musikaren estetikaren azpian mundu oso zabala aurki dezakegu ideia oso ezberdinak dituzten gazteek janzkera eta musika egiteko era berdintsua bereganatu baitute."}
{"id": "41046", "revid": "56334", "url": "https://eu.wikipedia.org/wiki?curid=41046", "title": "Ibaeta (argipena)", "text": "Ibaeta izenak zenbait esanahi ditu:"}
{"id": "41054", "revid": "448", "url": "https://eu.wikipedia.org/wiki?curid=41054", "title": "La Liga", "text": ""}
{"id": "41056", "revid": "23317", "url": "https://eu.wikipedia.org/wiki?curid=41056", "title": "Espainiako futbol liga txapelketa", "text": "Espainiako Futbol Liga Txapelketa (La Liga) Espainiako futbol txapelketa garrantzitsuena da, 5 mailaz osatua. Mailarik garrantzitsuena lehen maila da, 20 futbol talde profesionalez osatua eta 1929. urtean sortua; urte hartaz geroztik, urtero jokatzen da irailetik eta ekain arte. Profesionalen Futbol Ligak (PFL) antolatzen du.\nEzaugarriak.\nLigako sailkapen nagusiko lehenengo lau taldeak UEFAko Txapeldunen Ligarako sailkatzen dira; eta bosgarren eta seigarren sailkatuek, berriz, UEFA Koparako sailkapena lortzen dute. Sailkapeneko azken hirurak bigarren mailara jaisten dira.\nMunduko liga onenetakoa kontsideratzen da taldeek duten mailagatik eta bertan jokatzen duten futbolariengatik. Espainiako Ligaren lehen mailan, \"France Football\" kirol aldizkari frantsesak ematen duen \"Urrezko Baloia\" sariaren irabazle ugari aritu dira, besteak beste: Alfredo Di St\u00e9fano, Raymond Kopa, Luis Su\u00e1rez, Johan Cruyff, Hristo Stoitchkov, Ronaldo, Zinedine Zidane, Rivaldo, Lu\u00eds Figo, Michael Owen, Ronaldinho eta Fabio Cannavaro. Azken urteetan Lionel Messik eta Cristiano Ronaldok lortu dute sari hori.\nLiga ez da Espainian jokatzen den futbol txapelketa bakarra; izan ere, urtero Espainiako Errege Kopa jokatzen da. Bi txapelketa horien irabazleen artean, abuztuan, Espainiako Superkopa jokatzen da.\nLehen mailako tituluen irabazleak.\n1929an sortu zenez geroztik, 59 futbol taldek parte hartu dute lehen mailan, eta horietatik 9 taldek baizik ez dute lortu liga irabaztea:\nEuskal taldeak Espainiako ligan.\nLigaren bultzatzaile nagusia euskal talde bat izan zen, Getxoko Arenas hain zuzen ere. Denboraldi guztietan izan da euskal talde bat gutxienez maila nagusian eta azken denboraldietan bost ere aritu izan dira sarri. Hona hemen maila nagusian parte hartu duten euskal taldeen zerrenda:\nMailak.\nGizonezkoak.\nLehen mailako taldeen kopurua aldatuz joan da historian zehar. Gainerako mailetan multzoen kopuruak ere desberdinak izan dira. Baina orokorrean hartuta honako hau izan da Espainiako Liga txapelketaren maila desberdinen antolaketa:\nEspainiako futbol ligak maila hauek ditu 2021-22 denboralditik aurrera:\nEmakumezkoak.\nEspainiako futbol ligak maila hauek ditu 2022-23 denboralditik aurrera:"}
{"id": "41057", "revid": "6327", "url": "https://eu.wikipedia.org/wiki?curid=41057", "title": "Futbol Profesionaleko Liga", "text": ""}
{"id": "41058", "revid": "237", "url": "https://eu.wikipedia.org/wiki?curid=41058", "title": "Espainiako Futbol Bigarren Maila", "text": ""}
{"id": "41059", "revid": "237", "url": "https://eu.wikipedia.org/wiki?curid=41059", "title": "Izarren Liga", "text": ""}
{"id": "41060", "revid": "512", "url": "https://eu.wikipedia.org/wiki?curid=41060", "title": "Alepo", "text": "Alepo (; ; ) Siria ipar-mendebaldeko hiria eta izen bereko eskualdeko hiriburua da. 2004an Siriako hiririk handiena zen, 2.132.000 biztanlerekin.\nK. a. 5000 urtetik jendea bizi da bertan eta, beraz, jarraian populatuta egon den hiririk zaharrenetarikoa da. Kokapen estrategikoa du Mediterraneo itsasoaren eta Eufrates ibaiaren arteko bidean. Industria eta merkataritza gune garrantzitsua da. Ospetsua da bertako Alepoko xaboia, oliba olioz eginikoa. Meskita zaharrak (XI eta XIII. mendekoak) daude. Bazar famatua du. 1986an UNESCOk Gizateriaren Ondare izendatu zuen Alepoko Hiri Zaharra\nHistoria.\nHititen inperioaren garaiko hiri hau, asiriar, mazedoniar, erromatar eta pertsiarren esku egon ondoan, arabiarrek hartu eta islamera bihurtu zuten. 1029. urtean, egun ezagutzen dugun zitadela islamikoa egin zuten. Askatasun aldiak izan bazituen ere, arabiar dinastiek lehenik (VII.-XVI. mendeak) eta otomandarrek ondoren (1516-1920) eduki zuten luzaroan mendean. 1920-1924 urteetan burujabea izan zen, Alepoko Estatua osatuz. 1924. urtean kolonizatzaile frantsesek Siriaren eskualde bihurtu zuten.\nBarrutiak.\nAlepo hainbat barrutitan banatuta dago:\nZitadela inguruko auzo zaharrak, antzinako hiriko harresien barnean:\nZitadela inguruko auzo zaharrak, antzinako hiriko harresitik kanpo:\nBarruti modernoak:"}
{"id": "41064", "revid": "119347", "url": "https://eu.wikipedia.org/wiki?curid=41064", "title": "Edurne Ormazabal", "text": "Edurne Ormazabal Azpiroz (Tolosa, Gipuzkoa, 1963) kazetaria da. 2018az geroztik, Tabakalerako zuzendari nagusia.\nEuskal Herriko Unibertsitatean Psikologian lizentziatu zen. Hala ere, bere lan ibilbidea hedabideetan egin du batik bat. Lehendabizi, Donostiako Herri Irratian eta \"Deia\" egunkarian egin zuen lan. Ondoren, Antena 3 Irratian (gerora desagertua) aritu zen. Gero, ETB 1eko \"Katu Kale\" saioa aurkeztu zuen hiru urtez. Azkenik, 1990a geroztik Euskadi Gaztea irratiaren koordinatzailea izan da 2008a arte. Orduan, EITBren EITBNET arlo digitalaren ardura hartu zuen; bai eta EITB taldearen zuzendaritza komertziala ere.\nHorrez gain, Donostiako Zinemaldian parte hartu izan du, aurkezletzat edo sari-emailetzat.\n2018an, Tabakalerako zuzendari nagusi izendatu zuten."}
{"id": "41067", "revid": "119347", "url": "https://eu.wikipedia.org/wiki?curid=41067", "title": "ACS", "text": "ACS eraikuntza enpresa espainiarra da. 1997ean Gines Navarro eta OCP Construcciones enpresen bateratzearen ondorioz sortua. Urteak aurrera joan ahala, eraikuntzan ez ezik, beste sektore batzuetan egin ditu inbertsioak. Gaur egun, Continental Auto garraio enpresan, Abertis azpiegitura enpresan, Union Fenosa elektrikoan eta azkenik Iberdrolan egin ditu inbertsioak.\nACSeko zuzendaria Florentino Perez da Real Madrid futbol taldeko presidente izandakoa. Horrez gain, Florentino Perez enpresako akziodun nagusia da, akzioen %8a baino gehiagoren jabe delarik.\nNegozio berriak.\nTrenbidearen merkatuaren liberalizazioa dela eta, ACSk inbertsio handiak egin ditu, merkantzien garraio enpresa berri bat sortzeko. Enpresa 2005eko amaieran aurkeztu zen eta Continental Rail du izena. Continental Rail, Renferekin lehian arituko da merkantzien garraioan."}
{"id": "41070", "revid": "119347", "url": "https://eu.wikipedia.org/wiki?curid=41070", "title": "Getxoko Nazioarteko Folk Jaialdia", "text": "Getxoko Nazioarteko Folk Jaialdia urtero Getxon ospatzen den musika jaialdi ospetsua da."}
{"id": "41071", "revid": "336", "url": "https://eu.wikipedia.org/wiki?curid=41071", "title": "Xabier Zubiri", "text": "Xabier Zubiri Apalategi \u2014nazioartean \"Xavier Zubiri\" izen-deiturez ezagunagoa\u2014 (Donostia, 1898ko abenduaren 4a - Madril, 1983ko irailaren 21a) zientzialari eta filosofoa izan zen. Madrilen Teologia, Friburgo eta Berlinen Filosofia, eta Parisen Fisika ikasi zituen, besteak beste. Zubiriren lanak oihartzun handia izan zuen, Europan ez ezik Amerikan ere. Ignacio Ellakuria teologo eta jesuita ikasle izan zuen.\nEnrike Zubiri \"Manezaundi\" euskal idazlearen iloba propioa zen, honen anairik gazteena Xabier Zubiriren aita baitzen.\nBizitza.\nDonostian batxilergoa egin ondoren, Teologian doktore egin zen Erroman (1920) eta Filosofian Madrilen (1921). 1921ean apaiz bilakatu baina 1935ean sekularizatu zen. 1926an Madrilgo Unibertsitatean katedra lorturik, Filosofiaren Historia irakatsi zuen 1936 arte; Espainiako Gerra Zibilaren ondoren Bartzelonan izan zen irakasle (1940-1942). Unibertsitatea utzi eta filosofiako ikastaro pribatuak eman zituen.\nZubiriren prestakuntza hainbat unibertsitatetan moldatu zen: Madril, Lovaina, Erroma, Friburgo, Munich, Berlin, Paris. Filosofiaz gainera Fisika, Matematika, Biologia, Sortaldeko hizkuntzak eta Antzinaroko historia ere landu zituen. Bere garaiko irakasle entzutetsu anitzen eragina izan zuen: Ortega y Gasset, Husserl, Heidegger, Schr\u00f6dinger, Louis de Broglie, La Vall\u00e9e-Poussin, Benveniste eta abar.\nApaiz ordenatu zen, baina bere eskariz laiko izaera berreskuratu zuen. Filosofiaren historia, teologia, antzinako historia eta zientzia izan ziren Zubiriren pentsamenduaren abiaburuak, eta bere helburua (errealitatean errotzea). Egiteko horretan, filosofia, zientzia eta erlijioa uztartzen zituen. Betiere, metafisika da Zubiriren sistemaren funtsa, psikologia, historia edo zientzia positiboak gainditzen baititu hark. Zubiriren oinarrizko kontzeptua loturarena da \"(religaci\u00f3n)\"; gizakia errealitatean jarria da, eta ez du inoiz Jainkoa gauzen artean aurkitzen, harengan dagoelako, harengandik datorrelako, hura baita gauza guztien funtsa; lotura hori, beraz, gizakiaren existentziaren baldintza da.\n1940-1980 aldian Espainiako filosofo gailentzat hartua izan zen."}
{"id": "41072", "revid": "12788", "url": "https://eu.wikipedia.org/wiki?curid=41072", "title": "Martin Azpilkueta", "text": "Martin Azpilkueta Jauregizar (Barasoain, 1492ko abenduaren 13 - Erroma, 1586ko ekainaren 21), izengoitiz Doctor Navarrus, nafar pentsalari eta kanonista izan zen. Haren garaiko intelektual nagusietakotzat jotzen da, gai ekonomikoen lanketagatik, ekonomia moralaren inguruko pentsamenduagatik eta XVIII. mendera arte ohikoak izan ez ziren hainbat kontzeptu ekonomiko lehenengoz teorizatzeagatik, tartean diruaren prezioa edo inflazioa. \nBizitza.\nBaztandar jatorriko familia agaramontar batean jaio zen. Euskalduna zen umetatik. Aita Martin Azpilkueta eta ama Maria Jauregizar izan zituen. Bizitzako lehen urteak Barasoainen eman eta gero, hamaika urte zituenean filosofia eta teologia ikasten hasi zen. 1509an Alcal\u00e1 de Henaresko unibertsitatean ibili zen ikasle.\n1510ean, Gaztelako Erresumak Nafarroari eraso egitean, familiarekin batera Okzitaniako Tolosara iragan zen. Bertan zuzenbide kanonikoa eta zuzenbide zibila ikasi zituen. 1516an, Nafarroako gazteluak suntsitzeko Cisnerosen agindupean, familiaren Azpilkuetako jauregia ere eraitsia izan zen. Doktoradutza iritsirik, Tolosa eta Cahorseko unibertsitateetan eskolak eman zituen. Bere familiak gogor jasan zuen gaztelar agintarien errepresioa, ondasun gehienak galduz eta eskubide horien gaineko auzi amaiezinetan sartuz.\nTolosan apaiz bihurtu eta 1523an Nafarroara itzuli zen. Familia osoa eta berbera sorterriko errege-erregina legitimoen aldeko agertu ziren Nafarroaren konkistan eta, erresuma birkonkistatzeko ahalegin osoa Hondarribiko setiora mugatua zenean, Azpilkuetak Karlos V.aren alde men egiten zuten nafarren barkamena prestatu zuen (1523ko udazkena). Hurrengo urtean, erlijioko botoak egin zituen Orreagako kalonje agustindarren monasterioan. 1524tik aurrera, hamalau urtean Salamancan irakasle izan zen, eta bere ezagupenei esker ospe handia hartu zuen.\nKarlos V.a enperadorearen aginduz, Coimbrako unibertsitate sortu berrira joan zen irakasle; 1555ean jubilatu eta Nafarroara itzuli arte eragin handia izan zuen Portugalgo handiki askorengan. Coimbran zegoenean bertara ikastera joandako bere iloba Joanes Azpilikuetaren tutore izan zen, tupi-guariniaren lehen gramatika idatzi zuenak Jesusen Landundiaren kide egin arte. Bere iloba zen ere Frantzisko Xabierkoa; gutunez gomendioak eman zizkion biak Portugalen zeudela, baina ez zuen aurrez aurre ezagutu garai horretara arte.\n1577an, 85 urte zituela, Felipe II.ak Bartolome Karrantza Inkisizioaren aurrean defenda zezan eskatu zion. Gorabehera askoren ondoren, auzia Erromara eramatea agindu zuen Pio V.ak, eta hara joan ziren defendatua eta defendatzailea. Erroman Pio V.a, Gregorio XIII.a eta Sixto V.aren aholkularia izan zen. Bertan hil zen 94 urterekin.\nPentsamendua.\nAldi berean teologo, legelari eta ekonomialaritzat jo izan da. Idazlan ugari sortutakoa da. Eliza erreformatuak liturgian eta ideien zabalkundean berezko hizkuntzak erabiltzeari, Kontrarreforma Katolikoak latinari eutsiz erantzun zion Trentoko Kontzilioan. Aldiz, Azpilkuetak berezko hizkuntzak erabiltzearen alde agertu zen 1545eko bere \"Commento en Romance\" idazlanean, Coimbran argitaratuan, eta hor Aita Gurea, Salbe Maria, eta Kredoa idatzi zituen latinez zein erromantzez, alegia, gaztelaniaz; kontra izan zituen latin tradizioaren aldekoak.\nGeroago, 1586ko \"Miscellaneum centum\" idazlanean, azaldu zuen berezko hizkuntzak lehenago ere baliatu zirela erlijio gaietan, apezpikuek eta inkisidoreek baimenduta, eta \"kantabriar dohatsu eta ikasi bat\" aipatu zuen: Lizarrako Antso Elsokoa, euskara otoitz desberdinetan baliatu zuena. \"Baserritarrek eta menditarrek\" kristau doktrinaz duten ignorantzia latinaren erabilerari egotzi zion, \"buruz ikasten baitute, haien berezko hizkuntza erabili ordez\"\nKontzeptu ekonomikoak.\nErlijio ikuspuntutik landu bazituen ere, \"De Usuras y Simon\u00eda\" lanean (1569) ekonomiaren historian garrantzia zuten hainbat gai landu zituen. \"Comentario resolutorio de usuras\" eta \"Manual de confesores y penitentes\" liburuetan maileguak, diruaren prezioa eta denbora diruaren denbora balioa teorizatu zituen.\nSalamancako Eskola deiturikoaren kide izan zen, beste jesuita, domingotar eta frantziskotar batzuekin batera, Ekonomia Klasikoaren sortzaileen oso aurrekoak (XVIII. mendeko britainiarra, Adam Smith eta bere jarraitzaileak, besteak beste), ekonomia modernoaren abiarazletzat hartzen direnak, ekonomia klasiko izan gabe. Ekonomiaren eta moralaren arteko harremanaz idatzi zuen, Tomas Akinokoaren kontzeptuak garatuz. Prezio eta irabazi justua eta injustua bereizi zituen, adibidez.\nAmerikako metal preziatuen etorreraren ondorio ekonomikoez arduratu zen, diruaren teoria kuantitatiboaren historiako lehen formulatzailea izanik; herrialde ezberdinetako diruaren erosteko ahalmenaren arteko aldea nabarmendu zuen, herrialde horietan zegoen metal preziatuen ugaritasunaren edo eskasiaren arabera. Balore-eskasia izeneko teoria honela definitzen du: \u00abMerkantzia oro garestiago egiten da eskaria indartsuagoa denean eta eskaintza urria denean\u00bb.\nDirua beste salgai bat dela onartu zuen, eta, beraz, balio bat duela eta ordaindu egin behar dela: maileguaren interesa. Hala ere, lukurreriaren aurka idatzi zuen, diruak prezioa zuela eta interesa egon zitekeela onartuta ere. Bere ustez, interesak jasotzea eta lukurreriaren \"bekatua\"ren arteko aldea interes hori jasotzeko desira zen. Ez bazegoen desira espliziturik dirua emateko interes hori jasotzeko asmoz, orduan ez zen bekatua, baizik eta esker ona.\nPolitika.\nNafar semea izanda, bere burua nafar-euskalduntzat zuen. Hala idatzi zuen Tolosa Okzitanian pasa zuen denborari buruz: \"Los navarros y catalanes que abundaban en Tolosa, no eran comocidos de todos como espa\u00f1oles\". 1570an idatzi zuen \"Carta apolog\u00e9tica al Duque de Alburquerque\" lanean aipatzen du:\nHala ere, ez zuen nazioen desberdintasuna babesten. Hala jaso zuen idatziz ere:\nSalamancan irakasle izan zela Karlos Habsburgokoak eskainitako bi karguri muzin egin zien, eta boterearen eta demokraziaren inguruan idatzi zuen. 1528an ekitaldi publikoa antolatu zen Salamancan eta enperadorea ere joan zen entzutera. Bertan botere politikoa herrian zetzala defendatu zuen:\nIdazlan garrantzitsuenak.\nBere lanik garrantzitsuenak hauek dira:\nHaren lan guztiak Venezian argitaratu zituzten 1598an \"Compendium horum omnium Navarri operum\" izenburupean.\nMartin Azpilkuetaren oroipena.\n1992an, Martin Azpilkuetaren jaiotzaren bosgarren mendeurrenaren harira, haren omenezko eskultura bat jarri zen Barasoainen, Oloritzen bizi den Juan Manuel Campos Manik egina. Bertan berak esandako esaldi bat hiru hizkuntzaz (latin, euskara eta gaztelaniaz) dakar; euskarazko bertsioan, \"Herriak du agintea\" dio.\n2004an Nafarroako Gobernuaren Nafarroako Administrazio Publikoaren Institutuak Martin de Azpilicueta saria ezarri zuen, administrazio publikoen jarduerari, Nafarroako sektore publikoari eta foru zuzenbide zibilari buruzko ikerketak eta azterlanak sustatzeko."}
{"id": "41075", "revid": "688", "url": "https://eu.wikipedia.org/wiki?curid=41075", "title": "Kometa", "text": "Kometak Eguzki-sistemako gorputz izoztu txikiak dira, Eguzkitik gertu pasatzean berotu eta gasak askatzen hasten direnak, gasgabetzea izeneko prozesu batean. Horrek atmosfera ikusgarri bat edo koma bat sortzen du, eta batzuetan isats bat ere bai. Fenomeno horiek kometaren nukleoan eragiten duen eguzki erradiazioaren eta eguzki haizearen efektuen ondorio dira. Kometen nukleoak ehunka metro gutxi batzuetatik hamarnaka kilometroko diametroraino doaz, eta izotz, hauts eta arroka-partikula txiki soltez osatuta daude. Koma batek hamabost aldiz izan dezake Lurraren diametroa, eta buztanak, berriz, unitate astronomiko bat luza daiteke. Behar bezain distiratsua bada, kometa bat Lurretik ikus daiteke teleskopio baten laguntzarik gabe, eta 30\u00b0ko arku bat (60 Ilargi) osa dezake zeruan. Kometak antzinatik kultura askok behatu eta erregistratu dituzte.\nKometek orbita eliptiko oso eszentrikoak izaten dituzte, eta orbita-periodo oso desberdinak izaten dituzte, zenbait urtetatik milioika urte arte. Periodo laburreko kometak Kuiper gerrikoan edo hari lotutako disko sakabanatuan sortzen dira, Neptunoren orbitatik haratago daudenak. Uste denez, periodo luzeko kometak Oorten hodeian sortzen dira, Kuiper gerrikoaren kanpoaldetik gertuen dagoen izarraren distantziaren erdiraino hedatzen den gorputz izoztuen hodei esferiko bat. Periodo luzeko kometak Eguzkirantz mugitzen dira Oorten hodeitik, beste izarren grabitazioaren eraginez eta marea galaktikoak eragindako perturbazio grabitazionalen ondorioz. Kometa hiperbolikoak behin pasa daitezke barne Eguzki Sistematik izarrarteko espaziora berriro jaurti aurretik. Kometa baten agerpenari aparizio deitzen zaio.\nKometak asteroideengandik bereizten dira atmosfera hedatua dutelako, grabitateak mugatu gabe, bere nukleoa inguratzen duena. Atmosfera honek komaren (nukleoa inguratzen duen erdiko zatia) eta isatsaren (Eguzkiaren argiaren presioak edo eguzki haizearen plasmak komatik kanporatutako hautsa edo gasa) zatiak ditu. Hala ere, Eguzkitik gertu igaro diren kometa iraungiek, askotan, euren izotz lurrunkor eta hauts ia guztiak galdu dituzte, eta asteroide txikien antza izatera irits daitezke. Uste denez, asteroideek, kometen jatorri ezberdina dute: Jupiterren orbitaren barnean eratu ziren, kanpoko Eguzki Sisteman sortu beharrean, antzigar lerrotik haratago. Gerriko nagusiko kometen eta planeta nano zentauro aktiboen aurkikuntzak asteroideen eta kometen arteko bereizketa desitxuratu du. XXI. mendearen hasieran, periodo luzeko kometen orbitak dituzten baina barne Eguzki-sistemako asteroideen ezaugarriak dituzten zenbait objektu txiki aurkitu ziren, Manx kometak deitzen direnak. Oraindik kometa gisa sailkatzen dira, c/2014 S3 (PANSTARRS) bezala. 27 Manx kometa aurkitu dira 2013 eta 2017 artean.\n2019ko uztailean 6.619 kometa ezagun zeuden, aurkitu ahala etengabe handitzen ari den kopurua. Hala ere, honek kometen populazio potentzial osoaren zati txiki bat baino ez du adierazten, kometen antzeko gorputzen multzoa kanpoko Eguzki Sisteman (Oorten hodeian) bilioi batean estimatzen baita. Gutxi gorabehera, urtean kometa bat begi hutsez ikus daiteke, horietako asko ahulak eta ez oso ikusgarriak diren arren. Kometak, tripulatu gabeko espazio-zundek bisitatu dituzte, Europako Espazio Agentziaren \"Rosetta\", kometa batean espazio-ontzi robotiko bat lurreratu zuen lehena izan zena, eta NASAren \"Deep Impact\", Tempel 1 kometan krater bat leherrarazi zuena bere barnealdea aztertzeko.\nEtimologia.\n\"Kometa\" hitza latineko \"com\u0113ta\" edo \"com\u0113t\u0113s\" hitzetik dator. Hau, era berean, Antzinako grezierako latinizazio bat da, \"\u03ba\u03bf\u03bc\u03ae\u03c4\u03b7\u03c2\" (\"ile luzea izan\") hitzetik; \"(\u1f00\u03c3\u03c4\u1f74\u03c1) \u03ba\u03bf\u03bc\u03ae\u03c4\u03b7\u03c2\" kontzeptuak Antzinako Grezian jada \"ile luzedun izar, kometa\" esan nahi zuen. \u039a\u03bf\u03bc\u03ae\u03c4\u03b7\u03c2 hitza, era berean, \u03ba\u03bf\u03bc\u1fb6\u03bd hitzetik dator (\"ile luzea\"), \u03ba\u03cc\u03bc\u03b7 hitzetik eratorria (\"buruko ilea\"), \"kometaren isatsa\" esateko balio duena. Euskarazko lehen aipamena 1666ko \"Filipe Handiaren heriotzean\" poeman agertzen da.\nKometen sinbolo astronomikoa da (Unicode \u2604 U+2604), disko txiki bat ilea bezalako hiru lerrorekin.\nEzaugarri fisikoak.\nNukleoa.\nKometaren erdian dagoen egitura solidoa nukleo deitzen da. Kometen nukleoak arroka, hauts, ur izotz eta izoztutako karbono dioxido, karbono monoxido, metano eta amoniakoz osatuta daude. Horregatik askotan \"elur-bola zikin\" izena ematen zaie, Fred Whippleren eredua jarraituz. Hala ere, kometa batzuk batez ere hautsaz osatuta daude, eta horregatik esaten zaie \"zikinkeria bola izoztu\". Termino hau 9P/Temple 1 kometara NASAren \"Deep Impact\" misioak zunda bat jaurti zuenean sortu zen. 2014an egindako ikerketa batek proposatzen du kometak izozki frijituaren antzekoak direla, kanpoaldea kristalinoa eta dentsoa da eta barnealdea hotzagoa da eta ez hain dentsoa.\nNukleoaren gainazala, oro har, lehorra, hautsezkoa edo arrokatsua da, eta horrek iradokitzen du izotzak hainbat metroko lodiera duen gainazal baten azpian ezkutatuta daudela. Aipatutako gasez gain, nukleoek konposatu organiko ugari dituzte, metanola, hidrogeno zianuroa, formaldehidoa, etanola, etanoa eta, beharbada, molekula konplexuagoak, kate luzeko hidrokarburoak eta aminoazidoak kasu. 2009an, glizina aminoazidoa NASAren \"Stardust misioa\"k berreskuratutako kometa hautsean aurkitu zela baieztatu zen. 2011ko abuztuan, txosten bat argitaratu zen, NASAk Lurrean aurkitutako meteoritoei buruz egindako ikerketetan oinarritua, DNA eta RNAren osagaiak (adenina, guanina eta erlazionatutako molekula organikoak) asteroide eta kometetan sor zitezkeela iradokitzen duena.\nKometa-nukleoaren kanpoko azalerek oso albedo baxua dute eta, ondorioz, gure Eguzki-sisteman argia gutxien islatzen duten objektuetako bat dira. \"Giotto\" espazio zundak Halley kometaren nukleoak gainera erortzen zaion argiaren ehuneko lau inguru islatzen duela jakin zuen, eta \"Deep Space 1\" Borrelly kometaren gainazalak %3,0 baino gutxiago islatzen duela jakin zuen; konparazioan, asfaltoak ehuneko zazpi islatzen du. Nukleoaren gainazaleko material ilunak konposatu organiko konplexuak izan daitezke. Eguzkiak berotzean konposatu lurrunkor argienak kanporatzen ditu, atzean utziz oso ilunak izateko joera duten konposatu organiko handiagoak, hala nola mundruna edo petrolio gordina. Gainazalen islakortasun baxuaren ondorioz, gasgabetze-prozesuak bultzatzen duen beroa xurgatzen du.\n30 kilometro arteko erradioak dituzten kometen nukleoak ikusi dira, baina zaila da horien tamaina zehatza zehaztea. 322P/Soho kometaren nukleoak 100-200 metroko diametroa besterik ez du. Nahiz eta instrumentuen sentsibilitatea handitu den, kometa txikiagoak detektatu ez direnez, batzuek 100 metrotik beherako diametroa duten kometak falta direla iradoki dute. Kometa ezagunek 0,6 g/cm3-ko batez besteko dentsitatea dutela kalkulatu da. Masa txikia dutenez, kometen nukleoak ez dira esferiko bihurtzen beren grabitazioaren ondorioz eta, beraz, forma irregularrak dituzte.\nLurretik gertuko objektuen %6 inguru jada gasgabetzerik pairatzen ez duten kometa iraungiak direla pentsatzen da, tartean 14827 Hypnos eta 3552 Don Quixote.\n\"Rosetta\" eta \"Philae\" espazio-ontzien emaitzek 67P/Txuriumov-Gerasimenko kometaren nukleoak eremu magnetikorik ez duela erakusten dute; honek, magnetismoak planetesimalen eraketa goiztiarrean zeresanik izan ez zuela iradokitzen du. Gainera, \"Rosetta\"ren ALICE espektrografoak, eguzki erradiazioak eragindako ur molekulen fotoionizazioak sortutako elektroiak (kometaren nukleotik kilometro bat baino gehiagoko erradioan) kometaren nukleoak bere koman askatutako ur molekulen eta karbono dioxidoaren degradazioaren erantzule direla zehaztu zuen, eta ez Eguzkiaren fotoiak, lehen uste zen bezala. \"Philae\" lurreratze moduluko tresnek gutxienez hamasei konposatu organiko aurkitu zituzten kometaren azalean, eta lehenengo aldia izan zen horietako lau (azetamida, azetona, metilo isozianatoa eta propionaldehidoa) kometa batean atzematen zirela..\nKoma.\nKometatik askatzen diren hauts eta gas korronte erraldoi baina oso fin horiek osatzen duten atmosferari \"koma\" deritzo. Eguzkiaren erradiazioaren eta eguzki haizearen presioak koman eragiten duen indarrak Eguzkitik aldetzen den isats handi bat sortzea eragiten du.\nKoma normalki uraz eta hautsaz osatuta dago, ihes egiten duten gasen %90 inguru ura delarik. Komaren sorrera kometa Eguzkitik 3 eta 4 unitate astronomiko artean dagoenean hasten da, hau da, 450 milioi eta 600 milioi kilometro artean dagoenean. &lt;chem&gt;H2O&lt;/chem&gt; molekulak fotodisoziazio bidez suntsitzen dira batez ere, eta maila txikiagoan fotoionizazio bidez; eguzki-haizeak ez du eragin esanguratsurik izaten uraren suntsipenean fotokimikarekin alderatuta. Hauts partikula handiagoak kometaren orbitaren bidean geratzen dira, partikula txikiagoak Eguzkitik aldentzen diren bitartean argiaren presioaren ondorioz.\nKometen nukleo solidoak oro har 60 kilometro baino gutxiagoko diametroa badu ere, komak milaka edo milioika kilometroko diametroa izan dezake, batzuetan Eguzkia baino handiagoa izatera iritsiz. Adibidez, 2007ko urrian eztanda bat izan eta hilabete ingurura, 17P/Holmes kometak Eguzkiak baino hauts atmosfera luzeagoa izan zuen tarte batez. 1811ko Kometa Handiak ere Eguzkiaren diametroaren tamainako koma bat izan zuen. Koma nahiko handia izanda ere, bere tamaina Marteren orbita (Eguzkitik 1,5 unitate astronomikotara; 220.000.000 km) zeharkatzen duen unean, gutxi gorabehera, murriztu daiteke. Distantzia horretan, eguzki haizea komako gasa eta hautsa kanporatzeko bezain indartsu bihurtzen da, eta hori egitean, isatsa handitzen du. Ioien isatsak unitate astronomiko bat (150 milioi km) edo gehiago hedatzen direla ikusi da.\nBai koma bai buztana eguzkiak argiztatzen ditu, eta ikusgai egin daitezke kometa bat barneko Eguzki Sistematik pasatzen denean, hautsak zuzenean eguzki-argia islatzen duenean, gasek, ionizazioaren ondorioz distiratzen duten bitartean. Kometa gehienak ahulegiak dira teleskopio baten laguntzarik gabe ikusgai izateko, baina hamarkada bakoitzean gutxi batzuk begi hutsez ikusteko bezain distiratsu bihurtzen dira. Noizean behin, kometa batek gas eta hauts eztanda handi eta bat-batekoa izan dezake, eta aldi horretan komaren tamaina izugarri handitzen da denboraldi batean. Hori 2007an gertatu zitzaion Holmes kometari.\n1996an, kometek X izpiak igortzen zituztela jakin zen, astronomoak asko harritu zituena, X izpien igorpena oso tenperatura altuko gorputzekin lotua egon ohi delako. X izpiak kometen eta eguzki-haizearen arteko elkarreraginaren ondorioz sortzen dira: eguzki haizearen ioiak, oso karga altukoak, atmosferan zehar hegan egiten dutenean, atomoekin eta molekulekin talka egiten dute, \"karga-truke\" deitzen den prozesu batean atomoei elektroi bat edo gehiago \"lapurtuz\". Elektroi honen transferentziaren ostean ioiak kitzikapena galtzen du, eta berriro itzultzen da bere oinarrizko egoerara, X-izpiak eta fotoi ultramoreak askatuz.\nTalka-arkuak.\nKometaren ionosferaren eta eguzki-haizearen elkarrekintzaren ondorioz talka-arkuak sortzen dira. Ionosfera hori komako gasen ionizazioaren eraginez sortzen da. Kometa Eguzkira gerturatu ahala gasgabetzea handitzen da, koma hedatuz, eta errazago eginez eguzki-argiari komako gasak ionizatzea. Eguzki-haizea ionizatutako koma horretatik pasatzen denean, talka-arkuak eratzen dira.\nFenomeno honen lehen behaketak 1980ko eta 1990ko hamarkadetan egin ziren, espazio-ontzi batzuk 21P/Giacobini\u2013Zinner, 1P/Halley, eta 26P/Grigg\u2013Skjellerup kometetatik gertu pasa zirenean. Aurkitu zen talka-arkuak zabalagoak eta gradualagoak zirela planetetan ematen direnak baino. Behaketa guzti hauek kometak periheliotik gertu zeudenean egin ziren.\n\"Rosetta\" espazio-ontziak 67P/Txuriumov\u2013Gerasimenko kometan talka-arkua ikusi zuen, oraindik sortzen ari zenean, kometa Eguzkira gerturatu ahala. Sortzen ari zen talka-arku honi \"talka-arku haurra\" deitu zitzaion. Talka-arku hau asimetrikoa eta nukleoaren distantziarekiko erlatiboa da; gainera, guztiz osatutako talka-arkuak baino zabalagoa da.\nIsatsak.\nKanpoko Eguzki Sisteman, kometak izoztuta eta inaktibo mantentzen dira, eta Lurretik detektatzeko oso zailak edo detektatu ezinak dira, euren tamaina txikia dela eta. Kuiper gerrikoan dauden kometen nukleo inaktiboen detekzio estatistikoak Hubble Espazio Teleskopioaren behaketen bidez jakinarazi dituzte, baina detekzio horiek zalantzan jarri dituzte. Kometa bat barnealdeko eguzki-sistemara hurbiltzen den heinean, eguzki erradiazioak kometa barruko material lurrunkorrak lurrundu eta nukleotik irtetea eragiten du, hautsa horiekin eramanez.\nHauts eta gas korronteek bakoitzak bere isatsa eratzen dute, norabide ezberdin samarretan apuntatuz. Hauts isatsa atzean uzten da kometaren orbitan, eta sarritan II motako isats kurbatua edo hauts isatsa eratzen du. Aldi berean, I. motako ioiak edo isatsak, gasez eginak, Eguzkiaren aurkako aldera apuntatzen dute beti eguzki haizea hautsak baino indartsuagoa delako, hala, eremu magnetikoaren lerroei jarraitzen die hautsak, ibilbide orbital bat jarraitu beharrean. Batzuetan, Lurra kometa baten plano orbitaletik igarotzen denean bezala, anti-isatsa ikus daiteke, ioi eta hauts isatsen kontrako norabidean apuntatzen duena.\nAnti-isatsen behaketak nabarmen lagundu zuen eguzki haizearen aurkikuntzan. Ioien buztana koman dauden partikulen eguzki-erradiazio ultramorearen bidezko ionizazioaren ondorioz sortzen da. Partikulak ionizatu ondoren, karga elektriko positibo garbia lortzen dute, aldi berean kometaren inguruan \"magnetosfera induzitua\" sortzen duena. Kometa eta bere eremu magnetiko induzitua oztopo bat dira kanporantz doazen eguzki haizearen partikulentzat. Kometaren eta eguzki haizearen abiadura orbital erlatiboa supersonikoa denez, kometatik bidean gora talka arku bat eratzen da eguzki haizearen fluxuaren norabidean. Talka arku honetan, egite ioi kontzentrazio handiak (\"bilketa ioiak\" deituak) elkartzen dira eta eguzki eremu magnetikoa plasmarekin \"kargatzeko\" jarduten dute, honela, eremu lerroak kometaren inguruan erortzen dira ioien isatsa eratuz.\nIoien isatsaren karga nahikoa bada, eremu magnetikoaren lerroak konprimitu egiten dira, ioien isatsetik distantzia jakin batera birkonexio magnetikoa gertatzen den punturaino. Horrek \"buztana deskonektatzeko gertaera\" batera darama. Hau behin baino gehiagotan ikusi izan da, gertaera nabarmen bat 2007ko apirilak 20an erregistratu zen, Encke kometaren ioi isatsa erabat moztu zenean kometa masa koronaleko eiekzio batetik igarotzen zen bitartean.\n2013an, ESAko zientzialariek jakinarazi zuten Artizarra planetaren ionosfera gainazaletik urruntzen ari dela, kometa batean antzeko baldintzetan ikusten den ioien isatsaren antzera.\nTxorrotak.\nBerotze desberdintasunek eta sortu berri diren gasek, kometaren nukleoaren gainazalean puntu ahul batetik askatzea eragin dezakete, geiser bat bezala. Gas eta hauts korronte hauek nukleoa birarazi dezakete, baita banandu ere. 2010ean agerian geratu zen izotz lehorrak (karbono dioxido izoztua) kometa baten nukleotik isurtzen diren material txorrotak sortu edo indartu ditzakeela. Hartley 2ren irudi infragorriak txorrotada horiek erakusten ditu, komarantz doazen hauts aleak erabiliz.\nOrbitaren ezaugarriak.\nKometa gehienak Eguzki-sistemako gorputz txikiak dira, orbita eliptiko luzangak dituztenak. Eguzkitik gertu daude euren orbitaren zati batean eta, ondoren, kanporantz egiten dute, Eguzki Sistemaren zatirik urrunenetara. Kometak, sarri, euren orbita periodoen iraupenaren arabera sailkatzen dira: zenbat eta luzeagoa izan, orduan eta luzeagoa da elipsea.\nPeriodo laburrekoak.\nKometa periodikoak edo aldi laburrekoak, oro har, 200 urte baino gutxiagoko orbita aldiak dituztenak dira. Normalean, planeten norabide berean orbitatzen dute, gutxi gorabehera plano ekliptikoan. Haien orbitak, normalki, afelioan kanpoaldeko eguzki-sistemaraino heltzen dira; adibidez, Halley kometaren afelioa Neptunoren orbitatik pixka bat haratago dago. Afelioa planeta nagusi baten orbitatik gertu duten kometak, bere \"familia\" deitzen dira. Uste denez, familia hauek planetak periodo luzekoak ziren kometak harrapatu eta periodo laburreko bihurtzen dituelako sortzen da.\nOrbitarik laburrena duen kometak, Encke kometa, Jupiterren orbitaraino iristen ez den orbita bat du; kometa mota hauei Encke motako kometa deritze. 20 urte baino laburragoak diren orbita-periodoak eta makurdura axial txikia duten orbitak dituzten kometak (30\u00ba baino gutxiago) Jupiterren familiako kometak dira (JFC). Halleyren antzekoak direnak, 20 eta 200 urte arteko orbitak dituztenak eta 0 eta 90 gradu arteko makurdura axiala dutenak, Halley motako kometak dira (HTC). 2019an 89 HTC eta 676 JFC ezagutzen ziren. Azken urteotan aurkitutako asteroide gerrikoko kometak beste klase bat dira, gerrikoan ia orbita zirkular bat dutenak.\nEuren orbita eliptikoen ondorioz askotan planeta erraldoietara hurbiltzen direnez gero, kometek beste perturbazio grabitazional batzuk izan ditzakete. Aldi laburreko kometek euren afelioan planeta erraldoi baten ardatzerdi handiarekin bat etortzeko joera dute, JFCak horien artean talderik handiena direlarik. Argi dago Oorten hodeitik datozen kometek, sarri, euren orbitetan planeta erraldoien grabitatearen eragin handia pairatzen dutela, gertuko topaketa baten ondorioz. Jupiter perturbazio handienen iturria da, gainontzeko planeta guztiek elkarrekin baino masa gehiago duelako. Perturbazio horiek periodo luzeko kometak desbidera ditzakete eta hortaz, haien orbita-periodoa labur dezake.\nBeren ezaugarri orbitaletan oinarrituz, periodo laburreko kometak zentauroetan eta Kuiper gerrikoan edo disko sakabanatuan sortzen direla pentsatzen da -Neptunoz haraindiko objektuz osatutako disko bat-, baina periodo luzeko kometen iturria Oorten hodei esferikoa dela pentsatzen da. Uste denez, kometen antzeko gorputzez osatutako talde zabalak Eguzkiaren inguruan orbitatzen dute, gutxi gorabeherako orbita zirkularretan, urrun dauden eskualde horietan. Batzuetan, kanpoko planeten (Kuiper gerrikoko objektuen kasuan) edo gertuko izarren (Oorten hodeiko objektuen kasuan) grabitate eraginak gorputz horietako bat orbita eliptiko bat izatera behar dezake. Aldizkako kometen itzulera iragar daiteke haien orbitak aurreko behaketen datuen bidez zehaztuz, baina aldaketa horiek jasaten dituzten kometen etorrera iragartzea ezinezkoa da. Eguzkiaren orbitara jaurtikitzen dituztenean, eta etengabe bertara eramanak direnean, materia tonak kentzen zaizkie kometei, eta horrek eragin handia du haien bizitzan; zenbat eta materia gehiago galdu, orduan eta laburragoa da haien bizitza.\nPeriodo luzekoak.\nAldi luzeko kometek oso orbita eszentrikoak dituzte, eta 200 urtetik milaka urtera bitarteko aldiak. Periheliotik gertu dagoenean 1 baino eszentrikotasun handiagoa izateak ez du esan nahi nahitaez kometa bat Eguzki-sistematik aterako denik. Adibidez, McNaught kometak 1,000019ko eszentrikotasun heliozentrikoa zuen periheliotik gertu 2007ko urtarrilean, baina eguzkiari lotuta dago 92.600 urteko orbitarekin, eszentrikotasuna dela-eta. Periodo luzeko kometa baten orbita zehaztasunez lortzen da orbita oszilatzailea kometa eskualde planetariotik irten ondorengo garai batean kalkulatzen denean eta eguzki-sistemaren (edo beste edozein sistema) masa zentroarekiko kalkulatzen denean. Definizioz, periodo luzeko kometak, grabitate bidez, Eguzkiari lotuta mantentzen dira; gure Eguzki-sistematik kanporatzen diren kometak planeta erraldoietatik gertu egiten dituzten paseen ondorioz, jada ez dira \"periodiko\" bezala hartzen. Periodo luzeko kometen orbiten afelioak kanpoaldeko planeta ezagunak baino askoz haratago daude, eta euren orbiten planoak ez du zertan ekliptikatik gertu egon. West kometa eta c/1999 F1 bezalako aldi luzeko kometek ia 70.000 unitate astronomikoko afelio-distantziak izan ditzakete, 6 milioi urte inguruko orbita-periodoekin.\nAgerpen bakarreko kometak edo ez-periodikoak aldi luzeko kometen antzekoak dira, ibilbide parabolikoak edo hiperboliko samarrak ere badituzte, barne Eguzki-sisteman periheliotik gertu daudenean. Hala ere, planeta erraldoien grabitate perturbazioek euren orbitak aldatzea eragiten dute. Agerpen bakarreko kometek orbita oszilatzaile hiperboliko edo paraboliko bat dute, Eguzkiaren pasabide bakar baten ondoren eguzki-sistematik etengabe irtetea ahalbidetzen diena. Eguzkiaren Hillen esferak 230.000 unitate astronomikoko gehienezko muga ezegonkorra du (1,1 pc; 3,6 ly). Kometa gutxi batzuk ezagutzen dira orbita hiperboliko batera iritsi direnak (e &gt; 1), periheliotik gertu, bi gorputzeko Lerro doikuntza heliozentriko bat erabiliz, Eguzki-sistematik ihes egin dezaketela iradokitzen dutenak.\n2019an bi objektu baino ez dira ezagutzen 1 baino handiagoa den eszentrikotasuna dutenak:1I/\u02bbOumuamua eta 2I/Borisov, Eguzki-sistematik kanpo sortu zirela iradokitzen duen datua. Biak ere izarrarteko gorputz gisa sailkatu dira. \u02bbOumuamuak, 1,2ko eszentrikotasunarekin, ez zuen kometa baten jardueraren seinale optikorik 2017ko urrian barne Eguzki-sistematik igaro zenean, baina bere ibilbidea aldatu zuenez pentsatzen da gasgabetze prozesuan ondorioz izan zitekeela. Bestetik, 2I/Borisoven eszentrikotasuna 3,36 da eta baditu kometa baten ezaugarriak; izarren arteko lehen kometa ezaguna da. C/1980 E1ren orbitaren periodoa 7,1 milioi urtekoa zen 1982an periheliotik pasa zenean, baina 1980an Jupiterretik gertu pasa zenean kometa asko azeleratu zen, 1.057ko eszentrikotasuna lortuz, ezagutzen den kometarik hiperbolikoena. Espero da C/1980 E1, C/2000 U5, C/2001 Q4 (NEAT), C/2009 R1, C/1956 R1, eta C/2007 F1 (LONEOS) kometak ez itzultzea inoiz barne Eguzki-sistemara.\nOorten hodeia eta Hillsen hodeia.\nOorten hodeia, \u00d6pik-Oorten hodeia ere deitua, Ernst \u00d6pik eta Jan Oorten omenez, ustez eguzki-sistemaren amaieran dagoen eta Neptunoz haraindiko objektuak dituen hodei esferiko bat da. Eguzkitik ia argi-urte batera kokaturik dago, hau da, guregandik hurbilen dagoen Proxima Centauri izarrera dagoen distantziaren laurden batera. Hodei hau oraindik ez da zuzenean behatua izan eta, horregatik, oraindik ezin izan da frogatu bere existentzia. Eguzkitik urrunen dauden objektu multzoak, hala nola, Kuiper gerrikoa, Neptunoz haraindiko objektuak eta disko sakabanatua, Oorten hodeia baino ehun aldiz hurbilago daude Eguzkitik. Azkeneko estatistikek diotenez, hodei honek bilioi bat eta ehun bilioi objektu artean eduki ditzake; hori horrela bada, Lurrak duen masa halako bost izango luke hodeiak.\u00a0\nOorten hodeiak bi zonalde desberdin ditu: kanpoaldeko Oorten hodeiak forma esferikoa du, eta barnealdeko Oorten hodeiak, Hillsen hodeia ere deituak, disko itxura. Hodeiaren barnean dauden objektuak izotzez, metanoz eta amoniakoz osatzen dira, beste substantzia batzuen artean. Objektu horiek, seguru aski, Eguzkitik oso hurbil sortu ziren, eguzki-sistemaren sorreraren lehen ataletan. Objektuok, sortu ondoren, gaur egun dauden kokalekuetara iritsi ziren, planeta erraldoien grabitazio indarraren ondorioz.\nOorten hodeia oraindik ezin izan da zuzenean behatu (halako distantzian dagoen objektu bat ezin da behatu, ezta X izpiekin ere). Hala ere, astronomoek uste dute bertan egon daitekeela Halley eta periodo luzeko beste kometa guztien eta, beharbada, hainbat zentauro eta Jupiterren kometaren sorlekua. Oorten hodeiaren kanpoaldean egon daitezkeen objektuak, seguraski, grabitazionalki ez dira oso lotuak egongo Eguzkiarekin eta beraz, inguruko izarren eta Esne Bidearen eraginez, eguzki-sistemaren barnealdera jaurtiak izaten dira. Periodo motzeko kometa gehienen sorlekua disko sakabanatuan dagoen arren, astronomoek uste dute Oorten hodeian dutela bakan batzuek beraien sorlekua. Kuiper gerrikoan eta disko sakabanatuan hainbat objektu aurkitu diren bitartean, Oorten hodeiaren kide diren bost objektu baino ez ditugu ezagutzen: (90377) Sedna, (148209) 2000 CR105, (308933) 2006 SQ372, 2008 KV42 eta\u00a0 2012 VP113. Aipatutako objektu guztiak barnealdeko Oorten hodeian kokaturik daude. 2015eko azaroaren 10ean Nature aldizkariak Neptunoz haraindiko objektu berri bat aurkitu zela zabaldu zuen, Oorten hodeian kokaturik egon beharko zuen objektu honek, Natureren arabera.\nExokometak.\nBeste izar batzuen inguruan ere aurkitu dira kometak, eta pentsatzen da ohikoak izango direla Esne Bidean. 1987an Beta Pictoris izarraren inguruan gasaren absortzioak sortzen duen espektroa detektatu zen. 2013an jada hamaika exokometa ezagutzen ziren. Kepler Espazio Teleskopioak exoplaneten bilaketa egiten ari zela kometak ere aurkitu ziren 2018ko otsailean.\nKometen patua.\nEguzki-sistematik ateratzea.\nKometa batek behar bezain azkar bidaiatzen badu, eguzki-sistematik irten daiteke. Kometa horiek hiperbola baten bide irekiari jarraitzen diote, eta horregatik deitzen dira kometa hiperbolikoak. Orain arte, kometak eguzki-sistemako beste objektu baten elkarrekintzaren ondorioz kanporatuak izan direla jakina da, Jupiter da erantzule nagusienetako bat. Honen adibide bat C/1980 E1 kometa dela uste da, Eguzkiaren inguruan 7,1 milioi urteko orbita aurresangarri batetik ibilbide hiperboliko batera desplazatua izan zena, 1980an Jupiter planetatik gertu egon ondoren.\nKometaren agorpena.\nJupiterren familiako kometek eta periodo luzeko kometek, dirudienez, oso lege ezberdinak jarraitzen dituzte. JFCak 10.000 urte edo ~1.000 orbitako bizitzan aktibo daude, epe luzeko kometak askoz azkarrago desagertzen diren bitartean. Epe luzeko kometen %10ek baino ez dute perihelio txiki baterako 50 pasarte baino gehiago bizirauten, eta horietatik %1ek baino ez dute 2.000 pasarte baino gehiago bizirauten. Batzuetan, kometa baten nukleoan dagoen material lurrunkor gehiena lurrundu egiten da, eta kometa, asteroide baten antza izan dezakeen harri edo hondakin zati txiki, ilun eta bizigabe bihurtzen da. Orbita eliptikoetan dauden asteroide batzuk, orain, desagertutako kometak bezala identifikatzen dira. Uste da Lurretik gertu dauden asteroideen ehuneko sei, gutxi gorabehera, iraungitako kometen nukleoak direla.\nHausturak eta talkak.\nKometa batzuen nukleoa hauskorra izan daiteke, banantzen diren kometen behaketek erakutsi duten bezala. 1993an atzeman zen lehen adibidea Shoemaker-Levy 9 kometan, zeinak etenaldi esanguratsu bat pairatu zuen. 1992ko uztaileko topaketa hurbil batek zatika hautsi zuen, eta 1994ko uztaileko sei eguneko aldi batean, zati hauek Jupiterren atmosferan erori ziren, astronomoek eguzki-sistemako bi objekturen arteko talka bat ikusi zuten lehen aldiz. Banatu ziren beste kometa batzuk 3D/Biela (846an )eta 1995etik 2006ra 73P/Schwassmann-Wachmann dira. Eforo historialari greziarrak kometa bat K.a. 372-373 neguan banandu zela jakinarazi zuen. Kometak tentsio termikoaren, gasaren barne presioaren edo inpaktuaren ondorioz bereizten diren susmoa dago.\n42P/Neujmin eta 53P/Van Biesbroeck kometak kometa guraso baten zatiak direla dirudi. Zenbakizko integrazioek, bi kometak, 1850eko urtarrilean Jupiterrengandik nahiko gertu egon zirela frogatu dute, eta, 1850 baino lehen, bi orbitak ia berdinak zirela.\nIkusi da kometa batzuk hautsi egiten direla periheliotik igarotzean, West eta Ikeya-Seki kometa handiak barne. Bielako kometa adibide esanguratsua izan zen, 1846an periheliotik igarotzean bi zatitan hautsi zenean. Bi kometa hauek 1852an bananduta ikusi ziren, baina ez beranduago. Aldiz, meteorito euri ikusgarriak ikusi ziren 1872 eta 1885ean, kometa ikusgai egon behar zenean. Meteoro euri txiki bat, Andromedena, urtero azaroan gertatzen da, eta Lurrak Biela kometa zenaren orbita zeharkatzen duenean sortzen da.\nKometa batzuek amaiera ikusgarriagoa dute, Eguzkira eroriz edo planeta edo beste gorputz baten aurka talka eginez. Kometa eta planeta edo ilargien arteko talkak ohikoak izan ziren eguzki-sistema goiztiarrean: Ilargiaren krater ugarietako batzuk, adibidez, kometek eragindakoak izan daitezke. Kometa batek planeta batekin berriki izandako talka bat 1994ko uztailean gertatu zen, Shoemaker-Levy 9 kometa zatika hautsi eta Jupiterrekin talka egin zuenean.\nKometen efektuak.\nOzar-izarrei lotuta.\nKometa bat Eguzkira gerturatu berotzen den heinean, bere osagai izoztuetatik gasak askatu ahala hondakin solido handiak ere askatzen ditu, erradiazioaren eta eguzki haizearen presioak eramaten dituenak. Lurraren orbita hondakinen arrasto horietatik igarotzen bada (material harritsuaren ale finez osatuta daude gehienbat), litekeena da ozar-izar ekaitz bat egotea Lurra bertatik igaro ahala. Hondakinen arrasto trinkoenek meteoro azkar baina bizien euri-jasak eragiten dituzte, eta trinkotasun gutxiagoko arrastoek eurite luzeagoak baina ez hain bortitzak sortzen dituzte. Hondakinen arrastoaren dentsitatea kometa gurasoak materiala askatzeko behar izan zuen denborarekin lotzen da. Perseidak, adibidez, urtero abuztuaren 9tik 13ra bitartean ikusten dira, Lurra Swift-Tuttle kometaren orbitatik igarotzen denean. Halley kometari lotutako Orionidak urrian gertatzen dira.\nKometen inpaktua bizian.\nKometa eta asteroide askok Lurrarekin talka egin zuten euren lehen etapetan. Zientzialari askok pentsatzen dute duela 4.000 milioi urte Lur gaztea bonbardatu zuten kometek ekarri zituztela orain Lurreko ozeanoek betetzen dituzten ur kopuru izugarriak, edo gutxienez haren zati esanguratsu bat. Beste batzuek zalantzan jarri dute ideia hori. Molekula organikoak, hidrokarburo aromatiko poliziklikoak barne, kometetan kopuru esanguratsuetan detektatu izanak kometak edo meteoritoak bizitzaren aitzindariak - edo are bizitza bera ere - Lurrera ekar ditzaketenaren espekulazioa eragin du. 2013an iradoki zen gainazal harritsu eta izoztuek, kometek kasu, aminoazidoak sortzeko ahalmena zutela, proteinek osatzen dituztenak, talka sintesiaren bidez. Kometak atmosferan sartu ziren abiadurak, hasierako ukipenaren ondoren sortutako energiaren magnitudearekin konbinatuta, molekula txikienak bizitzarako oinarri izan ziren makromolekula handienetan kondentsatzea ahalbidetu zuen. 2015ean, zientzialariek oxigeno molekularraren kopuru handiak aurkitu zituzten 67P kometaren gasetan, eta horrek iradokitzen du molekula uste baino maizago ager daitekeela eta, beraz, bizitzaren adierazle oso ziurra ezin dela izan.\nKometen talkek, denbora eskala luzeetan zehar, Lurraren Ilargira ur kopuru esanguratsuak ekarri dituztela susmatzen da, horietako batzuk, Ilargiko izotz bezala biziraun dutelarik. Kometen eta meteoroideen inpaktuak tektitak eta australitak egotearen erantzule direla ere uste da.\nBehaketaren historia.\nLehen behaketak eta ideiak.\nAntzinako iturrietatik, Txinako orakulu hezurrak kasu, jakina da kometak gizakiek ezagutzen zituztela aitzina. XVI. mendera arte, kometak, orokorrean, errege edo nobleen heriotzen edo etorkizuneko hondamendien iragarpen txartzat hartzen ziren, baita zeruko izakiek lurreko biztanleen aurka egindako erasotzat ere. XI. mendeko Bayeuxeko tapizean, Halley kometa irudikatzen da Harolden heriotza eta normandiarren garaipena iragarriz Hastingseko guduan.\nEskandinaviar mitologiaren arabera kometak Ymir erraldoiaren garezurraren zati bat ziren. Elezaharren arabera, Odinek eta bere anaiek Ymir hil eta Lurra eraikitzen hasi ziren, haren hilotzetik abiatuta. Ozeanoak bere odolarekin osatu zituzten, lurra bere azal eta giharrekin, landaretza bere ilearekin, hodeiak bere garunarekin eta zerua bere burezurrarekin. Lau ipotxek, lau puntu kardinalei zegozkienak, Ymirren burezurra lurraren gainean eusten zuten. Ipuin honi jarraituz, zeruko kometak, eskandinaviarrek uste zutenez, Ymirren garezurreko ezkatak ziren, zerutik erori eta gero desegiten zirenak.\nIndian, berriz, VI. mendeko astronomoek kometak aldian-aldian berragertzen ziren gorputz zerutiarrak zirela uste zuten. Hau izan zen Var\u0101hamihira eta Bhadrabahu astronomoek VI. mendean adierazitako iritzia, eta X. mendeko Bha\u1e6d\u1e6dotpala astronomoak kometa batzuen izen eta aldi estimatuak zerrendatu zituen, baina ez dakigu zifrak zein zehaztasunekoak diren.\n1301ean, Giotto margolari italiarra izan zen kometa bat zehaztasunez margotu zuen lehen pertsona. \"Erregeen gurtza\" izeneko lanean, Halley kometa margotu zuen Belengo Izarraren ordez. Bere zehaztasuna paregabea izango zen XIX. mendera arte, eta soilik argazkiaren asmakuntzarekin gaindituko zen.\nAristoteles kometen teoria kosmologiko sendo eta egituratu bat eraikitzeko teoria eta behaketa erabili zituen lehen zientzialari ezaguna izan zen. Kometak fenomeno atmosferikoak zirela uste zuen, Zodiakotik kanpo ager zitezkeelako eta egun gutxi batzuetako ibilbidean distiran aldatzen zutelako. Aristotelesen kometen teoria bere behaketetatik eta kosmosean guztia konfigurazio ezberdin batean antolatuta dagoela dioen teoria kosmologikotik sortu zen. Konfigurazio honen zati bat, zeruaren eta Lurraren arteko banaketa argi bat zen, kometak, azken honekin hertsiki lotuta zeudela uste zelarik. Aristotelesen arabera, kometak Ilargiaren esferaren barruan egon behar dira, eta zeruetatik argi eta garbi bereizita. Kometei buruzko bere teoria oso onartua izan zen Erdi Aro osoan zehar, zenbaiten aurkikuntza batzuek ideia honen zenbait alderdi desafiatzen zituzten arren. Aurkari nabarmen bat Seneka izan zen, bere aurrekoen logika zalantzan jarri zuena, XVI eta XVII. mendeetan Aristotelesen kritikarien artean eztabaida handia eraginez. Senekak kometa zeruan zehar euren distira laburrek iradokitzen zutena baino iraunkorragoak zirela uste zuen, eta kometen izaera zerutiarraren pentsamendua eragiten zuen ebidentzia eman zuen. Galdera asko planteatu zituen kometei buruzko teoria garaikideen baliozkotasunari buruz; ez zen, ordea, teoria funtsezko propio baten egilea izan. Plinio Zaharrak kometak asaldura politikoarekin eta heriotzarekin lotuta zeudela uste zuen. Kometak \"gizakiak bezalakoak\" zirela ikusi zuen Pliniok, sarritan bere isatsak \"ile luzearekin\" edo \"bizar luzearekin\" deskribatzen. Kometak kolorearen eta formaren arabera sailkatzeko sistema mendeetan zehar erabili zen.\nKometen interpretazio astrologikoek XV. mendean hartu zuten lehentasuna, sustraiak botatzen hasia zen astronomia zientifiko modernoaren presentzia hor egonda ere. 1400. urtean, kometek hondamendiaz ohartarazten jarraitzen zuten, Luzerner Schillingen kroniketan eta Kalixto III.a aita santuaren oharretan ikusten den bezala. Regiomontano izan zen eguneko paralaxia kalkulatzen saiatu zen lehena, 1472ko kometa handia behatuz. Bere iragarpenak ez ziren oso zehatzak, baina kometa batek Lurrera duen distantzia zenbatesteko itxaropenarekin egin ziren.\nXVI. mendean, Tycho Brahek eta Michael Maestlinek kometek Lurraren atmosferatik kanpo egon behar zutela frogatu zuten, 1577ko Kometa Handiaren paralaxia neurtuz. Neurketen zehaztasunak gora behera, kometak Lurretik Ilargira baino gutxienez lau aldiz urrunago egon behar zutela kalkulatu zuten. 1664ko behaketetan oinarrituta, Giovanni Borellik kometen luzera eta latitudeak erregistratu zituen, eta kometen orbitak parabolikoak izan daitezkeela iradoki zuen. Galileo Galilei, orain arteko astronomorik ospetsuenetako bat, kometei buruz idazten ere saiatu zen \"Il Saggiatore\" liburuan. Kometen paralaxiari buruzko Tycho Braheren teoriak baztertu zituen eta ilusio optiko hutsa izan zitezkeela adierazi zuen. Kometen izaerak nahasturik, Galileok ezin izan zuen saihestu bere teoria propioak azaltzea, behaketa pertsonal gutxi izan arren. Kritika bidegabe horiei erantzun zien Keplerrek \"Hyperaspistes\" bere obran.\nAro Moderno goiztiarrean, kometek diziplina medikoetan zuten esanahi astrologikoa ere aztertu zen. Garai honetako sendagile askok medikuntza eta astronomia diziplinartekoak zirela uste zuten, eta kometei eta beste zeinu astrologiko batzuei buruzko ezagutzak erabiltzen zituzten pazienteak diagnostikatzeko eta tratatzeko.\nOrbiten ikerketa.\nIsaac Newtonek, 1687ko bere \"Principia Mathematica\" lanean, grabitatearen eraginpean mugitzen den objektu batek sekzio konikoetako baten forma duen orbita bat trazatu behar duela frogatu zuen, eta kometa baten ibilbidea zeruan zehar orbita paraboliko batera nola egokitzen den frogatu zuen, 1680ko kometa adibide bezala erabiliz. Newton kometen natura fisikoki ulertzen lagundu zuen lehenetarikoa izan zen.\n1705ean, Edmond Halleyk (1656-1742) Newtonen metodoa aplikatu zien 1337 eta 1698 bitartean gertatutako hogeita hiru agerpenei. Horietako hiruk, 1531, 1607 eta 1682ko kometek, oso elementu orbital antzekoak zituztela ikusi zuen eta, gainera, Jupiterrek eta Saturnok eragindako grabitate asaldurari dagokionez orbitetan zeuden alde txikiak azaldu ahal izan zituen. Hiru agerpen hauek kometa beraren hiru agerpen izan zirela espero zuenez, berriz 1758 eta 1759 artean agertuko zela iragarri zuen. Halleyk iragarritako itzulera data, beranduago, Alexis Clairaut, Joseph Lalande eta Nicole-Reine Lepautek findu zuten, kometaren perihelioaren data, 1759an hilabeteko zehaztasunarekin iragarri zutenean. Kometa iragarri bezala itzuli zenean, Halley kometa bezala ezagutu zen (gaur egun 1p/Halley izendapenarekin). 2061. urtean agertuko da berriro ere.\nXIX. mendean, Paduako Astronomia Behatokia kometen behaketen epizentroa izan zen. Giovanni Santinik (1787-1877) zuzendua eta Giuseppe Lorenzonik (1843-1914) jarraitua, behatoki hau astronomia klasikoari eskaini zitzaion, nagusiki kometa eta planeta berrien orbita kalkulatzeari, ia hamar mila izarreko katalogo bat biltzeko helburuarekin. Italiako iparraldean kokatua, behatoki honetako behaketak funtsezkoak izan ziren kalkulu geodesiko, geografiko eta astronomiko garrantzitsuak ezartzeko, Milan eta Paduaren arteko longitude diferentzia kasu, baita Padua eta Fiumerena ere. Behaketa geografiko horiez gain, behatoki barruko korrespondentzia, bereziki Santiniren eta Giuseppe Toaldo beste astronomo baten artekoa, kometa eta planeten behaketa orbitalen garrantziari buruzkoa oparoa izan zen.\nEzaugarri fisikoen ikerketa.\nIsaac Newtonek, kometak orbita zeiharretan mugitzen diren gorputz solido trinko eta iraunkor bezala deskribatu zituen, eta euren isatsak, euren nukleoek igorritako, Eguzkiak piztutako edo berotutako lurrun korronte mehe bezala. Newtonek kometak airearen bizi-euskarriaren jatorria zirela susmatzen zuen.\nXVIII. mendean jada, zenbait zientzialarik kometen konposizio fisikoari buruzko hipotesi zuzenak egin zituzten. 1755ean, Immanuel Kantek, kometak substantzia lurrunkorren batez osatuta dauden hipotesia formulatu zuen, hauen lurruntzearen ondorioz euren hedapen distiratsuak sortzen zirelarik periheliotik gertu egotean. 1836an, Friedrich Wilhelm Bessel matematikari alemaniarrak, 1835ean Halley kometa agertu zenean lurrun korronteak ikusi ondoren, lurruntzen ari zen materiaren zurrusta-indarrak kometa baten orbita nabarmen aldatzeko bezain handiak izan zitezkeela proposatu zuen, eta Encke kometaren grabitazio gabeko mugimenduak fenomeno honen emaitza zirela argudiatu zuen.\nEspazio-misioak.\n1980ko hamarkadan hainbat zunda prestatu ziren Halley kometaren bisita ikertzeko. Guztiei elkarrekin Halley Armada izena eman zaie. Ondoren beste hainbat espazio-misio egin dira kometak aztertzeko.\"Deep Impact\" misioaren barruan \"Deep Space 1\" espazio-ontziak Borrelly kometaren kalitate handiko irudiak lortu zituen. 2005ean Tempel 1 kometaren aurkako zunda bat bidali zuen, bere barnealdea ikertzeko. 2007an \"Ulysses\" espazio-ontziak C/2006 P1 kometaren isatsa aztertu zuen, hasieran planteatzen ez zen helburua. \"Stardust\" misioak Wild 2 kometaren hautsa jaso zuen eta Lurrera ekarri. 2014ean \"Rosetta\" misioak 67P/Txuriumov-Gerasimenko kometa aztertu zuen, lehen aldiz objektu bat kometa batean lurreratuz.\nKometak kulturan.\nHerri kulturan, kometen irudikapena sendo errotuta dago kometak galeraren iragarpen gisa eta mundua aldatzen duten aldaketen iragarpen gisa ikustearen mendebaldeko tradizioan. Halley kometak era guztietako argitalpen sentsazionalistak sortu ditu bere berragerpen bakoitzean. Bereziki ikusi zen pertsona aipagarri batzuen jaiotza eta heriotza kometaren agerpenekin bat etorri zirela, Mark Twain idazlearen kasuan bezala (berak espekulatu eta asmatu zuen \"kometarekin hilko zela\" 1910ean) eta Eudora Welty idazleen kasuan bezala, zeinaren bizitzari Mary Carpin Charpentierrek \"Halley Came to Jackson\" abestia eskaini zion.\nGarai batean, kometa distiratsuek, sarri, izua eta histeria eragiten zuten biztanlerian, iragarpen txartzat hartzen zirelarik. Oraintsuago, Halley kometaren 1910eko agerpenean, Lurra kometaren isatsetik pasa zen, eta egunkarietako informazio okerrek, isatsaren zianogenoak milioika pertsona pozoituko zituen beldurra sortu zuten. Hale-Bopp kometaren agerpenak, 1997an, Zeruko Atearen gurtzaren suizidio masiboa eragin zuen.\nZientzia fikzioan, kometen inpaktua teknologiak eta heroismoak (1998ko \"Deep Impact\" eta \"Armageddon\" filmetan bezala) gainditutako mehatxu gisa deskribatu izan da, edo munduko apokalipsiaren (\"Lucifer's Hammer\", 1979) edo zonbien (\"Night of the Comet\", 1984) eragile gisa. Jules Verneren \"Hector Servadac\" eleberrian, pertsona talde bat Eguzkia orbitatzen duen kometa batean hondartuta dago, tripulatutako espazio espedizio handi batek Halley kometa bisitatzen duen bitartean Sir Arthur C. Clarkeren \"\" eleberrian."}
{"id": "41077", "revid": "336", "url": "https://eu.wikipedia.org/wiki?curid=41077", "title": "Lagos", "text": "Lagos () Nigeriako hiri nagusia da. Bere hiriburua izan da 1991 arte (ordutik Abuja da). Hiria eta bere inguruko konurbazioa Nigeriako populatuena da, eta Afrika osoko bigarrena, Kairoren ondoren. Munduan hazkuntza-erritmorik azkarrena duen hirietako bat da, baita munduko aglomeraziorik handienetako bat. Lagos Afrikako zentro-finantziero garrantzitsua da. Megahiriak BPGrik altuena du eta bere portua kontinenteko handienen eta bisitatuenen artean dago.\nGeografia.\nLagos uharte multzo batetik sortu zen, portu-hiri gisa. Gaur egun uharte horiek Lagos Island, Eti-Osa, Amuwo-Odofin eta Apapako Gobernu Lokaleko Eremuetan (LGA) biltzen dira; uharte horien artean senadiak daude, Lagoseko urmaelaren ahoraino irekitzen dira. Ozeano Atlantikoarengandik ere babestua dago Bar Hondartza bezalako hondar mihien ondorioz, 100 kilometroko luzera duen ekialde-mendebalde norabideko hondartza. Urbanizazio azkarra dela eta, hiria urmaelaren mendebaldera hedatzen joan zen, gaur egun Lagos Kontinentala deitzen den eremura eta Ajeromi-Ifelodun eta Surulere eremuetara. Hori dela eta, Lagos bi eremutan bereiztu zen: Uhartea, hasierako Lagosek zuen eremua, eta Kontinentea deitzen den eremua. 1967an \"Lagoseko Hiri Kontseilua\" sortu zen arte zuzenean Nigeriako gobernu federalak kudeatzen zuen. 1967tik aurrera Lagosek gaur dituen Gobernu Lokaleko Eremuetan (LGA) bereiztu zen, Mendebaldeko Eskualdean zeuden beste zortzi herrirekin batera estatua sortzen.\nLagosko Metropoliaren biztanleriaren datua eztabaidan dago. 2006an zentsu federalaren datuak zioen konurbazioan 8 milioi pertsona bizi zirela. Hala ere, Lagosko Estatuko Gobernuak zifra hau eztabaidatu zuen, eta bere populazio datuen arabera 16 milioi pertsona bizi ziren Lagosko Eremu Metropolitarean. 2015ean datu ez ofizialetan oinarrituta Lagos eta inguruko hiri-eremuan, Ogun estaturaino hedatzen dena, 21 milioi pertsona bizi zirela kalkulatu zen.\nHistoria.\nLagosen Yoruba herriko Awori taldea bizi zen XV. mendean. Oloye Olofinen lidertzarekin Aworiak gaur egun Iddo deitzen den uhartera mugitu ziren, garai hartan bertan zegoen uharterik handiena. XVI. mendean Beningo Inperioak Aworien herria konkistatu zuen, eta \"Eko\" izeneko gerra-zelaia jarri zuten bertan. Denbora horretan Oba Orhogbuak agindu zuen. Lagosen bertako izena Eko da oraindik ere.\nXV. mendean aurkitu zuten Lagos itsasgizon portugaldarrek. 1472an Sequeira portugaldar esploratzaileak \"Lagos\" izena eman zion hiriari, eta aurreko joruberazko izena (\"Eko\") ordezkatu zuen horrek. Biztanleek harreman onak izan zituzten lehendabiziko portugaldarrekin, baina haien seme-alabek jatorrizko biztanleen esklabotasuna bultzatu zuten, 1851. urtean armada ingelesak, esklabotasuna desagerrarazteko, Lagosi eraso zion arte.\n1861. urtean ingelesen administrazioaren mende gelditu zen Lagos, 1906. urtean Nigeriako hegoaldeko protektoratuaren barne egokitu zen arte. Nigeriako koloniako eta protektoratuko hiriburu bihurtu zen 1914. urtean, eta Nigeriako hiriburu 1960. urtean.\nLagos Nigeriako hiriburua izan zen 1914ean sortu zenetik, eta Lagosko Estatuko hiruburua ere sortu zenetik. Hala ere 1976an hiriburu estatala Ikejara mugitu zen 1976an, eta hiriburu federala Abujara 1991ean. Lagos oraindik ere hiri gisa izendatzen bada ere, gaur egungo Lagos aglomerazio urbano edo konurbazio bat da. \"Lagos Metropolitanoa\" edo \"Lagosko Eskualde Metropolitarra\" deitzen den eskualdeak 16 LGA ditu, Ikeja barne. Konurbazioa Lagosko Estatuaren %37 hartzen du eremuan, baina bere biztanleriaren %85 da.\nEkonomia.\nMerkataritza eta industriagune garrantzitsua da Lagos (automobilgintza, janari industria, altzairugintza, ehungintza eta kimika industria). Museoak, unibertsitatea, apezpikutegia eta nazioarteko aireportua.\nAzpiegiturak.\nAfrika mendebaldeko errepide sare zabalena du. Alameniako kontratistek eraikitako autobideak dira. Dena dela ordu puntatan pilaketa handiak izaten dira.\nAfrikako itsas-portu garrantzitsuenetakoa ere badu eta Afrika zeharkatzen duten hiru errepidek egiten dute bat bertan, Transahariar errepideak (Aljer-Lagos), Afrika mendebaldeko kostako errepideak (Dakar-Lagos) eta Kenyatik datorrenak (Mombasa-Lagos).\nHiriko uharteak lotzen dituen ferry sistema du.\nAzkenik aireportua ere badu, Murtala Mohammed Nazioaterko aireportua.\nKultura.\nJaialdiak.\nAfrika beltzaren identitate kulturalaren erdigune garrantzitsuetako bat da Lagos. Urtean zehar hainbat jaialdi ospatzen dira hirian, Festac Janari Feria, Ondare Beltzaren Inauteriak, Eko Nazioarteko Zinema Jaialdia, LAGOS PHOTO Jaialdia... 3-5 egunetako luzera izaten dute eta aire librean izaten dira orokorrean.\nGastronomia.\nBertako produktuek presentzia handia dute hiriko gastronomian. \"Jollof\" eta \"ofada\" arrozak, \"amala\" eta \"ewedu\" zopak, \"dodo\" babak, \"\u1eb9\u0300b\u00e0\" (manioka irinez egina), \"egusi\" (meloi zopa)..."}
{"id": "41078", "revid": "119347", "url": "https://eu.wikipedia.org/wiki?curid=41078", "title": "Luanda", "text": "Luanda (lehen S\u00e3o Paulo da Assun\u00e7\u00e3o de Loanda edo Loanda) Angolako hiri nagusia eta hiriburua da. Afrikako hamaseigarren hiririk handiena da. Hego Ozeano Atlantikoaren kostaldean kokatuta dago, errepublikaren iparraldean.\nAngolako portu nagusiena izateaz gain industria eta kultura hirigune garrantzitsuena ere da. Luanda portugesez hitz egiten den munduko hiririk jendetsuenetako bat da.\n1576ko urtarrilean sortua, Afrikako hiri kolonial zaharrenetako bat da. Paulo Dias de Novais esploratzaile portugaldarrak \"S\u00e3o Paulo da Assun\u00e7\u00e3o de Loanda\" izenarekin sortu zuen. Brasilgo esklaboen salerosketaren erdigune izan zen esklabutza debekatu zen arte. 1975ean Angolako Gerra Zibila hasi zenean, portugaldar zuri gehienak alde egin zuten, batez ere Portugalera. Luandako biztanleria asko handitu zen gerratik ihes egin zuten errefuxiatuengatik, baina azpiegiturak ez ziren egokiak gehikuntzari aurre egiteko. Horrek hiri inguruan txabola auzo handien sortzea ekarri zuen.\nHirian dauden industrien artean nekazaritzako produktuen prozesamendua, edarien ekoizpena, ehungintza, zementua, autoak muntatzeko instalazio berriak, eraikuntza materialak, plastikoak, metalurgia, zigarroak eta oinetakoak daude. Hiria petrolioaren gune ekonomiko gisa ere nabarmentzen da eta hiritik gertu erauzten den petroleoa prozesatzeko findegi bat dago hirian. Pentsa litekeenaren kontra, munduko hiririk garestienetako bat da Luanda. Luanda biztanle gehienak Ambundu talde etnikokoak dira, baina azkenaldian Bakongo eta Ovimbundu taldeetako kideen kopurua haziz doa. Europako biztanleria ere badago, batez ere portugesez osatua.\nEkonomia.\nAdministrazio eta merkataritza gune oso garrantzitsua da, eta bertan dute abiaburua Angolako burdinbide eta errepide nagusiek. Industriak ere garapen handia izan du azken urteetan: petrolio findegiak, janari industria, kimika, ehungintza. Petrolio hobi garrantzitsuak dira hiritik hurbil. Aipagarria da portuaren gainean den Sao Miguel gotorlekua. Artzapezpikutegi katolikoa. Unibertsitatea. Nazioarteko aireportua."}
{"id": "41079", "revid": "105290", "url": "https://eu.wikipedia.org/wiki?curid=41079", "title": "Siriako politika", "text": "Siriako politika erregimen militar batek moderatzen du. Siria 1963tik erregimen militar batek agindutako errepublika da. 1973an erreferendumean gaur egun duten Konstituzioa onartu zuten. Bertan Siria errepublika demokratiko, herritar eta sozialista moduan definitzen zuten. Oinarriak legea, erlijio askatasuna eta propietate pribatua ziren. 7 urtero presidentea aukeratzan da, musulmana izan behar duena. Lau urtero Herriaren Asanblada eta Ministroen Kontseilua aukeratzen dute. Konstituzioaren arabera presidenteak presidenteordea, ministroak eta lehen ministroa jar eta ken ditzake. Presidentea ere Ejertzitoaren buru da, Baath Alderdi Arabiar Sozialistaren idazkari orokorra eta Nazio Fronte Progresistaren buru. Herritarren Asanblada eta Herri Kudeaketa Kontseiluak dira organo legislatiboak.\nSiria, beraz, Errepublika parlamentario bat da. Gobernuaren hiru adarrak Baath alderdiak erregulatzen ditu, konstituzioak eskumen hori aitortzen baitio. Gainera beste sei alderdi politiko baimenduak dira, eta guztiek osatzen dute Nazio Fronte Progresista. Hala ere alderdi hau Baathek berak sortu zuen eta berak kontrolatzen du guztiz.\nParlamentuak ezin ditu legeak abiatu, bakarrik onartu, eta exekutiboak erabakitzen du legeak beraiek nola egikaritu."}
{"id": "41080", "revid": "371", "url": "https://eu.wikipedia.org/wiki?curid=41080", "title": "Pinochet", "text": ""}
{"id": "41081", "revid": "105290", "url": "https://eu.wikipedia.org/wiki?curid=41081", "title": "Siriaren banaketa administratiboa", "text": "Siriaren banaketa administratiboa 14 muhafazah edo eskualdetan egiten da.\nEskualde hauek 60 barrutitan (\"mintaqah\") eta azpibarrutitan (\"nahia\") banatzen dira. Era berean, \"nawahi\" (pluralean) hauek herritan banatzen dira, banako administratibo txikiena direlarik."}
{"id": "41083", "revid": "336", "url": "https://eu.wikipedia.org/wiki?curid=41083", "title": "Double Data Rate", "text": "DDR edo Double Data Rate SDRAM teknologiako memoria hegazkorra, DIMM moduluetan eskuragarriak. Datu-transferentzia erloju ziklo batean kanal bi desberdinetatik ahalbidetzen dute aldiberean."}
{"id": "41085", "revid": "336", "url": "https://eu.wikipedia.org/wiki?curid=41085", "title": "Damasco", "text": ""}
{"id": "41086", "revid": "499", "url": "https://eu.wikipedia.org/wiki?curid=41086", "title": "Ddr", "text": ""}
{"id": "41087", "revid": "56334", "url": "https://eu.wikipedia.org/wiki?curid=41087", "title": "Casablanca", "text": "Casablanca (berberera: Anfa; arabieraz: \u0627\u0644\u062f\u0627\u0631 \u0627\u0644\u0628\u064a\u0636\u0627\u0621 \"ad-D\u0101r al-Bay\u1e0d\u0101\u02bc\", marokoko arabieraz \"Dar be\u00efda\") Marokoko hiri nagusia da 3.344.300 biztanlerekin, hiriburua Rabat den arren. Halaber, Afrikako bosgarren hiririk handiena da, Lagos, Kairo, Kinshasa eta Alexandria ondoren.\nOzeano Atlantikoaren kostaldean kokatuta dago."}
{"id": "41088", "revid": "1484", "url": "https://eu.wikipedia.org/wiki?curid=41088", "title": "Rabat", "text": "Rabat (arabieraz \u0627\u0644\u0631\u0628\u0627\u0637 \"ar-rib\u00e2T\"; amazigeraz \"\u2d55\u2d31\u2d30\u2d5f\", \"ar-Rab\u0101\u1e6d\", \"ar-Rib\u0101\u1e6d\" edo \"Rbat\" transliteratua, euskaraz \"leku gotortua\" esan nahi duena) Marokoko hiriburua da, Casablanca herrialdeko hiri nagusia den arren.\nOzeano Atlantikoaren kostaldean dago.\nDemografia.\nRabatek gertuko Sale eta Temara hiriekin batera, gune-metropolitarra osatzen du, 2005ean 2,5 milioi biztanle zituena:\nHerri eta hiri senidetuak.\nRabat ondorengo herri eta hiriekin senidetuta dago:"}
{"id": "41089", "revid": "105290", "url": "https://eu.wikipedia.org/wiki?curid=41089", "title": "Al-Hasakah eskualdea", "text": "Al-Hasakah eskualdea (; ) Siriako 14 eskualdeetako bat da. Batez ere biztanleria kurdua bizi da bertan.\nPopulazioa 1.225.926 biztanletan estimatzen da."}
{"id": "41090", "revid": "336", "url": "https://eu.wikipedia.org/wiki?curid=41090", "title": "Abuja", "text": "Abuja (ofizialki \"Abuja Municipal Area Council\") Nigeriako hiriburua da, hiri handiena Lagos den arren. 2011ko erroldaren arabera 1.235.880 biztanle ditu eta herrialdeko zortzigarren hiri handiena da. Planifikaturiko hiri bat da, 1980. hamarkadan eraiki zen Nigeriaren erdigunean eta 1991ean bihurtu zen herrialdeko hiriburua.\nGeografia.\nNiger eta Benue ibaiek bat egiten duten gunetik gertu kokaturik dago, Nigeria erdigunean. Itsasoaren mailatik 360 metrotako altueran kokaturik dago. Hiriaren kanpoaldean 400 metrotako altuera duen Aso Rock aurkitzen da. Izenak \"garaipenaren harkaitza\" esan nahi du. Hiriaren iparraldean Zuma Rock (792m) harkaitza dago.\nLandaretzari dagokionez Gineako oihan eta sabana mosaikoa da Abujan agertzen dena.\nHistoria.\nAbuja planifikatutako hiria da eta gehiena 1980ko hamarkadan eraiki zen. 1991ko abenduaren 12an Nigeriako hiriburu bihurtu zen, independentzia lortu zuenetik hiriburu izan zen Lagos hiria ordezkatuz.\nAlboan dagoen Abu Ja hiriaren izena hartu zuen, gaur egun Suleja izenarekin ezagutzen dena. Beste hiri hau 1828an Zazzauko bigarren errege zen Abubakr Jatau dan Ishaqu-ek fundatu zuen eta hark zuen ezizena eman zion, \"Abu Ja\" laburdura, \"Abu gorria\" ere esan nahi duena. Suleja izenaren jatorria Abu Ja-ren ondorengoa zen Suleiman NuBarao emirrean dago.\nBertako jatorrizko etnia Gbagyi da eta haien hizkuntza da hiriko hizkuntza nagusia. Beste hizkuntza batzu ere badaude, Bassa, Gwandara, Gade, Dibo, Nupe eta Koro besteak beste.\nGobernuaren egoitza Lagos hiritik atera eta hiri berria sortzeko arrazoiak hainbat izan ziren. Alde batetik Lagoseko populazioa izugarri handitu zen eta bizi baldintzak nabarmen kaxkartu ziren. Bestetik Nigerian banaketa etniko eta erlijioko oso konplexua dago eta alde guztientzako toki neutral bat hiriburu bihurtzea erabaki zenean Nigeria herrialdearen erdialdean dagoen puntua aukeratu zen. Azkenik Nigeriako Gobernuak herrialdearen barnealdea ekonomikoki indartzeko helburua ere izan zuen.\nIndependentzia 1960an eskuratu zuen Nigeriak eta berehala hiriburua eraikitzeko erabakia hartu zuen. Ez zen erabaki baketsua izan, aldeko eta kontrako iritziak sutsuki plazaratu baitziren. Aurkako iritzia zuen politikari ezagunena Obafemi Awolowo izan zen. Nigeriako hauteskundeetan adierazi zuen presidente izatea lortzen bazuen Walt Disney Korporazioari eskatuko ziola Abujan parke tematiko bat eraikitzeko. Hauteskundeak aldekoa zen Alhaji Shehu Shagarik irabazi zituen eta honek Lagostik kanpora egin zuen aurreneko bidaia Abujara izan zen.\n1970. hamarkadaren erdialdean hasi ziren lanak baina diru eta politika arazoek ordea asko atzeratu zuten proiektua eta 1980. hamarkadaren amaierararte luzatu ziren.\nKlima.\nK\u00f6ppen sailkapenaren arabera klima tropikal hezea eta lehorra du (\"Aw\"). Urtean zehar hiru sasoi ditu, euri sasoia, sasoi lehorra eta bien artean Harmattan sasoi laburra izaten da; haize bero eta lehorra da hau, Sahara basamortuko hautsa ekartzen duena.\nDemografia.\nAfrikan azkarren hazten ari den hiria da eta munduko azkarrenetako bat. 2006an 776.298 biztanle zituen eta Nazio Batuen datuen arabera 2000 eta 2010 artean %139,7 igo zen. 2015etik aurrera %35 egiten du gora urtero.\nAbujako metropoli eremua ere erraldoia da. 2016an sei milioi biztanle zituen eta Nigeriako bigarrena zen tamainaz, Lagoseko metropoli eremuaren ondoren handiena.\nHiriaren antolaketa.\nAbuja hiru fasetan eraiki zen eta bakoitzak hainbat barruti ditu:\nAzpiegiturak.\nHiriak duen aireportu bakarra Nnamdi Azikiwe Nazioarteko aireportua da. 2006an eraiki zen eta 2014an Commonwealth Jokoak ospatzeko hautagaia zenez berriztu egin zen, azkenean jokoak Glasgown izan ziren.\nA234 autopista federalak Nasarawa, Plateau, Benue eta Nigeria ipar-ekialdearekin lotzen du Abuja. Hiriaren irteerako zatia Goodluck Jonathan autobidea deitzen da eta zati batzuk oraindik eraikitzen ari dira.\nTrenbideak lotzen du Lagos hiriarekin."}
{"id": "41092", "revid": "105290", "url": "https://eu.wikipedia.org/wiki?curid=41092", "title": "Alepo eskualdea", "text": "Alepoko eskualdea (arabieraz \u0645\u064f\u062d\u0627\u0641\u0638\u0629 \u062d\u0644\u0628) Siriako 14 eskualdeetako bat da.\nPopulazioa 4.120.000 biztanletan estimatzen da. Hiri nagusia eta hiriburua Alepo da.\nHiriak.\nHona hemen eskualdeko hiri nagusiak:\nBarrutiak.\n2011n eskualdeak 11 barruti (\"mintaqa\"k) zituen:\nBarrutiak 34 azpibarrutitan (\"n\u0101\u1e25iya\"k) banatuta daude."}
{"id": "41093", "revid": "119247", "url": "https://eu.wikipedia.org/wiki?curid=41093", "title": "SDRAM", "text": "SDRAM (Synchronous Dynamic Random Access Memory) atzipen sinkronoko memoria hegazkorra.\n25 eta 10 nano segundotako atzipen abiadura duen memoria sinkronoa (ordenagailuaren abiadura berdina).168 kontaktutako DIMM motako moduluetan fabrikatzen dira eta Pentium 2 eta AMD K7-etan erabili zen. Memoria hau sistemako erlojuaren abiadurarekiko sinkronizatuta dago (ordenagailuaren maiztasuna) eta ordenagailua denbora tarte jakin batean exekutatzeko gai den agindu kopurua handitzen laguntzen du."}
{"id": "41094", "revid": "336", "url": "https://eu.wikipedia.org/wiki?curid=41094", "title": "Jamusukro", "text": "Jamusukro (frantsesez: \"Yamoussoukro\") Boli Kostako hiriburua da, Abidjan hiri nagusia bada ere. Herrialdeko erdialdean kokatuta dago.\n200.659 biztanle zituen 2005ean."}
{"id": "41095", "revid": "512", "url": "https://eu.wikipedia.org/wiki?curid=41095", "title": "Abidjan", "text": "Abidjan Boli Kostako hiri nagusia da, Jamusukro hiriburua den arren. Halaber, Afrika osoko seigarren hiririk handiena da Lagos, Kairo, Kinshasa, Alexandria eta Casablanca ondoren.\nHiriak 3.310.500 biztanle ditu, eta metropoli-guneak 3.972.300. Ebrie aintzira gaineko penintsula batean dago, eta ubide batek lotzen du Gineako golkoarekin.\nHistoria.\n1983ra arte herrialdeko hiriburua izan zen.\nEkonomia.\nAbidjango ur sakoneko portua (1950ean eraikia) estatu osoko ekonomiaren bizkorgarri izan zen eta gaur egun Abidjan Afrikako hiri handienetakoa da. Zentral termikoak. Petrolio findegiak. Eraikuntza industria eta metalurgia arina. Kafe eta kakao faktoriak. Unibertsitatea."}
{"id": "41096", "revid": "119247", "url": "https://eu.wikipedia.org/wiki?curid=41096", "title": "Kano", "text": "Kano Nigeriako iparraldeko hiria eta izen bereko estatuko hiriburua da. Herrialdeko bigarren hiri nagusia da, Lagosen atzetik eta Ibadanen aurretik. Halaber, Afrikako zazpigarren hiririk handiena da. 2006an 2.163.225 biztanle zituen.\nGeografia.\nSahara basamortuaren hegoaldeko ertzean kokaturik dago, sabana eremu estuan, itsas-mailatik 481 metrotako altueran. Kano eta Challawa ibaiek Hadejia ibaiarekin bat egiten duten tokitik gertu dago. Azken ibai hau Txad aintzirara doa.\nHistoria.\n900. urtearen inguruan hausa erreinuetako bat ze. XII. eta XIV. mendeen artean islama iritsi zen hirira. Erdi Aroan Sahara zeharkatzen zuen ibilbidearen hegoaldeko muturrean zegoen merkatal hiria izan zen, hori dela eta Afrika iparraldeko hiri garrantzitsuekin lotuta zegoen.\nXIX. mendean fula leinuak konkistatu zuen eta emirerri independente bihurtu zuen harik eta 1903an Britainiar Inperioak eskuratu zuen arte. Orduan Nigeria kolonia eratu zuten britainiarrek eta Kano barruan sartu zuten.\nErlijioa.\nKanotar gehiengoa musulmana da, gehienak sunitak eta gutxi batzuk xiitak. Kristauek populazioaren %1a osatzen dute eta musulmanak ez diren gainerako gutxiengoekin Sabon Gari auzoan bizi dira.\nOndasun nabarmenak.\nHiriak harresia izan zuen inguruan eta oraindik ere ate gehienek zutik diraute. Eraikinen artean aipatzekoak dira:"}
{"id": "41097", "revid": "336", "url": "https://eu.wikipedia.org/wiki?curid=41097", "title": "Sdram", "text": ""}
{"id": "41098", "revid": "105290", "url": "https://eu.wikipedia.org/wiki?curid=41098", "title": "Latakia eskualdea", "text": "Latakia eskualdea (arabieraz \u0645\u064f\u062d\u0627\u0641\u0638\u0629 \u0627\u0644\u0644\u0627\u0630\u0642\u064a\u0629) Siriako 14 eskualdeetako bat da.\nPopulazioa 891.000 biztanletan estimatzen da. Hiri nagusia eta hiriburua Latakia da.\nBarrutiak.\nEskualdea 4 barrutitan (\"manatiq\") banaturik dago:"}
{"id": "41099", "revid": "105290", "url": "https://eu.wikipedia.org/wiki?curid=41099", "title": "Quneitra eskualdea", "text": "Al Qunaytirah eskualdea edo Quneitra eskualdea (arabieraz \u0645\u064f\u062d\u0627\u0641\u0638\u0629 \u0627\u0644\u0642\u0646\u064a\u0637\u0631\u0629) Siriako 14 eskualdeetako bat da. Herrialdearen hegoaldean kokatzen da eta iturriaren arabera 685 eta 1.710 kilometro karratuko azalera dauka.\nPopulazioa 69.000 biztanletan estimatzen da. Hiri nagusia eta hiriburua Quneitra da.\nHistoria.\nIsraelek 1967ko Sei Eguneko Gerran eta 1973ko Yom Kippur Gerran eskualdearen gehiena okupatu zuen, Golango Gainak osatzen duena.\nBarrutiak.\nEskualdea 2 barrutitan (\"manatiq\") banaturik dago:"}
{"id": "41100", "revid": "52258", "url": "https://eu.wikipedia.org/wiki?curid=41100", "title": "Ibadan", "text": "Ibadan (joruberaz: \"\u00ccl\u00fa \u1eb8\u0300b\u00e1-\u1ecc\u0300d\u00e0n\", \"sabana eta oihanaren arteko mugako hiria\") Nigeriako hego-mendebaldeko hiria eta Oyo estatuko hiriburua da. Herrialdeko hirugarren hiri handiena da, Lagos eta Kanoren atzetik. Halaber, Afrikako zortzigarren hiririk handiena da. 2006an 1.338.659 biztanle zituen.\nHistoria.\nIbadanen sorrera misterioz inguraturik dago. Ahozko tradizioak dioenez, lehenbiziko biztanleak inguruko herrietatik egotzitako iheslariak izan ziren. Ondoren, joruba lurraldetik (gaur egun, Nigeriako mendebaldea) etorritako jendearekin hazi zen herria.\nIdatzizko lehen aipamena 1829koa da, tribuen arteko borrokek eskualdea inarrosi zuten garaikoa. Urte horretan Ife, Ijebu eta Oyo erresumetako armadak Ibadanen kanpatu ziren, hiri modernoaren erdigunea eratuz. 1893an Britainiar Inperioaren menpean gelditu zen. 1901ean Lagosetik Ibadanerainoko burdinbidea eraiki zuten eta 1912an Kanoraino iritsi zen. Honi esker, hiriaren garrantzi ekonomikoa handitu zen.\nKlima.\nIbadanek negu lehorreko sabanako klima du (\"Aw\" K\u00f6ppen klima sailkapenaren arabera). Urtaro euritsua luzea da, martxotik urrira arte, eta tenperaturek ez dute aldaketa handirik urte osoan zehar. Urtaro lehorrean harmattan haizeak jotzen du.\nDemografia.\nBiztanle gehienak joruba etniakoak dira."}
{"id": "41101", "revid": "105290", "url": "https://eu.wikipedia.org/wiki?curid=41101", "title": "Ar-Raqqa eskualdea", "text": "Ar-Raqqa eskualdea (arabieraz \u0645\u064f\u062d\u0627\u0641\u0638\u0629 \u0627\u0644\u0631\u0642\u0629) Siriako 14 eskualdeetako bat da.\nPopulazioa 811.000 biztanletan estimatzen da. Hiri nagusia eta hiriburua Ar-Raqqa da.\nBarrutiak.\nEskualdea 3 barrutitan (\"manatiq\") banaturik dago:"}
{"id": "41102", "revid": "105290", "url": "https://eu.wikipedia.org/wiki?curid=41102", "title": "Sweida eskualdea", "text": "As Suwayda eskualdea edo Sweida eskualdea (arabieraz \u0627\u0644\u0633\u0648\u064a\u062f\u0627\u0621) Siriako 14 eskualdeetako bat da.\nPopulazioa 364.000 biztanletan estimatzen da. Hiri nagusia eta hiriburua As Suwayda da.\nDemografia.\nEskualdetan 2010ean 364.000 lagun inguru bizi ziren, druso gehiengoa duen herrialdeko eskualde bakarra izanik. Gutxiengo kristau ortodoxo handia eta musulman komunitate txikia ere baditu.\nBiztanle gehienak eskualdeko mendebaldean, batez ere Jabal al-Druze inguruan, bizi dira. Ekialdean beduino herriak baino ez dira bizi Harrat Ash Shamah inguruan.\nBarrutiak.\nEskualde 3 barrutitan (\"manatiq\") banaturik dago:\nEra berean, hauek 9 azpibarrutitan (\"nawahi\") banatuta daude.\nHiriak eta herriak.\nEskualdeak 3 hiri, 124 herri eta 36 herrixka ditu:"}
{"id": "41103", "revid": "105290", "url": "https://eu.wikipedia.org/wiki?curid=41103", "title": "Daraa eskualdea", "text": "Daraa eskualdea (arabieraz: \u0645\u064f\u062d\u0627\u0641\u0638\u0629 \u062f\u0631\u0639\u0629) Siriako 14 eskualdeetako bat da.\nPopulazioa 998.000 biztanletan estimatzen da. Hiri nagusia eta hiriburua Daraa da.\nBarrutiak.\nEskualdea hiru barrutitan (manatiq) banatuta dago:"}
{"id": "41104", "revid": "512", "url": "https://eu.wikipedia.org/wiki?curid=41104", "title": "Addis Abeba", "text": "Addis Abeba (, \u00ablore berria\u00bb) Etiopiako hiriburua eta hiri nagusia da, politika, industria eta merkataritzako arloetan. Aldi berean hiria eta estatua da, hiri enkartatua baita. 2007an 2.738.248 biztanle zituen. Hirian 80 hizkuntza baino gehiago hitz egiten dira. Afrikar Batasunaren hiriburua da.\nGeografia.\nKlima.\nAddis Abebak klima tropikal leuna du (15\u00b0C) garaiera dela-eta (2.300 m). Urteko prezipitazioak 1.150\u00a0mm dira.\nHistoria.\nHiria 1887an sortu zuen Menelik II.a enperadoreak, ur termalak aurkitutako toki batean, eta horregatik eman zioten Addis Abeba izena, \"Lore Berria\". 1889an hiriburu bihurtu zuten. Hazkundea guztiz kaotikoa izan zen, eta 1917an Djiboutira egin zen trenarekin asko areagotu zen hazkunde demografikoa. 1936tik 1941era bitartean, italiarrek hiria okupatu zuten, eta euren kolonien hiriburu bihurtu.\n1960ko eta 1970eko hamarkadetan hiriburuko biztanleen kopurua bikoiztu zen, eta hainbat industria ezarri. 1963an Afrikako hogeita hamar herrialdetako estatu buruen bilera egin zen bertan, geroztik Afrikar Batasuna dena sortu zuena.\nIkustekoak.\nAddis Abeba Etiopiako industria eta ekonomia gunerik handiena izateaz gain, bizitza kultural oso anitza duen hiria. Erdialdiean De Gaulle Piazzan eta inguruko kaleetan, italiarren okupazio-garaiko eta lehenagoko garaietako eraikinak ikusten ahal dira, gehienak nahiko hondatuta daude, Taitu hotela izan ezik, herrialdeko hotelik zaharrena baita, bertan ikus baitaiteke eraikinaren eta barruko dekoratuaren edertasuna.\n\"Merkato\" izeneko merkatua ere ikusgarria da, herrialdeko eta Afrikako merkaturik handiena da. Ez da aire zabaleko merkatu tipiko bat, kale arte bat baizik, dendaz betetako auzo handi bat.\nEtiopiako biztanle gehienak kristauak izanik, hirian eliza ugari dago. Aipagarrienak honako hauek dira: Bet Georgis Katedrala, zeinak estilo neoklasikoaren azpian eliza oktogonal tradizional bat duen; eta ondoan museo kristau bat dago, non herrialdeko eliza guztietan ohikoak diren objektu erlijiosoak ikus daitezkeen, hala nola gurutzeak, bastoiak edo eguzkitako zeremonialak. Siddist Selassie katedrala enperadoreen eta errege familiaren gorpuzkiak dauden lekua da, baita Haile Selassie I.arenak ere. Bere sabaia Age\u00f1ehu Enredaren pinturekin apainduta dago. Azkenik, Medhane Alem Katedrala Afrikako bigarren handiena da.\nHiria inguratzen duten mendiek Entoto muinoa osatzen dute, nondik Addis Abebako bista ikusgarriak ikus daitezkeen 3.000 metrotik gorako altueratik. Entoto inguruan merkatu tradizionalak ere aurki daitezke.\nHirian dauden museoen artean, nabarmentzekoak dira, besteak beste: museo Arkeologiko Nazionala eta Museo Etnografikoa, non herrialdean dauden etnia ezberdinen kulturatik ibilbide bat egin daitekeen.\nBanaketa administratiboa.\nHiriburua hamar barrutitan (\"Kifle ketema\") eta 99 auzoatan (\"kebel\u00e9\") banaturik dago. Hona hemen barrutiak:"}
{"id": "41105", "revid": "6327", "url": "https://eu.wikipedia.org/wiki?curid=41105", "title": "As Suwayda'", "text": ""}
{"id": "41106", "revid": "105290", "url": "https://eu.wikipedia.org/wiki?curid=41106", "title": "Deir ez-Zor eskualdea", "text": "Deir ez-Zor eskualdea (arabieraz: \u0645\u064f\u062d\u0627\u0641\u0638\u0629 \u062f\u064a\u0631 \u0627\u0644\u0632\u0648\u0631) Siriako 14 eskualdeetako bat da.\nPopulazioa 1.040.000 biztanletan estimatzen da. Hiri nagusia eta hiriburua Deir ez-Zor da.\nBarrutiak.\nEskualdeak hiru barrutitan (\"manatiq\") banatuta dago:"}
{"id": "41107", "revid": "105290", "url": "https://eu.wikipedia.org/wiki?curid=41107", "title": "Hama eskualdea", "text": "Hama eskualdea (arabieraz: \u0645\u064f\u062d\u0627\u0641\u0638\u0629 \u062d\u0645\u0627\u0647) Siriako 14 eskualdeetako bat da.\nPopulazioa 1.416.000 biztanletan estimatzen da. Hiri nagusia eta hiriburua Hama da.\nBarrutiak.\nEskualdea 5 barrutitan (\"manatiq\") banaturik dago:"}
{"id": "41108", "revid": "105290", "url": "https://eu.wikipedia.org/wiki?curid=41108", "title": "Homs eskualdea", "text": "Hims edo Homs eskualdea (arabieraz \u0645\u064f\u062d\u0627\u0641\u0638\u0629 \u062d\u0645\u0635) Siriako 14 eskualdeetako bat da.\nPopulazioa 1.561.000 biztanletan estimatzen da. Hiri nagusia eta hiriburua Homs da.\nBarrutiak.\nEskualdea 6 barrutitan (\"manatiq\") banaturik dago:"}
{"id": "41109", "revid": "105290", "url": "https://eu.wikipedia.org/wiki?curid=41109", "title": "Idlib eskualdea", "text": "Idlib eskualdea (arabieraz \u0645\u064f\u062d\u0627\u0641\u0638\u0629 \u0627\u062f\u0644\u0628) Siriako 14 eskualdeetako bat da.\nPopulazioa 1.288.000 biztanletan estimatzen da. Hiri nagusia eta hiriburua Idlib da.\nBarrutiak.\nEskualdea 5 barrutitan (\"manatiq\") banaturik dago:"}
{"id": "41110", "revid": "105290", "url": "https://eu.wikipedia.org/wiki?curid=41110", "title": "Rif Dimashq eskualdea", "text": "Rif Dimashq eskualdea (arabieraz: \u0631\u06cc\u0641 \u062f\u0645\u0634\u0642\u200e) Siriako 14 eskualdeetako bat da. Damaskoren inguruan dagoen probintzia da. Hego-mendebaldean Quneitra, Daraa eta As Suwaydako eskualdeekin egiten du muga, iparraldean Homseko eskualdearekin, ipar-ekialdean Dayr az-Zawrekin, Libanorekin mendebaldean eta Jordaniarekin hegoaldean.\nPopulazioa 2.235.000 biztanletan estimatzen da. Hiri nagusia eta hiriburua Damasko da, nahiz eta bertan ez egon.\nBarrutiak.\nEskualdea 9 barrutitan (\"manatiq\") banaturik dago:\nEra berean, barruti hauek 36 azpibarrutitan (\"nawahi\") banatuta daude."}
{"id": "41111", "revid": "512", "url": "https://eu.wikipedia.org/wiki?curid=41111", "title": "Tartus eskualdea", "text": "Tartus eskualdea (arabieraz \u0645\u064f\u062d\u0627\u0641\u0638\u0629 \u0637\u0631\u0637\u0648\u0633) Siriako 14 eskualdeetako bat da. Libanorekin mugan dago.\nPopulazioa 720.000 biztanletan estimatzen da. Hiri nagusia eta hiriburua Tartus da.\nBarrutiak.\nEskualdea 5 barrutitan (\"manatiq\") banaturik dago:"}
{"id": "41112", "revid": "105290", "url": "https://eu.wikipedia.org/wiki?curid=41112", "title": "Muhafazah", "text": "Muhafazah (arabieraz \u0645\u062d\u0627\u0641\u0638\u0629 \"mu\u1e25\u0101fa\u1e93\u00e4\", plurala \u0645\u062d\u0627\u0641\u0638\u0627\u062a \"muhafazat\") arabiar estatuen banaketa administratiboa da, eskualde edo erkidegoen parekoak. Hurrengo estatuak \"Muhafazah\"etan banatuak daude:"}
{"id": "41113", "revid": "105290", "url": "https://eu.wikipedia.org/wiki?curid=41113", "title": "Homs", "text": "Homs (arabieraz \u062d\u0645\u0635, \"\u1e24im\u1e63\"), aspaldiko denboretan Emesa (antzinako grezieraz: \u1f1c\u03bc\u03b5\u03c3\u03b1, \"Emesa\") deitua, erdialdeko Sirian dagoen Homs eskualdeko hiriburua da. Orontes ibaiaren ondoan dago, Siriako itsasaldearen eta barnealdearen artean dagoen igarobide natural bakarrean. 2004an 652.609 biztanle zituen.\nEkonomia.\nNekazaritza eskualde aberats baten merkataritzagunea da. Fruituak eta laboreak ziren oraintsu arteko uzta, baina, Orontes ibaian presa bat egin zenetik ureztaturiko lurren hedadura gehitu delarik, kotoia eta azukre-erremolatxa ere landatzen dira. zeta eta larrugintza, petrolio findegia, oihalgintza, kimika industria eta azukregintza dira ekonomiaren oinarriak"}
{"id": "41114", "revid": "336", "url": "https://eu.wikipedia.org/wiki?curid=41114", "title": "Tartous", "text": ""}
{"id": "41115", "revid": "119347", "url": "https://eu.wikipedia.org/wiki?curid=41115", "title": "Latakia", "text": "Latakia (arabieraz \u062d\u0645\u0627\u0644\u0644\u0627\u0630\u0642\u064a\u0629, Al-Ladhiqiyah), Siriako itsas porturik garrantzitsuena eta herrialdearen ipar-mendebaldean dagoen Latakia eskualdeko hiriburua da. Mediterraneo itsasoaren ertzean dago, Orontes ibaitik hurbil. 2004an 383.786 biztanle zituen.\nAipagarri dira erromatarren garaiko garaipen arkua eta Bacchuseko zutabe korintotarrak. Antzina Laodizea ( edo \"Laodiceia\") seleukotar hiria izan zen.\nKlima.\nLatakiak uda beroko klima mediterraneoa du, \"Csa\" K\u00f6ppen klima sailkapenean.\nEkonomia.\nSiriako itsas porturik garrantzitsuena da eta nekazal gune garrantzitsu baten ondoan kokaturik dagoenez, garia, garagarra, kotoia, fruituak, olioa, tabakoa eta abar esportatzen dira."}
{"id": "41119", "revid": "6327", "url": "https://eu.wikipedia.org/wiki?curid=41119", "title": "Hego ozeano", "text": ""}
{"id": "41120", "revid": "336", "url": "https://eu.wikipedia.org/wiki?curid=41120", "title": "H\u014dry\u016b-ji", "text": " Ikaruga hirian dagoen tenplu bat da, Naratik gertu. 1993an UNESCOk Gizateriaren Ondare izendatu zuen H\u014dry\u016b-ji eremuko monumentu budistak multzoaren barnean.\nEraikin zaharrenak (Kond\u014d-a, 5 solairuko pagoda eta erdiko atea) Asuka arokoak izanez, munduko zurezko eraikinik zaharrentzat hartzen dituzte.\nTenpluaren historia.\nAntzinako testuen arabera, Y\u014dmei enperadoreak, gaixotasunak jota, sendaketa lortzeko asmoz tenplu bat eraikitzeko eta han Budaren estatua bat ipintzeko botoa egin zuen. Bera hil zen apur bat geroago, bere botoa ezin burutuz, baina enperatrizak eta Sh\u014dtoku printze oinordekoak 607an Ikagura (hortik aurrera lekuaren izena) edo H\u014dry\u016b-ji (literalki \"Loratzen ari den Legearen Tenplua\") izeneko tenplua eraikiarazi zuten, enperadorearen nahien arabera.\nNahiz eta sute garrantzitsu batek 670n eraikinen bilduma suntsitu zuen, tenplua etengabe 14 mendeko tradizioari eusteaz harrotu daiteke.\n1993an tenplua Gizateriaren Ondare izendatutako lehen toki japoniarra bilakatu zen.\nArtelanak.\nTenpluak balio handiko artelanen kopuru handia du, freskoak, estatuak eta beste motako hainbat artelan, txinatar, korear eta indiarren eraginekoak. Altxor garrantzitsuenetako bat 2 mirabe alboan duen Shaka-ren (Buda historikoa) hirukuna da."}
{"id": "41121", "revid": "86574", "url": "https://eu.wikipedia.org/wiki?curid=41121", "title": "Ozeano Australa", "text": "Ozeano Australa, Hego Ozeanoa edo Hego Poloko Ozeanoa (eta beste garai batean \"Antartikako Ozeanoa\" deituta) Lurraren hegoaldean dagoen ozeanoa da, 60\u00b0 hego latitudeko paraleloaren (edo Zirkulu polar antartikoaren) hegoaldera eta Antartika inguratzen kokatzen dena. Denera, 20.327.000 km\u00b2-ko azalera du; tamainari dagokionez bigarren ozeano txikiena izanik, Ozeano Artikoa baino handiagoa, baina Barea, Atlantikoa eta Indikoa baino txikiagoa.\nJames Cook esploratzaileak, 1770eko hamarkadan egin zituen bidaien bidez, planetaren hegoaldeko latitudeak urez osaturik zeudela frogatu zuen. Geroztik, Hego Poloko Ozeanoaren exisentzia eta honen iparraldeko muga dudan jarri dira geografo ezberdinen eskuz, beste ozeanoen (Pazifiko, Atlantiko eta Indikoaren) parte bezala identifikatuz. Halaber, John Leech-en arabera, Nazioarteko Erakunde Hidrografikoaren (NEH) komodoroa, ikerketa ozeanografiko berriaren arabera Itsaslaster Zirkunpolar Antartikoak garrantzi handia duela ezagutu da eta \"Hego Ozeanoa\" izena zirkulazio horren ipar-mugaren hegoaldera dagoen ur-masa definitzeko erabili da. 2000. urtean La Hayan egin zen Itun Antartikoaren Kontsulta Bileratik, NEHaren polizak Ozeano Astrala 60\u00b0 hego-latitudeko paraleloaren hegoaldera dagoen ur masa bezala definitzen duen arren, erabakia ez zen berretsia izan. Beste batzuen ustetan, ozeanoaren muga naturala konbergentzia antartikoak osatzen du.\nHistoria.\nHegoaldeko lur ezezaguna.\nOzeano Australeko esplorazioak \"Terra Australis\" kontinente mitikoaren sinesmenak inspiratu zituen; izan ere, Ptolomeoren garaitik ipar hemisferioko lurraldeak (Eurasia eta Ipar Afrika) \"konpentsatzeko eta oreka mantentzeko\" hegoalde urrunean kontinente handi bat zegoela uste zen. Antartikaren inguruneetako lehen kontaktua 1487an eman zen Bartolomeu Dias Esperantza Oneko lurmuturrerra heldu zenean, Afrikako kontinentearen eta hegoaldeko kontinente hipotetiko honen artean ozeano bat zegoela frogatuz. Fernando Magallaes-ek, 1520an Magallaes itsasartetik igarotzean, Suaren Lurraldean ikusitako irlak hegoaldeko lurralde ezezagun horren parte zirela suposatu zuen. 1564an Abraham Ortelius-ek bere lehen mapa argitaratu zuen, \"Typus Orbis Terrarum\". Zortzi orriko mundu mapa honetan, \"Regio Patalis Locach\" gunearekin kokatzen dira, \"Terra Australis\"-en iparraldeko luzapen bezala, Ginea Berriraino heltzen direlarik.\nGeografo europarrek Suaren Lurraldea Ginea Berriko kostaldearekin lotzen zuten haien lurbira-globoetan, Atlantikoko hegoaldea, eta ozeano pazifiko zein indikoen hegoaldeko gune ezezaguna \"Terra Australis Incognita (Hegoaldeko Lurralde Ezezaguna)\" bezala identifikatuz; tropikoraino luzatzen zen kontinente izugarria. XVI. eta XVII. mendeetan kontinente honen bila esploratzaile asko inspiratu ziren.\nGabriel de Castilla Antartikako kontinentea deskubritu zuen lehen esploratzailea kontsideratzen da, 1603an 64\u00ba H-tik haratago \"elurrez estalitako mendiak\" ikusi zituela esanez, baina bere garaian baztertu egin zuten.\n1606an Pedro Fern\u00e1ndez de Quir\u00f3s-ek Australia del Espiritu Santo-n deskubritu zituen lurraldeak (Hebrida Berriak), \"Polorainokoak\" Espainiako erregearen izenerako harturik.\nFrancis Drake-k, bera baino lehenagoko esploratzaile espainiarrek bezala, Suaren Lurraldearen hegoaldera kanal bat zegoela uste zuen. Willem Schouten eta Jacob Le Maire-ek Suaren Lurraldeko hego-luzapena deskubritu eta Hornos lurmuturra izendatu zuten 1615ean, artxipielago honek tamaina txikia eta hegoaldeko lurralde mitikoarekin erlazionatu gabea zela frogatuz. Ondorioz, 1642an Abel Tasmanek azaldu zuen Holanda Berria (Australia) urez banandurik zegoela beste inolako kontinentetik.\nAntartikako Konbergentziaren hegoaldean.\nAnthony de la Roch\u00e9-k Hego Georgiara egin zuen bidaia 1675an, Konbergentzia antartikoaren, eta ondorioz Antartika zein Hegoaldeko Ozeanoaen lehen aurkipena izan zen. Gutxira, \u2018Roch\u00e9 Irla\u2019 irudikatzen hasi ziren, aurkilarearen ohore moduan. James Cook-ek kontuan izan zuen aurkikuntza, irla kartografiatu zuenean 1775ean.\nEdmond Halley-ren bidaia \"Paramour\" HMS ontzian, Hego Antartikako ikerketa magnetikoaren izotzarekin topo eginez 52\u00ba H-an urtarrilean 1700an, baina latitude horretan (Hego Georgiatik iparraldera 140 mi-ra heldu zelarik) bere hego urrunena zen. Jean Baptiste Charles Bouvet de Lozier itsas-ofizial frantsesa saiatu zen partziali kondairakoa zen \"sieur de Gonneyville\"-k deskribatutako \"Hegoaldeko Lurraldea\" aurkitzen, azkenean Bouvet irla aurkituz 54\u00ba10\u00b4 H, eta 48\u00ba-ko longitude noranzkoan izotzez gaineztaturiko itsasoa ia 55\u00baH-an, 1730ean.\n1771an, Yves Joseph Kerguelen Frantziatik itsasoratu zen Maurizioko hegoaldera joateko aginduarekin \"kontinente oso handi baten bila\". 50\u00ba H-an zegoen lurralde batekin egin zuen topo, \"Hego Frantzia\" deitu zuena, hegoaldeko kontinentearen masaren erdigunea zelaren ustetan. Lur berri horien esplorazioa amaitzeko berriro atera zen, biziezina zen irla bat zela konturatuz eta \"Harriabar Irla\" bezala berrizendatuz. Ostera, izena bere omenera Kerguelen irletara aldatu zen.\nZirkulu Antartikoaren hegoaldean.\nDeskubritu gabeko kontinentearen obsesioa Alexander Dalrymple hidrografoarekin gailendu zen, Royal Society-tik nominatu zutelarik Venusen trantsitoa burutzeko Tahitirako expedizio batean 1769an. Expedizioa aurrera eramateko agindua admiraldgoak James Cook kapitaiari eman zion. 1772an, kapitainak \"Resolution\" (462 tonako itsasontziarekin) komandatuz eta Tobias Furneaux kapitainak \"Adventure\" ontzia (336 tonakoa) gidatuz Bouvet uhartea bilatu zuten, inolako arrakastarik gabe. Ostera, 58\u00b0 H latitudean 20 gradu jo zituzten mendebalderantz longitudean, eta gero, 30\u00ba ekialderantz, gehienbat 60\u00ba H-ren hegoaldean mantenduz. Honela, boluntarioki inoiz baino latitude hegoalderagoetan ibiltzea lortu zuten.\nLurraren lehen ikustaldia.\n60\u00b0 hego-latitudeko paraleloaren hegoaldean aurkitu zen lehen lurraldea Livingston irla izan zen, 1819ko otsailaren 19an William Smith kapitain ingelesak begiztatua. Kapitiainak Buenos Aires-etik Valparaisorako itsasbidea gauzatu zuen \"Williams\" ontzian, Drake pasaia igarotzen ari zirenean hegoalderatz desbideratu zelarik. Hala, Livingston irlako ipar-ekialdeko muturra (Williams Point) begiztatu zuen. \nSmith-en ikuskapena sakonki dokumentaturiko lehena izan arren, aitzindari batzuk proposatu izan dira (nahiz eta orain arte ez den baieztapenak sostengatzen dituen froga historiko nahikorik aurkitu): alde batetik, Ui-te-Rangiora nabigatzaileak \"Te Ivi o Atea\" ontzian \"Tai-uka-a-pia\" (XIX. mendeko Percy Smith etnologo ingelesak \"izozturiko itsasoa\" bezala interpretatua) topatu omen zuen VII. mendean. Bestalde, nabigatzaile europarren artean Dirck Gerritsz marinel nederlandetarra (1599) eta Gabriel de Castilla almirante espainiarrena (1603) daude . \nSmithen esploraziak eman ziren aldi berean, Antartikako historiako bizitza-galera handiena eman zen; izan ere, irailaren hasieran, Rosendo Porlier y Asteguieta brigadier espainiarraren aginpeko lau itsasontziko eskuadra Cadizetik Callaorantz bideratuta zegoen bitartean, klima gogorraren ondorioz San Telmo ontziak lema eta masta galdu zituen. Eskuadrako \"Primerosa-Mariana\" ontziak estatxekin atoian hartu zuen arren, sokak hautsi eta ontzia zein bertako 644 bidaiariak beren zortera utzi ziren. 1820an Livingston irlara heldu ziren itsasontziaren hondarrak aurkitu zituen Smithek, egun ez da hondamendia inork biziraun izanaren arrastorik aurkitu.\nAntartikako kontinentearen lehen begiztapena hiru pertsonen artean eztabaidatzen da, iturriaren arabera lehen deskubritzailea aldatzen delarik: Fabian Gottlieb von Bellingshausen (1778 \u2013 1852), Edward Bransfield (1785 \u2013 1852) eta Nathaniel Palmer (1799 \u2013 1877).\nvon Bellingshausenek Errusiar Itsas Armada Inperialeko admirala izanik, Antartidako lehen espedizio errusiarra (1819 - 1821) zuzendu zuen, Mikhail Lazarev komandante errusiarrarekin batera. \"Vostok\" (euskaraz: \"Ekialdea\") eta \"Mirny (\"euskaraz\": Baketsua)\" gerraontziak erabili ziren. Espedizioa 1819ko uztailaren 4ean habiatu zen Kronstadteko portutik eta urtearen amaierarako gune subantartikora heldu ziren. 1820ko urtarrilaren 15ean, espedizioak Zirkulu Antartikoa igaro zuen (66\u00b0 S latitudean eta 3\u00b0 W longitudean) eta 1820ko urtarrilaren 28an ezagutzen den izotz plataformaren lehen behaketa eman zen, Maud Erreginaren Lurraldearen Marta Printzesaren Kostaldetik 32 km (20 milia)-ra (69\u00b021\u203228\u2033S 2\u00b014\u203250\u2033W) zeudela. Egun, Fimbul izotz plataforma bezala ezagutzen da. Otsailean, kontinenteko ertzera (Enderby Lurraldean) hurreratu ziren. Bertatik, Cook-ek 1775ean eginiko ibilbidea jarraitu, eta Australiaruntz jo zuten.\nBransfield Erresuma Batuko Erregeren Itsas Gudarostearen marinel irlandarra zen. William Smith-ek bere lehen bidaian Livingston irlako begiztatu ostean, Itsas Gudarosteak Smithen ontzia pleitatu eta Bransfield bidali zuen Smith-ekin batera aurkitu berri ziren irlak ikuskatzera. Hala, 1819ko urrian Hego Shetlandaketara jo zuten, bertan George Erregearen uhartea topatu eta Erresuma Batuko lurralde berri bezala erreklamatuz Jurgi III erregearentzat. Jarraian, hegoalderantz jo zuten Bransfield itsasartea igaroz. 1820ko urtarrilaren 30ean Trinitate Penintsula, Antartikako pentsulako iparrerengo gunea, behatu zuten; Bransfield-ek bere egunerokoan bi \"mendi altu, elurrez estaliak\" desribatu zituelarik. Hurrenez, Antartikako izotz-geruzaren ertza jarraitu zuten ipar-ekialdeko norabidean Elefante uharteko eta Clarence uharteko gune ezberdinak deskubrituz eta koroa ingelesarentzat erreklamatuz. Gainera, bidean Trinitate penintsulako segmentu bat eta Claren ce uharte guztia erregistratu zituen.\nNathaniel Brown Palmer esploratzaile, nabigazio kapitain, itsasontzi disenatzaile eta itsas txakur ehiztari estatubatuarra zen. 1820ko azaroaren 17an Antartikako penintsula behatu zuen.\nAntartikako esplorazio goiztiarra.\n\"Sakontzeko, irakurri: \u00ab\u00bb; \u00abAntartikako historia\u00bb.\"XX. mendea arte, espedizio gehienen helburua komertziala zen: balea-arrantza eta itxas-txakurren ehiza aukerak bilatzeko.\nAntartikako kontinenteko lehen lurreratzea John Davis kapitain amerikarrak adarrikatu zuen 1821eko otsailaren 7an, nahiz eta gertaera hau ez duten historialari guztiek onartzen.\n1823an James Weddell itsas-txakur ehiztari ingelesak egun Wedell itsasoa bezala ezagutzen den urak aurkitu zuen.\nAntartikako esplorazioaren Aro heroikoa.\n\"Sakontzeko, irakurri: \u00abAntartikako esplorazioaren Aro heroikoa\u00bb.\"\nAntartikako esplorazioaren garai heroikoa XIX. mendearen amaieratik I. mundu guda amaitu arte (1897\u20131922) zabaldu zen. Denboraldi honetan, Antartikako gunea nazioarteko herrialdeen interesekoa bilakatu zen; 17 espedizio zientifiko zein geografiko antolatu zirelarik 10 herrialde ezberdinetatik.\nGarai heroikoaren ezaugarri bereizgarrietako bat, aurretiaz mugaturik aurkitzen zen garrio eta komunikabide-teknologiaren garapena izan zen.\n\"\u2020 Espedizioa eman bitartean hildakoak.\"\nGeografia.\nOzeano Australeko uharteak.\n\"Sakontzeko, irakurri: \u00ab\u00bb.\"\nUharte antartikoak, zentzu hertsian, Antartikako kontinentearen inguruan aurkitzen diren irlak dira, Antartikako plakan kokatuak Konbergentzia Antartikoaren hegoaldean (zehazki, 60\u00b0 hego latitudeko paraleloaren hegoaldean). \nOzeanografia fisikoa.\nItsaslaster Zirkunpolar Antartikoa.\nItsaslaster Zirkunpolar Antartikoa Ozeano Australeko itsaslaster bat da, mendebaldetik ekialdera dabilena. Ozeano Atlantikoa, Pazifikoa eta Indiakoa lotzen ditu, eta haien arteko garraiobide nagusia izanik. Munduko ur-laster handiena da, 135 milioi metro kubiko garraiatuz segundoko (4.6\u00d7109 cu ft/s), munduko ibai guztien emaria baino 135 aldiz gehiago.\nLurraren errotazio-noranzko bera du, eta bera da Hego hemisferioko itsaslaster bakarra tropikoen arteko zonako itsaslasterren ekialdetik mendebalderako higidura konpentsatzen duena. Beraz, Itsaslaster Zirkunpolar Antartikoak ur epelak Antartikara iristea eragozten du, batetik, eta, horri esker, Antartikak bere inlandsis edo izotz-geruza gordetzen du; bestetik, Antartikatik datozen icebergak Ipar hemisferioan bezain latitude txikietara iristea eragozten du.\nLur-masek eta batimetriak nabarmen mugatzen dute itsaslasterra. Hego Amerikan hasita, lasterrak Drake pasaia zeharkatzen du, eta gero erdibitu egiten da. Beso bat, azalekoa eta epela, ekialderantz eta iparralderantz abiatzen da Malvinetako itsaslasterrean, eta beste beso bat, sakonagoa, ekialderago iristen da iparralderantz egin baino lehen. Indiako ozeanora iritsita, Kerguelen uharteetan erdibitu egiten da berriro, baina fluxu gehiena iparraldetik pasatzen da. Zeelanda Berritik hegoaldera jarraitzen du, eta deflexio bat jasaten du Pazifikoko hego-ekialdeko bizkarretik igarotzean.\nIturburuak.\nOzeano Australean iturburuak (ingelesez\": upwellling\") aurkitu daitezke, fenomeno ozeanografiko hauek itsas hondoko elikagaietan dentsoak diren urak azaleratzea eragiten dute. Haizearen, Coriolis efektuaren, eta Ekman garraioaren ondorioz ematen dira eta iturburu mota ezberdinak daude. \nOzeano Australean, kostaldeko iturburuak ematen dira, non haize korronteak kostaldeko ertzarekiko paralelo jotzen duten, itsas-korronteak eratuz. Korronte hauek Korioilus efekuaren ondorioz ezkerrerantz mugitzen dira hego hemisferioan eta gainazaleko ura Ekman garraio bidez kostaldetik urruntzen da, itsas-hondoko ur dentsoago batengatik ordezkatzen direlarik.\nRoss eta Weddell birak.\nRoss bira Antartikako ozeanoan gertatzen diren bi biretako bat da. Ross itsasoan kokatuta dago, eta erloju-orratzen noranzkoan biratzen da. Itsaslaster Zirkunpolar Antartikoaren eta Antartikako kontinente-plataformaren arteko interakzioaren ondorioz sortzen da. Biraren erdialdean itsasoko izotzak irauteko joera duela ikusi da.\nWeddel bira Antartikako ozeanoan gertatzen diren bi biretako bat da. Weddell itsasoan dago, eta erloju-orratzen noranzkoan biratzen da. Itsaslaster Zirkunpolar Antartikoaren eta Antartikako kontinente-plataformaren arteko interakzioaren ondorioz sortzen da bira.\nKlima.\nItsas uraren tenperatura -2\u00a0\u00b0C eta 10\u00a0\u00b0C (28\u00a0\u00b0F eta 50\u00a0\u00b0F) artean dago. Zikloi ekaitzak ematen dira, ekialderantz mugituz, kontinentea inguratzen dutelarik, eta maiz gogor bilakatzen dira izotz eta ozeano zabalen arteko tenperatura desberdintasunaren ondorioz. Ozeanoaren azalera 40\u00b0 Hego latitudearen eta Itsaslaster Zirkunpolar Antartikoaren artean zabaltzen da, bertan planetako haize bortitzenak ematen direlarik. Neguan, ozeanoa 65\u00b0 hego-latituderaino (Pazifikoaren noranzkoan) eta 55\u00b0 hego-latituderaino (Atlantikoaren noranzkoan) izozten da, gainazal tenperatura 0 \u00b0C (32 \u00b0F) azpiraino jaitsiz. Halaber, kontinentearen kosta batzuetan, barnealdetik datozen etengabeko haize katabatiko gogorrek itsasertza izotzik gabe mantentzen dute neguan zehar.\nHondamen naturalak.\nAntartikako mugako gertakizunak.\nKrisi klimatikoa.\nAntartika klima aldaketaren ondorioak gehien sentitzen diren lekuetako bat da. Tenperatura hamarkada bakoitzeko 0,5 \u00baC inguru igo da 1950etik. Horrela jarraitzen badu, izotza urtzen den heinean lur libre gehiago egongo da, beraz, seguruenik askoz ere eskualde berdeagoa izango da etorkizunean. Itsasoaren maila globala igotzen ari da glaziarren urtzearen, Groenlandiako eta Antartikako izotz geruzen urtzearen eta hedapen termikoaren ondorioz, isuriak handiak izanez gero itsas maila 2100ean 2 metro igotzeko aukerarekin.\nBaliabide naturalak.\nHego ozeanoaren baliabide naturalak ez dira oraindik ustiatu, baina kontinentearen gertutasunean gas- eta petrolio-hobi handiak daudela uste da. Gainera, urrea bezalako mineral baliotsuen metaketak espero dira, alubioi sedimentuetan aurkitu daitezkeenak prozesu sedimentarioetan grabitateak eragindako banaketagatik sortuak. Baita, manganeso noduluak, itsas hondoan nukleo baten inguruko burdin eta manganeso hidroxido geruza zentrokideek osaturiko arroka kontzentrazioak; nukleoa mikroskopikoa izan daiteke eta kasu batzuetan manganesozko mineral bilakatu kristalizazio prozesu bidez.\nAntartikako kontinentea estaltzen duen izotza munduan dagoen ur gez erreserba nagusia da; ia munduko ur gezaren %81a osatuz eta munduko pertsona guztiak hainbat hilabetez mantentzeko haina. Hori dela eta, hamarkada askotan zehar proposatu da Ozeano Australeko izozmendiak iparraldera, Australiara, atoitzea bertan landu daitezen, baina orain arte ez da horrelako proiekturik arrakastaz aurrera eraman.\nBiodibertsitatea.\nFlora.\nOrganismo autotrofo itsastarren bi ordezkari bakarrak itsas algak eta fitoplaktona dira; animalia itsastar asko, modu zuzen zein ez-zuzenean, fitoplaktonaren menpe bizi direlarik.\nAnimaliak edo Fauna.\nArrainak.\nKlima polar honetan ingurune hotzetan bizirauteko moldatu diren arrainak aurkituko ditugu, horretarako gorputzeko izotz-kontrako proteinen produkzioa emendatzen dutenak, gorputz barnean izotz kristalen sorrera emendatzea ekidinez. Ondorioz, gainontzeko ozeanoekin alderatuta, Ozeano Australean familia gutxi batzuetan bildutako arrain espezie urri daude. Gehienak Liparidae, Nototheniidae eta zoarzidoen (Zoarcidae) familietako kideak dira, blenido antartikoen azpiordeneko gainontzeko ezpezieekin batera Hego ozeanoko 320 espezie ezagunen %90 osatzen dutelarik; kontuan edukita, hamarnaka deskribatu gabeko espezie daudela, batez ere Liparidae familiaren barnean. Liparidae familiako espezieak ur sakonetan bizi diren bitartean, Nototheniidae familiakoak azaleko uretan aurkitu daitezke. Genero ugari bat \"Notothenia\" da.\nUr hauetan bizi den arrain ezberdinen beste adibide bat Channichthyidae familia da, Hego Ozeanoan soilik (Antartika eta Hego Amerikako kostaldeetan) bizi dena. Arrain hauek hemoglobinarik ez dutenez, haien odolak ez du kolorerik eta egunean zehar itsas hondoan egoten dira, gauean zehar ur-zutabeetan gorantz eginez krustazeoz elikatu ahal izateko. Aintzinan, \"Champsocephalus gunnari\" familia honetako espezie ugariena zen (kostaldean eta gune ez oso sakonetan bizi zena), baina XX. mendearen amaieran emandako gehiegizko arrantzaren ondorioz populazioak beherakada handia jasan zuen.\nBestalde, \"Dissostichus\" generoaren barnean bi espezie daude; Antartika kostaldeko \"Dissostichus mawsoni\" eta Patagoniako ur-subantartikoetako \"Dissostichus eleginoides\". Espezie hauek itsas hondoan, 100 eta 3.000 metro artean bizi dira eta 2 metroko luzera zein 100 kilogramorainoko pisua eskuratu ditzakete 45 urteraino biziz. Arrain hauek komertzialki arrantzatzen dira, gehiegizko arrantzaren ondorioz populazioen murrizpena eman delarik.\nEspezie aipagarri eta ezohikoa \"Pleuragramma antarctica\" da, Antartika inguruko uretan bizi den arrain benetan pelagiko bakarra kontsideratua.\nHegaztiak.\nOzeano hauetan endemikoak diren eta kontinenteko kostalde arrokatsuek zein inguruko irletan habiak sortzen dituzten 100 milioi baino hegazti gehiago daude; hauen artean albatrosak (\"Diomedea\" generoa), petrelak (\"Procellaria\" eta \"Oceanites\" generoak) eta fulmarrak, marikakak, ubarroiak, kaioak edo antxetak eta txenadak (\"Sterna\" generoa) aurkitzen dira. Hauez gain, Hego Georgiako uhertedian \"Anthus antarcticus\" espezie intsektiboroa aurki dezakegu, ur-gezetako ahateez gain.\nBestalde, hegan ezin duten pinguinoak hego hemisferioan bizi dira, gehienbat Antartikan kontzentratuz. Pinguinoen 18 espezie kontinentean bizi eta ugaltzen dira eta beste 4 espezie ur-subantartikoetako irletan. Aurki ditzakegun pinguinoen artean pinguino enperadorea (neguan ugaltzen den Antartikako animalia bakarra, bero mantentzeko lau luma geruzaz babestua), Adelia pinguinoa, Papuako pinguinoa, pinguino papozuria, Pinguino erregea eta \"Eudyptes chrysolophus\" daude\".\"\nUgaztunak.\nOzeano Australeko uretan Pinnipedia familiako eta zetazeo ordeneko hainbat espezie bizi dira.\nZetazeoen 10 espezie aurki ditzakegu ingurune hauetan, 6 bale aholatzak (Mysticeti parvordenekoak) -handiena balea urdina (\"Balaenoptera musculus\") da, Zere arrunta (\"Balaenoptera physalus\"), Ipar-zerea (\"Balaenoptera borealis\"), Ipar Atlantikoko sardako balea edo euskal balea (\"Eubalaena glacialis\"), Xibarta (\"Megaptera novaeangliae\"), Zere txikia (\"Balaenoptera acutorostrata\")- dira eta 4 odontozetoak -\"Kaxalotea edo zeroia (Physeter macrocephalus), Berardius arnuxii, Hyperoodon planifrons\" eta habitat honetako izurde bakarra \"(Lagenorhynchus cruciger)\"-. Espezie hauetako asko migratzaileak dira eta Antartikako negua heltzean ur tropikaletara bidaiatzen dute.\nHalaber, Antartikako uretan pinipedoen zazpi espezie aurki ditzakegu itsas txakur -\"Lobodon carcinophaga, Leptonychotes weddellii, Ommatophoca rossii\" eta \"Hydrurga leptonyx\"-, itsas lehoi edo otaria -\"Arctocephalus gazella\"- eta itsas elefanteen -\"Mirounga leonina\"- artean. Hauez gain, pinipedo arraro eta jarraitu bat dago, Zelanda Berriko otaria (\"Phocarctos hookeri\"); gehienbat ur-subantartikoetako Auckland uharteetan ugaltzen dena, nahiz eta aintzinan eremu zabalagoak erabiltzen zituen.\nAnimalia hauek Antartikako ingurune hotzetara egokitzeko gai dira ilaje geruza lodi bati edo azalari azpian loturiko gantz geruza sendo bati esker. Itsas elefanteena da espezie handiena, 4.000 Kg pisatzera heldu daitekeelarik eta itsas lehoiak txikienak dira, emeek 150 Kg pisatzen dituztelarik; bi espezie hauek bankisa edo itsas-izotzetik iparraldera bizi dira eta harem bidez ugaltzen dira hondartzetan.\nGainontzeko pinipedoak, itsas lehoien lau espezieak, bankisetan bizi dira eta ur azpian ehizatzen duten arren, lehorrean edo itsas-izotzetan ugaltzen dira. Bertan denbora asko igarotzen dute harrapari lehortarrik ez dutela aprobetxatuz eta munduko itsas txakurren biomasaren %50 osatzen dute. \"Lobodon carcinophagus\"-ek 15 milioiko populazioa osatzen dute, munduko animalia zabalduenetarikoak bilakatuz eta \"Leptonychotes weddellii\" (hegoalderantz urrunagoen bizi den itsas txakur espeziea) bezala, koloniatan bizi dira; \"Hydrurga leptonyx\" eta \"Ommatophoca rossii\" ordea, bakarka.\nKrustazeoak.\nKrill-a ozeanoko kate trofikoaren oinarria da, plaktonaz elikatu eta gainontzeko animalien (arrain, hegazti, pinipedo eta zetazeoen) elikagaia delako. Krustazeo igerilari aske honen 5 espezie aurkitu dira Ozeano Australean. \"Euphausia superba\" munduko animalia ugarienetakoa da, eta hego hemisferioko krill espezie ugariena, 500 milioi tonako biomasarekin. Banako bakoitzak 6 zentimetro neurtzen eta 1 gramo pisatzen ditu. Neguan, janaria urria denean, krill-ak gaztedi fase txikiagora bueltatzen dira, beren gorputza elikatzeko erabiliz. Krill taldeek hainbat kilometroko hedadura lortu dezakete, metro karratuko 30.000 banakorekin eta ura kolore gorriko bilakatuz. Normalean taldeak ur sakonetan mantentzen dira egunean zehar, eta gaua heltzean planktonez elikatzeko igo. Aipatu bezala, animalia handiago asko krill-aren menpekoak dira beren biziraupenerako.\nKrustazeo bentiko askok ez dute urtaroko ugaltze-zikloa eta kumeak kumaldi-poltsa batean hazten dituzte. \"Glyptonotus antarcticus\" isopodo bentiko ezohiko handia da, 20 zentimetroko luzera eta 70 gramoko pisua eskura ditzakeelarik. Amphipoda ordena, krustazeo bentikoen talde oso dibertsoa da, Konbergentzia Antartikoaren hegoaldean bizi diren 600 espezie ezagunekin eta oraindik deskribatu ez diren beste hainbat. Orden honetako banako handiek, bereziki Epimeriidae familiakoek 8 zentimetrorainoko luzera eduki dezakete.\nBeste animalia taldeak.\nKelizeratuen artean, pantopoda edo itsas-armiarma motelak ohikoak dira Hego Ozeanoan, pantopoda guztien artean tamaina handienekoak habitat honetan bizi direlarik, batzuetan giza eskua hainako tamainara haziz. Itsas hondoan ugaltzen diren koral, belaki eta briozoez elikatzen dira. Molusku urtar asko aurkitu daitezke Antartikan. \"Adamussium colbecki\" bezalako bibalbioak itsas hondoaren inguruan mugitzen dira; aldi berean, \"Laternula elliptica\" gordelekuetan bizi da, bere gaineko ura filtratuz.\nHego Ozeanoan 70 zefalopodo espezie inguru daude; guztietan handiena txipiroi erraldoia edo antartikako txipiroia (\"Mesonychoteuthis hamiltoni\") da, 14 metroko luzerara heldu daitekeena eta munduko ornodun handienen artean kokatzen dena. \"Onykia ingens\" edo \"Moroteuthis ingens\" ur-subantartikoetako harrapakin nagusia da, hainbat ornodunek ehizatua. \nItsas trikuen \"Abatus\" generoko banakoak sedimentua zulatzen du, bertan aurkituriko elikagaiak janez.\n\"Salpa thompsoni\" eta \"Ihlea racovitzai\" Antartikako uretan ohikoak diren salpa tunikatuen espezieak dira. \"Salpa thompsoni\" izoztz gabeko guneetan aurkitzen da, \"Ihlea racovitzai\" ordea, latitude altuagoetan izotz inguruan aurkitzen da.Balio elikagarri baxua dutenez, gehienbat arrainek jaten dituzte, hegaztiak eta itsas ugaztunak bezalako animalia handiagoek soilik janari eskasiaren aurrean ehizatzen dituztelarik. Antartikako belakiak luzaroan bizi dira. Ingurumen aldaketekiko sentikorrak dira, sinbiosian dituzten mikroorganismoen komunitateen espezifitateari esker. Hori dela eta, ingumen-osasunaren adierazle bezala erabiltzen dira.\nEkonomia.\nHistorikoki, Antartikako ekonomia balea eta foken ehizan oinarritu da. Balea arrantza Antartikako uretan XIX. mendean hasi zenean, Industria Iraultza garatu zen. Industralizazioak zekartzan berrikuntza eta teknika-aurrekariek lehengai askoren eskaera emendatu zuten (lanpara erregaia, labaingarri industriala edo gantz-jangarriak, eta hauek egiteko behar zen lumera). \nOndorioz, behar zen lumera eskuratzeko, arrantzaleek baleen ustiapen intentsiboari ekin zioten. 1800eko hamarkadako itsasontzi arrantzari gehienen itua xibartak izan ziren, hamarkada bakarrean xibarten populazioak beherakada handia jasan zuelarik, espezie honen banakoak aurkitzea oso zaila bilakatuz. Hala, xibartak aurkitu ezin zirenenan, jomuga hurrengo balea espezie errentagarrienera igaro zen, balea urdinetara.\nBale kantitate gehiago ehizatu ahal izateko, teknologia berria ere garatu zen arrantzan; arpoiak eta kanoiak zeramatzaten lurrun-makinek propultsaturiko ontzi mekanikoak, arpoi leherkorrak, besteak beste. Berrikuntza hauek bale arrantza efizienteagoa egin zuten, eta aurretiaz ehizatzeko azkarregiak ziren espezieak (balea urdinak eta zere arruntak) harrapatzeko aukera eman zuten. Hala, XIX. mende amaieran eta XX. mendearen hasiera bale arratzaren garai modernoa hasi zen.\nGauza bera gertatu zen 40ko hamarkadan zere arruntekin, kaxaloteekin, ipar-zereekin eta minke baleekin.\nXVIII. eta XIX. mendeetan itsas-txakur edo fokak hegoaldeko uretatik desagertu ziren, James Cook-ek 1775ean Hego Georgoako uhartea aurkitu ostean bertako itsas-txakur populazio handien ehizari ekin zietelarik. 1822 urterako, bertako itsas-txakur populazioa ia erabat irangituta zegoelarik. Izan ere, garaian itsas-txakur larruak modan zeuden jantziak egiteko orduan, Europan eta Ipar Amerikan eskari handian zeudelarik."}
{"id": "41123", "revid": "6327", "url": "https://eu.wikipedia.org/wiki?curid=41123", "title": "Indiar Ozeanoa", "text": ""}
{"id": "41124", "revid": "512", "url": "https://eu.wikipedia.org/wiki?curid=41124", "title": "Muted", "text": "Muted 2003. urtean Abadi\u00f1on (Bizkaia) desagertutako PSYC taldeko partaideekin (Dani, Ander, Ruben, Aitzol eta Christophe) sortutako euskal taldea da. Azken belaunaldiko metala, garapen elektronikoak eta garrasiez gain ahots melodikoak elkartzen dituzte abestiak sortzerakoan.\nIbilbidea.\nUrte bereko abenduan, 6 abesti sortu berriak zituztela baliatuz Berrizko \"Aldapa\" lehiaketara aurkeztea erabaki zuten, bertan beraien lehen kontzertua eskainiz. Lehiaketako lehenengo saria irabazi zuten, hau da, estudio profesional batean (Lorentzo Recors) maketa bat grabatzeko aukera.\nLehiaketa irabaztean Edu (gitarrista) taldera sartu zen, gaur egun ezagutzen dugun MUTED seikotea osatuz. 2004ko martxoan beraien lehenengo maketa grabatu zuten bost abestirekin (Heriotza, Ez naiz gai, Galdera gehiegi, denok berdin eta aldatu). Maketa honek Euskal Herri guztitik kontzertu desberdinak eskaintzeko aukera eman die. Aldi berean Gorkaren (Berri Txarrak) kolaborazioarekin grabatutako \"Ez naiz gai\" abestiaren lehen bideoklipa grabatu zuten. 2004. urtean zehar maketa lehiaketa desberdintara aurkeztu ziren, Bilbovision-eko bigarren saria, Euskadi Gazteako 14. maketa Lehiaketako entzuleen sariaren bigarren tokia, eta Debagoienako Danbaka lehiaketako finalistak suertatuz. Azken lehiaketa honetako finala (2004ko abendua) beste bi talderekin lehiatu zuten kontzertu batean, emanaldi honetan bertan izan ziren Ohiukarekin lehenengo kontaktuak, beraien lehenengo diska grabatzeko aukera emango zien kontratu diskografikoan bukatuz.\n2005aren hasieran beraien lehen diskoa izango zen \"Sarean\" argitaratu zuten."}
{"id": "41125", "revid": "1484", "url": "https://eu.wikipedia.org/wiki?curid=41125", "title": "Ozeano Artikoa", "text": "Ozeano Artikoa Lurreko bost ozeanoetatik txikiena da. 14 milioi kilometro koadro da luze-zabalean, eta Iparburuan du erdigunea.\nGeografia.\n14.090.000 kilometro koadroko eremua hartzen du. Iparraldeko lurburu inguruko eskualde osoa hartzen du. Iparburua ozeanoaren erditsuan aurkitzen da. Errusia, Kanada, Groenlandia, Islandia, Norvegia eta Estatu Batuak (Alaska) ditu inguruan. Ozeanoaren kanpoaldean badira zenbait uharte, baina erdian ez dago batere; erdian igeri dagoen izotz masa erraldoia da, hain zuzen ere, Ozeano Artikoa. Izotz masa poliki-poliki mugitzen da erlojuaren orratzen norabidean; hamar urte behar ditu itzuli osoa egiteko lurburuaren inguruan. Berez, ezin konta ahala izotz uharte erraldoi dira, etengabe elkar jotzen eta igurzten. Itsasoa agerian uzten duten tarte txiki asko ere badira.\nOzeano Artikoko ur laster handiena Groenlandia eta Svalbord (Norvegia) uharteen artetik sartzen eta irteten da. Ur horren % 2 baizik ez da izotz gisa irteten \u2013izotz masa handitik askatutako puskak dira, izozmendiak\u2013, baina gutxi izanagatik arazo asko eta handiak sortzen ditu. Nahiz eta izozmendien mugimenduak satelite eta radar bidez etengabe kontrolatzen diren, ontzi asko hondarazi dituzte.\nKlima.\nKlima izugarri hotza da. Batez besteko tenperatura, haren uretan, -2\u00a0\u00b0C da.\nLandaredia eta fauna.\nIzotz masak eguzki argia itsas azpira iristea eragozten du, eta fotosintesia \u2013ezinbestekoa landareak hazteko\u2013 galarazten. Izotz geruzaren azpian, beraz, ez da fitoplankton pixka bat besterik hazten, eta hori izanik ozeanoko elikagai bakarra, bertan bizi den arrain kopurua oso txikia da. Oro har, Ozeano Artikoak beste ozeanoek baino hamar aldiz landare eta animalia gutxiago du. Nolabait esateko, ur izoztuzko basamortu moduko bat da. Ertzetan, baina, Ozeano Atlantiko eta Pafizikoko urekin bat egiten duen aldean, animaliak arazorik gabe ugaltzen dira. Arrain eta hegazti ugari dago. Besteak beste fokak, mortsak eta hartzak bizi dira inguru hartan.\nOzeano Artikoaren ustiaketa.\nZibilizazio modernoa indarrez sartu bada ere eremu hartan, eskualde artikoetako jatorrizko biztanleetako askok beren bizimodu tradizionalari eutsi diote, elur oreinen zaindari eta ehiztari gisa. Inuitak izotz eremuaren ertzean bizi dira, eta ehizatik eta arrantzatik ateratzen dute bizimodua.\nEuropako lehen esploratzaileak Ozeano Artikoan zehar Europa eta Sortaldea lotuko zituen pasabidea aurkitzen ahalegindu ziren, eta esploratzaile modernoek klima eta zientzia ikerketak egiten dituzte bertan. Ozeano Artikoa inguratzen duten lurretan petrolioa, gasa eta beste zenbait mea aurkitu izanak interes ekonomiko handiak piztu zituen 1960 ondoko urteetan.\nErrusiak du kosta zatirik luzeena Ozeano Artikoan, eta ustiatu gabeko bere petrolio baliabideen % 70 iparralde horretan ditu. Kanadak ere kosta zati luzea du Artikoan eta petrolio, gas, ikatz eta beste mea baliabide ugari ditu. Alaskako kostalde artikoan petrolio erreserba erraldoiak aurkitu ondoren, Estatu Batuek oliobidea jarri zuten Prudhoe Badiatik (iparraldean) Valdez porturaino (hegoaldean).\nOzeano Artikoaren hondoa ere ustiatu gabe dago oraingoz. Jarduera horrek guztiak ingurumen arazo handiak sortu ditu animalien habitatean eta bizimoduan, eta petrolio isurien arriskua handia da. Artikoko ekosistema oso hauskorra da, eta kutsadurak ondorio ikaragarriak izango lituzke."}
{"id": "41126", "revid": "119347", "url": "https://eu.wikipedia.org/wiki?curid=41126", "title": "Nuuk", "text": "Nuuk (danieraz \"Godth\u00e5b\") Groenlandiako hiriburua eta hiri nagusia da, herrialdeko hego-mendebaldean kokatuta dagoena.\n2005ean 14.501 biztanle zituen."}
{"id": "41127", "revid": "1545", "url": "https://eu.wikipedia.org/wiki?curid=41127", "title": "Groenlandiera", "text": "Groenlandiera (\"kalaallisut\") eskimo-aleutiar hizkuntza nagusia da. 54.000 pertsonak hitz egiten dute Groenlandian (\"Kalaallit Nunaat\"): han, ofiziala eta mintzatuena da. Groenlandierazko hiztun gehiago daude beste hiztun eskimo-aleutiar guztiek (tartean inuktituterazkoak) bat eginda baino.\nHaren familiako beste hizkuntzak bezala, polisintetikoa eta ergatiboa da. Ia ez du hitz elkarturik. Groenlandian hiru aldaera nagusi daude: iparraldeko, mendebaldeko eta ekialdeko groenlandiera. Mendebaldeko groenlandierari, hiztun gehiago dituenari, \"kalaallisut\" esaten zaio. Iparraldekoa, \"inuktun\" izenekoa, Qaanaaq (Thule) inguruan mintzatua da eta inuiterarekin lotura estua du."}
{"id": "41128", "revid": "96586", "url": "https://eu.wikipedia.org/wiki?curid=41128", "title": "Baruch Blumberg", "text": "Baruch Samuel Blumberg (New York, 1925eko uztailaren 28a - Mountain View, Kalifornia, 2011ko apirilaren 5a) estatubatuar medikua izan zen.\n1951n Medikuntzan lizentziatu zen Columbia Unibertsitatean (New York).\nB hepatitiaren birusa deskubritu eta haren aurkako txertoa garatu zuen.\n1976an jaso zuen Medikuntzako Nobel saria."}
{"id": "41129", "revid": "219", "url": "https://eu.wikipedia.org/wiki?curid=41129", "title": "Baruch S. Blumberg", "text": ""}
{"id": "41130", "revid": "56334", "url": "https://eu.wikipedia.org/wiki?curid=41130", "title": "George Whipple", "text": "George Hoyt Whipple (Ashland, New Hampshire, 1878ko abuztuaren 28a \u2013 Rochester, New York, 1976ko otsailaren 1a) mediku estatubatuarra izan zen.\nAnemia eta gibeleko gaixotasunen arteko harremanak ikertu zituen. Denborarekin, bere izenarekin bataiatu zuten Whippleren gaixotasuna.\n1934an Medikuntzako Nobel saria eskuratu zuen George Minot and William P. Murphyrekin batera."}
{"id": "41133", "revid": "96586", "url": "https://eu.wikipedia.org/wiki?curid=41133", "title": "Triton (satelitea)", "text": "Triton Neptunoren satelite handiena da. 2706 km diametroa du. Izotzez eta arrokaz konposatuta dago. Tritonen ezaugarri orbitalek diote Kuiper gerrikoko gorputz bat zela eta Neptunoren grabitateak harrapatu zuela. Eguzki-sistemaren gorputz hotzena izango da beharbada (\u2212235\u00a0\u00b0C). William Lassellek aurkitu zuen, Neptuno baino 17 egun geroago. Hain hotza izan arren, Tritonek nitrogenozko geyserren aktibitate nabarmena du, Voyager 2 zundak aurkitu zuenez. Tritongo elurrak tonu arrosa du. Neptuno orbitatzen duen esfera formako satelite bakarra da."}
{"id": "41134", "revid": "371", "url": "https://eu.wikipedia.org/wiki?curid=41134", "title": "Artur Mas i Gavarr\u00f3", "text": ""}
{"id": "41136", "revid": "56334", "url": "https://eu.wikipedia.org/wiki?curid=41136", "title": "Camillo Golgi", "text": "Camillo Golgi (Corteno Golgi, Brescia, Lombardia, 1843ko uztailaren 7a \u2013 Pavia, Pavia, Lombardia, 1926ko urtarrilaren 21a) zientzialari eta mediku italiarra izan zen. 1906an Medikuntzako Nobel saria jaso zuen, Santiago Ramon y Cajalekin batera.\nMedikuntza Paviako uniberstitatean ikasi zuen, 1865ean bere burua graduatuz. Nerbio-sistema ikertzen sakon jardun zuen. Halaber malariaren prozesu mikrobiologikoa aztertu zuen, \"Plasmodium\" protozooarena alegia.\n1898an zeluletako Golgi aparatua identifikatu zuen, eta bere omenez izendatu."}
{"id": "41137", "revid": "5834", "url": "https://eu.wikipedia.org/wiki?curid=41137", "title": "Enigma (kriptografia)", "text": "Enigma zifratu errotatibozko makina bat da, mezua zifratu nahiz deszifratzeko balio duena. Bigarren Mundu Gerran erabili zen nagusiki.\nAlexander Koch holandarrak asmatu zuen, geroago Arthur Scherbius Alemaniarrak patentea lortu eta hainbat aurrerapen egin zituelarik.\n1920an hasi zen erabiltzen. TYPEX edo SYGABA Enigmaren beste izen batzuk dira, beste herrialde batzuetan Ingalaterran eta Amerikan hurrenenez hurren, erabiliak, . Bere funtzionamendua elektriko-mekanikoa dela esan daiteke. Teklatuaren bidez hizkiak sartu eta makinaren barruko mekanismoekin hizkien ordezkapenak egiten ziren. Beraz, ordezkatze metodoa erabiltzen du (fluxuzko zifratzea).\nHistoria.\nEspainiako Gerra Zibilean makina honen bertsio bat erabili izan zen. Baina Bigarren Mundu Gerran izan zuen erabilera handiena, Alemaniarrek euren mezu gehienak bidaltzeko erabili baitzuten. Bertan bere kodea apurtua izan zen eta horren ondorioz aliatuek garrantzi handiko mezuak deszifratu ahal izan zituzten. Naziek gerra galtzeko pisuzko arrazoia izan zela jotzen da.\nAlemaniarrek Enigma makinaren zifratzea apurtezina zela pentsatzen zuten, baina oker zeuden. Poloniarrek Berlinetik Varsoviara bidalitako Enigmaren antzeko makina bat atzeman zuten. Ez zen Enigma makina bera, baina bertsio militarren makinaren ideia bat izateko balio izan zuen. Marian Rejewski poloniarra izan zen makinak nola funtzionatzen zuen asmatu zuen lehena metodo matematiko eta estatistikoak erabilita.\nRejewski mezu guztien hasieran mezuaren kodea 2 aldiz errepikatzen zela konturatu zen. Kode hau zifratu ezkero, kateatuak zeuden hainbat hizki sortzen ziren.\nEsaterako: QRSQRS mezua zifratu ondoren JXDRFT sortzen zela ikusi zuen. Beraz, J eta R, X eta F, D eta T hizkiak kateatuak zeudela konturatu zen.\nHori egin ondoren \"Bomba\" izeneko makina paralelo bat eraiki zuen.\nOrain konbinazioak gutxiagoak ziren beraz eskuz egin ahal ziren."}
{"id": "41138", "revid": "56334", "url": "https://eu.wikipedia.org/wiki?curid=41138", "title": "Emil Theodor Kocher", "text": "Emil Theodor Kocher (Burgdorf, Berna, 1841eko abuztuaren 25a \u2013 Berna, 1917ko uztailaren 27a) mediku suitzarra izan zen.\nZ\u00fcrich, Berlin, Londres eta Vienan ikasi zuen, Bernan doktoratuz 1865ean. Goloaren diagnostikoa eta tratamendua sakon ikertu zuen. 1909an eskuratu zuen Medikuntzako Nobel saria."}
{"id": "41140", "revid": "119347", "url": "https://eu.wikipedia.org/wiki?curid=41140", "title": "Euskara Kultur Elkargoa", "text": "Euskara Kultur Elkargoa Iru\u00f1ean 1998. urtean sortutako fundazioa da, Nafarroan euskara eta euskal kultura bultzatzeko asmoz.\n2015ean bere jarduerei utzi zien, eta aitzina eramaten zituen egitasmoak bertan behera utzi edo beste erakunde zenbaiten esku utzi, hala nola \"Mikro-Ipuin lehiaketa\".\nArturo Kanpion jaunak 1876an sortutako \"Nafarroako Euskara Elkargoa\" erakundearen helburuak berreskuratu eta gaurkotu nahi ditu Euskara Kultur Elkargoak, hots, \"Euskal Herriko euskal hizkuntza, literatura eta historia gorde eta zabaldu, gure legeria ikasi eta herrialdearen ongizate moral eta materialaren alde lan egin\".\nElkargoaren xedeen artean ahaleginak eta borondateak biltzea zegoen eta, era berean, Nafarroako izaera baldintzatu duten zatiketak gainditzea. Beraz, elkarrizketa eta jarduketa ildoa lantzen zuen, adostasunetik edo desadostasunetik Nafarroan euskara eta euskal kulturaren aldeko lanean ari diren guztiekin.\nNafarroako Euskara Elkargoak mahai-inguruak, foroak, hitzaldiak antolatu zituen: liburuak eta komunikazioak argitara eman; aurrematrikulazio kanpainetan parte hartu, eta abar. Eta hori guztia, euskaldunak beren hizkuntzaz harro senti daitezen, eta euskaldun ez diren nafarrek hori ere beren hizkuntza dela jakin eta onar dezaten.\nNafarroako Euskara Elkargoak \"Artekaria\" sortu zuen, hots, erkidegoan eta maila guztietan euskararen erabilera bultzatzeko eta euskaldunen hizkuntza eskubideak zaintzeko ekimena. \"Sarea\" ere osatu zuen, Nafarroan euskara eta euskal kulturarekiko egiten denaz -eta egiten ez denaz- informazio zehatz eta mugatua emateko tresna interaktibo eta dinamikoa."}
{"id": "41158", "revid": "105290", "url": "https://eu.wikipedia.org/wiki?curid=41158", "title": "Golo", "text": "Golo edo bozio tiroide guruinaren handitzea da. Sistema endokrinoaren gaixotasuna denez, Endokrinologia espezialitatea berataz arduratzen da.\nEmil Kocher mediku suitzarrak 1909an lortu zuen Medikuntzako Nobel saria goloaren inguruan berak egindako ikerketagatik.\nZergatiak.\nKausarik ohikoena iodoren gabezia da, eta eskualdeka agertzen da munduan zehar. \"golo endemikoa\" izena hartzen du, tokiaren arabera agertzen delako.\nBeste zergati batzuk:\nFisiologia.\nBestela, tiroideko hormonen arabera, hiru egoeratan egon gaitezke goloa edukita:\nTratamendua.\nArnasbideak oztopatzen dituenean edo bestelako konplikazio mekanikoak gertatuz gero, kirurgia erabili egin behar da guruina kentzeko. Beste kanponketa merkeagoa eta errazagoa, gatz iododuna sendabide eraginkorra izango litzateke gaixotasun honentzet."}
{"id": "41159", "revid": "55664", "url": "https://eu.wikipedia.org/wiki?curid=41159", "title": "Tiroide", "text": "Tiroidea (antzinako grezieraz: \u03b8\u03c5\u03c1\u03b5\u03bf\u03b5\u03b9\u03b4\u03ae\u03c2, \u00abezkutu formakoa\u00bb) laringearen aurrealdean eta behealdean dagoen guruin endokrinoa da. Haren aurrean tiroide kartilagoa dago, kalean \"zintzur-korapilo\" edo \"zintzur-sagarra\" deitzen dena.\nAnatomia.\nTiroidea lepoaren erdialdean, trakearen aurrealdean, dago, izen bereko kartilagoak babestuta. Arrautza itxurako bi gingil ditu, istmo batez lotuak. Istmo horretatik, zenbaitetan, hirugarren gingil bat ateratzen da (\"erdiko gingila\" edo \"Lalouetteren piramidea\"). Arteria eta nerbio ugari ditu.\nTiroidearen inguruan guruin paratiroideak daude.\nFisiologia.\nGuruin honetan, iodo ionikotik abiatuta, tiroidearen hormonak (T4 edo tiroxina eta T3 edo tri-iodotironina) sintetizatzen dira, hipofisitik datorren TSHk aginduta. Haien bidez oinarrizko metabolismoa, hazkuntza eta ehunen bereizketa erregulatzen ditu tiroideak. Beste alde batetik, bertan sortzen da kaltzitonina ere, kaltzioaren metabolismoa kontrolatzen duena.\nTiroidearen jarduera jaio aurretik hasten da, eta zahartzaroan ahitzen. Handiagoa da emeena, eta sexu zikloan, haurdunaldian, bular ematean eta menopausian aldatzen da, bai neurriz, baita eginkizunez ere. Arrengan zein emeengan aldatu egiten da urtaroaren arabera: txikiagoa da eta iodo gehiago du uda amaieran eta udazken hasieran."}
{"id": "41161", "revid": "1491", "url": "https://eu.wikipedia.org/wiki?curid=41161", "title": "Euskal Herriko Meatzaritzaren Museoa", "text": "Euskal Herriko Meatzaritzaren Museoa Gallartan dago ikusgai, Abanto-Zierbena udalerri bizkaitarrean. Museoaren kokapenak badu arrazoi sendoa, izan ere hala herria nola eskualde osoak, Meatzaldea izenekoak, lotura handia eduki du meatzaritzaren jarduerarekin. Kontxa II. aire zabaleko meatzaren ondoan dago museoa, bertatik Euskal Herri osoko altuera gutxieneko puntua da (aire zabalean), itsas mailaren azpitik 20 metrora.\n1986an sortutako \"Meatzari Museoa Kultur Elkartea\" delakoa sustatzaile nagusia izan da. Entitate sustatzaile honek museoaren parte izaten jarraitzen du (2018), eta bere partaide guztiak bolondresak dira.\nMuseoaren eraikina.\nAbanto eta Zierbenako udalak Casto de Zabala arkitektoari ardura eman zion Gallartako abere-hiltegiaren diseinua egin zezan.\nHiltegiaren kokapena ezin hobea zen begiralde eta aireztapenari dagokionez, Gallarta zaharraren sarreran egongo zen, Gallartatik Ortuellarako errepidearen eskuinaldean hain zuzen.\n1908. urtean ireki zuten eta bere jarduera 1990. urtean eten zen. Herriko abere-hiltegi honen eta inguruetako beste askoren itxiera euren kalterako izan da, eskualdeko abere-hiltoki handiak indartuz.\nGaur egun udal hiltegi zaharra, eraldaketa baten ostean, meatzaritzaren museo bilakatu da. Bizkaiko meatz guztietatik bildutako tresna, makina, mineral, dokumentazio, argazki...ikus ditzakegu bertan, baita Euskal Herriko bagoi eta bagoneten bildumarik zabalena ere.\nEtorkizuna.\nEtorkizun hurbilera begiratuz museoak handiagotuko du bere erakusketa eremua, ondoan eraiki berri duten eraikinari esker. Bilboko IMB arkitektura estudioek diseinatu duten eraikin modernoa da Kontxa II. meatzaren ertzean dagoena. 5 metroko luzera duen erlaiz deigarrian begirategi bat zabaldu da, horrela bisitariek aire zabaleko meatzaren ikuspegi izugarriaz gozatzeko aukera dute. Barruko erakusketa lekuaz gain, kanpoan aisialdirako beste eremu berri bat atonduko dute. Bertan meatzetako tresna eta makinaria handiak kokatuko dituzte.\nToki berri honek ondoan dagoen museoa osatuko du.\nHelburuak.\nEuskal Herriko meatzaritzaren kultura eta historia ikertzea eta hedatzea du helburu, bereziki Bizkaiko Meatzaldeari dagokionez.\nMuseoaren kudeaketa.\nMuseoaren kudeaketa \"Euskal Herriko Meatzaritzaren Museoaren Fundazioa\"ren bidez egiten da. Fundazioaren Patronatuan Udalak zein Meatzari Museoaren Kultur Elkarteak hainbat ordezkari dutelarik. Udalak 3 ordezkari eta Meatzari Museoaren Elkarteak 6 ordezkari. Carmelo Uriarte Olano da (2018) Fundazioaren presidente erakunde hau sortu zenetik.\nBestalde Museoaren kudeaketan elkartearen bolondresek (40 inguru 2018an) parte izaten jarraitzen dute."}
{"id": "41164", "revid": "15795", "url": "https://eu.wikipedia.org/wiki?curid=41164", "title": "Bizkaiko udalerriak populazioaren arabera ordenatuak", "text": ""}
{"id": "41165", "revid": "1545", "url": "https://eu.wikipedia.org/wiki?curid=41165", "title": "Bizkaiko demografia", "text": "2005ean 1.135.847 biztanle zituen Bizkaiak. Dentsitatea 512.34 biz/km2ekoa da. Bi datu hauekin Euskal Herriko herrialderik populatuena da. Espainiako probintzien artean dentsitate altuena duen 3.a da eta populazioari dagokionez 9.a.\nBiztanleria.\nBiztanleriaren eboluzioa sexuaren arabera banatzen badugu honakoak dira datuak:\nEskualdeen arabera banaketa egitekotan populazioaren gehiengoa Bilbo Handian bizi da. Hala ere populazioa asko murriztu da 1981etik 2001erako tartean. Mungialdean, kontrara, igo egin da.\nJaiotzak eta heriotzak.\nHurrengo grafikatan ikusten denez azkeneko hamar urteetatik guztietan heriotza gehiago egon dira jaiotzak baino. Bakarrik 2007ean jaio dira emakumezko gehiago hil direnak baino. Datu hauek argi uzten dute populazioaren jaitsiera natural bat dagoela. (Iturria: Eustat)\nMigrazioak.\nMigrazioei dagokionez bi tendentzia nagusi eman izan dira azkeneko urteetan. Hasiera batean 1980ko hamarkadako industria krisiaren ondorioz aurreko hamarkadetan etorritako hainbat langile berirro ere euren jaioterrietara itzuli ziren, saldo negatiboa emanez. Baina 2000 urtetik aurrera tendentzia hori alderaztu eta saldoa positiboa da. Ez dago ezberdintasun handirik migrazioetan gizon eta emakueen artean.\nHerrigunerik populatuenak.\nEustaten 2016ko datuei erreparatuz, Bizkaiko 10 udalerri populatuenak hauek dira:\nBizkaiko 10 udalerri nagusiak hauek dira:\nPopulaziorik txikiena duen herria Arakaldo da, 95 biztanlerekin."}
{"id": "41166", "revid": "9331471", "url": "https://eu.wikipedia.org/wiki?curid=41166", "title": "Hizkuntza zeltak", "text": "Hizkuntza zelta edo keltak protozeltatik eratorritako hizkuntzak dira. Indoeuropar familiaren adar bat eratzen dute, italikoaren oso hurbilekoa. K.a. lehen milurtekoan, Europako eremu zabal batean mintzatzen ziren, Bizkaiko golkotik Ipar itsasoraino, eta Rhin ibaitik Itsaso Beltzeraino. \nEgun, batik bat Britaniar Uharteetara eta Frantziako Bretainiara mugatuta daude, nahiz eta Kanada ekialdeko, Patagoniako, AEBetako eta Australiako diasporako talde batzuetan ere hitz egiten diren.\nSailkapena.\nHizkuntza zeltak lau azpifamiliatan sailkatzen dira:\nZeltaren zatiketa hau K.a. 1000 inguruan gertatu zen. Aurreko zeltak urna-zelai kulturarekin eta Hallstatt eta La T\u00e8ne kulturekin lotzen dira.\nLexikoa.\n\u2020 Latinaren mailegua."}
{"id": "41167", "revid": "9347779", "url": "https://eu.wikipedia.org/wiki?curid=41167", "title": "Arkaitz Gartziandia", "text": "Arkaitz Gartziandia (Donostia, 1983ko abuztuaren 3a) aktore euskalduna da.\nKanpo estekak.\nhttps://www.youtube.com/watch?v=FG3TcrR-VkA"}
{"id": "41169", "revid": "6950", "url": "https://eu.wikipedia.org/wiki?curid=41169", "title": "Ingeniaritza zibil", "text": "Ingeniaritza zibila edo herri-lanen ingeniaritza obra publikoekin zerikusia duen ingeniaritza adarrari esaten zaio. Besteak beste, zubi, errepide, trenbide, urtegi, portu, ur-horniketa eta horien pareko elementuen ingeniaritza lanei dagokie. Alor asko jorratzen dituen ingeniaritza da, lehenengoetako ingeniaritza izaki.\nIngeniari zibilak dira ingeniaritza arlo hau garatzen duten pertsonak. Hegoaldean Portu, Ubide eta Bide ingeniari bezala dira ezagunak, gazteleraz hala deitzen baitzaie (\"Caminos, Canales y Puertos\"). Iparraldean berriz Zubi eta Errepide ingeniaria (\"Ponts et Chauss\u00e9es\").\nHistoria.\nIngeniaritzaren adarrik zaharrenetarikotzat jo dezakegu herri-lan ingeniaritza. Ingeniaritza zibilaren sorkuntza eredu ditugu egiptoarrek eraikitako ubide sareak, Nilo ibaiak gainezka egiten zuenean ura landa soroetara garraiatzeko; guztiok ezagunak ditugun erromatar zibilizazio garaian eraikitako zubi, errepide, portu eta ubideak, gaur egun ere zutik dirautenak.\nIngeniaritza zibila ordea, gaur egungo ezaugarriekin, XIX eta XX. mendeetako aurkikuntzek sortu zuten; matematikaren garapena, burdin ekoizpenaren hobekuntzak eta hormigoi armatuaren asmakuntzak aldaketa ugari ekarri zizkioten ingeniaritza arlo honi. Castigliano, Mohr edo Navieren ikerketek, egituretan eragindako indarrek bertan sortutako esfortzuak analitikoki ikertzeko gaitasuna eman zioten herri-lan ingeniaritzari.\nAltzairu ekoizpenaren hobekuntzak, ezpurutasunak txikituaz, bere erresistentzia handitzea lortu zuen eta altzairugintza prozesu berriek luzerak eta kalitate handiagoko piezak ekarri zituen. Baldintza hauetan egiturak askoz ere arin eta lerdenagoak erdietsi zitezkeen.\nHormigoi armatuaren asmakuntza eta garapenak, frantses ingeniarien asmakuntza da, iraultza suposatu zuen herri-lanetan. Material honek, altzairuarekin alderatuz, erresistentzia oso altuak lortu prezio oso baxuan eta mantenimendurik gabe lor litezke.\nGaur egun, ingeniaritza zibilak garapen etengabean dihardu, informatika eta material berriei esker.\nIngeniaritza zibilaren arloak.\nIngeniaritza zibilak obra publikoarekin zerikusia duten arloak jorratzen ditu batez ere, besteak beste:"}
{"id": "41170", "revid": "8756027", "url": "https://eu.wikipedia.org/wiki?curid=41170", "title": "Ingeniari zibil", "text": "Ingeniari zibila edo herri-lanen ingeniaria ingeniaritza zibilaren ikasketak egin dituen pertsonari deitzen zaio.\nHegoaldean Portu, Ubide eta Bide ingeniari bezala da ezaguna, gazteleraz hala deitzen baitzaio (\"Caminos, Canales y Puertos\"). Iparraldean berriz Zubi eta Errepide ingeniaria (\"Ponts et Chauss\u00e9es\").\nHistoria.\nIngeniari lanbidea aspaldidanik izan arren ezaguna, XVII. mendean sortzen da gaur egun ezagun dugun bezala, hau da, estatuak hezten ditu lanbidea egiteko pertsonak.\nFrantzian 1716. urtean erresumako errepideen mantenurako sortutako Corps des Ponts et Chauss\u00e9esan du jatorria lanbideak gaur egungo baldintzetan.\nEspainian herri-lan ingeniari, gaur egun ezaguna den bezala, 1799an sortu zen, Carlos IV.ak Inspecci\u00f3n General de Caminos y Canales deritzona sortzen zuenean. 1835. urtean eman zitzaion Ingeniero de Caminos, Canales y Puertos izena eta Jose Agust\u00edn de Larrazabal, Mendaroko gipuzkoarra, izan zen Bide, Ubide eta Portuetako lehenengo Ingeniaria.\nXIX. mendean lanbidea azpiegitura proiektu erraldoiei aurre egin beharrean topatzen da.\nXX. mende bukaeran urbanismo kontzeptuak gehitzen zaizkio lanbideari, egindako lanaren ustiaketa, kudeakea eta finantza arduradun ere egiten direlarik ingeniariak.\nXXI. mende hasieran ingurugiro arazoak eta lan-arriskua ere kontutan izan beharko ditu ingeniariak.\nLan esparrua.\nIngeniari zibilak eremu oso zabala jorratzen du. Arkitektoekin eta beste ingeniari batzuekin ere oso gertu dago bere zereginetan askotan, proiektu batzuk berak beste batzuk ere sina ditzaketelarik. Eraikuntzan adibidez mugatua du herri-lan ingeniariak bere zeregina.\nIkasketak.\nIngeniaritza zibileko eskolak honako hauek dira, antzinatasunaren arabera sailkatuak:"}
{"id": "41172", "revid": "119347", "url": "https://eu.wikipedia.org/wiki?curid=41172", "title": "Potemkin", "text": "Potemkin 2002. urtean O\u00f1atin (Gipuzkoa) sortutako euskal musika taldea da.\nIbilbidea.\nBertako partaideak beste talde batzuetan harituak dira, besteak beste, Iker eta Joxe Latzen taldean jardundakoak dira eta Aixibar eta Iban berriz Mehazzyn. Rock eta rock\u00b4n rolla dute beraien estiloa, musika gogor eta melodia indartsuekin.\n2003an maketa kaleratu eta 2004an Danbaka lehiaketaren lehen edizioko finalean izan ziren. Lehenengo diska 2006an atera zuten eta bigarren bat 2010an."}
{"id": "41178", "revid": "448", "url": "https://eu.wikipedia.org/wiki?curid=41178", "title": "Eskusoinu", "text": ""}
{"id": "41179", "revid": "1491", "url": "https://eu.wikipedia.org/wiki?curid=41179", "title": "Eskusoinu txiki", "text": "Eskusoinu txikia botoidun akordeoi diatoniko mota bat da, europako beste herrialde batzuetatik ekarritako akordeoi diatonikoei egindako hainbat aldaketekin Euskal Herrian errotu zena. Trikitia \u2014edo, zenbait euskalkitan eta orohar hedatuago, \"trikitixa\"\u2014 deitzen zaio (nagusiki Trikiti musika jotzeko erabilti ohi izan delako); bai eta iraganean infernuko hauspoa ere (Erromatar Eliza Katolikoko apaizek emandako izena, eliza horren moralaren aurkako ohiturak sustatzen zituela eta). Giltzadi instrumentu hau Euskal Herrira italiar langileek ekarri zuten XIX. mende erdi aldera.\nEuskal akordeoi diatonikoak baditu bi botoi gehigarri beste lurraldeetako akordeoi diatonikoek ez dituztenak, Jazinto Rivas Elgetak gehitu zizkionak, eta bere ikasleek ere gehikuntza onartu zutelako iraun dute gaur egun arte. Bi botoi gehigarri hauek eskala kromatiko osoa bi oktabatan jo ahal izatea ahalbidetzen dute.\nTrikitixa urte askotan panderoaz lagundurik jo izan da, festa herrikoietan. Jatorriz, eskusoinu txikia zeritzon instrumentuari eta trikitia edo trikitixa panderoak eta eskusoinu txikiak osaturiko taldeari (eta, hedaduraz, jotzen zuten musikari). Europako beste lur batzuetan eta Ameriketan ere ezaguna da, bestelako aldaera askorekin.\nHistoria.\nEskusoinu txikia XIX. mendean hedatu zen Euskal Herrian. 1860ko hamarkadan Beasaindik Olaztira zihoan Iparraldeko Trenbidea eraikitzera etorritako italiar langileek ekarri zutela uste da. Garaiko erromerietan erabiltzen ziren txistu eta danborraren ordez hasi ziren erabiltzen, txistu eta danborra bezala eramateko erraza baitzen, baina soinu aniztasun handiagoa zuelako eta kanturako aukera eskaintzen zuelako, ziur aski. Badirudi batez ere baserri giroan errotu zela hasieran. Euskal herritik datorkigun lehen aipamen idatzia 1889koa da, Urkiolako erromeriari erreferentzia egiten diona.Garai hartan arrotza izateaz gain dantza lotu eta arinagoak egiteko erabiltzen zenez, sektore kontserbadoreek mespretxatu egiten zuten trikitia; garai hartakoa da \"infernuko hauspoa\" ezizena. Hasierako garaietan debekatu ere egin zuten, erromeriak debekatuz eta zenbaitetan musikariak eta dantzariak ere atxilotuz. Frankismo garaian ere ez zen ongi ikusia, eta diktaduraren bukaeran soilik hasi zen zilegitasuna hartzen.\n1990eko hamarkadan eskusoinua formatu modernoagoetan txertatu zuten hainbat musika taldek, \"trikipop\" deitu zen moldean. Eskusoinuari lagunduz gitarra, bateria eta soinu elektronikoak proposatzen ziren. Korronte horren ondorio dira Gozategi, Maixa eta Ixiar, Gose... eta beste hainbat talde."}
{"id": "41186", "revid": "56334", "url": "https://eu.wikipedia.org/wiki?curid=41186", "title": "Kalkulagailu", "text": "Kalkulagailu elektronikoa kalkuluak egiteko erabiltzen den gailu elektroniko eramangarriak dira, oinarrizko aritmetikatik matematika konplexura doazenak.\nEstatu solidoko lehen kalkulagailu elektronikoa 60ko hamarkadaren hasieran sortu zen. Gailu eramangarriak 1970eko hamarkadan jarri ziren eskuragarri, batez ere Intel 4004 mikroprozesadorea, Intelek Busicom kalkulagailu enpresa japoniarrarentzat garatu ondoren. Kalkulagailu modernoak askotan helburu orokorreko ordenagailu batean sartu ohi badira ere, eragiketa jakin batzuk egiteko diseinatzen dira, malguagoak izan daitezen. Adibidez, kalkulagailu grafiko espezializatuak daude eremu matematiko grafikoetan, hala nola trigonometrian eta estatistikan. Ordenagailu gehienak baino eramangarriagoak ere izaten dira, nahiz eta sakelako batzuek kalkulagailuaren eredu tipikoen antzeko neurriak izan.\nIraganean, abakoak, konptometroak, abako nepertarrak, taula matematikoak, kalkulu-arauak eta batzeko makinak erabiltzen ziren zenbakizko lanean laguntzeko. \"Kalkulatzailea\" terminoa erabiltzen zen lan hori egiten zuen pertsona aipatzeko, papera eta arkatza ere erabiliz. Kalkulu-prozesu hori aspergarria zen, eta akatsetarako joera zuen. Gaur egun, kalkulagailuak elektronikoak dira eta enpresa ugarik fabrikatzen dituzte, tamaina eta forma desberdinetan. Kreditu-txartel baten tamainako modelo oso merkeetatik inprimagailu bat duten modelo garestiagoetara. Erabilera orokorreko kalkulagailuez gain, badira merkatu zehatzetarako diseinatutakoak ere. Adibidez, kalkulagailu zientifikoak daude, kalkulu trigonometrikoak eta estatistikoak dituztenak. Kalkulagailu batzuek algebra informatikoa egiteko gaitasuna ere badute. Kalkulagailu grafikoak, adibidez, lerro errealean definitutako funtzioak edo euklidear dimentsiotsuagokoak irudikatzeko erabil daitezke. 2016an, kalkulagailuen prezioa merketu da, baina kalkulagailu zientifikoa eta grafikoen prezioa oraindik ere altua da.\nTelefono adimendunak, tabletak eta ordenagailu pertsonalen erabileragatik, kalkulagailuak, oso erabiliak izan arren, ez dira lehen bezain ohikoak. 1986an, kalkulagailuek munduko hardwarearen % 41 osatzen zuten, informazioa kalkulatzeko. 2007. urterako, % 0,05 baino txikiagoa zen.\nHistoria.\nKalkulu aritmetikoak egiteko erabili ziren lehen tresna ezagunak honako hauek izan ziren: hezurrak (zizelkatzeko erabiltzen zirenak), harri-koskorrak,zenbaketa-taulak, eta abakoa, sumertarrek eta egiptoarrek 2000 BC-ren aurretik erabiltia zutena. Antiziterako mekanismoaren sorrera ez ezik (tresna astronomiko bat \"garaitik kanpo\" sortua), tresna informatikoen garapena XVII. mendearen hasieran sortu zen: iparrorratz geometriko-militarra (Galileo), logaritmoak, Napier hezurrak (Napier), eta kalkulo erregelak (Edmund Gunter) honen eredu izanik.\n1642an, Errenazimentuak kalkulagailu mekanikoaren asmakuntza ikusi zuen (Wilhelm Schickard-ena eta zenbait hamarkada geroago Blaise Pascal-ena). Pascalen kalkulagailuak bi zenbaki gehitu eta ken zitzakeen zuzenean, eta horrela, asperdura jasan ahal izanez gero, biderkatu eta zatitu egiten zuen errepikapenaren bidez. Schickarden makinak, zenbait hamarkada lehenago eraikiak, biderketa taula mekanizatuen multzo azkarra erabili zuen biderketa prozesua arintzeko eta eragiketa hauek amaitzeko. Eztabaida dago ea Pascal edo Shickard kalkulagailu baten asmatzaile ezaguna dela egiaztatu behar den, bi asmakizunen ezberdintasunengatik(helburu ezberdinak bezala). Schickard eta Pascalen atzetik Gottfried Leibniz etorri zen. Berrogei urte eman zituen lau operazioko kalkulagailu mekaniko bat diseinatzen, oin-kontagailua, prozesuan bere leibniz gurpila asmatuz, baina ezin izan zuen makina guztiz operatibo bat diseinatu. XVII. mendeko erloju kalkulatzaile bat diseinatzeko bost saiakera ere izan ziren.\nXVIII. mendean hobekuntza nabarmenak gertatu ziren, Poleniren eskutik lehenengo erloju kalkulatzaile erabat funtzionalarekin eta lau operazioko makinarekin, baina makina horiek ia beti mota batekoak izaten ziren. Luigi Torchik 1834an asmatu zuen lehen biderketa zuzeneko makina: hura izan zen, halaber, teklez eragindako munduko bigarren makina, James Whiteren (1822) ondoren. Lau funtzio aritmetikoak egiteko gai ziren makinak XIX. mendea baino lehen bazeuden ere, industria-iraultzaren bezperan fabrikazio- eta fabrikazio-prozesuak findu izanak unitate trinkoagoak eta modernoagoak sortzea ahalbidetu zuen eskala handian. Aritmometroa, 1820an kalkulagailu mekaniko gisa asmatua, 1851n ekoiztu zen gehikuntza-makina gisa, eta komertzialki arrakasta izan zuen lehen unitatea bihurtu zen; berrogei urte geroago, 1890ean, 2.500 aritmometro inguru saldu ziren, gehi ehundaka gehiago bi aritmometro klonatzailetatik (Burkhardt, Alemania, 1878 eta Layton, Erresuma Batua, 1883) eta Felt eta Tarrant, benetako ekoizpenean lehiakide bakarrak, 100 konptometro saldu zituzten.\n1902ra arte ez zen garatu botoidun erabiltzailearen interfaze ezaguna, James L. Daltonek AEBetan garatutako Dalton Add Machine sartu zenean.\n1921ean, Edith Clarkek \"Clarke kalkulagailua\" asmatu zuen, funtzio hiperbolikoak dituzten lineako ekuazioak ebazteko grafikoan oinarritutako kalkulagailu sinple bat. Horri esker, ingeniari elektrikoek elektrizitatearen transmisio-lineetan induktantzia eta kondentsaziorako kalkuluak sinplifikatu ahal izan zituzten.\nCurta kalkulagailua 1948an garatu zen eta, garestia izan arren, ezaguna egin zen eramangarritasunagatik. Tresna mekaniko huts horrek batuketa, kenketa, biderketa eta zatiketa egin lezake. 70eko hamarkadaren hasieran, poltsikoko kalkulagailu elektronikoek kalkulagailu mekanikoen fabrikazioa amaitu zuten, nahiz eta Curta bilgarri ezaguna izan.\nKalkulagailu elektronikoen sorrera.\nLehenengo \"mainframe\" konputagailuak, hasieran hutseko balbulak eta gero zirkuitu logikoetan transistoreak erabiliz, 1940ko eta 1950eko hamarkaden amaieran agertu ziren. Teknologia hau kalkulagailu elektronikoen garapenean oztopo izango litzateke. Transistoreen garapena eta Maximino Rodr\u00edguez Vidal irakasleak Cambridgeko Unibertsitatean egindako lana (Dise\u00f1o l\u00f3gica de una m\u00e1quina de c\u00e1lculo electr\u00f3nica \") funtsezkoak izan ziren kalkuluak egiteko lehen makinak sortzeko.\n1954an, IBMk transistoreekin egindako kalkulagailu handi bat aurkeztu zuen Estatu Batuetan, eta, 1957an, konpainiak mota horretako lehen kalkulagailu \u00abkomertziala\u00bb atera zuen, IBM 608 izenekoa, hainbat armairu okupatzen zituena eta 80 000 $ inguru balio zuena. Japoniako Casio Computer Co., Ltd. delakoak 14-A Eredua kaleratu zuen 1957an, munduko lehen kalkulagailu \"trinko\" erabat elektrikotzat jot zen dena. Ez zuen logika elektronikorik erabiltzen, erreleetan oinarritzen zen eta idazmahai baten barruan eraikitzen zen.\n1961eko urrian, munduko mahaigaineko lehen kalkulagailu guztiz elektronikoa iragarri zen, Bell Punch/Sumlock Comptometer ANITA (A New Inspiration To Arithmetic/Accounting, aritmetika/kontabilitaterako inspirazio berri bat) . Britainia Handian diseinatu eta eraikitako makina honek hutseko hodiak, katodo hotzeko hodiak eta dekatroiak erabiltzen zituen bere zirkuiterian, eta Nixie motako katogorrizko hamabi hodi zituen emaitzak erakusteko. Bi eredu aurkeztu ziren: Mk VII Europa kontinentalerako eta Mk VIII Britainia Handirako eta mundu osorako, biak 1962ko hasieran merkaturatuak. Mk VII diseinu apur bat zaharkituagoa zen, biderkatze modu konplexuagoarekin, eta laster utzi zuten bertan behera Mk VIII bertsio sinpleenaren mesedetan. ANITAk teklatu oso bat zuen, garai hartako konpaktometro mekanikoen antzekoa, eta ezaugarri hori eredu horretan eta ondorengo Sharp CS-10An soilik zegoen kalkulagailu elektronikoen artean. Bell Punchek Plus eta Sumlock izenez egin zituen konptometro motako kalkulagailu mekanikoak, eta 1950eko hamarkadaren erdialdean konturatu zen kalkulagailuen etorkizuna elektronikan zegoela. Norbert Kitz graduatu gaztea kontratatu zuten, Pilot ACE proiektu britainiar aitzindarian lan egin zuena, garapena zuzentzeko. ANITA ondo saldu zen, mahaigain elektronikoko kalkulagailu bakarra baitzen, eta, gainera, isila eta azkarra zen.\nANITAren hodien teknologia 1963ko ekainean gainditu zuen Estatu Batuetako Friden EC-130ak. Transistoreetan oinarritutako diseinua zuen, 5 hazbeteko CRT pantaila batean 13 digitu erakusteko gaitasuna, eta alderantzizko poloniar notazioa sartu zuen kalkulagailuen merkatuan 2200 $-ko prezioan, garaiko kalkulagailu elektromekaniko baten kostuaren hirukoitza gutxi gorabehera. Bell Punch bezala, Friden kalkulagailu mekanikoen fabrikatzaile bat zen, etorkizuna elektronikan zegoela erabaki zuena. 1964an, guztiz elektronikoak ziren kalkulagailu gehiago aurkeztu ziren: Sharpek CS-10A aurkeztu zuen, 25 kg pisatzen zuena eta 500 000 yen balio zuena (garai hartako 2500 $inguru), eta Macchine Elettroniche Italiako Industriak IME 84 aurkeztu zuen, zeinari hainbat teklatu eta pantaila estra konekta zekizkiokeen, hainbat pertsonak erabili ahal izateko (baina itxuraz ez aldi berean).\nAurrekoekin batera, fabrikatzaile horien eta beste batzuen kalkulagailu elektronikoen eredu batzuk etorri ziren, hala nola Canon, Mathatronics, Olivetti, SCM (Smith-Corona-Marchant), Sony, Toshiba. eta 1965eko urtarrilean Loci-2 Wang laborategien lehen kalkulagailu programagarria merkaturatu zen. Lehenengo kalkulagailuek ehunka germaniar transistore erabiltzen zituzten, siliziokoak baino merkeagoak zirelako zirkuitu-plaka askotan. Erabilitako pantaila-motak CRT, katodo hotzeko Nixie hodiak eta goritasun-lanparak ziren. Biltegiratzeko atzerapen-lerroaren memoria edo nukleo magnetikozko memoria erabili ohi zen, nahiz eta Toshiba Toscalek (BC-1411) osagai diskretuetatik eraikitako RAM dinamikoaren forma primitibo bat erabili zuen. Ordurako baziren makina txikiagoak eta kontsumo elektriko txikiagokoak.\nMonroe Epic kalkulagailu programagarria 1967an merkaturatu zen. Inprimagailudun mahaigaineko unitate handi batez eta horri lotutako lurzoruko dorre logiko batez osatua, ordenagailu baten funtzio tipiko asko egiteko programatzeko gai zen. Hala ere, zuen fluxu-instrukzio bakarra zen eragiketa-pila baten amaieran zegoen baldintzarik gabeko jauzi inplizitu bat (GOTO), programa hasierako instrukziora itzuliz. Horregatik, ezinezkoa zen baldintzapeko jauziaren logikarik sartzea. Garai hartan, baldintzapeko jauzirik eza kalkulagailu programagarri bat eta ordenagailu bat bereizteko erabiltzen zen batzuetan.\n1970. hamarkadatik 1980. hamarkadako erdialderarte eginiko aurrerapenak.\n1960ko hamarkadaren erdialdeko kalkulagailu elektronikoak mahaigaineko makina handi eta astunak ziren, zirkuituetako plaketan ehunka transistore erabiltzen zirelako, eta kontsumo elektriko handia zegoenez, elikadura aldizkatzailea behar zen. Ahalegin handiak egin ziren gero eta zirkuitu integratu gutxiagotan kalkulagailu baterako beharrezkoa zen logika murrizteko, eta kalkulagailuen elektronika punta-puntako lerroetako bat izan zen erdieroaleen garapenean. Erdieroaleen fabrikatzaile estatubatuarrek gidatu zuten LSI ltoen mundu mailako garapena, zirkuitu integratu bakar batean funtzio gehiago eta gehiago pilatuz. Horrek aliantzak ekarri zituen kalkulagailu japoniarren fabrikatzaileen eta erdieroale estatubatuarren artean: Canon Inc. Texas Instrumentsekin, Sharp Corporation (orduan Hayakawa Electric deitua) North-American Rockwell Microelectronicsekin, Busicom Mostek eta Intelekin, eta General Instrument Sanyorekin.\nSakeleko kalkulagailuak.\n1970erako kalkulagailu bat kontsumo minimoko txip gutxi batzuk erabiliz egin zitekeen, modelo eramangarriak bateriekin elikatzea ahalbidetuz. Lehen kalkulagailu elektroniko eramangarriak 1970ean agertu ziren Japonian, eta laster merkaturatu zituzten mundu osoan. Horien artean zeuden Sanyo ICC-0081 Mini Calculator, Canon Pocketronic eta Sharp QT-8B micro Compet. Canon Pocketronic Texas Instrumentsen 1965ean hasitako Cal-Tech proiektuaren garapena izan zen, kalkulagailu eramangarri bat fabrikatzeko ikerketa proiektu gisa. Pocketronic-ek ez zuen pantaila tradizional bat, emaitzak paper termiko batean inprimatzen zituen. Cal-Tech Texas Instruments proiektuaren ondorioz, kalkulagailu eramangarriei buruzko funtsezko patenteak lortu zituen.\nSharpek ahalegin handiak egin zituen tamaina eta kontsumoa murrizteko, eta 1971ko urtarrilean Sharp EL-8 aurkeztu zuen, Facit 1111 bezala ere merkaturatua, poltsikoko kalkulagailu bat izatetik oso gertu zegoena. Kilo erdi baino zertxobait gutxiago pisatzen zuen, hutsezko pantaila fluoreszentea zuen, nikel kadmiozko bateria kargagarriak, eta hasierako prezioa 395 $izan zen.\nHala ere, zirkuitu integratuak garatzeko ahaleginak 1971. urtearen hasieran lehenengo \u00abkalkulagailua txip batean\u00bb sartzearekin amaitu ziren: Mosteken MK6010, 8 eta Texas Instruments urte horretan bertan. Poltsikoko lehen kalkulagailu horiek oso garestiak ziren arren, elektronikako aurrerapen horiek eta ikuskailuen teknologiako garapenek (hala nola hutseko bistaratzaile fluoreszenteak, LEDak eta LCDak) urte gutxi batzuetan poltsikoko kalkulagailu merkeak komertzialki bideragarriak izatea ekarri zuten.\nBenetako poltsikoko lehen kalkulagailu elektronikoa Busicom LE-120A HANDY izan zen, 1971. urtearen hasieran merkaturatua. Japonian fabrikatua, LED pantaila erabiltzen lehena ere izan zen, zirkuitu integratu bakarra erabiltzen lehena, lehen aipatutako Mostek, eta erabili eta botatzeko pilekin elikatzen lehena. AA tamainako lau pila erabiliz, LE-120A ontziak 124 \u00d7 72 \u00d7 24 mm neurtzen zuen.\nKostu txikiko lehen kalkulagailuetako bat Sinclair Cambridge izan zen, 1973ko abuztuan kaleratua. 29,95 eta 5 gutxiago saldu zen kit formatuan. Sinclair kalkulagailuek arrakasta handia izan zuten lehiakideenak baino askoz merkeagoak zirelako, baina haien diseinuak akatsak zituen eta funtzio batzuen zehaztasuna zalantzagarria zen. Eredu zientifiko programagarriak bereziki pobreak ziren arlo horretan.\nSakeleko kalkulagailuetara eraman zituzten garapen guztiak bata bestearen atzetik zetozen bitartean, Hewlett Packard bere modelo propioa garatzen aritu zen. 1972aren hasieran abiarazia, orduan erabilgarri zeuden lau funtzio aritmetikoekin poltsikoko beste kalkulagailu batzuk ez bezala, kalkulu-erregela ordezka zezakeen funtzio \u00abzientifikoak\u00bb zituen lehena izan zen. 395 $-ko HP-35ak, ingeniaritzara bideratutako ondorengo HP ereduekin batera, alderantzizko notazio poloniarra edo postfinkoa erabiltzen zuen. \u00ab8 m\u00e1s 5\u00bb bezalako kalkulu bat \u00ab8\u00bb, \u00abEnter \u2191\u00bb, \u00ab5\u00bb eta \u00ab+\u00bb sakatuz egiten zen, \u00ab8\u00bb, \u00ab+\u00bb, \u00ab5\u00bb eta \u00ab=\u00bb artizki notazio aljebraikoarekin egin beharrean.\nSakeleko lehen kalkulagailu programagarria HP-65 izan zen, 1974an abiarazia. 100 jarraibidetarako gaitasuna zuen, eta txartel magnetikoen irakurgailu batekin programak idatzi eta irakurtzeko aukera zuen. Urtebete geroago, HP-25Ck \u00abmemoria jarraitua\u00bb sartu zuen, hau da, CMOS memoria bat, kalkulagailua itzaltzen zenean programak eta datuak atxikitzen zituena. 1979an, HPk lehen kalkulagailu \u00abalfanumeriko\u00bb programagarri eta zabalgarria atera zuen, HP-41C izenekoa. RAM (memoria) eta ROM (softwarea) moduluekin handitu zitekeen, baita periferikoekin ere, hala nola barra-kodeen irakurgailuekin, mikrokaseteekin eta disko malguaren unitateekin, biribilkiaren inprimagailu termikoarekin eta hainbat komunikazio-interfazerekin (RS-232, HP-IL, HP-IB).\nKalkulagailu mekanikoak saltzen jarraitu zuten, nahiz eta salmentek azkar egin zuten behera 1970eko lehen urteetan, eta fabrikatzaile ospetsu asko itxi edo erosi egin ziren. Comptometro motako kalkulagailuak luzaroan gorde ziren, batuketan eta zerrendatzean zuten komenigarritasunagatik, bereziki kontabilitatean, behar bezala esperimentatutako operadore batek mugimendu bakarreko zenbaki baten digitu guztiak sar zitzakeelako, \u00abserieko\u00bb kalkulagailu bat baino azkarrago. Comptometroen ordez, kalkulagailu hobeak baino gehiago ordenagailuak sartu ziren. Garai berean, kalkulu-arauen erabilerak ere behera egin zuen, kalkulagailuen mesedetan.\nTekniken hobekuntza.\n1970eko hamarkadan, patrika elektronikoko kalkulagailuak garapen azkarra izan zuen. LED gorriko eta huts fluoreszente urdineko edo berdeko pantailek elektrizitate gehiegi kontsumitzen zuten, kalkulagailuak autonomia gutxi izan zezan (ordu-ordenakoa, eta, beraz, bateria kargagarriak arruntak ziren) edo tamaina eta edukiera handiko bateriak onartzeko bezain handiak izan zitezen. Hamarkadaren hasieran, kristal likidozko pantailak (LCDak) haurtzaroan zeuden, eta oso kezkatuta zeuden bizitza operatibo laburra izan zezaten. Busicom oso konpainia berritzailea izan zen, eta LE-120A HANDY modeloa aurkeztu zuenean, patrikako lehen kalkulagailua eta LED pantailadun lehena, LC modeloa ere iragarri zuen, LCD pantailarekin. Hala ere, pantaila horrekin arazoak izan ziren eta kalkulagailua ez zen inoiz salgai jarri. LCD bideragarria zuen lehen kalkulagailua Rockwell Internationalek fabrikatu zuen, eta 1972tik beste konpainia batzuek merkaturatu zuten Dataking LC-800, Harden DT/12, Ibico 086, Lloyds 40, Lloyds 100, Prismatic 500 (edo P500) eta Rapid Data Rapidman 1208LC izenekin. Garai hartako LCD primitiboek zilar koloreko zenbakiak erakusten zituzten hondo ilun baten kontra. Kontraste handia lortzeko, eredu horiek kristalezko pantaila argiztatzen zuten lanpara gori edo antzeko bat erabiliz, eta horrek LCDaren kontsumo baxuaren onurak ezabatzen zituen. Modelo hauek urtebete edo bi urtez baino ez ziren saldu.\nLCD pantaila gogoetatsuak erabiliz askoz arrakasta handiagoa izan zuten kalkulagailuak 1972an kaleratu zituen Sharp Corporationek EL-805 modeloarekin, poltsiko meheko kalkulagailua. Honek eta antzeko beste eredu batzuek Sharpen COS (Crystal on Substrate) teknologia erabiltzen zuten, LCDaren zati integrala zen kristal baten antzeko zirkuitu-plaka bat erabiltzen zuena. Eragiketa egitean, erabiltzaileak plaka horren bidez erakutsitako zenbakiak ikusten zituen. COS teknologia garestiegia izan behar zen, eta modelo gutxi batzuetan baino ez zen erabili Sharp ohiko zirkuituetara itzuli aurretik; hala ere, LCD pantaila gogoetatsuak dituzten modelo guztiei \u00abCOS\u00bb deitzen zaie askotan.\n1970eko hamarkadaren erdialdean agertu ziren egungo LCD pantaila \u00abnormalak\u00bb zituzten lehen kalkulagailuak, digitu ilunekin hondo gris baten kontra, nahiz eta lehenengoek sarritan haien gainean iragazki horia izan izpi ultramore kaltegarriak ezabatzeko. LCDaren abantaila nagusia da pasiboa dela eta argia islatzen duela, eta horrek askoz energia gutxiago eskatzen du argia sortzea baino. Horrek kreditu-txartel baten tamainako lehen kalkulagailuetarako bidea ireki zuen, hala nola 1978ko Casio Mini Card LC-78, hilabeteak botoi-pila pare batekin funtziona zezakeena.\nKalkulagailuen barne-elektronikan ere etengabeko aurrerapena egon zen. Kalkulagailu baten funtzio logiko guztiak zirkuitu integratu bakar batean sartu ziren 1971n, baina orduan puntako teknologia zen, eta kostuak debekagarriak ziren. Kalkulagailu askok bi zirkuitu integratu edo gehiago erabiltzen jarraitu zuten, batez ere zientifikoak eta programagarriak, hamarkadaren amaierara arte.\nZirkuitu integratuen energia-kontsumoa ere txikia izan zen, batez ere CMOS teknologia sartu zenean. 1972ko \"EL-801\" sharp-ean debutatuz, CMOS txipetako gelaxka logikoetako transistoreek egoera aldatzen zutenean bakarrik kontsumitzen zuten energia nabarmen bat. LED eta VFD pantailek sarritan transistore edo zirkuitu gehigarriak eskatu zituzten, baina LCD pantailak kalkulagailuaren beraren zirkuituetatik zuzenean erabiltzeko errazagoak ziren.\nEnergia murriztuaren kontsumo honekin eguzki-zelulak elektrizitate iturri gisa erabiltzea posible egin zen, 1978an Royal Solar 1, Sharp EL-8026 eta Teal Photon bezalako kalkulagailuen bidez lortu zena.\nSakelako kalkulagailuak guztiontzat.\n1970eko hamarkadaren hasieran, eskuko kalkulagailu elektronikoak oso garestiak ziren batez besteko soldatarekiko, eta luxuzko artikuluak atera ziren. Prezio altu hori eraikitzeko hainbat osagai mekaniko eta elektroniko behar zirelako zen, ekoizteko garestiak eta nahiko urriak. Konpainia handi eta txiki askok irabazi onak aurreikusi zituzten kalkulagailuen negozioan, marjinak altuak baitziren. Hala ere, kalkulagailuen kostua ezinbestean jaitsi zen osagaiak eta ekoizpen-teknikak merkatzen ziren heinean, eta eskala-ekonomien eragina sentitu egin zen.\n1976rako, poltsikoko kalkulagailu sinpleenen kostua dolar gutxi batzuetara jaitsi zen, 5 urte lehenagokoaren hogeirena. Erorketa horren ondorioak izan ziren, lehenik eta behin, poltsiko-kalkulagailuak eskuragarriak zirela ia edonorentzat, eta, gero, fabrikatzaileentzat zaila zela etekinak lortzea, eta, horren ondorioz, konpainia askok merkatua utzi edo itxi egin zuten. Bizirik iraun zutenak kalitate handieneko kalkulagailuen salmenta handienak edo gama altuko eredu zientifiko eta programagarriak ekoizten zituztenak izan ziren.\n80.hamarkadatik orain arte.\nKalkulu sinbolikoak egiteko gai zen lehen kalkulagailua HP-28 izan zen, 1987an abiarazia. Adibidez, ekuazio koadratikoak sinbolikoki ebazteko gai zen. Lehen kalkulagailu grafikoa 1985ean abiarazitako Casio fx7000G izan zen.\nBi fabrikatzaile nagusiek, HPk eta TIk, gero eta ezaugarri gehiago zituzten modeloak plazaratu zituzten 1980 eta 1990 urteetan. Mendearen amaieran, kalkulagailu grafiko baten eta PDA edo ordenagailu eramangarri baten arteko lerroa ez zegoen argi, kalkulagailu aurreratu asko, hala nola TI-89 eta HP-49G, funtzioak deribatu eta integra baitzitzaketen, testu-prozesadoreak eta PIM softwarea korritu, eta kable edo IR bidez konektatu beste ekipo batzuetara.\n2002ko martxoan, HPk iragarri zuen kalkulagailuak fabrikatzeari uzten ziola, eta hori onartzea zaila izan zen konpainiaren produktuen zale batzuentzat, bereziki HP-48 gama bezero-base oso fidela izanik. HPk 2003. urtearen amaieran ekin zion berriro kalkulagailuen ekoizpenari, baina modelo berriek ez zuten aurreko kalkulagailuen kalitate mekanikoa eta diseinu soila, behin ospetsu egin baitzituzten, konpainiak estilo \u00abgazteagoa\u00bb hartzea erabaki baitzuen, TI lehiakidearen ereduena bezalakoa. Kalkulagailuen lehen egunetan, HPko saltzaileak ezagunak ziren beren produktuen erakustaldiak kalkulagailua lurrera botaz hasten zirelako, baina egungo ereduak tresna merkeak eta erabili eta botatzeko modukoak dira.\nInterneten iraultzarekin, erabiltzaileek beren kalkulagailuak sortu dituzte, eta programatzaile askok mundu osoan parte hartzea ahalbidetu dute, kalkulu-sistema osoak garatzeko, PDA, Pocket PC eta Nintendo DS eskuko gailuak erabiliz.\nGaur egun, \u00ablineako\u00bb kalkulagailuak daude, normalak bezala funtzionatzeko diseinatuak, baina Interneti esker ohiko kalkuluak egitea ezinezkoa da, hala nola moneta-aldaketak, interes-tasak eta estatistikak denbora errealean."}
{"id": "41188", "revid": "336", "url": "https://eu.wikipedia.org/wiki?curid=41188", "title": "Kalkulagailua", "text": ""}
{"id": "41189", "revid": "688", "url": "https://eu.wikipedia.org/wiki?curid=41189", "title": "Ja\u00e9n", "text": "Ja\u00e9n Espainiako hiria da, izen bereko probintziako hiriburua, Andaluziako autonomia erkidegoan kokatuta dagoena.\n2008. urtean, 116.417 biztanle zituen.\nMugakideak.\nJa\u00e9nek honako udalerri mugakideak ditu: Cazalilla ipar-mendebaldean, Meng\u00edbar eta Villatorres iparraldean, Beg\u00edjar ipar-ekialdean, Mancha Real, La Guardia de Ja\u00e9n eta Pegalajar ekialdean, Campillo de Arenas hego-ekialdean, Valdepe\u00f1as de Ja\u00e9n hegoaldean, Los Villares hego-mendebaldean, eta Fuerte del Rey eta Torredelcampo mendebaldean.\nBanaketa administratiboa.\nHerriak.\nHiriaren erdigunean biztanleriaren %95 bizi da, eta honen inguruan, herri txikiagoak daude:\nEraikinak.\nJaengo Jasokundearen katedrala (gaztelaniaz Santa Iglesia Catedral de la Asunci\u00f3n de la Virgen)\nPizkunde garaiko arkitektura du. Gaur egungo eraikina XVI. mendean proiektatu zen, 1660. urtean sagaratu eta azkenik 1724ean amaitu zelarik."}
{"id": "41191", "revid": "512", "url": "https://eu.wikipedia.org/wiki?curid=41191", "title": "Aljebra", "text": "Aljebra, zenbaki-teoria, geometria, topologia eta analisiarekin batera, matematikaren atal orokorren bat da.\nZio historikoen ondorioz, \"aljebra\" hitzak matematikan euren artean erlazionatuta dauden esanahi ezberdin batzuk ditu.\n\"Aljebraiko\" adjektiboaren esanahia aljebrarekin erlazionatua da normalean, \"egitura aljebraiko\"an bezala. Zio historikoengatik, polinomio-ekuazioen erroekin erlazionatuta esateko ere erabil daiteke, zenbaki aljebraiko, hedapen aljebraiko edo espresio aljebraiko kasuetan bezala.\nAljebra: matematikaren adar.\nAljebra eragiketak eta erlazioak aztertzen dituen matematikaren atala da. Aritmetikaz haraindi, zenbaki, aldagai eta beste elementu abstraktuen arteko eragiketak eta erlazioak osatuz (zenbakien arteko eragiketak eginez, adibidez), polinomioak, ekuazioak eta egitura aljebraikoak eratzen dira. Matematikaren atal nagusietako bat da, geometria, topologia, analisia eta zenbaki-teoriarekin batera.\nAljebra oinarrian objektu matematiko ez-zenbakidunak erabiliz aritmetikan egiten diren antzeko kalkuluak egiten duen matematika ataltzat hartu ahal da. Hasieran, objektu horiek ezagutzen ez ziren zenbakiak (\"ezezagun\"ak) edo zehaztu gabeko zenbakiak (\"zehaztugabe\" edo \"parametro\"ak) irudikatzen zituzten aldagaiak ziren, horrela finkatu eta egiaztatu ahal izateko zehaztugabeen ordez edozein zenbakiak jarrita beteko diren propietateak. Adibidez,\nekuazio koadratikoan formula_2 aldagai zehaztugabeak dira eta formula_3 aldagai ezezaguna da. Ekuazio horren ebazpena berdintza beteko duen aldagai ezezagunaren balioa aurkitzeko zehaztugabeekin kalkuluak nola egin behar diren zehaztean datza. Gero, zehaztugabeen ordez kasu konkretu bateko zenbakiak erabiliz eragiketa aritmetiko arrunten bidez lortzeko kasu partikular horren soluzioa.\nGaratu ahala, aljebra beste objektu ez-numerikotara zabaldu zen, hala nola bektore, matrize edo polinomiotara. Geroago, objektu ez-zenbakidun horien egiturazko ezaugarrien abstrakzioa eginez talde, eraztun, gorputz eta aljebren erako egitura aljebraikoak zehaztu ziren.\nHamaseigarren mendea baino lehen matematika azpiatal bitan bakarrik banatzen zen: aritmetika eta geometria. Askoz lehenago garatutako metodo batzuk gaur egun aljebraikoak legez hartu ahal badira ere, aljebraren sorrera, eta kalkulu infinitesimalarena handik gutxira, matematikaren azpiatalen bezala 16. eta 17. mendeetan gertatu zen. Geroago, 19. mendeko bigarren erditik aurrera matematikaren atal asko agertu dira eta euretariko asko, guztira edo hein batean, aljebran sartuta daude.\nHorren ondorioz, aljebra, matematikaren benetako adar bat izan beharrean, gaur egun metodo berberak erabiltzen dituzten matematikaren adar multzo bat legez hartzen da. Hori argi ikusten da Matematikaren gaien klasifikazioan\nBertan lehen mailako atalen artean (bi digituko sarreren artean) bat ere ez da izendatzen \"aljebra\" (kalifikatzaile barik). Berez, aljebra, gutxi gorabehera, atal hauen bilkura da: 08-Sistema aljebraiko orokorrak, 12-Gorputz teoria eta polinomioak, 13-Aljebra trukakorrak, 15-Aljebra lineal eta multilineala eta matrize-teoria, 16-Eraztun elkarkorrak eta aljebrak, 17-Eraztun eta Aljebra ez-elkarkorrak, 18-Kategoria-teoria; Homologia-aljebrak, 19-K-teoria eta 20-Talde-teoria. Beste lehen mailako atal batzuk ere, hein batean behintzat, aljebraren barrukoak legez hartu ahal dira, hala nola 11-Zenbaki-teoria (gehien bat Zenbaki-teoria aljebraikoagatik) eta 14-Geometria aljebraikoa.\nHistoria.\nAljebraren hasiera matematikaren atal bat legez 16. mendearen bukaeran kokatu ahal da, Fran\u00e7ois Vi\u00e8te-ren lanarekin. Hala ere, aljebrarekin zerikusia duten aurreko lan batzuk garrantzitsuak izan ziren eta hemen haietariko batzuen aipamena egingo da 'Protoaljebraren historia' atalean.\nProtoaljebraren historia.\nAljebraren lehenengo sustraiak antzinako babiloniarren matematikan aurki ditzakegu. Babiloniarrek kalkuluak modu algoritmikoan bideratzeko baliagarria zuten sistema aritmetiko aurreratu bat garatu zuten eta gaur egun, normalean, ekuazio linealak, ekuazio koadratikoak edo ekuazio zehaztugabeak erabiliz ebazten diren problemen soluzioak aurkitzeko metodoak ere bai. Aitzitik, garai horretako egiptoar gehienek, K.a. 1. milurtekoko greziarrek eta txinatarrek bezala, \"Rhind matematika-papiro\"an eta \"Euklidesen Elementuak\" eta \"Arte matematikoaren bederatzi kapituluak\" tratatuetan adierazitakoen antzeko metodo geometrikoz ebazten zituzten ekuazio horiek normalean. \"Elemenuak\" tratatuan tipifikatutako greziarren lan geometrikoek eman zuten euskarria formulak orokortzeko problema jakin baten ebazpenaren haraindian eta ekuazioak jarri eta ebazteko modu orokorragotan; nahiz eta hori ez zen ikusiko erdi aroan islamean matematika garatu arte.\nPlatonen garairako, Greziar matematikan aldaketa handiak egon ziren. Antzinako greziarrek gaiak hizkiak lotuta zituzten eta normalean lerroak ziren objektu geometrikoren ertzez irudikatuz, aljebra geometriko bat sortu zuten. Diofanto (K.a. 3. mendea), batzuetan \"aljebraren sortzailea\" izendatua, Alexandrian jaiotako greziar matematikari bat izan zen eta \"Aritmetika\" izendatutako liburu sorta baten egilea. Testuak ekuazio aljebraikoen ebazteko metodorekin lotuta daude.\nAlexandriako Heron eta Diofanto matematikari helenistikoek eta Brahmagupta-ren antzeko matematikari indiarrek jarraitu zituzten Egiptoko eta Babiloniako tradizioak, baina Diofantoren \"Arithmetica\" eta Brahmaguptaren \"Brahmasphutasiddhanta\" lehengo lanak baino maila handiagokoak dira. Adibidez, ekuazio koadratikoen lehenengo ebazpen aritmetiko osoa ( zero eta soluzio negatiboak barne) Brahmagupta-k azaldu zuen \"Brahmasphutasiddhanta\" bere liburuan. Geroago, matematikari arabiar eta musulmanek horretarako metodo askoz sofistikatuagoak garatu zituzten.\n\"Aljebra\" izena arabierazko \"al-jabr\" (\u0627\u0644\u062c\u0628\u0631) izenetik dator, \"osaketa\", \" burutze\" esanahiarekin. Lehen aldiz Muhammad ibn Musa al-Khwarizmi (c.780-850) matematikari pertsiarrak idatzitako saiakera batean agertzen da, \"Al-Kitab al-Jabr wa-l-Muqabala\" izenekoa (arabieraz \u0643\u062a\u0627\u0628 \u0627\u0644\u062c\u0628\u0631 \u0648\u0627\u0644\u0645\u0642\u0627\u0628\u0644\u0629 , euskaraz \"Burutze eta orekatze bidezko kalkuluaz\"). Aldi berean, etimologiaz, arabierazko \"aljebra\", hezurrak osatzearen jakintzarekin du zerikusia.\nGorago aipatutako aurreko tradizioek eragin zuzena izan zuten l-Khwarizmi-ren lanean baina bere ekarpena funtsezkoa izan zen. Aipatutako bere saiakeran finkatu zuen aljebra geometria eta aritmetikatik banandutako irakasgai matematiko legez. Aljebraren metodo batzuk arabiar/islamiar matematikan garatutakoak dira. Diofantok eta babiloniarrek ekuazioak ebazteko gehien bat \"ad hoc\" metodo bereziak erabiltzen zituzten. Al-Khwarizmi-k sinbolismo aljebraikorik gabeko ekuazio lineal eta koadratikoak ebatzi zituen eta, beraz, ekuazio mota batzuk bereizi behar izan zituen.\nDiofanto matematikari greziarra aspaldidanik \"aljebraren sortzailea\"tzat hartua izan bada ere, gaur egun batzuek \"al-jabr\" irakasgaia sortu zuen al-Khwarizmi-k titulu hori merezi duela uste dute eta azken garaiotan asko eztabaidatu den kontua da. Diofantoren aldekoek \"Al-Jabr\"-eko aljebra \"Aritmetika\"-koa baino apur bat oinarrizkoagoa dela eta \"Aritmetika\"-koa laburtua izanda \"Al-Jabr\"-ekoa guztiz erretorikoa dela diote. Al-Khwarizmi-ren aldekoek \"laburketa\" eta \"orekatze\" metodoak (gaien transposizioa ekuazioaren beste aldera eta gai berdinen ezabapena ekuazioaren bi aldetan) berak sortu zituela diote, eta ekuazio koadratikoak ebazteko azalpen sakon bat berak eman zuela diote, froga geometrikotan oinarrituta eta aljebra gai bereizi bezala erabiliz.\nOmar Khayyam matematikari pertsiarrak geometria aljebraikoaren oinarria eta ekuazio kubikoaren ebazpen geometriko orokorra aurkitu zituela onartuta dago. Beste matematikari pertsiar batek, Sharaf al-Din al-Tusi-k, ekuazio kubiko batzuen ebazpen aljebraiko eta zenbakizkoak aurkitu zituen. Funtzio matematikoaren kontzeptua ere berak garatu zuen. Mahavira eta Bhaskara II.a matematikari indiarrek, Al-Karaji matematikari pertsiarrak eta Zhu Shijie matematikari txinatarrak, 3. mailako, 4. mailako, 5. mailako eta maila handiagoko ekuazio polinomiko batzuk ebatzi zituzten zenbakizko metodoak erabiliz. Fibonacci-ren ekuazio kubikoaren ebazpena 13.mendean, Europako aljebran hasitako berpiztearen adierazgarria izan zen. Hortik aurrera aljebra beste inon baino gehiago Europan garatuko zen.\nAljebraren historia.\nFran\u00e7ois Vi\u00e8te-ren lanak, 16. mendearen amaieran, seinalatzen du aljebra klasikoaren hasiera. Beste jazoera garrantzitsu bat aljebraren garapenean 16. mendearen erdian garatutako 3. mailako eta 4. mailako ekuazioen.ebazpen aljebraiko orokorra izan zen. Geroago, 1637an, Ren\u00e9 Descartes \"La G\u00e9om\u00e9trie\" argitaratu zuen, geometria analitikoa asmatuz eta notazio aljebraiko modernoa sortuz. Determinantearen ideia Kowa Seki japoniar matematikariak garatu zuen 17. mendean, baita, era independentean, Gottfried Leibniz-ek ere hamar urte geroago, matrizeak erabiliz ekuazio linealen sistemak ebazteko xedearekin. Gabriel Cramerek ere landu zituen matrize eta determinanteak 18. mendean. Permutazioak Joseph-Louis Lagrange-k ikertu zituen 1770ean ekuazio aljebraikoen soluzioei bideratutako bere \"R\u00e9flexions sur la r\u00e9solution alg\u00e9brique des \u00e9quations\" txostenean, non Lagrange \u201cresolvent\u201dak sartu zituen. Paolo Ruffini izan zen permutazio taldeen teoria garatzen lehenengoa, bere aurrekoen bezala, bera ere ekuazio aljebraikoen ebazpenaren testuinguruan ari zela.\nAljebra abstraktua 19. mendean garatu zen, ekuazioak ebazteko interesagatik eta hasieran gaur egun Galois teoria eta eraikortasun kontuak deitzen direnetara zuzenduta. \"Aljebra modernoa\" hemeretzigarren mendean egindako Richard Dedekind eta Leopold Kronecker-en lanen antzeko lanetan sustraitzen da eta zenbaki-teoria aljebraiko eta geometria aljebraikoaren moduko matematikaren beste adar batzuekin sakon lotuta dago. George Peacock-ek pentsaera axiomatikoa sortu zuen aritmetika eta aljebran. Augustus De Morgan-ek bere \"Syllabus of a Proposed System of Logic\" liburuan erlazio-aljebra asmatu zuen. Josiah Willard Gibbs-ek bektore aljebra bat garatu zuen hiru dimentsioko espazioan eta Arthur Cayley-k matrize aljebra bat (eztrukakorra den aljebra bat).\n\"Aljebra\" hitzaz identifikatuta gaiak.\nMatematikaren esparruan:\nEgitura matematiko asko deitzen dira aljebrak.\nOinarrizko aljebra.\nOinarrizko aljebra aljebraren formarik oinarrizkoena, aritmetikaren oinarrizko printzipioena baino handiagoa ez den matematika ezaguera dutenei irakasten zaiena. Aritmetikan, zenbakiak eta haiekin egin ahal diren eragiketa aritmetikoak ( +, \u2212, \u00d7, \u00f7 eragileez adierazitakoen modukoak) baino ez dira erabiltzen. Aljebran sarritan zenbakiak \"a\", \"n\", \"x\", \"y\" edo \"z\"-ren moduzko ikurrez ordezkatzen dira. Mesedegarria dena hurrengo zioengatik:\nPolinomioak.\nPolinomio bat gaiak aldaezin bat eta aldagai kopuru finitu baten berreketen biderketaz osatuak dituen gai kopuru finitu baten batuketaz osatutako adierazpen matematiko bat da, beti ere berreketen berretzaileak zenbaki oso ez negatiboak eta gaien kopurua zero baino handiagoa badira. Adibidez, \"x\"2 + 2\"x\" \u2212 3 \"x\" aldagai bakarreko polinomio bat da. Adierazpen polinomiko bat, batuketaren eta biderketaren trukakortasuna, elkarkortasuna eta bien arteko banakortasuna kontuan hartuz, polinomio bat bezala berridatzi ahal den adierazpen bat da. Adibidez, (\"x\" \u2212 1)(\"x\" + 3) adierazpen polinomiko bat da, baina, zehatz berba eginez, polinomio bat ez. Funtzio polinomiko bat polinomio batez edo adierazpen polinomiko batez definitutako funtzio bat da. Aurreko bi adibideak funtzio polinomiko berbera zehazten dute.\nPolinomioen faktorizazioa, hau da, polinomio bat gehiago faktorizatu ezin diren beste polinomio batzuen biderkadura bezala idaztea, eta polinomioen zatitzaile komunetako handienaren kalkulua erlazionatuta dauden aljebraren arazo garrantzitsu bi dira. Goiko ereduaren polinomioa (\"x\" \u2212 1)(\"x\" + 3) eran jarrita faktorizatu ahal da. Erlazionatuta dagoen beste problema bat aldagai bateko polinomio baten erroentzako adierazpen aljebraikoak aurkitzean datza.\nAljebra abstraktua.\nAljebra abstraktuak oinarrizko aljebra eta aritmetikan ezagunak diren zenbakien kontzeptuak baino orokorragoak diren beste kontzeptu batzuk ditu aztergai. Hurrengo lerrotan agertzen dira aljebra abstraktuaren funtsezko kontzeptuak.\nMultzoak: Multzoak ezaugarri espezifikoak dituzten elementuak izendatutako objektu bildumak dira. Multzoaren kontzeptua zenbakiarena baino orokorragoa da, zenbaki mota ezagunen sorta guztiak multzoak dira, baina badaude beste multzo asko. Zenbaki mota ezberdinak bakarrik kontuan hartu beharrean, aljebra abstraktuak \"multzoak\" hartzen ditu kontuan. Multzoren beste adibide batzuk hurrengoak dira: bi bider bi matrize karratu guztien multzoa, bigarren mailako polinomio guztien multzoa (\"ax\"2 + \"bx\" + \"c\"), plano bateko dimentsio biko bektore guztien multzoa eta talde ziklikoen moduko talde finitu batzuk, \"n\" modulu baterako kongruenteak diren zenbaki osoko multzoez osatuta dauden taldeak. Berez, Multzo-teoria logikaren adar bat da eta ez aljebrarena.\nEragiketa bitarrak: Batuketa (+) eta biderketaren (\u00d7) nozioetatik abiatuta, abstrakzioaren bidez, \"eragiketa bitar\"raren nozioa sor daiteke, eta eragiketa hori \u2217 ikurraz (eragileaz) adierazi adibidez. \"S\" multzo bateko \"a\" eta \"b\" edozein bi elementuen \"a\" \u2217 \"b\" eragiketaren emaitza \"S\" multzoaren beste elementu bat bada multzo hori eragiketa horretarako itxitura bat dela esaten da. Batuketa (+), kenketa (-), biderketa (\u00d7), eta zatiketa (\u00f7) zenbaki multzo batzuetan definitutako eragiketa bitarrez gain badaude beste eragiketa bitar asko, esate baterako, matrize, bektore eta polinomioen batuketa eta biderketa.\nElementu neutroak: Zero eta bat zenbakien abstrakzioaren bidez eragiketa baten \"elementu neutro\"aren nozioa sortzen da. Zeroa batuketaren elementu neutroa da \"a\" + 0 = 0 + \"a\" = \"a\" delako eta bata biderketarena \"a\" \u00d7 1 = 1 \u00d7 \"a\" = \"a\" delako. Era berean, \u2217 eragileaz adierazitako eragiketa bitar orokor batek \"e\" elementu neutroa izango du \"a\" \u2217 \"e\" = \"e\" \u2217 \"a\" = \"a\" betetzen bada. Multzo eta eragiketa konbinazio guztiek ez dute elementu neutrorik; adibidez, zenbaki arrunten multzoak (1, 2, 3,\u00a0...) ez du elementu neutrorik batuketarako.\nElementu simetrikoak: Zenbaki negatiboetatik abiatuta eragiketa baten \"elementu simetriko\"aren kontzeptua sor daiteke. Batuketan, \"a\"-ren elementu simetrikoa \"\u2212a\" idazten da eta \"a\" + \"\u2212a\" = \"\u2212a\" + \"a\" = 0 betetzen da; biderketan \"a\"-ren elementu simetrikoa \"a\"\u22121 idazten da eta \"a\" \u00d7 \"a\"\u22121 = \"a\"\u22121 \u00d7 \"a\" = 1 betetzen da. Normalean, batuketaren elementu simetrikoei \"aurkako\"ak deitzen zaie eta biderketarenei \"alderantzizko\"ak. Orokorrean, * eragileaz adierazitako eragiketa bitar batek bi albotako elementu simetrikoak dituela esaten da (eta, izatekotan, \"a\"\u22121 ikurrekin irudikatzen da) dagokion multzoko edozein elementu \"a\"-rentzat \"a\" \u2217 \"a\"\u22121 = 1 eta \"a\"\u22121 \u2217 \"a\" = 1 badira.\nElkarkortasuna: Aritmetikan erabiltzen diren zenbaki arrunt, oso, arrazional, erreal eta konplexuekin batuketa elkarkorra dela edo elkartze-legea betetzen dela esaten da, batuko diren zenbakiak elkartzeagatik batura (batuketaren emaitza) aldatzen ez delako. Adibidez, . Orokorrean, edozein eragiketa elkarkorra izango da (\"a\" \u2217 \"b\") \u2217 \"c\" = \"a\" \u2217 (\"b\" \u2217 \"c\") betetzen bada. Eragiketa bitar askok dute propietate hau baina ez, esate baterako, kenketa, zatiketa edo oktonioi-biderketa.\nTrukakortasuna:\nZenbaki arrunt, oso, arrazional, erreal eta konplexuekin bai batuketa eta bai biderketa biak dira trukakorrak, eragiketa biekin betetzen delako trukatze-legea; zenbakien hurrenkera ez duelako eraginik eragiketaren emaitzan. Adibidez 2 + 3 = 3 + 2 eta 7 \u00d7 5 = 5 \u00d7 7. Orokorrean, * ikurraz irudikatutako edozein eragiketa bitar trukakorra da \"a\" \u2217 \"b\" = \"b\" \u2217 \"a\" bada. Eragiketa bitar guztiek ez dute propietate hau; adibidez, kenketa, zatiketa, berreketa, matrize-biderketa eta koaternioi-biderketa ez-trukakorrak dira (ez dira trukakorrak).\nTaldeak.\nIkus Talde teoria eta Talde ereduak ere\nAurreko kontzeptuak elkartuz sortzen da matematikan garrantzitsuenetarikoa den egitura bat: talde (aljebraiko)arena. \"S\" multzo batek eta haren barruan edozein modutan definitutako eragiketa bitar batek (* eragileaz irudikatuta) osatutako egitura aljebraikoa talde bat da eragiketak hurrengo ezaugarriak baditu:\nTalde batean trukatze-legea ere betetzen bada\u2014hau da \"S\"ren \"a\" eta \"b\" edozein elementuekin , \"a\" \u2217 \"b\" = \"b\" \u2217 \"a\" bada\u2014 taldea talde abeldarra edo talde trukakorra dela esaten da.\nAdibidez, zenbaki osoen multzoa batuketa eragiketarekin talde bat da; multzoan batuketa elkarkorra delako, elkartze legea betetzen delako, hau da \"a\", \"b\" eta \"c\" edozein zenbaki osorekin, (\"a\" + \"b\") + \"c\" = \"a\" + (\"b\" + \"c\") delako eta elementu neutroa eta elementu simetrikoak badaudelako. Talde horren elementu neutroa 0a da eta \"a\" edozein elementuren elementu simetrikoa \u2212\"a\" da, eta bere aurkakoa esaten zaio.\nZenbaki arrazionalek (zeroa barik) biderketarekin talde bat osatzen dute. Taldearen elementu neutroa 1 da; 1 \u00d7 \"a\" = \"a\" \u00d7 1 = \"a\" izateagatik edozein \"a\" zenbaki arrazionalentzat. Taldearen edozein \"a\" elementuren elementu simetrikoa 1/\"a\" da, \"a\" \u00d7 1/\"a\" = 1 delako.\nZenbaki osoek biderketa eragiketarekin, aldiz, ez dute osatzen talde bat. Zenbaki oso baten biderketaren alderantzizkoa normalean zenbaki osoa ez delako. Adibidez, 4 zenbaki osoa da, baina bere alderantzizkoa \u00bc, ez da zenbaki osoa.\nTaldeei buruzko teoria talde-teorian aztertzen da. Teoria honen emaitza garrantzitsua talde sinple finituen klasifikazioa da, gehien bat 1955 eta 1983 urteen artean argitaratua, klasifikazio horretan talde sinple finituak gutxi gorabehera 30 oinarrizko motatan banatzen dira.\nErditaldeak, kuasitaldeak eta erditalde unitario edo monoideak taldeen antzekok baina orokorragoak diren egitura aljebraikoak dira. Itxia den eragiketa bat dute (eragiketa hori multzoko edozein elementu birekin eginda emaitza multzoko beste elementu bat da) baina ez dute betetzen derrigorrez taldeak izateko beste baldintzak. Erditaldeek eragiketa bitar elkarkorra dute baina ez dute elementu neutrorik izan behar. Monoideak edo erditalde unitarioak elementu neutroa duten baina elementu guztien simetrikorik izan behar ez duten erditaldeak dira. Kuasitalde batean edozein elementu bihurtu ahal da beste edozein elementu eskuin aldeko biderketa batez edo ezker aldeko biderketa batez; hala ere eragiketa bitarra beharbada ez da elkarkorra.\nTalde guztiak dira monoideak, eta monoide guztiak dira erditaldeak.\nEraztunak eta gorputzak.\n\"Ikus\" Eraztun-teoria, Eraztun-teoriaren glosarioa, Gorputz-teoria (matematika) eta Gorputz-teoriaren glosarioa \"ere\".\nTaldeak eragiketa batekin bakarrik daude hornituta. Zenbakien portaera hobeto azaltzeko eragile bi dituzten egiturak aztertu behar dira. Horien artean garrantzitsuenak eraztunak, eta gorputzak dira.\nBanakortasuna: zenbakien \"banatze-legea\" orokortuz, \u00d7 eragileaz irudikatutako eragiketa bat + eragileaz irudikatutako beste eragiketa batekiko banatzailea dela esaten da eta badira, kasu horretan eragiketak \"banakor\"rak direla edo/eta \"banatze-legea\" betetzen dela esaten da. Zenbaki arruntekin biderketa banatzailea da batuketarekiko baina ez alderantziz ( hau da, baina ), horrelako kasuetan eragiketak ezin dira egin edozein ordenetan, lehenengo bestearekiko banatzailea den eragiketa egin behar da\nEraztun batek bi eragiketa bitar ditu, (+) eta (\u00d7) eragileekin irudikatuta, eta bigarrena lehenengoarekiko banatzailea da. Lehenengo eragiketarekin (+) \"talde abeldarra\" da. Bigarren eragiketarako (\u00d7) elkartze-legea betetzen da (eragiketa elkarkorra da) baina eragiketak ez du elementu neutro edo elementu simetrikorik izan behar. Lehenengo eragiketaren (+) elementu neutroa 0 idazten da eta eragiketa horrekiko \"a\" elementu baten elementu simetrikoa \u2212\"a\".\nZenbaki osoak eraztun baten eredua dira. Hala ere, zenbaki osoek badituzte beste propietate batzuk ere, eta horregatik eurek osatutako multzoak osotasun-eremu izeneko egitura aljebraikoa duela esaten da.\nBigarren eragiketarako elementu neutroa duen eraztun bati eraztun unitarioa esaten zaio.\nGorputz bat 0a kenduta bere elementu guztiek bigarren eragiketarentzat (\u00d7) talde abeldar bat osatzen duten \"eraztun\" bat da. Bigarren eragiketaren (\u00d7) elementu neutroa 1 idazten da eta eragiketa horrekiko \"a\" elementu baten elementu simetrikoa \"a\"\u22121.\nZenbaki arrazionalez, errealez eta konplexuez osatutako hiru multzoak gorputzak dira."}
{"id": "41192", "revid": "336", "url": "https://eu.wikipedia.org/wiki?curid=41192", "title": "EPR paradoxa", "text": "EPR paradoxa alegiazko saiakuntza bat da, Einstein, Podolski eta Rosek (hortik EPR izena) 1935ean argitaraturiko artikuluan proposatutakoa, mekanika kuantikoari bere \"errealitate\" ikuspegitik aurka eginez eta mekanika kuantikoa fisika teoria osotzat ezin dela hartu erakutsi nahian. Nahiz eta Einstein teoria kuantikoaren sorreran parte nagusia izan, bere azken urteak mekanika kuantikoaren izaera probabilistikoa erasotzen eman zituen. Saiakuntza hau bera eta Niels Bohrren artean sortutako eztabaidaren zati bat da.\n1964ean John Bell fisikari irlandarrak paradoxa hau saiakeran baieztatzeko modua aurkitu zuen. Honetan oinarrituta, Bellen teorema argitaratu zuen. Ideia hauek jarraituz, 1982an Alain Aspect eta bere lankideak EPR saiakuntza egin zuten, kaltziozko atomotik igorritako eta angelu zuzenetan polarizatutako bi fotoiekin. Emaitzek Bellen teorema ez zuten jarraitzen eta beraz partikula kuantikoen ez-lokaltasuna frogatutzat eman zen.\nParadoxa.\nEPR paradoxa bat baino, mekanika kuantikoaren lokaltasun printzipioaren kritika bat da. Ustezko saiakuntzan hurrengoa proposatzen da: fotoiak emititzen dituen kanoi batetik bi fotoi ateratzen dira. Azaltzea beharrezkoa ez den modu bat edo bestean, bi fotoi hauek abiadura berdina baina kontrako norabidean mugitzen hasten dira."}
{"id": "41193", "revid": "105290", "url": "https://eu.wikipedia.org/wiki?curid=41193", "title": "Lokaltasun printzipioa", "text": "Albert Einsteinek bere \"annus mirabilis\" urteko artikulutan oinarrituta dagoen printzipioa da lokaltasun printzipioa. Haren arabera, espazio-denbora puntu batean gertatzen den gertaera batek ezin du beste espazio-denbora puntu batean dagoen gertaera batekin eraginik izan, baldin eta eragin hau argiaren abiadura baino azkarrago gertatzen bada. Einsteinen artikuluen arabera argiaren abiadura baino azkarrago mugitu daitekeen gorputzik ez dago, hau da, argiaren abiadura ahalik eta abiadurarik azkarrena da. Beraz gorago aipatutako bi gertaera hauek, bien artean tarte espaziala dutelarik, ezin dute elkarrekintzarik izan, elkarrekintza honek argiaren abiadura baino azkarrago bada. Beraz, kausa-efektu erlaziorik ere ez da egongo.\nLokaltasun ezak partikula kuantikoen jokaeraren oinarri bat da."}
{"id": "41197", "revid": "512", "url": "https://eu.wikipedia.org/wiki?curid=41197", "title": "Rafik al-Hariri", "text": "Rafik Baha'eddin Al-Hariri (1944ko azaroaren 1 - 2005eko otsailaren 14) Libanoko Lehen Ministroa izan zen 1992tik 1998 arte eta 2000tik 2004 arte. Urte horietan, Beirut zaharberritzean berebiziko garrantzia izan zuen.\n2005eko otsailaren 14an, TNT 1000 kg. lehertu ziren bere autoa Beiruteko St. George Hotelaren aurrean igaro zen unean. Bai Libanon bai kanpoan Siriako gobernuari egotzi diote hilketa honen ardura. Izan ere, Haririren hilketaren garaian, Siriaren armada eta inteligentzia zerbitzuen eragina oso handia zen Libano osoan.\nHala ere, hilketaren gaineko ezagutzarik eza aldarrikatu zuen Siriak. AEBek eta Erresuma Batuak bultzatutako Nazio Batuen Erakundeko txosten batean, Siriako ofizialak eta Libanoko segurtasun zerbitzuak agertzen ziren inplikatuta. Hala ere, nazioarteko epaitegi batek errugabe jo zituen Hezbolako lau akusatuetako hiru 2929ko abuztuaren erdialdean, 2020ko Beiruteko leherketak gertatu eta bi astera."}
{"id": "41198", "revid": "64511", "url": "https://eu.wikipedia.org/wiki?curid=41198", "title": "Edurne", "text": "Edurne euskarazko emakume izena da. Gaztelaniazko \"Nieves\" izenarentzako euskal baliokide bezala proposatu zuten Sabin Arana eta Koldo Eleizaldek. Bizkaieraz elurra adierazteko erabiltzen den \"edur\" hitza, eta Sabino Aranak emakume izenak sortzeko erabilitako \"-ne\" atzizkia ditu osagai."}
{"id": "41206", "revid": "6327", "url": "https://eu.wikipedia.org/wiki?curid=41206", "title": "As Suwayda", "text": ""}
{"id": "41207", "revid": "6327", "url": "https://eu.wikipedia.org/wiki?curid=41207", "title": "Dar'a", "text": ""}
{"id": "41208", "revid": "6327", "url": "https://eu.wikipedia.org/wiki?curid=41208", "title": "Dayr az Zawr", "text": ""}
{"id": "41210", "revid": "201", "url": "https://eu.wikipedia.org/wiki?curid=41210", "title": "Hamah", "text": ""}
{"id": "41211", "revid": "429", "url": "https://eu.wikipedia.org/wiki?curid=41211", "title": "Hims", "text": ""}
{"id": "41212", "revid": "201", "url": "https://eu.wikipedia.org/wiki?curid=41212", "title": "Hims eskualdea", "text": ""}
{"id": "41213", "revid": "105290", "url": "https://eu.wikipedia.org/wiki?curid=41213", "title": "Idlib", "text": "Idlib (arabieraz \u0627\u062f\u0644\u0628), Siriako Idlib eskualdeko hiria da. Idlibtar gehienak nekazaritzan aritzen dira ondoan dagoen Aleppo hirian. Idliben inguruko lurrak oso emankorrak dira eta mota askotako langaiak landatzen dira, kotoia, garia, olibak eta abar. Idliben antzinako Ebla hiriaren aztarnak daude, behinola zibilizazio garrantzitsu baten hiriburu izandakoa."}
{"id": "41214", "revid": "201", "url": "https://eu.wikipedia.org/wiki?curid=41214", "title": "Rif Dimashq", "text": ""}
{"id": "41215", "revid": "512", "url": "https://eu.wikipedia.org/wiki?curid=41215", "title": "Tartus", "text": "Tartus (arabieraz \u062d\u0645\u0637\u0631\u0637\u0648\u0633, \"\u1e6car\u1e6d\u016bs\"), Siriako Tartus eskualdeko hiria da. Siriako bigarren porturik garrantzitsuena da Latakiaren atzetik. Tartus Damaskotik 220 kilometrora dago, eta kotxez Latakiatik ordu bete ingurura. Hiria, Antaradus izenez izan zen ezaguna latinez eta gurutzatuek Antartus eta Tortosa izena erabili zuten.\nFeniziarren garaiko arrastoak aurki litezke hirian."}
{"id": "41216", "revid": "201", "url": "https://eu.wikipedia.org/wiki?curid=41216", "title": "Alepoko eskualdea", "text": ""}
{"id": "41219", "revid": "336", "url": "https://eu.wikipedia.org/wiki?curid=41219", "title": "Fisikaren historia", "text": "Fisika (; 'natura' esan nahi duena) zientziaren oinarrizko adar bat da, naturaren inguruko ikerketaz arduratzen dena. XIX. mende arte, fisika \u201cnaturaren filosofia\u201d gisa ezagutzen zen, garai horretara arte naturaren inguruko ikerketa eta hausnarketa filosofikoa oso loturik baitzeuden. Gaur egun, aldiz, materia, energia eta bi horien arteko harremanen inguruko ikerketa bezala definitzen da.\nFisika, zentzu batean, zientzia puru oinarrizkoena eta zaharrena da; bertan ematen diren aurkikuntzek aplikazioa baitute zientzia naturaletan, materia eta energia mundu naturalaren oinarrizko osagaiak diren neurrian. Gainerako zientziak, orokorrean, mugatuagoak izan ohi dira eta fisikatik jaio diren adar gisa kontsideratuak dira gehienbat. Fisika, gaur egun ere, bi zatitan banatuta aurkezten da: fisika klasikoa eta fisika modernoa.\nAntzinaroa.\nFisika izango zenaren lehendabiziko elementuak astronomia, optika eta mekanikaren esparruetan hasi ziren. Hiru eremu hauek geometriaren ikerketan uztartzen ziren. Diziplina matematiko hau Antzinaroan jaio zen, Babiloniar eta Heleniar idazleen eskutik, Arkimedes eta Ptolemy adibidez. Bitartean, Antzinako Filosofia natura eta bere funtzionamendua azaltzen saiatzen ari zen \u2014baita \u201cfisika\u201d kontzeptuak zer esan nahi zuen ere\u2014 ideia desberdinen bitartez. Adibide gisa dugu Aristotelesen lau \u201ckausa\u201d moten ideia.\nAntzinako Grezia.\nNaturaren ulermen arrazional baterako mugimendua gutxienez Greziako Aro Arkaikoan (K.a. 650-480) hasi zen filosofo Presokratikoekin. Miletoko Tales (K.a. VII-VI), \u201cZientziaren Aita\u201d izendatua, izan zen lehendabizikoa naturaren fenomenoen azalpen jainkotiar, erlijioso edo mitologikoa onartu ez zuena, aldarrikatuz gertaera ororen atzean kausa natural bat zegoela. Talesek aurrerapenak egin zituen K.a. 580. urtean esanez ura zela oinarrizko elementua. Imanekin eta anbar hagaxkekin esperimentatu zuen eta erregistratu den kosmologiarik zaharrena formulatu zuen. Anaximandrok, bere teoria proto-eboluzionistagatik ospetsua, Talesen ideiak eztabaidatu eta uraren ordez \"apeiron\" izeneko substantzia proposatu zuen materia osoaren oinarrizko elementu gisa. K.a. 500. urtearen inguruan, Heraklitok proposatu zuen Unibertsoa gobernatzen duen oinarrizko lege bakarra aldaketa printzipioa dela eta dena etengabe aldatzen ari dela, ezer ez dagoela egoera berean gelditurik. Ideia honek Heraklito unibertsoaren eta denboraren arteko auzia landu zuen lehendabiziko jakintsuetako bat bilakatu zuen, auzi hau oraindik ere egungo fisikan lantzen dela ezin ahaztuz. Leuzipo (K.a. V. mendeko lehen erdialdea) unibertsoko esku-hartze jainkotiarraren aurka tinko azaldu zen. Horren ordez, fenomeno natural orok kausa naturala zuela defendatu zuen. Leuzipo eta bere ikaslea zen Demokrito, atomismo izenez ezagutzen den teoriaren sortzaileak izan ziren. Teoria honek dio, gauza guztiak atomo izeneko elementu zatiezin eta iraunkorrez osatuta daudela.\nGreziako Aro Klasiko (K.a. VI-IV) eta garai Helenistikoen baitan, filosofia naturala gutxinaka zeresan handiko ikerketa-esparru interesgarria bilakatzen joan zen. Aristotelesek (Greziarrez: \u1f08\u03c1\u03b9\u03c3\u03c4\u03bf\u03c4\u03ad\u03bb\u03b7\u03c2, \"Aristot\u00e9l\u0113s\") (K.a. 384-322), Platonen ikasleak, proposatu zuen fenomeno naturalak behatuz, mundua gobernatzen duten lege naturalak aurkitu eta ezagutu ditzakegula. Aristotelesek fisika, metafisika, poesia, antzerkia, musika, logika, erretorika, linguistika, politika, etika, biologia eta zoologiaren inguruan idatzi zuen. Berak idatzi zuen \u201cfisikaren\u201d inguruan jarduten duen lehen lana. K.a. IV. mendean Fisika Aristoteliko gisa ezagutzen den sistema proposatu zuen. Mugimenduaren (eta grabitatearen) ideia eta antzekoak azaltzen saiatu zen lau elementuen teoriaren bidez. Aristotelesek uste zuen materia guztia eter edo lau elementuen bidez osatuta zegoela: lurra, ura, airea eta sua. Aristotelesen arabera, lau elementu lurtar hauek barne-aldaketarako eta bere toki naturalera joateko mugimendurako ahalmena dute; horrela, harria kosmosaren erdigunera doan bitartean, sua goruntz doa, izarretan baitago bere toki naturala. Azkenik, Fisika Aristotelikoak arrakasta handia izan zuen mende askotan zehar Europan, Erdi Aroko zientzialari eta jakintsu asko fisika honen arabera prestatuak izan baitziren. Galileo Galilei eta Isaac Newtonen garaira arte, hau izan zen zientziaren paradigma nagusia.\nGrezia Klasiko hasieran, Lurra biribila zelako ideia nahiko normala zen. K.a. 240 urte inguruan, Eratostenesek (K.a. 276-194), esperimentu baten bitartez, Lurraren zirkunferentziaren neurria estimatu zuen. Aristotelesen ikuspegi geozentristaren aurrean, Aristarko Samoskoak (Greziarrez: \u1f08\u03c1\u03af\u03c3\u03c4\u03b1\u03c1\u03c7\u03bf\u03c2; K.a. 310-230 gutxi gorabehera) Eguzki sistemaren eskema heliozentrikoaren aldeko argudio esplizitu bat proposatu zuen, Eguzkia jarriz sistemaren erdigunean. Seleuko Seleuziakoak, Aristarkoren teoria heliozentristaren jarraitzaileak, esan zuen Lurrak bere ardatzaren inguruan birak ematen zituela, eta aldi berean, baita Eguzkiaren inguruan ere. Bere argudioak galdu egin ziren, baina Plutarkoren bidez badakigu Seleuko izan zela lehendabizikoa arrazoiaren bitartez sistema heliozentriko bat proposatu zuena.\nK.a. III. mendean, Arkimedes (Greziarrez: \u1f08\u03c1\u03c7\u03b9\u03bc\u03ae\u03b4\u03b7\u03c2; K.a. 287-212) matematikari greziarrak (antzinako matematikari handiena eta historiako onenetarikoa kontsideratua) hidrostatikaren eta estatikaren fundamentuak ezarri zituen eta palankaren azpian dauden matematikak kalkulatu zituen. Antzinako zientzialari puntakoa, Arkimedesek ere polea sistema desberdinak sortu zituen objektu handi eta pisutsuak esfortzu gutxirekin mugitu ahal izateko. Arkimedesen Torlojua izenekoak, hidroingenieritza modernoaren oinarriak finkatu zituen, eta bere guda makinek Erromatar tropak atzera botatzen lagundu zuten Lehen Gerra Punikoan. Arkimedesek ere Aristotelesen argudioei aurre egin zien, baita bere metafisikari ere. Matematikariaren ikuspuntuaren arabera, ezinezkoa da matematika eta natura banatzea, eta hau teoria matematikoak asmakuntza praktiko bilakatuz frogatu zuen. Aurrerago, K.a. 250 urte inguruan, \u201cGorputzen orekaz fluidoetan\u201d obran, Arkimedesek flotagarritasunaren legea garatu zuen, Arkimedesen Printzipio gisa ezagutua. Matematikan, agortze metodoa erabili zuen parabola baten arkuaren azpiko azalera kalkulatzeko. Honi serie infinitu bat gehitu zion eta pi zenbakiaren gerturatze garrantzitsu bat egin zuen. Orekaren eta grabitate zentroen printzipioak ere garatu zituen, ondoren Galileo eta Newton jakintsu ospetsuek erabiliko zituzten ideiak, hain zuzen ere.\nHiparko Nizeakoak (K.a. 190-120), astronomian eta matematikan aditua, teknika geometriko sofistikatuak erabili zituen izar eta planeten mugimenduak mapatzeko, baita eguzki eklipseak aurreikusteko ere. Gainera, Lurraren, Eguzkiaren eta Ilargiaren arteko distantziak kalkulatu zituen, garaiko behaketa-tresnen gainean egin zituen hobekuntzetan oinarrituz. Ptolemy (K.a. 90-168) ere hasierako fisikarien artean ospetsuenetarikoa da, Erromatar Inperioaren garaiko puntako adituetako bat. Tratatu zientifiko askoren autorea izan zen eta bere tratatuetatik gutxienez hiruk garrantzi handia izaten jarraitu zuten ondorengo Islamiar eta Europar zientzian. Hiru horietatik lehendabizikoa, astronomiaren inguruko tratatu bat da, Almagest (Greziarrez: \u1f29 \u039c\u03b5\u03b3\u03ac\u03bb\u03b7 \u03a3\u03cd\u03bd\u03c4\u03b1\u03be\u03b9\u03c2; \u201cTratatu Handia\u201d, hasieran \u039c\u03b1\u03b8\u03b7\u03bc\u03b1\u03c4\u03b9\u03ba\u1f74 \u03a3\u03cd\u03bd\u03c4\u03b1\u03be\u03b9\u03c2, \u201cTratatu Matematikoa) izenekoa. Bigarrena Geografia da, mundu greko-erromatararen geografiaren inguruko jakintzaren gaineko eztabaida.\nAntzinaroko jakituriaren zati handi bat galdu egin zen. Pentsalari ospetsuenen lanetan ere, soilik pasarte batzuk biziraun dute. Hiparkoren kasuan adibidez, nahiz eta jakin gutxienez hamalau liburu idatzi zituela, bere obretatik ez zaigu ia ezer iritsi. Aristotelesen ehun eta berrogeita hamar obretatik ere, soilik hogeita hamar iritsi dira eta horietako batzuk irakurketa oharrak baino gutxi gehiago dira.\nIndia eta Txina.\nIndiar filosofian, Maharisi Kanada izan zen lehena sistematikoki teoria atomista bat garatu zuena K.a. 200. urtearen inguruan, nahiz eta autore batzuek K.a. VI mendean kokatzen duten. Teoria hau aurrerago ere garatua izan zen Dharmakirti eta Dign\u0101ga atomista budisten eskutik K.o. I. milurtekoan. K.a. VI mendean, Gautama Buddharen garaian, Pakudha Kaccayana filosofo indiarrak ere munduaren osaera atomikoaren inguruko ideiak proposatu zituen. Pentsalari hauek uste zuten gainontzeko elementuak (eterra izan ezik) fisikoki ukigarriak direla, eta hauek materia minuskulo estutuez osaturik zeudela. Azken partikula minuskuloari, zatiezina dena, Parmanu izena jarri zioten. Filosofo hauen iritziz, partikula hau suntsiezina eta betierekoa litzateke. Budistek uste zuten atomoak ikusi ezin daitezken objektuak direla, izatera datozenak eta berehala desagertu egiten direnak. Vaisheshika filosofoen eskolak, pentsatzen zuen atomoa soilik espazioko puntu bat dela. Eskola hau, lehena izan zen mugimendua eta indar aplikatuaren arteko harremanak deskribatzen. Atomoen inguruko teoria indiarrak nahiko abstraktuak ziren, hauek logikan oinarritzen baitziren eta ez esperientzia edo esperimentazio pertsonalean. Indiar astronomian, Aryabhatiyak (K.o. 499) Lurraren errotazio mugimendua proposatu zuen. Beste aldetik, Nilakantha Somayajik (1444-1544), Keralako astronomia eta matematika eskolakoa, erdi-heliozentrikoa zen eredu bat proposatu zuen, sistema Tychonikoaren antzekoa.\nAntzinako Txinan magnetismoaren inguruko ikerketa K.a. IV. mendean kokatzen da. Ekarpen garrantzitsuak egin zituen bertan Shen Kuo-k (1031-1095), estatu-gizona eta diziplina desberdinen inguruko jakintsua. Lehendabizikoa izan zen nabigaziorako iparrorratz magnetikoa deskribatu zuena, baita \u201cbenetako iparra\u201d kontzeptua proposatu zuena ere. Optikan, Shen Kuok kamara iluna garatu zuen.\nIslamiar Zientzia.\nVII eta XV. mendeen artean, garapen zientifikoa mundu Islamiarrean eman zen. Obra klasiko asko (indiarrak, asiriarrak, persiarrak eta greziarrak) arabierara itzuliak izan ziren, baita Aristotelesen obrak ere. Ibn S\u012bn\u0101 (980-1037), \u201cAvizena\u201d izenaz ezaguna, Bukharako (egungo Uzbekistan) polimata bat zen, garrantzitsua bere ekarpenengatik fisikan, optikan, filosofian eta medikuntzan. \"Medikuntzako Araua\" liburua idazteagatik ospetsua, izan ere, liburu hau medikuntza ikasteko erabili zen XVII. mende arte. \nIbn al-Haythamek (965-1040) ere ekarpen garrantzitsuak egin zituen. Basra-ko (egungo Irak) matematikaria zen eta optika modernoaren sortzaileetako bat kontsideratua dago. Ptolemy eta Aristotelesek uste zuten argia begitik irteten zela gainontzekoa argituz, edota objektuek ematen zutela argia, baina al-Haythamek (Alhazen latindarrez) proposatu zuen argia begiraino izpi moduan iristen zela objektuaren puntu desberdinetatik. Ibn al-Haytham eta Abu Rayhan Biruniren (pertsiar zientzialaria) lanak mendebaldeko Europara iritsi ziren Witelo eta Roger Bacon hauek aztertzen hasi zirenean. Omar Khayyam-ek (1048-1131), pertsiar zientzialaria, eguzki-urte baten iraupena kalkulatu zuen eta gaur egungo kalkuluekin alderatuz, soilik segundu baten frakzio baten aldea besterik ez zegoen. Kalkulu hau erabili zuen egutegi berri bat egiteko, egutegi Gregoriarra baina zehatzagoa dena eta bostehun urte beranduago iritsiko zena. Lehen zientzia komunikalari handi gisa kontsideratua da, esaten baita, adibidez, Sufi teologoa konbentzitu zuela esanez Lurrak bere buruaren baitan birak ematen dituela.\nNasir al-Din al-Tusi (1201-1274), Baghdaden hil zen persiar astronomo eta matematikaria, \"Astronomiaren Altxortegia\"ren autorea izan zen. Obra honetan Ptolemy-ren planeten mugimenduaren eskema, indarrean zegoena, erreformatu egin zuen, non planeta ororen mugimendu zirkularra deskribatu zuen, orbitak zehaztuz. Lan honen bitartez, bere ikasle batek geroago deskubrituko zuen orbiten mugimendua eliptikoa dela. Kopernikok ondoren obra hau eta bere ikasleenak erabiliko zituen, nahiz eta obra hauen eragina ez aitortu. Ptolemyren teoriaren pixkanakako bazterketak ondoren lekua emango dio heliozentrismoaren ideia iraultzaileari.\nErdi Aroko Europa.\nAntzinako obren aurkikuntzak, Mendebaldea arabiarretik latinerako itzulpen prozesu batean sartu zuen. Obra hauen aurkikuntzak, Judeo-Islamiar teologiaren iruzkinekin batera, Erdi Aroko filosofoengan eragin handia izan zuen, Tomas Akinokoa filosofoan ondo ikusten da esaterako. Europar eskolastikoak, teologia kristaua eta antzinako filosofia uztartzeko ahaleginak egiten zituztenak, Aristoteles antzinako pentsalari handiena bezala aldarrikatu zuten. Aristotelesen fisika Europako Elizaren azalpen fisikoen oinarria bilakatu zen, hau zuzenean Bibliari kontrajartzen ez zitzaionez. Kuantifikazioa Erdi Aroko fisikaren elementu zentrala bilakatu zen.\nAristotelesen fisikan oinarrituz, fisika eskolastikoak gauzak bere natura esentzialaren arabera mugitzen zirela zehaztu zuen. Objektu zerutiarrak zirkuluetan mugitzen zirela esan zuten, izan ere, mugimendu zirkular perfektua zeruko esfera ustelezinen jatorrizko ezaugarritzat zeukaten. Inpultsoen Teoria, inertzia eta abiaduraren kontzeptuaren aurrekaria, John Philoponus eta Jean Buridan filosofoek garatu zuten paraleloki. Ilargiaren azpiko mugimenduak ez zituzten perfektu gisa ikusi. Lurreko erreinuko azalpen zientifikoak tendentzien arabera azaltzen ziren, hau da, fisika Aristotelikoan oinarrituz, harriek lur elementua zutenez, hauek Lurraren erdigunera jotzeko joera zuten.\nIraultza Zientifikoa.\nXVI eta XVII. mendeetan zehar, Iraultza Zientifiko izenaz ezaguna den garapen zientifiko handia gertatu zen Europan. Korronte filosofiko nagusiekiko desadostasuna piztu zen Iraultza Zientifikoa baino lehen, horren lekuko dugu Erreforma Protestantea, baina zientziaren iraultza, naturaren filosofoak korronte eskolastikoari aurre egiten hasi zirenean hasi zen, hala nola, Francis Bacon. Eskolastikaren aurkako konfrontazio honetan, matematikaren garrantzia aldarrikatzen hasi ziren mekanika eta astronomiako eremuetan aplikatuz eta horrela, mugimenduaren eta beste kontzeptu batzuetan dauden lege unibertsalez jabetzen hasi ziren.\nNikolas Koperniko.\nNikolas Koperniko (1473-1543) astronomo prusiarrak egindako ekarpenak sekulako aurrerapena suposatu zuen astronomia modernorako; hori dela eta, astronomia modernoaren aita izendatua izan da. Eguzki sistemaren eskema heliozentrikoaren alde argudio sendoak proposatu zituen, baita planeten mugimenduak aztertzeko medio errazago eta sinpleagoak ere. Eguzki sistemaren eskema heliozentrikoan, Lurra Eguzkiaren inguruan dabil biraka beste gorputzekin batera Lurraren galaxian. Honek Ptolemy astronomo greziar-egipziarraren teoriaren aurka ere egiten zuen, zeinak Lurra unibertsoaren erdian kokatu zuen eta 1400 urtetan onartua izan zen. Aristarko Samoskoak (K.a. 310-230) jada proposatu zuen bere garaian Lurra Eguzkiaren inguruan bira ematen zuela, baina Kopernikoren arrazoiketak ekarri zuen azkenik, ideia \u201ciraultzaile\u201d honen onarpen orokora. Teoria hau aurkezten duen liburua (\"De revolutionibus orbium coelestium,\" \u201cEsfera zerutiarren iraultzei buruz\u201d) Kopernikoren heriotza baino lehen publikatua izan zen, 1543an. Gaur egun, obra hau astronomia modernoaren abiapuntutzat hartzen da, baita Iraultza Zientifikoarena ere. Kopernikoren ikuspegi berriak, Tycho Brahek egindako oharrekin batera, Johannes Kepler (1571-1630) astronomo alemaniarra planeten mugimenduen legeak formulatzera bultzatu zuen, zeinak gaur egun oraindik erabiltzen diren.\nGalileo Galilei.\nGalileo Galilei (1564-1642) italiar matematikari, astronomo eta fisikaria Iraultza Zientifikoaren ikur zentrala da, Kopernikoren ideiak sutsuki defendatu, esperimentu enpirikoen erabilera bultzatu eta ekarpen garrantzitsuak egin baitzituen astronomiaren inguruan, hala nola, teleskopioaren hobekuntza. Matematikari gisa, Galileoren lana unibertsitate garaiko hiru gai nagusiren menpe zegoen: zuzenbidea, medikuntza eta teologia (filosofiarekin oso lotuta zegoena). Hala ere, Galileok uste zuen diziplina teknikoen eduki deskriptiboak interes filosofiko batzuen zerbitzura zeudela, izan ere, behaketa astronomikoaren ikerketa matematikoak -gehien bat, Kopernikoren Eguzkiaren, Lurraren, Ilargiaren eta planeten mugimenduen ikerketak- aditzera ematen zuen filosofoen unibertsoarekiko ikuspegia oker egon zitekeela. Galileok ere esperimentu mekanikoak bideratu zituen, azpimarratuz mugimenduak berak \u2014berdin dio hau \u201cnaturalki\u201d edo \u201cartifizialki\u201d eraginda zegoen\u2014 bazituela ezaugarri unibertsal batzuk zeinak matematikoki deskribatuak izan zitezkeen.\nGalileoren hasierako ikasketak Pisako Unibertsitatean izan ziren, medikuntzaren arloan, baina berehala matematika eta fisikaren eremuetara mugitu zen. Hemeretzi urterekin, penduluaren natura isokronikoaz jabetu eta frogatu egin zuen. Hau egiteko, bere pultsua erabili zuen Pisako katedraleko lanpara baten kulunken oszilazioak neurtzeko, eta horrela konturatu zen, kulunka bakoitzak denbora tarte berdina behar zuela kulunken anplitudea zein zen axola gabe. Berehala ospetsu bilakatu zen bere balantza hidrostatikoaren asmakuntzari esker, baita bere gorputz solidoen grabitate zentroari buruzko tratatuagatik ere. Pisako Unibertsitatean irakasle gisa jardun zuen bitartean (1589-1592), gorputzen mugimenduari buruz ikertzen hasi zen, eta honen ondorioz, garaian onartua zen Aristotelesen eskemarekin kontraesanak ikusi zituen. Ikusi zuen gorputzak ez zirela erotzen euren pisuaren araberako abiadura batean. Galileoren istorio famatua, non esaten den Pisako dorretik objektuak botatzen zituela, apokrifoa da, baina bai konturatu zen bala baten ibilbidea parabola bat zela, eta bere ondorioak esan daiteke Newtonen mugimendu legeen aurrekari bat direla. Horretan oinarrituta, egun Galieoren erlatibitatea deritzona dago, lehen aldiz denbora eta espazioaren ezaugarriak modu zehatz batean formulatzen dituena geometria tridimensionaletik at.\nGalileo \u201cbehaketa astronomiko modernoaren aita\u201d, \u201cfisika modernoaren aita\u201d, \u201czientziaren aita\u201d eta \u201czientzia modernoaren aita\u201d kontsideratua izan da. Stephen Hawkingen arabera: \u201cGalileo, agian beste edozein pertsona bezala, baina zientzia modernoaren jaiotzaren arduraduna da\u201d. Erlijio ortodoxoak eredu geozentriko edo Tychonikoa soilik onartzen zuenez, Galileoren babesak teoria heliozentrikoaren eztabaida sortu zuen, eta inkisizioarekin arazoak izan zituen. \u201cHeresiaren susmoa\u201d leporatu zioten eta bere hitzak ukatzera behartu zuten, baita etxe barruko arrastatzera kondenatu ere.\nGalileok behaketa astronomian ekarpen garrantzitsu desberdinak egin zituen: Artizarraren faseen teleskopio bidezko frogapena, 1609an Jupiterren ilargi handienen aurkikuntza (ondoren \u201cGalilear ilargiak\u201d izena jarri zioten ilargi multzo honi), eta eguzki-orbanen behaketa eta azterketa. Teknologian eta zientzia aplikatuan ere zenbait lorpen lortu zituen asmakuntza desberdinak sortuz, hala nola, iparrorratz militarra. Jupiterren ilargien aurkikuntzaren inguruko lana 1610. urtean publikatu zuen eta, honi esker, matematikari eta filosofo gisa Medicitarren gortean sartu ahal izan zen. Tradizio aristotelikoan kokatzen ziren filosofoekin ere eztabaidan aritu zen, eta bere lanei esker ospe handia lortu zuen (\"\u201cBi zientzia berriei dagozkien diskurtso eta frogapen matematikoak\u201d\" eta \"\u201cSaiakera-idazlea\"\u201d). Galileoren esperimentuen gaineko interesak eta mugimenduaren deskribapena matematikaren bidez egiteko interesak, esperimentazioa filosofia naturalaren ardatzean kokatu zuen. Tradizio honi, matematikoa ez den \u201chistoria esperimentalen\u201d enfasia gehituz (hala nola, William Gilbert eta Francis Bacon filosofoen eskutik), eragin handia izan zuen garaiko eta ondorengo jarduera zientifikoan, baita Galileoren heriotza eta gero. Eredu honekin jarraitu zutenetako batzuk: Torricelli Ebangelista eta Cimentoko Akademiako kideak izan ziren Italian; Marin Mersenne eta Blaise Pascal Frantzian eta Christiaan Huygens Herbereetanm, Robert Hooke eta Robert Boyle Ingalaterran.\nRen\u00e9 Descartes.\nRen\u00e9 Descartes (1596-1650) filosofo frantsesa garaiko sistema filosofikoarekin oso lotuta zegoen, bertan eragin handia zuen bitartean. Descartesek asmo handiko helburua zuen: tradizio filosofiko eskolastikoari amaiera ematea, filosofatzeko modu zuzenago bati lekua uzteko. Zentzumenen bidez hautematen den errealitatea kuestionatuz, hauteman daitezkeen fenomeno guztiak \u201ckorpuskulu\u201d itsaso ikusezin batera erreduzitzen saiatu zen. (Pentsamendu gizatiarra eta Jainkoa eskema honetatik at mantendu zituen, hauek unibertso fisikotik aparte zeudela uste baitzuen). Egitura filosofiko hau proposatzean, Descartesek mugimendu mota desberdinak deduzitu zituen, planeten mugimendua eta lurreko objektuen mugimendua kontrajarriz, zeinak ez diren oso desberdinak, baina printzipio unibertsalak jarraitzen dituzten mugimendu korpuskularren adierazpen desberdinak diren. Eragin handia izan zuen bere azalpenak mugimendu astronomiko zirkularren inguruan, espazioan barrena korpuskuluen zurrunbilo-mugimenduaz hitz egitean (Descartesek zioen, bere sinesmenen arabera, hutsa ez zela existitzen). Grabitatea azaltzeko, esan zuen hau objektuak beherantz bultzatzen dituzten korpuskuluen ondorioa dela.\nGalileok bezala, Descartesek azalpen matematikoei garrantzia handia eman zien, eta bera eta bere jarraitzaileak XVII. mendeko matematika eta geometriaren garapenaren erantzule handiak izan ziren. Mugimenduaren deskribapen matematiko kartesiarrak zioen formulazio matematiko orok ekintza fisiko zuzen batengatik justifikatua izan behar zuela, Hyugens eta Gottfried Leibniz pentsalariek babestutako baieztapena, azken honek ondoren bere eskolastikaren aurkako sistema filosofiko propioa sortuko zuen \"\u201cMonadologia\u201d\"rekin. Descartes \u201cFilosofia modernoaren aita\u201d izendatua izan zen, ondorengo Mendebaldeko filosofiaren zati handi bat bere lanei erantzuten dieten idazkiak izango baitira. Gaur egun, bere obrak unibertsitateetako filosofia departamentuetan ikertzen jarraitzen dira. Matematikaren gaineko eragina ere aipagarria da, hala nola, Koordenada-sistema kartesiarra \u2014ekuazio algebraikoei bi-dimentsioko koordenada sistema batean grafiko bidez espresatuak izateko ahalmena ematen diena\u2014 bere omenez izendatua izan zen. Geometria analitikoaren (geometria eta aljebraren arteko zubia) aita dela esan daiteke, garrantzitsua kalkulua eta analisiaren aurkikuntzarako.\nIsaac Newton.\nXVII. mende amaieran eta XVIII. mende hasieran Iraultza Zientifikoaren figura handienaren lorpenak eman ziren: Cambridge Unibertsitateko fisikari eta matematikaria, Sir Isaac Newtonenak (1642-1727); askok eragin handiena izan duen zientzialaririk handiena kontsideratu dutena. Ingalaterrako \"Royal Society\"-ko kidea, bere mekanika eta astronomiako aurkikuntza propioak aurrerago eman ziren aurkikuntzekin uztartu zituen unibertsoaren funtzionamenduaren deskripzio sistematiko bat sortzeko. Mugimenduaren hiru lege formulatu zituen, baita grabitazioaren unibertsalaren legea ere, zeinak ondoren objektuen erorketa mugimendua azaltzeaz gain, gorputz zerutiarren mugimendua ere azalduko duena. Emaitza hauetara iristeko, Newtonek adar matematiko erabat berria asmatu zuen: kalkulua (Leibniz-ek ere bere kabuz asmatu zuen adar hau), fisikaren adar gehienen garapenean parte fundamentala bilakatuko dena. Newtonen aurkikuntzak \"Philosophiae Naturalis Principia Mathematica\" (\u201cFilosofia Naturalaren Printzipio Naturalak\u201d) obran azaldu zituen 1687an, eta honek mekanika eta astronomiaren aro modernoaren abiapuntua markatu zuen.\nNewtonek mekanikaren tradizio kartesiarra alde batera utzi zuen, ez baitzegoen ados korpuskuluen indarren teoriarekin. Mugimenduaren hiru legeak eta grabitatearen lege unibertsala erabiliz, frogatu zuen objektuek ez zituztela naturaren formak determinatutako ibilbideak jarraitzen. Horren ordez, esan zuen erregularki behatutako ibilbideak, baita etorkizuneko mugimendu guztiak ere, matematikoki deduzituak izan daitezkeela, ematen den mugimenduan, masan eta objektuen gaineko indarrean oinarrituz. Dena den, mugimendu zerutiarrak ez ziren hain ondo egokitzen Newtonen legeetara, eta horregatik, Newton sinisduna izanik, pentsatu zuen nolabait Jainkoak esku hartzen zuela mugimendu hautan eguzki sistemaren egonkortasuna bermatzeko.\nNewtonen printzipioak (baina ez bere tratatu matematikoak), eztabaida ekarri zuen filosofo kontinentalekin, hauek Newtonen mugimenduaren eta grabitatearen azalpen metafisikoa filosofikoki onartezina zela uste baitzuten. 1700 urte inguruan hasita, filosofia kontinentalaren eta analitikoaren arteko bereizketa eman zen, non eztabaida filosofikoez gain, Newton eta Leibnizen jarraitzaileek eztabaida pertsonalak ere izan zituzten. Alde bakoitzak bere kalkuluaren teknika analitikoen alde egin zuen, hauek independenteki garatuak izanik. Hasieran, tradizio leibniztar eta kartesiarra nagusi ziren kontinentean (Leibnizen kalkulua nagusi zen Ingalaterran izan ezik). Newton bera ere kezkatzen zuen grabitazioaren inguruko azalpen filosofikorik ez egoteak, nahiz eta bazekien ez zela beharrezkoa honen funtzionamendua azaltzeko. XVIII. mendea aurrera zihoan neurrian, filosofo kontinentalak Newtonen matematika bidez azaldutako mugimenduen formulak onartzen joan ziren.\nNewtonek lehen errefrakzio-teleskopio eraginkorra eraiki zuen eta kolorearen inguruko teoria garatu zuen, \u201cOptika\u201d obran publikatu zuena; horretarako, argi zuria deskonposatzen zuen prisman oinarritu zen, non kolore ugarik espektro ikusgarria osatzen zuten. Newtonen argia, partikula \u00f1imi\u00f1oek osatzen zutela azaltzen zuen bitartean, 1690ean Christiaan Huygensek uhinen bidez egiten zela azaldu zuen Newtonen teoriari aurre eginez. Hala ere, XIX. mendera arte ez zuen arrakasta handirik izan, garai horretan filosofia mekanikoaren nagusitasunak Newtonen azalpenaren alde egin baitzuen. Newtonek hozte lege enpiriko bat ere proposatu zuen, soinuaren abiadura ikertu zuen, berretura-serieak aztertu zituen, binomio teoria frogatu zuen eta erro karratuetara hurbiltzen zen metodo bat ere garatu zuen. Garrantzitsuena agian, Newtonek lurreko objektuen eta zeruko gorputzen mugimenduak lege berdinen araberakoak direla estea izan zen, zeinak ez diren ez ausazkoak ezta gaiztoak ere. Keplerren mugimendu planetarioen legeen eta bere grabitazio teoriaren arteko trinkotasuna frogatuz, heliozentrismoaren inguruko azken zalantzak uxatu zituen.\nBeste lorpen batzuk.\nIraultza zientifikoaren garaian, fisikaren beste adar batzuetan ere aurrerapenak eman ziren. William Gilbertek, Elizabeth I Erreginaren gorteko fisikaria, magnetismoaren inguruko lan garrantzitsua publikatu zuen 1600. urtean, non Lurra iman erraldoi moduko bat dela esan zuen. Robert Boylek (1627-1691) ganbera batean itxita, gasen portaera aztertu zuen eta bere izena daraman gasen inguruko legea formulatu zuen. Psikologian ere ekarpenak egin zituen eta kimika modernoaren hastapenetan lagundu ere egin zuen. Iraultza zientifikoaren garaian akademia eta elkarte ugari sortu ziren herrialde desberdinetan, handienak Ingalaterrako Royal Society (1660) eta Frantziako Zientzien Akademia (1666) ziren. Ingalaterrakoa Londresen kokatu zen instituzio pribatu bat zen, eta bertatik zientzialari ospetsu asko igaro ziren: John Wallis, Willian Brouncker, Thomas Sydenham, John Mayow eta Christopher Wren, hala nola. Pariskoa, instituzio publikoa zen, eta bertatik kide atzerritarrak ere igaro ziren, Dutchman Huygens nabariena. XVIII. mendean, Berlinen (1700) eta San Petersburgon (1724) ere akademia garrantzitsuak sortu zituzten. Akademia eta elkarteek espazio garrantzitsu bat aurkezten zuten iraultza zientifikoaren eta ondorengo garaietan ere eztabaida, publikazio eta garapen zientifikorako. 1690ean, James Bernoullik frogatu zuen zikloikdea zela tautokronaren arazorako konponbidea; eta ondorengo urtean, Johann Bernoullik frogatu zuen bi puntutatik zintzilikaturiko kate batek katenari bat sortuko duela. Beranduago, zikloideak kurba brakistokronaren arazoa ere konpontzen zuela frogatu zuen.\nLehen termodinamika.\nOtto von Guerickek 1650ean motorraren aurrekaria diseinatu zuen, historiako lehen huts ponpa diseinatu eta eraiki baitzuen, eta lehenbiziko aldiz hutsa \"sortu\" zuen, \u201cMagdeburg hemisferioak\u201d izeneko esperimentuaren bidez. Hutsa frogatu nahi zuen, Aristotelesen \u201cnaturak hutsa gorroto du\u201d ideia zabaldua faltsatzeko. Pixkat aurrerago, Boyle fisikari eta kimikari irlandarrak Guerickeren diseinuak ikasi zituen eta 1656an, Robert Hooke zientzialari ingelesarekin batera, aire ponpa bat eraiki zuen. Ponpa hau erabiliz, Boyle eta Hookek presio-bolumenaren arteko korrelazioa ikusi zuten gas baten baitan: \"PV=k\", non \"P\" presioa den, \"V\" bolumena den eta \"k\" konstantea den. Korrelazio hau Boyleren Legea izenaz ezagutzen da. Garai horretan, airea mugimendurik gabeko partikulaz osatuta zegoela uste zuten, eta ez mugimenduan dauden molekulen sistema bat bezala. Mugimendu termikoaren nozioa bi mende ondoren etorriko da. Dena den, 1690eko Boyleren publikazioak kontzeptu mekaniko baten inguruan jarduten du: aire jauzia. Ondoren, termometroaren asmakuntza eta gero, tenperaturaren ezaugarria kuantifikatua izan zitekeen. Tresna honek Gay-Lussac-i bere legea aldatzeko aukera eman zion eta gasaren lege ideala formulatu zuen. Lege hau formulatu aurretik, Boylen bazkide batek (Denis Papin) lurrun digestore bat sortu zuen. Hau ontzi itxi bat da, tapa fin batekin, zeinak lurruna mantentzen duen presioa igotzen den arte.\nOndorengo diseinuek balbula bat erantsi zioten makina lehertu ez zedin. Balbula honen mugimendua ikusirik, Papin-i pistoi (eta zilindro) motorraren ideia bururatu zitzaion. Dena den, ez zuen bide horretan aurrera egin. Thomas Savery izan zen 1697an motore hau eraiki zuena. Nahiz eta hasierako motoreak eraginkorrak ez izan, zientzialari askoren atentzioa lortu zuten. Hala, 1689an eta lurrun-makinaren aurretik, zaldiak erabiltzen ziren meatzetatik ura ateratzeko. Ondorengo urteetan, lurrun-makinaren moldaketak eraiki ziren, Newcomen makina adibidez, eta ondoren Watten makina. Makina hauek zaldiak ordezkatu zituzten berehala. Hala, makina hauek zaldiekin alderatzen hasi ziren, eta horrela, zaldien indarraren neurriak erabiltzen ziren makinetarako (hortik dator gaur egungo \"zaldi\" potentzia). Hasieran makinek bazuten arazo bat: mantsoegiak eta traketsak ziren, soilik erregaiaren %2a bilakatzen zuten indar erabilgarri. Beste hitz batzuetan esanda, ikatz (edo egur) pila bat behar zen indar gutxi lortu ahal izateko. Hala, motoreen dinamikaren inguruko zientzia berri bat sortu zen arazo hau konpontzeko: termodinamika.\nXVIII. mendeko garapenak.\nXVIII. mendean zehar, Newtonek sortutako mekanika zientzialari askoren eskutik garatua izan zen, eta matematikari geroz eta gehiago kalkuluaren inguruan ikertzen hasi ziren. Mugimenduaren arazoen inguruko analisi matematikoaren aplikazioa, mekanika arrazional gisa ezagutzen zen, baita matematika mistoak bezala ere (ondoren mekanika klasikoa bezala izendatuko zen).\nMekanika.\n1714an, Brook Taylorek ekuazio diferentzial bat ebatzi zuen eta bertatik soka tentsatu baten bibrazio frekuentzia oinarrizkoa ondorioztatu zuen, tentsioa eta masa erlazionatuz. Daniel Bernoulli (1700-1782) matematikari suitzarrak gasen portaeraren inguruko ikerketa matematikoak egin zituen, mende baten ondoren garatuko den teoria zinetikorako oinarriak ipiniz. 1733an zintzilikaturiko kate baten frekuentzia eta harmonika ondorioztatu zituen ekuazio diferentzial bat ebatziz. Hurrengo urtean, mutur batetik heldutako barra elastiko baten bibrazioen ekuazio diferentzial bat ebatzi zuen. Benoulliren fluidoen dinamikaren tratatua eta bere fluidoen korronteen inguruko azterketa 1738ko \"Hydrodynamica\" lanean sartu zituen.\nMekanika arrazionala hasieran, behatutako mugimenduen inguruko tratatu matematikoak egiteaz arduratzen zen, printzipio Newtoniarretan oinarrituz, kalkulu konplexuen ebazpenen aurrerakuntzan nabarmenduz. Mende amaierarako, tratatu analitikoak jada nahikoa indartsuak ziren eguzki sistemaren egonkortasuna azaltzeko, Newtonen legeetan oinarrituz inongo esku-hartze jainkotiarraren azalpena azaldu gabe. 1705ean Edmond Halley-k Halley kometaren mugimendua eta iraupena zehaztu zituen, William Herschel-ek Urano aurkitu zuen 1781ean eta Henry Cavendishek grabitazio unibertsalaren konstantea neurtu eta Lurraren masa determinatu zuen 1798an. 1783an John Michellek proposatu zuen existitu daitezkeela hain handiak diren objektuak, non argiak ere ezin duen hauengandik alde egin.\n1739an, Leonhard Euler-ek osziladore harmonikoaren ekuazio diferentziala ebatzi eta erresonantziaren fenomenoaz konturatu zen. 1742. urtean, Benjamin Robinsek \u201cArtilleriako Printzipio Berriak\u201d lana publikatu zuen, aerodinamikaren zientziari hasiera emanez. Ingalaterrako lanak atzean geratu ziren kontinentean eman ziren aurrerapenekin alderatuz. Bertako akademietan, lanak aurrera egin zuen Bernoulli, Euler, Lagrange, Laplace eta Legendre bezalako zientzialariekin. 1743an, Jean le Rond d\u2019Alembertek \"Traite de Dynamique\" publikatu zuen, non indar orokortuen kontzeptua proposatu zuen azelerazioan edo mugatuta zeuden sistementzako, eta lan birtualen ideia aplikatu zuen, D\u2019Alemberten printzipioa izena jaso zuena, Newtonen bigarren legearen etsaia. 1747an, Pierre Louis Maupertuisek mekanikari gutxieneko printzipioak aplikatu zizkion. 1759an, Eulerek danbor laukizuzenaren bibrazioaren ekuazio diferentzial partziala ebatzi zuen. 1764ean, Euler danbor biribilen bibrazioaren ekuazio diferentzial partziala ikertzen ari zela, Bessel-en funtzioaren ebazpen bat aurkitu zuen. 1776an, John Smeatonek esperimentuei buruzko idazki batean indarra, lana, momentu lineala eta energia zinetikoa lotu zituen, eta energiaren kontserbazioaren ideia babestu zuen. 1788. urterako, Joseph Louis Lagrangek, Lagrangeren mugimenduaren ekuazioak proposatu zituen \"M\u00e9canique Analytique\" lanan, non mekanika osoa lan birtualaren printzipioaren inguruan antolatzen duen. 1789an, Antoine Lavoisier-ek masa kontserbazioaren legea definitu zuen. XVIII. mendean mekanika arrazionala oso ondo ulertu daiteke bai Lagrangeren 1788ko lanean, baita Pierre-Simon Laplace-ren \"Mechanics\"-ean ere.\nTermodinamika.\nXVIII. mendean zehar, termodinamika pisurik gabeko \u201cfluido neurtezinen\u201d inguruko teorien bitartez garatu zen. Fluido hauetako batzuk beroa, elektrizitatea eta flogistoa (berehala nitrogenoa eta karbono dioxidoa zirela konturatuko ziren). Kontzeptu hauek benetako fluidoak zirela onartuz, hauen ibilbide eta mugimenduak kontrola zitezkeen aparatu mekaniko edo erreakzio kimikoen bidez. Esperimentazio tradizio honek esperimentazio-aparailu berrien garapena ekarriko du, Leyden ontzia adibidez; baita neurtzeko tresna berriak ere, kalorimetroaren antzera; eta bertsio zaharren hobekuntzak, termometroaren kasua adibidez. Esperimentuek ere kontzeptu berriak sortu zituzten. Glasgow-eko Unibertsitatean Joseph Blacken bero latentea eta Benjamin Franklinen fluido elektrikoen karakterizazioa (esaten zuen fluidoak gehiegi eta gutxiegi zeuden lekuen arabera mugitzen zirela, ondoren hau karga positibo eta negatibo gisa berrinterpretatua izan zen) garaiko garapenaren ondorio dira. Franklinek ere, 1752an frogatu zuen tximistak elektrizitatea baino ez zirela.\nBeroaren inguruko XVIII. mendeko teoriak, hau fluido mota bat bezala definitzen zuen, teoria kalorikoa bezala ezagutua. Nahiz eta ondoren frogatu zen teoria hau okerra zela, zientzialari askok teoria honengan konfiantza zuten eta aurrerapen handiak egin zituzten teoria modernoa garatu zen arte, horien artean koka ditzakegu Joseph Black (1728-1799) eta Henry Cavendish (1731-1810). Teoria honi kontrajarria, bazegoen gutxiago onartua zen teoria bat Newtonen garaikoa, esaten zuena beroa substantzia baten partikulen mugimenduaren ondorioa dela. Teoria mekaniko honek indarra lortu zuen 1798an Count Rumfordek (Benjamin Thompson) kanoi zulatuaren esperimentua egin zuenean, non beroaren eta energia mekanikoaren arteko harreman zuzena aurkitu zuen.\nXVIII. mende hasieran elektrostatikaren eta indar magnetikoen inguruko teoria orokorrak bilatzen saiatu ziren Newtonen printzipioetara egokitzen zirenak, baina ez zen horrelakorik gertatu. Ezintasun hau pixkanaka desagertuz joan zen praktika esperimentalaren gorakadaren aurrean, eta XIX. menderako jada praktika hau zentrala zen, \"Royal Institution\"en jada oso ohikoa zen. Bitartean, mekanika arrazionalaren metodo analitikoak fenomeno esperimentalei aplikatzen hasi ziren. Honen arduradun handienetako bat Jospeh Fourier frantsesa izan zen, beroaren zirkulazioaren tratatu analitikoaren ondorioz, 1822an publikatua. Jospeh Priestleyk 1767an aldderantzizko karratu elektrikoaren legea proposatu zuen eta Charles-Agustin de Coulombek alderantzizko karratuaren legea sartu zuen elektrostatikan 1798an.\nMende amaieran, Frantziako Zientzien Akademiako kideak esparru honetan nagusitu ziren. Aldi berean, Galileok eta bere jarraitzaileek bultzatutako tradizio esperimentalak iraun zuen. \"Royal Society\" eta Frantziak Zientzien Akademia ziren lan esperimentalaren inguruko lanak egiten zituzten zentro handienak. Mekanikan, optikan, magnetismoan, elektrizitate estatikoan, kimikan eta fisiologian esperimentuak egiten zituzten, eta XVIII. mendean ez zeuden hain bereiziak bata bestearengandik. Aurrerago, azalpen eskemak desberdinduz joan ziren eta adar hauek geroz eta gehiago bereizten joan ziren, esperimentu eskema desberdinak ere sortuz.\nXIX. mendea.\n1800. urtean, Alessandro Voltak bateria elektrikoa (pila voltaikoa) asmatu zuen eta honek korronte elektrikoak ikertzeko bideak zabaldu zituen. Urte bete beranduago, Thomas Youngek argiaren uhin izaera frogatu zuen -Augustin-Jean Fresnelen lanak oinarri esperimentala eman zion-, baita interferentzia printzipioa ere. 1813an, Peter Ewartek energiaren kontserbazioaren ideia defendatu zuen \u201cMugimendu indarren neurketaren inguruan\u201d idazlanean. 1820an, Hans Christian \u00d8rstred-ek eroale elektrikoek indar magnetikoa handitzen dutela ikusi zuen, eta astebete geroago, Andr\u00e9-Marie Amp\u00e8re konturatu zen bi korronte elektriko paralelok indarrak eragiten dizkietela elkarri. 1821ean, William Hamilton, Hamiltonen funtzio bereizgarrien gainean ikertzen hasi zen. 1821ean, Michael Faradayk motore-elektriko bat eraiki zuen; bitartean, Georg Ohm-ek erresistentzia elektrikoaren legea zehaztu zuen 1826ean; tentsioa, korrontea eta zirkuitu elektrikoaren erresistentziaren arteko erlazioa finkatuz.Urte bete geroago, Robert Brownek mugimendu Browniarra deskubritu zuen: uraren gaineko polenaren mugimendua likidoaren atomoen mugimenduen ondorioa da. 1829an, Gaspar Coriolisek lana eta energia zinetikoa terminoei gaur egun dituen esanahia eman zien.\n1831ean, Faradayk (eta beste aldetik Joseph Henryk) Faraday efektua deskubritu zuen, magnetismoaren bidezko korronte edo karga elektrikoaren sorrera -indukzio elektromagnetikoa; bi aurkikuntza hauek motore elektrikoaren eta sorgailu elektrikoaren oinarriak dira. 1834ean, Carl Jacobik funtzio eliptikoen teoria sortu zuen. 1834ean, John Russellek agortzen ez den ur uhin bat deskubritu zuen Edinburgotik gertu, eta ur-tankea erabili zuen ur olatu baten abiaduraren dependentzia luzeeraren eta uraren sakoneraren gainean zein zen aztertzeko. 1835ean, Willian Hamiltonek Hamiltonen mugimenduaren ekuazio kanonikoak zehaztu zituen. Urte berean, Gaspar Coriolisek gurpil hidraulikoen funtzionamendua teorikoki aztertu zuen eta Coriolis efektua ondorioztatu zuen. 1841ean, Julius Robert von Mayer-ek, zientzialari hasiberria, energiaren kontserbazioaren inguruan idatzi zuen, baina bere esperientzia falta zela eta, ez zuen onarpenik izan. Hurrengo urtean, Christian Doppler-ek Doppler efektua proposatu zuen. 1847an, Hermann von Helmholtzek energiaren kontserbazioaren legea formalki zehaztu zuen. 1851ean, L\u00e9on Foucaultek, pendulu handi baten bidez (Foucault pendulua) Lurraren errotazio-mugimendua frogatu zuen.\nIngurune jarraien mekanikan ere aurrerapen handiak eman ziren mendearen lehen erdian, elastikotasun legeak formulatu ziren solidoentzako, eta Navier-Stokes ekuazioak aurkitu zituzten fluidoen inguruan.\nTermodinamikaren legeak.\nXIX mendean, beroaren eta energia mekanikoaren legeak kuantitatiboki ezarriak izan ziren Julius Rober von Mayer eta James Prescott Joulen bidez, zeinak beroaren baliokide mekanikoa neurtu zuten 1840an. 1849an, Joulek bere esperimentuen emaitzak publikatu zituen (baita pedalen bidezko gurpilaren esperimentua ere), eta bertan beroa energia mota bat dela frogatu zuen. Ondorio hori 1850ean onartua izan zen. Beroaren eta energiaren arteko harremana lurrun-makinen garapenerako garrantzitsua izan zen, eta 1824ean, Sadi Carnoten lan teoriko eta esperimentala publikatu egin zen. Carnotek termodinamikaren zenbait ideia hartu zituen bere makina eraginkorraren inguruko eztabaidan. Sadi Carnoten lanak termodinamikaren lehenengo legearen oinarria finkatu zuen \u2014energiaren kontserbazioaren legearen berrespena\u2014, zeina William Thomsonek (Kelvin Jauna) eta Rudolf Clausiusek formulatu zuten 1850. urtean. Kelvin Jaunak, zero absolutuaren kontzeptua gasetatik substantzia guztietara zabaldu zuena 1848an, Lazare Carnoten, Sadi Carnot eta \u00c9mile Clapeyronen ingeniaritzaren teoriaren inguruan idatzi zuen lehendabiziko lege hori formulatu ahal izateko.\nKelvin eta Clausiusek ere termodinamikaren bigarren legea zehaztu zuten. Lege hau lehenago beste modu batean zegoen formulatua: beroa ez doa berez gorputz hotz batetik beroago batera. Bestelako formulazio batzuk berehala planteatu ziren eta Kelvinek nolabait ulertu zituen legearen inplikazio orokor batzuk. Bigarren Legeak dio gasak mugimenduan dauden molekulek osatzen dutela (Daniel Bernoullik 1738an planteatu zuen antzeko zerbait, baina ez zuen arrakastarik izan). 1850ean, Hippolyte Fizeau eta L\u00e9on Foucaultek argiaren abiadura neurtu zuten uretan, eta ikusi zuten airean baino mantsoagoa zela, argiaren uhin izaera azpimarratuz. 1852an, Joule eta Thomsonek frogatu zuten gas bat abiadura handian zabaltzen baldin bada hoztu egiten dela, honi Joule-Thomson edo Joule-Kelvin efektua deritzo. Hermann von Helmholtzek unibertsoaren heriotza termikoaren ideiarekin aurrera egin zuen 1854ean. Urte berean, Clausiusek dQ/T-ren garrantzia ezarri zuen (Clausiusen teorema).\nJames Clerk Maxwell.\n1859an, James Clerk Maxwellek molekulen abiaduraren banaketaren legea deskubritu zuen. Maxwellek frogatu zuen eremu elektriko eta magnetikoak beren sorgunetik kanpora zabaltzen direla argiaren abiadura berdinean, eta argia erradiazio elektromagnetiko mota bat baino ez dela, soilik frekuentzia eta uhin luzeeragatik bereizten dena. 1859an, Maxwellek gas baten molekulen abiaduren banaketaren inguruko matematiketan lan egin zuen. Argiaren uhin izaeraren teoria onartua izaten ari zen Maxwellen elektromagnetikaren inguruko lanak aurrera egiten zuen ahala, eta hortik aurrera, argiaren eta elektrizitatearen eta magnetismoaren inguruko ikerketak areagotu egin ziren. 1864ean, Maxwellek eremu-elektromagnetikoaren teoria dinamikoaren inguruan idatzi zun eta argia fenomeno elektromagnetikoa dela esan zuen 1873an \"Treatise on Electricity and Magnetism\" obran. Lan hau Carl Friedrich Gauss eta Wilhem Weberen lan teorikoetan oinarritu zen. Beroa mugimendu partikularrean enkapsulatuz, eta honi dinamika Newtondarraren indar elektromagnetikoak gehituz, indar teoriko oso handia eman zien behaketa fisikoei.\nArgia uhin formako energia transmisio bat dela (eter luminiszente batetik zehar), eta Heinrich Hertzen erradiazio elektromagnetikoaren hautematea, teoria fisikoaren garaipen handia izan zen, eta oinarrizko teoria askoren garapena ahalbidetuko zuen etorkizunean. Maxwellen teoriaren frogapen esperimentala Hertzek bideratu zuen, uhin elektrikoak sortu eta detektatzea lortuz 1886ean. Horrela, hauen ezaugarriak deskribatu zituen, eta hauek irrati, telebista eta beste aparailu batzuetan aplikatzea ahalbidetu zuen. 1887an, Heinrich Hertzek efektu fotoelektrikoa deskubritu zuen. Uhin elektromagnetikoen aurkikuntza ondoren hasi zen, zientzialari eta asmatzaile desberdinek esperimentu desberdinak bideratu zituzten uhin hauen ezaugarriak ezagutzeko. 1890 urtean, Guglielmo Marconik erradio uhin bat sortu zuen haririk gabeko telegrafo sistema baten bidez.\nMateriaren teoria atomikoa XIX. mendean proposatua izan zen berriz John Dalton kimikariaren eskutik, eta Clausius eta James Clerk Maxwellek beraien gasen teoria zinetiko-molekularrean hipotesi gisa erabili zuten termodinamikaren legeak azaltzeko. Ludwin Boltzmann (1844-1906) eta Josiah Willard Gibbs (1839-1903) zientzialariek esan zuten energia (baita beroa ere) partikulen abiaduraren neurri bat dela. Egoera desberdinen partikulen antolakuntzen posibilitatea eta egoera hauen energia harremanduz, Clausiusek energiaren desagerpena berrinterpretatu zuen, eta esan zuen energia molekulen tendentzia estatistikoa dela. Termodinamikaren bigarren legearen interpretazio estatistikoa edo absolutuaren arteko eztabaida piztu zen hamarkada askotarako, zeina ez zen konpondua izango XX. mendean atomoen portaera zehaztu ahal izan zen arte.\nXX. mendea: Fisika Modernoaren sorrera.\nXIX. mende amaieran, fisika hainbeste garatu zen, non mekanika klasikoak arazo desberdin ugari azaldu zitzakeen: termodinamika eta teoria zinetikoak garatuak zeuden; optika geometrikoa eta fisikoa uhin elektromagnetikoen bidez ulertua zen; eta energia eta masaren kontserbazio legeak onartuak zeuden oro har. Hain handia zen garapena, non jada uste zen fisikaren lege garrantzitsuenak deskubrituta zeudela eta ikerketak, handik aurrera arazo partikular eta txikiagoak konpontzera bideratua egon behar zuela metodoaren hobekuntzaren bidez. Hala ere, 1900. urtean zalantzak piztu ziren teoria klasikoen inguruan, baita beraien ezintasuna zenbait fenomeno fisiko azaltzeko ere (gorputz beltzen erradiazioa eta efektu fotoelektrikoa, hala nola); gainera, zenbait formulazio teoriko paradoxa bilakatzen ziren hauek muturrera eramatean. Hendrik Lorentz, Emil Cohn, Ernst Wiecher eta Wilhem Wien bezalako fisikariek uste zuten Maxwellen ekuazioen inguruko aldaketa batzuek fisikaren lege guztien oinarri bat sortu zezaketela. Fisika klasikoaren akatsak ez ziren inoiz konponduak izan eta ideia berriak beharrezkoak ziren. XX. mendearen hasieran, iraultza handi batek fisikaren mundua astindu zuen, garai berri bati hasiera emanez: fisika modernoa.\nErradiazio esperimentuak.\nXIX mendean, esperimentu batzuetan erradiazio forma ezezagunak detektatzen hasi ziren: Wilhelm R\u00f6ntgenek X-izpiak deskubritu zituen 1985ean; 1896an Henri Becquerelek zenbait materia mota deskubritu zituen zeinak erradiazioa emititzen duten. 1897an, J.J. Thomsonek elektroia deskubritu zuen, eta Marie eta Pierre Curiek elementu erradioaktibo berriak aurkitu zituzten. Honek ustez suntsiezina den atomoaren eta materiaren izaeraren inguruko eztabaida piztu zuen. Mari eta Pierrek \u201cerradioaktibitate\u201d terminoa erabili zuten ezaugarri hau definitzeko, eta radioa eta polonioa elementu erradioaktiboak isolatzea lortu zuten. Ernest Rutherford eta Frederick Soddyk Becquerelen erradiazio formetako bi indetifikatu zituzten elektroi eta helioaren bitartez. Rutherfordek erradioaktibitatearen bi mota izendatu zituen eta 1911. urtean frogatu zuen atomoak bazuela positiboki kargatutako nukleo dentsoa, zeina karga negatiboa duten elektroiez inguratuta dagogen. Teoria klasikoaren arabera, egitura honek ezin zuen egonkorra izan. Teoria klasikoa ere oker zegoen, XIX mende bukaeran egin ziren bi esperimenturen emaitzak ikustean. Esperimentu hauetan ikusi zen ez zela beharrezkoa \u201ceter luminiszenterik\u201d fenomeno elektromagnetikoak azaltzeko. Erradiazioaren eta erradioaktibitatearen inguruko ikerketak ardatz izan ziren ondorengo urteetan, eta 1930.eko hamarkadan fisio nuklearra deskubritu zen, zeinak energia atomikoari bide eman zion.\nAlbert Einsteinen erlatibitatearen teoria.\n1905ean, 26 urte zituen Albert Einstein (1879-1955) fisikariak, frogatu zuen nola denbora eta espazioaren neurriak behatzailearentzat eta behatuarentzat desberdinak ziren. Einsteinen erlatibitatearen teoria erradikalak iraultza berri bat suposatu zuen zientziarentzat. Nahiz eta beste ekarpen garrantzitsu asko ere egin zituen Einsteinek, erlatibitatearen teoriak bere baitan inoiz izan den lorpen intelektual handienetako bat suposatu zuen. Nahiz eta erlatibitatearen kontzeptua ez zuen Einsteinek ezarri, azaldu zuen espazio huts batean argiaren abiadura beti konstantea dela, hau da, behatzaile guztientzako berdina eta mugimenduarentzako muga absolutua. Honek ez du eragiten pertsona baten egunerokoan, izan ere objektu gehienen abiadura argiarena baino askoz ere txikiagoa da. Baina argiaren abiadurara hurbiltzen diren objektuetan, erlatibitatearen teoriak frogatzen duena da, hauetan erlojuak ipiniko bagenitu, denbora askoz ere mantsoago igaroko litzakeela lurrean geldirik dagoen behatzaile batentzat baino. Einsteinek \"E=mc2\" formula ere deduzitu zuen, massa eta energiaren arteko baliokidetasuna zehazten duena.\nErlatibitate berezia.\nEinsteinek esan zuen argiaren abiadura konstantea dela erreferentzia-sistema inertzial guztietan eta lege elektromagnetikoak erreferentzia-sistema dena delakoa izanik, baliozkoa izan behar dutela. Baita ere esan zuen masa eta energia elkar trukagarriak direla bere \"E=mc2\" formularen arabera. Urte berean publikatutako beste artikulu batean, Einsteinek baieztatu zuen erradiazio elektromagnetikoa kantitate txikitan (quantum) transmititzen dela, Max Planck teoriko fisikoak proposatutako konstante batean oinarrituz.\nErlatibitatearen teoria, behaketa fisikoen eta espazio eta denboraren kontzeptuen arteko harremanen inguruko formulazioa da. Teoria elektromagnetikoaren eta Newtonen mekanikaren arteko kontraesanetatik jaio zen eta bi esparru hauetan eragin handia izan zuen. Arazoa zen ea beharrezkoa zen uhin elektromagnetikoak bideratzen zituen \u201cether\u201d horren inguruan eztabaidatzea, baita honen inguruko mugimendua eta honen antzematea ere, izan ere, Michelson-Morley esperimentuan ez zen hau lortu. Einsteinek eztabaida honekin eta \u201cether\u201d kontzeptuarekin amaitu zuen bere erlatibitatearen teoria bereziarekin. Hala ere, bere oinarrizko fomulazioak ez du teoria elektromagnetiko detailatua sartzen.\nEinsteinek \u201czer da denbora?\u201d galderari Newtonek emandako erantzuna zalantan jarri zuen, osagabea dela esanez. Horren aurrean, \u201cbehatzaileak\u201d beharrez bere denboraren eskalaren erabilera egin behar du, eta mugimendu desberdinean dauden bi behatzaileentzako, denbora eskalak desberdinak izango dira. Honek denbora eta espazioa bi kontzeptu lotu bilakatzen ditu, izan ere, behatzailearen mugimenduaren (espazioa) araberakoa da denboraren jarduna. Behatzaile bakoitza bere espazio-denboraren egituraren jabe da. Erreferentzia absoluturik gabe, gertakarien inguruan behatzaileek neurketa desberdin baina baliozkoak egiten dituzte. Einsteinen hitzetan, konstante irauten duen gauza bakarra hauxe da: \u201cFisikaren oinarrizko legeak identikoak dira bata bestearekiko abiadura erlatibo konstantea duten bi behatzailerentzako\u201d\nErlatibitate bereziak eragin sakona du fisikan: teoria elektromagnetikoaren birmoldaketa gisa hasi, baina naturaren simetria lege berri bat suposatu zuen, \"Poincar\u00e9 simetria\"z ezagututa, simetria Galilearraren ordez indarrean jarri zena.\nErlatibitate bereziak dinamikan ere eragin handiak eduki zituen. Nahiz eta hasieran \u201cmasa eta energiaren bateratze\u201d gisa ulertua izan zen, berehala ikusi zuten dinamika erlatibistak pausagunean dagoen materiaren eta sistema baten energia eta momentuaren artean bereizketa zorrotza egiten duela. Masa terminoak aldaketa semantikoa izan zuen XX. mende bukaeran, eta hortik aurrera soilik pausagunean dagoen masari egiten dio erreferentzia.\nErlatibitate orokorra.\n1916. urterako, Einsteinek teoria jada mugimenduaren egoera guztietara orokortzea lortu zuen, baita uniformeak ez diren azelerazioetara ere, horrela ezagutzen da Erlatibitatearen Teoria Orokorra. Teoria honetan Einsteinek kontzeptu berri bat barneratu zuen, espazio-denboraren kurbaturaren kontzeptua, zeinak espazioko puntu guztietako efektu grabitazionala deskribatzen duen. Honek Newtonen grabitazio lege unibertsala alde batera utzi zuen. Einsteinen arabera, grabitazioaren indarra nolabaiteko ilusioa da espazioaren geometriak eragina. Masa baten presentziak espazio-denboraren kurba eragiten du masaren inguruan, eta kurbatura honek espazio-denboraren ibilbidea determinatzen du, askatasunez mugitzen diren objektuek jarraitzen duten ibilbidea. Teoria honekin deduzitu zuen grabitateak argiarengan eragina zuela ere (geroago esperimentuen bidez baieztatua izan zena). Erlatibitatearen tankera honek eguzkiaren inguruko argiaren tolestura azaldu zuen, zulo-beltzak aurreikusi zituen eta baita hondo-erradiazio kosmikoaren ezaugarriak ere. Erlatibitatearen, efektu fotoelektrikoaren eta gorputz beltzen inguruko erradiazioaren lanei esker, Einsteinek 1921ean Nobel Saria irabazi zuen.\nEinsteinen erlatibitatearen teoriaren geroz eta onarpen handiagoak, argiaren transmisioaren izaerak, eta Niels Bohren atomoaren ereduak konpondutako arazoak bezain besteko arazo berriak sortu zituzten, eta fisika osoa printzipio fundamental berrien gainean berrezartzeko helburua zen nagusi. Einsteinen erlatibitate orokorrak ondorioztatu zuen espazioa kurbatua eta finitua dela, eta lente grabitazionalen eta eremu grabitazionaletako denboraren distortsioaren fenomenoak aurreikusi zituen.\nMekanika kuantikoa.\nErlatibitateak konpondu ez zuen arazoa izan zen gorputz beltzek emititzen duten erradiazio elektromagnetikoaren inguruko azalpena. Fisika klasikoak zioen hau infinitua bilakatzen zela, baina esperimentuek kontrakoa zioten. Arazo hau mekanika kuantikoaren teoria berriak konpondu zuen. Mekanika kuantikoa atomoen eta sistema subatomikoen teoria da. XX. mendeko lehendabiziko 30 urteetan zehar jaio eta garatu zen teoria hau. Teoria kuantikoaren oinarrizko ideiak Max Planckek (1858-1947) proposatu zituen, zeinak Fisikaren Nobel Saria jaso zuen 1918an, deskubritu zuenean energiaren izaera kuantifikatua. Teoria kuantikoa onartua izan zen Compton Efektuak frogatu zuenean argiaren partikula izaera.\n1905ean, Einsteinek teoria kuantikoa erabili zuen efektu fotoelektrikoa azaltzeko, eta 1913an Niels Bohr fisikari daniarrak konstante berdina erabili zuen Rutherforen atomoaren egonkortasuna azaltzeko, baita hidrogeno gasak ematen duen argiaren frekuentzia ere. Atomoaren gaineko teoria kuantikoak mekanika kuantikoaren garapenari ate guztiak ireki zizkion 1920ko hamarkadan. Quantum-aren printzipio berriak Werner Heisenberg, Max Born eta Pascual Jordanek mekanika matrizialaren bitartez formulatu zituzten, eta \u201cegoera\u201d bereizien arteko harreman probabilistikoak landu zituzten, kausalitatearen posibilitatea ukatuz. Mekanika kuantikoa Heisenberg, Wolfgang Pauli, Paul Dirac eta Erwin Schr\u00f6dingeren eskutik asko garatu zen. Heisenbergek 1927an \u201cziurgabetasunaren printzipioa\u201d eta mekanika kuantikoaren \u201cKopenhageko interpretazioa\u201dren ekarpenek kausalitate fundamentalaren ukazioa azpimarratzen zuten, nahiz eta honen aurkako asko izan (Einstein hauen artean). Mekanika kuantukoa tresna ezin garrantzitsuagoa bilakatu zen maila atomikoko fenomenoen inguruko ikerketa eta azalpenentzako. 1920. urtean, Satyendra Nath Bose zientzialari indiarrak fotoien gaineko lana bideratu zuen, eta mekanika kunatikoak Bose-Einstein estatistika fundatu zuen, Bose-Einstein kondentsatuaren teoria.\nSpinaren estatistikaren teoremak ezarri zuen mekanika kuantikoko edozein partikulak bosoia (estatistikoki Bose-Einstein) edo fermioia (estatistikoki Fermi-Dirac) izan behar zuela. Beranduago jakingo zen oinarrizko bosoi guztiek indarra transmititzen dutela, eta elektromagnetismoa fotoiek transmititzen dutela.\nFisika garaikidea eta partikulen fisika.\nEremu kuantikoen teoria.\nFilosofiaren esparrura gerturatzen zirenek unibertsoaren natura eztabaidatzen zuten bitartean, teoria kuantikoak proposatzen zihoazten, Paul Dirac-en erlatibitate kuantikoaren teoriarekin hasiera emanez 1928an. Hala ere, teoria elektromagnetikoa kuantifikatzeko ahaleginek oztopo handia ikusi zuten 1930eko hamarkadan, izan ere, energia infinituen formulazio teoriak nagusitzen hasi ziren. Egoera hau ez zen guztiz ebatzia izan Bigarren Mundu Gerra igaro arte, Julian Schwinger, Richard Feynman eta Sin-ltiro Tomonagak independenteki birnormalizazioaren teknika proposatu arte, zeinak elektrodinamika kuantiko sendo baten sorrera ahalbidetu zuen.\nBitartean, oinarrizko partikulen inguruko teoriak sortu ziren eremu-teoria kuantikoaren ideiaren garapenarekin batera, zeinak dioen eremu elektromagnetikoak partikula eremuen antzeko izaera dutela. Hideki Yukawak proposatu zuen nukleoaren karga positiboak batera mantentzen zirela partikula baten bitartezko indar baten bidez, zeinaren masa elektroiaren eta protoiaren artean kokatzen den. Partikula hau, \u201cpioi\u201d, 1947an identifikatu zen Bigarren Mundu Gerraren ondoren partikula talde batekin batera. Hasieran, partikula hauek izpi kosmikoek utzitako ionizazio erradiazio gisa aurkituak izan ziren, baina ondoren berriagoa eta indartsuagoa zen partikula-azeleragailu baten bidez sortzea lortu zen.\nPartikulen fisikatik at, garaiko aurrerakuntza garrantzitsu batzuk:\nEremu batuen teoria.\nEinsteinek pentsatzen zuen naturako oinarrizko interakzio guztiak teoria bakar batean azaldu daitezkeela. Eremu bateratuen teoria interakzio desberdinak uztartzeko ahaleginak izan ziren. Teoria honen formulazioetako bat gaugen eremuen teoria izaz zen, simetriaren ideiaren orokortze bat. Eredu estandarra izan zen arrakastatsua indarraren, ahuleziaren eta interakzio elektromagnetikoen arteko bateratzean. Grabitazioa beste edozer gauzarekin lotzeko ahaleginek huts egin zuten.\nEredu estandarra.\nPartikula hauen zabaltze eta deskonposizioaren bidezko interakzioak, oinarrizko teoria kuantiko berriei lekua utzi zien. Murray Gell-Mann eta Yuval Ne\u2019eman-ek partikula berri hauei ordena berri bat eman zieten kualitate zehatz batzuen arabera klasifikatu baitzituzten, Gell-Mannek izendatutako \u201cZortziko bidea\u201drekin hasiz. Bere ondorengo garapenera arte, Quark Eredua hasieran ez zen aproposa iruditu elkarrekintza nuklear bortitza deskribatzeko, bide emanez S-Matrizea bezalako teoriei. 1970ean, Kromodinamika kuantikoaren ezarpenarekin oinarrizko eta elkartrukeko partikulen inguruko auziari amaiera eman zitzaion, eta honek \u201cEredu Estandarraren\u201d ezarpena ahalbidetu zuen, gaugen eremuen teoriaren matematiketan oinarrituz. Honek indar guztiak deskribatu zituen, grabitatearena izan ezik, eta gaur egun oraindik onartua da.\nEredu Estandarrak elektroahulen interakzioaren teoria eta kromodinamika kuantikoa klasifikatzen ditu, hauek gauge taldean sartzen ditu. Abdus Salami, Steven Weinberg eta ondoren, Sheldon Glashow-ri zor diegu elektromagnetismoaren eta interakzio ahulen uztartzearen formulazioa eredu estandarraren baitan. Elektroahularen teoria ondoren izan zen baieztatua esperimentazio bidez, eta 1970an Fisikaren Nobel Saria eman zitzaion.\n1970etik aurrera, oinarrizko partikulen fisikak unibertso goiztiarraren inguruko kosmologian ezagutzak eskaini ditu, batez ere Big Bang teoriak, Einsteinen erlatibitatearen teoria orokorraren ondorioa. Dena den, 1990ean hasita, behaketa astronomikoak erronka berriak ere ekarri ditu, hala nola, egonkortasun galaktikoaren (materia iluna) inguruko azalpenak eta azeleratutako unibertsoaren (energia iluna) ingurukoak.\nAzeleragailuek Eredu Estandarraren alderdi batzuk baieztatu dituzten bitartean, partikulen interakzio desberdinak detektatuz; oraindik ez da eman erlatibitate orokorraren eta Eredu Estandarraren arteko uztartzea egiten duen teoriarik. Supersimetria eta korden teoria, askoren ustez uztartze hau emateko bide zuzena da. Dena den, Hadroi Kolisore Handiak, 2008an funtzionatzen hasi zena, oraindik ez du ebidentziarik aurkitu bi teoria hauen alde.\nKosmologia.\nEsan ohi da kosmologia ikerketa auzi garrantzitsua bilakatu zela Einsteinen Erlatibitate Teoria Orokorrarekin bat, 1915ean, nahiz eta \u201cerlatibitate orokorraren urrezko aroa\u201d arte ez zen zabaldu.\nHamarkada bat geroago, \u201ceztabaida handiaren\u201d erdian, Hubble eta Slipherek unibertsoaren zabalkundea deskubritu zuten 1920an. Einsteinen erlatibitate orokorra erabiliz, Lemaitre eta Gamowk big bang teoria bezala ezaguna izango zen teoria formulatu zuten. Honen aurka, egoera geldikorraren teoria formulatu zuten Hoyle, Gold, Narlikar eta Bondik.\nHondoko erradiazio kosmikoa 1960an baieztatua izan zen Penzias eta Wilsonen eskutik. Aurkikuntza honek big bang teoria indartu zuen egoera geldikorraren teoriaren aurrean.\nGaur egun, materia iluna eta energia ilunaren inguruko arazoak agenda kosmologikoaren ardatza osatzen dute.\nHiggs-en bosoia.\nPeter Higgs izan zen 1964ean Higgsen eremua (melaza kosmikoa) asmatu zuena, hiru taldetan lan egiten zuten beste sei fisikariekin batera. Bere taldekideak Tom Kibble, Carl Hagen, Gerald Guralnik, Fran\u00e7ois Englert eta Robert Brout ziren.\nNahiz eta hauek inoiz ez ikusi, Higgs-en antzeko eremuek paper oso garrantzitsu bat jokatzen dute unibertsoaren teorietan eta korden teorian. Baldintza batzuetan, eremu hauek indar antigrabitazionala eragiten duen energiaz inguratuak izan daitezke. Eremu hauek zabalkuntza handi baten iturri izan daitezkela proposatu da, inflazio gisa ezagututa. Unibertso hasieraren eta, agian, energia ilunaren sekretua izan daitezke, zeinak badirudien orain unibertsoaren zabalkundea azkartzen ari dela."}
{"id": "41220", "revid": "56334", "url": "https://eu.wikipedia.org/wiki?curid=41220", "title": "Truman Capote", "text": "Truman Capote (New Orleans, Louisiana, AEB, 1924ko irailaren 30a \u2013 Los Angeles, Kalifornia, AEB, 1984ko abuztuaren 25a) ingelesezko idazle bat izan zen. Capoteren lana klasikotzat jo da, eta eleberriak, istorio laburrak eta antzezlanak sortu zituen. Haren lanik ezagunenak dira \"Breakfast at Tiffany's\" eleberria (1958; euskaraz \"Gosaria Tiffany's-en\", Elkar, 1989) eta \"In Cold Blood\", Capotek berak \"ez fikziozko eleberria\" deiturikoa (1965; \"Odol hotzean\", Igela, 1993). Idazlearen lanetako asko eta hark berariaz moldatutako gidoiak ere zinema eta telebistara egokituak izan dira.\nBizitza.\nAurreneko urteak.\nTruman Capoteren ponteko izena Truman Streckfus Persons izan zen. New Orleansen jaio zen, Lillie Mae Faulk amak 17 urte besterik ez zituenean. Aita, Archelaus Persons izenekoa, saltzailea zen. Lau urte bete orduko gurasoak banandu egin ziren eta Truman Monroevillera, Alabamara, bidali zuten hango senideen artean hazteko asmoz. Hantxe Harper Lee auzoko izan zuen, eta gutxira bizitza osorako lagun bilakatu zen. Etorkizunean idazlea ere izan zen Leek \"To Kill a Mockingbird\" eleberrirako Capote izan zuen gogoan Dill pertsonaia sortzean. Trumanek, eskolara joan aurretik, bere kabuz ekin ei zion irakurtzen eta idazten ikasteari. Bost urte besterik ez zituenean han zebilen Truman hiztegia eta kuadernotxoa atzera eta aurrera, eta inoiz idazleak berak esan zuen bederatzi urte bete zituenerako liburu bat idatzia zuela. Hamar urterekin Monroevilletik gertu zuten Mobile hirian umeentzat antolatutako sari batean aurkeztu zuen \"Old Mr. Busybody\" izenburua zuen narrazio laburra.\nSasoi horretan, 1933an hain zuzen, New Yorkera joan zen bizitzera, amarekin eta haren bigarren senarrarekin, Joe Garcia Capote enpresaburuarekin (Kanarietan jaioa, ehungintzaren arloko enpresa gizona zen). Trumanek gerora erabili zuen izena bere egin zuen: Truman Garcia Capote. Hamaika urte bete berriak, idaztearena zaletasun bizia da gaztearentzat: egunean hiruzpalau orduko saioak eskaintzen zizkion izkiriatzeari: \"Hamaika urte bete nituenean hasi nintzen serio idazten, esan nahi baita, beste ume batzuek ganoraz-edo musika ikasten jarduten duten moduan ekin niola nik idazteari. Eskolatik atera eta etxera abiatzen nintzen hiru orduan idazten emateko gogoz. Amorratuta\".\n1939an Capotetarrak Greenwichera joan ziren bizitzera. Hango eskolako aldizkarietan sarri hartu zuen parte. Ostera New Yorken, 1942an Dwight ikastetxean graduatu zen.\nOinarrizko ikasketak amaituta, The New Yorker aldizkarian lan egiteko aukera izan zuen, eta pozik antzean ibili zen, ondo erabakita baitzuen hezkuntza arautuan ez aritzea, ez jarraitzea. Bi urtean jardun zuen lantegi horretan, New Yorkeko kulturan erreferente inportantea den algitalpenean.\nNarrazio laburrak.\n1943 eta 1946 bitartean Capotek narrazio labur nahikotxo emango ditu argitara \"The Atlantic Monthly\", \"Harper's Bazaar\", \"Harper's Magazine\", \"Mademoiselle\", \"The New Yorker\", \"Prairie Schooner\"... literatur aldizkari ezagunetan. Garai honetakoak dira esaterako \"A Mink of One's Own\", \"Miriam\" (\"O. Henry\" literatur saria irabazi zuena), \"My Side of the Matter\", \"Preacher's Legend\", \"Shut a Final Door\" eta \"The Walls Are Cold\".\n1943koa da Capoteren lehen eleberria: \"Summer Crossing\", uda bateko maitasun istorio baten ingurukoa, emakume aberats eta autoak zaintzen dituen baten artekoa. Capotek berak lan hura apurtu egin zuela esana zuen inoiz, emaitzarekin damututa edo; 2005ean, ordea, argitara eman zuten. Itxura baten 1966an Trumanen Brooklyneko apartamentua jagoten zuen neskatxak lapurtu zuen eta 2004an Random House argitaletxeari eskaini.\n\"Other Voices, Other Rooms\".\n1945eko ekainean \"Miriam\" narrazio laburra atera zuen \"Mademoiselle\" aldizkariak, hurrengo urtean \"O. Henry\" literatur saria irabaziko zuen lana. Benett Cerf editorearen arreta erakarri zuen lantxo horrek: Random House argitaletxeak proposamena egin zion Capoteri eleberri bat idazteko eta horretarako zegokion kontratua eskaini. 1500 dolarreko aurrerakina patrikan, idazlea Monroevillera bueltatu zen eta \"Other Voices, Other Rooms\" idazteari ekin zion. New Orleansen, Saratoga Springsen, eta Ipar Carolinan segida eman zion lanari; amaitu, Nantucketen bukatu zuen. Ez dugu ahaztu behar aldi honetan ere Capotek aukera izan zuela hainbat artista eta idazlerekin batera Saratoga Springsen, Yaddo delako kolonian, bizitzeko eta euren gertuko harremana lantzeko. Haurtzaroko kontuak biltzen ditu \"Other Voices, Other Rooms\" lanak, txikitan bizitutakoak paperean paratzeko saioa. \"The Dogs Bark\" 1973ko idazlanean horrela zioen Capotek: \"\"erabat inkontziente jardun nuen lan hartan, intuizioak gidatuta, eta orain irakurrita, ez nago batere pozik, neure burua engainatu nuelako irudipena daukat\".\"\nHona zertan den: Joel Knox 13 urteko nerabeak ama galdu du eta New Orleansetik Alabamara bidali dute aitarekin bizitzera; Joel jaio berritan etxetik alde egina zen aita. Baserri giroko etxaldean hiru lagunek hartuko dute gaztetxoa: Amy amaordeak, Randolph delakoak eta Idabel neskatxak. Aita ez da inon ageri eta Joel galdezka aritu arren inork ez dio haren berri ematen. Bada beste pertsonaia bat, gela bateko leihoan zutik eta emakume arropaz jantzia-edo antzematen ahal dena, itzal misteriotsua baino ez. Nahigabeko istripu batek aita hilzorian jarriko du, eta orduan ezagutuko du Joelek (piano batek harrapatu du aita eta txiki egin). Idabelekin batera ihesari ekingo dio, baina neumonia batek harrapatu eta ostera ere aitaren etxera bueltatuko da. Randolphek, mutilaren ondotik aldendu barik, osatu arte jagongo du. Azken paragrafoan jakin ahal dugu Randolph eta leihoko itzala pertsona bera direna. Capoteren biografo Gerald Clarkek dio idazleak bere homosexualitatea onartu baino aldarrikatu duela, eta horrek poztu egin duela (\"Capote: A Biography\",1988).\n\"Other Voices, Other Rooms\" 1948an argitara eman eta bederatzi astean liburu salduena izan zen \"The New York Times\" egunkariaren zerrendetan, 26.000 aletik gora salduta. Sortu zuen bat-bateko eraginak eta promoziorako jarduteko moduak Capote famatu zuten. Liburuaren kanpoko azalean agertutako Harold Halma argazkilariaren erretratuak testuak ia beste komentario sorrarazi zituen . Clarkeri kasu egitera argazkiak sortu zuen iskanbilaren parekoa izan zen Capoteren poza (\"Capote: A Biography\", 1988), idazlea ezagun bihurtzeko irrikitan zegoelakoan. Orduan hogei urte besterik ez zituen Andy Warholi benetan zirrara sortu zion argazkiak, horretaz sarri hitz egin baitu eta Capoteri mirespen-gutunak bidaltzera bultzatu baitzuen. Warhol 1949an New Yorkera aldatu zenean, idazlearekin bat egiteko hamaika saio egin zituen. Hainbesterainokoa ei zen erakarpena, 1952ko Warholen lehen banako erakusketak Trumanen testuak zituen oinarri: \"Hamabost margolan Truman Capoteren testuetan oinarrituta\" zuen izentzat (Hugo Gallery 1952ko ekainaren 16tik uztailaren 3ra).\n\"Other Voices, Other Rooms\"ek lortutako arrakastari segida eman zion \"A Tree of Night and Other Stories\" argitalpenak, 1949an ostera ere Random Housek argitaratua. Aldez aurretik idatzitako \"Miriam\" narrazioarekin batera, 1948an \"O. Henry saria\" irabazitako \"Shut a Final Door\" kontakizuna agertu zen bilduma honetan.\nAldi honetan Capote gogo erori ei dabil, eta Europara abiatuko da; bi urterako Sizilia izango du bizileku. \"Local Color\" (1950) izango da aldi honetako emaitza, bidaietako kronikak, ez fikzioarako bideari ekiten dion lana. Bestelako esperientzia eta euskarriak landu nahian 1951n idatzitako The Grass Harp eleberriaren antzerkirako bertsioa egokitu zuen (1971n musikala ere izango da eta 1995ean zinemarako bertsioa). 1953an John Hustonen \"Beat the Devil\" filmaren gidoia atondu zuen. 1954an \"House of Flowers\" musikala idatzi zuen. Eta Sobietar Batasunean bidaian ibili bitartean \"The New Yorker\" aldizkarirako idatzitako artikuluak \"The Muses Are Heard\" bilduman argitaratu zituzten (1956).\n\"Breakfast at Tiffany's\".\n\"Breakfast at Tiffany's: A Short Novel and Three Stories\", horixe da Capoteren 1958an argitaratutako lanaren izen osoa. Aipatu eleberriaz gainera, liburuak hiru narrazio labur ere biltzen zituen: \"House of Flowers\", \"A Diamond Guitar\" eta \"A Christmas Memory\". \"Breakfast at Tiffany's\" istorioko emakumea, Holly Golightly, Capotek sortutako pertsonaia ezagunena izan daiteke, gerora lanak zineman izan zuen egokitzapenaren erruz akaso: Audrey Hepburnek gogoangarri jardun zuen harako hartan. Manhattanera bizitzera joandako iragan gabeko andre Hollyren eta idazle gazte hasi berriaren arteko harremana azaltzen digu eleberriak. Roy Newquist idazleari aitortu zion legez idazlan honek mugarri bat ezarri zuen Capoteren sorkuntzan:\n\"In Cold Blood\".\nTruman Capoteren \"In Cold Blood: A True Account of a Multiple Murder and Its Consequences\" idazlanaren abiapuntua The New York Times egunkariaren 1959ko azaroaren 16ko edizioaren 19. orrialdeko 300 hitzeko artikulua da. Kansasen, Holcomb herrian, Clutter familiakoak garbitu zuteneko berria:\nBerri labur honek txundituta Capote Holcombera abiatu zen hilketaren lekua bisitatzeko asmoz, Harper Lee laguna bidaide. Hurrengo urteetan krimena izan zuen bere literatur lanerako oinarri eta ikerketan zebiltzan guztiak aurrez aurre ezagutu zituen, eta bai herriko bizilagun gehienak ere. Ez zuen idatzizko oharrik jasotzen egiten zituen elkarrizketetan: behin amaituta idazteari ekiten zion; Capotek berak esana da bere memoria ahalmena kontuak hitzez hitz gogoratzeko % 94koa zela. San Franciscoko 1974ko nazioarteko zinemaldian horrela gogoratu zuen sasoi hura:\n\"In Cold Blood\" zatika atera zuen \"The New Yorker\" aldizkariak 1965ean; 1966an Random Housek liburua argitaratu zuen. \"Ez fikziozko eleberria\", horrela bataiatu zuen Capotek berak lan hura eta berehala best-seller bihurtu zen.\nKenneth Tynan literatur kritikariak \"The Observer\"-en eginiko liburuaren iruzkinak hautsak harrotu zituen eta Capoterekin ika-mikan hasi zen. Tynanen arabera Capotek bi hiltzaileen exekuzioa gertatzea nahi zuen, liburuak amaiera biribila izan zezan:\n\"In Cold Blood\" argitaratu osteko urteak.\n\"Odol hotzean\" kontakizunak izan zuen arrakastaren ondorioz Capoteren lanen berrargitaratzea bidean zetorren eta aurreneko urteetako idatziak berriro kaleratu zituzten: batetik, \"Other Voices, Other Rooms\" lanaren 20. urteurrena ospatzeko edizioa atera zuten; eta, bestetik, AEBetan ohi diren \"holiday gifts\" edo oporretan aldizkariekin batera oparitutako liburu modura eskaini ziren Trumanen lan bi. Bata, 1956an idatzitako \"A Christmas Memory\"; bestea, \"The Thanksgiving Visitor\" (1968).\n1960ko hamarkadaren azken aldian Lee Radziwill ezagutu eta Trumanen adiskide bihurtu zen. Hura Jacqueline Kennedy Onassisen ahizpa zen, aktore izan nahi zuen gaztea. Ordurako egin zituen lanak eskasak ei ziren eta kritikak ondo larrutua zen (horra \"The Philadelphia Story\" lanaren Chicagon taularatutako bertsioa). 1967an Otto Preminger zinemagilearen 1944ko \"Laura\" filmaren telebistarako egokitzeko eskatu zioten Capoteri, aipatu Lee Radziwillek antzez zezan. Emaitza halamoduzkoa izan zen.\nSasoi honetan Palm Springs zuen bizileku Capotek. Zurrutari ekin zion nabarmen, utzikeriara jota zebilen eta aldartea nahasi: 1950etik maitale zuen Jack Dunphyrekiko harremana gaiztotuz joan zen, eta lagun berriren bila jardun zuen. Gutxi idazten zuen, Paramount ekoizpen etxeak atzera bota zion The Great Gatsby eleberriaren zinemarako gidoia (1974), telebista saioetan usu mozkor agertzen zen... 1972an, eta Lee Radziwill lagun zuela, The Rolling Stones musika taldeak Ameriketako Estatu Batuetan zehar egin zuten kontzertu biran ibili zen kazetari, \"Rolling Stone (aldizkaria)Rolling Stone\" aldizkariak hala eskatuta. Mick Jaggerrekin haserretu ei zen, eta ez zuen bere lana bete.\n1973an Capotek John O'Shea ezagutu zuen, Long Islandeko banketxe bateko zuzendariordea; idazle izateko irrika zuen O'Sheak, eta Trumanekiko harremana horra bideratua ei zuen. Garai hartako txutxumutxuetako bat izan bien arteko hartu-eman gorabeheratsua. Capoteren ondasunak ere O'Shearen jomugan zeuden, eta Trumanen lagun askok susmo handia hartu zioten bankariari idazlearen jabegoa gobernatzen hasi zenean.\nLanak.\nEuskaraz.\nIgela argitaletxeak kaleratutakoak:\nIbaizabal argitaletxeak kaleratutakoak:\nElkar argitaletxeak kaleratutakoak:"}
{"id": "41221", "revid": "46380", "url": "https://eu.wikipedia.org/wiki?curid=41221", "title": "Tennessee Williams", "text": "Thomas Lanier Williams III (Columbus, Mississippi, 1911ko martxoaren 26a \u2013 New York, 1983ko otsailaren 25a) antzerkigile estatubatuarra izan zen. Bi aldiz eraman zuen Pulitzer saria, 1948an \"Desio izeneko tranbia\" (\"A Streetcar Named Desire)\" obragatik eta 1955an \"A Cat on Hot Tin Roof\" obragatik. Bi horiez gain, New Yorkeko Antzerki Kritikaren saria jaso zuten \"The Glass Menagerie\" (1945) eta \"The Night of the Iguana\" (1961) lanek. Bere antzerki lanetako asko film bihurtu izanak mundu-mailako ospea eman dio.\nBizitza.\nColumbusen jaio zen, Mississippi estatuan, amaren aldeko aitonaren etxean. 1918an, familia St. Louisera, Missouri, lekualdatu zen. 1930eko hamarkadaren hasieran, Williamsek Missouri-Columbiako Unibertsitatean ikasi zuen. 1935ean, publiko aurrean antzeztu zen bere lehenbiziko lana idatzi zuen Memphisen.\nNew Orleansen, Louisina, bizi izan zen Williams denboraldi batez. Bertan idatzi zuen \"Desio izeneko tranbia\" (\"A Streetcar Named Desire)\" 1947an\".\"\nNew Orleansetik New Yorkera lekualdatu zen, eta hainbat lan egin zituen bertan. Estatu Batuak gerran sartu zenean, ezgai izendatu zuten bere psikiatria-espedientea, homosexualitatea, alkoholismoa eta bihotzeko eta nerbio-arazoak zirela eta.\n1943an, Hollywoodera joan zen, Metro Goldwyn Mayer-ek kontratatua eleberri arrakastatsu baten zinemarako egokitzapena egiteko. \"The Glass Menagerie\" antzezlanean, ama eta arreba jarri zituen taula gainean. Obra 1945ean estreinatu zen New Yorken. Izan zuen arrakastak, goizetik gauera pertsonaia ospetsu bihurtu zuen Williams, 34 urterekin.\nBi urte geroago, arrakasta berretsi zuen \"Desio izeneko tranbia\" (\"A Streetcar Named Desire)\" obrarekin. Elia Kazanek eraman zuen pantaila handira, Marlon Brando eta Vivien Leigh aktoreek antzeztua. 1976an, Canneseko Zinemaldiko epaimahaiko presidentea izan zen.\n1979an, St. Louiseko Famaren Pasealekuan gehitu zuten bere izena.\n1983ko otsailaren 25ean, Williams hilik aurkitu zuten Elys\u00e9e hoteleko suitean, New Yorken, 71 urte zituela. Auzitegiko medikuaren txostenak adierazi zuenez, ontzi baten tapoia kontrako eztarrira joan eta itota hil zen. St. Louiseko Calvary hilerrian lurperatu zuten, Missourin."}
{"id": "41223", "revid": "143632", "url": "https://eu.wikipedia.org/wiki?curid=41223", "title": "Kaxiano", "text": "Kaxiano Ibarguren Bolinaga (Antzuola, 1932 - 2002ko urtarrilaren 29a) euskal soinujolea zen. Kaxiano Antzuolako Deskarga mendatean dagoen \"Deskarga\" etxean jaio zen, nahiz eta Erautza baserrian bizi. Hala ere urterik gehienak Lizartzan eman zituen, horregatik \"Lizartzako itsua\" deitzen zioten, gaztetan izandako istripu bat dela medio itsu geratu baitzen. Ondoren ikasi zuen soinua jotzen, akordeoi handia. 2002an hil zen.\nErromeria eta ezteietan jotzen hasi zen, baina gero bere kantu propioak sortzeari ekin zion, arrakasta handiz gainera. 1986an atera zuen lehen diskoa, \"Itsasontzi baten\" deitua, eta horko bi kanta bazter guztietara zabaldu ziren, 'Itsasontzi baten' eta 'Zorionak' izenekoak, oso jende-eremu ezberdinetara iritsiz: baserri giroko jendearengana, berbena taldeengana, euskara ikasleengana... irratietan eskainitako kantuen tartean ere ia egunero jartzen zituzten. Disko gehiago egin zituen, baina hartutako bidea baztertu gabe: euskal sustraiari lotutako doinuak ziren, kanturako asmatuak edo dantzarako, letrak ere berak egiten zituen, bertsolaria baitzen, baltseak, pasodobleak, boleroak eta abar ederki menderatzen zituen, eta bere sinpletasunean bazuen dotorezi melodiko bat, antzinako kutsu bat. Gainera berrogei urte pasa eman zituen herriz herri erromeriak jotzen, eta bazter guztietan ezagutzen eta maitatzen zuten.\nBiografia.\nHamasei urte zituela gelditu zen Kaxiano itsu, 1949ko irailaren 21etik 22rako gauean, Gipuzkoa Nafarroarekin lotuko zuen Lizartza-Araitzeko tunelak egiten ari zirela, barrena galdu bat lehertuta. \"Zoritxarrak zortea ekarri zidan\", zioen Kaxianok (1). Izan ere, istripu haren ondorioz hasi zen musika ikasten. Jose Ignacio Urdanpilleta apaizarekin braillea ikasi, eta Eugenio Mendia Lizartzako organistak solfeoa irakatsi zion. Manolo Iabenekin eta anaiarekin klase batzuk hartu, eta 18 urterekin plazarik plaza hasi zen Kaxiano, soinuarekin. Lehendabizi herrian bertan, Lizartzan (Gipuzkoa), eta hurrena, Atallun (Nafarroa). 14 duro kobratu zituen, garai hartan paper fabrikan astebetean lan eginda irabazten zena. Autobusean eta trenetan mugitzen zen lehen urte haietan alde batetik bestera Kaxiano. \nHasierako garaietan besteren kantuak jotzen zituen Kaxianok, eta abestu, gutxi. Lotuan dantza egitea debekaturik zegoen garaiak ziren, eta arin-arinak eta fandangoak jotzen zituen batik bat soinuarekin. Aitzindaria izan zen Kaxiano akordeoiarekin tangoak eta mexikarrak jotzen Euskal Herriko plazetan. Eta berehala gaztelaniazko kantu ezagunak euskaratzen hasi zen, \"Cuando iba el domingo a misa... hura izan zen lehen euskaratu nuena eta izugarrizko arrakasta izan zuen erromerietan. Jendea letra emateko esaten hasi zitzaidan, trikitilariak batik bat\" (2).\nEta hurrengo urratsa letrak sortzea izan zen. Bertsolaria zen Kaxiano -1960 eta 1962ko txapelketetan parte hartu zuen, eta behin eskualdeko txapela irabazi ere bai, eta plazetan Txomin Garmendia, Joxe Lizaso eta Lazkao Txiki zituen, batik bat, kantulagun-, eta bertsoak bezala, gaia hartuta, egiten zituen kantuak. Goizaldean izaten zuen sormena emankor: \"Bai, bitxia da, baina ni goizeko laurak aldera egoten naiz neure onenean kantuak sortzeari dagokionez behintzat. Siesta egin eta goiz joaten naiz ohera: gero esnatu eta kasete txiki batean grabatzen ditut ohean bertan burura etorri zaizkidan ideia berriak, bestela ahaztu egiten zaizkit eta!\" (1). Euskal Herriari eta maitasunari kantatzen dio batez ere Kaxianok, Euskal Herriari zion maitasunari.\nLetren ondoren, doinuak sortzen hasi zen Lizartzako itsua, berak kantatuko zituen doinuak batetik, eta bertsotarakoak bestetik. Hala deskribatu zituen Juanito Dorronsorok Kaxianok sortutako doinuak: \"Bertsolaria zen, barrutik ezagutzen zuen, eta doinu politak, samurrak, oso sentikorrak egiten zituen\" (1). Zortziko txikian nahiz handian, oraindik plazan entzuten dira Kaxianok sortutako doinuak, \"Kantatzera nihoa\" kasu.\n30 urtez Gipuzkoa osoko eta Nafarroa iparraldeko ia plaza denak egin ondoren, 80ko hamarkadan booma izan zuen Kaxianok, \"Itsasontzi baten\" abestiari esker, batik bat. Arrate eta Loiola irratietan zuzenean grabatu zituen aurreneko kantuak, eta, grabazio haiek entzunda, jendea disko eskean hasi zen. Elkar diskoetxeak erantzun zion eskariari, eta 1986an Itsasontzi baten diskoa argitaratu zuen, bere letra, doinu eta moldaketekin. Berehala 7.000 aleko argitaraldia agortu zen. Eta errenkadan etorri ziren Baserritik kalera (1987), Nere oroigarri (1989), Ongi etorri (1990), Lizartzako oihartzunak (1992),Antzuolari(1994) eta Soinu eta kantu (1996) diskoak. 60 abestitik gora erregistratu zituen.\nDenbora luzean -berrogei bat urtez-, Carlos Garcia Ibarrakoa izan zuen atzean lagun, saxofoiarekin, baina Pedro Jose Zubiak ere urteak egin zituen Kaxianorekin. Carlos Garciarekin eta Anjel M. Zubia bateria jotzailearekin talde bat osatu zuen Kaxianok: Axariak izenekoa. Denbora gutxian iraun zuten, baina, izen horrekin; berehala, Kaxiano eta bere taldea deitura hartu zuten, jendeak Kaxiano bertan zela jakin zezan.\n2002ko urtarrilaren 29an itxi zituen betiko begiak Lizartzako itsuak, Azpeitian San Jose egunerako (martxoaren 19a) omenaldia prestatzen ari zitzaizkiola. Kaxianoren umorea eta adimena azpimarratu zituzten haren ezagun eta lagunek haren heriotzan.\nGizon ona zen, eta bere musikak ere badu patxada hori, lasaitasun hori, zoriontasuna transmititzen zuen sortzaile baten magia.\nBitxikeria.\nKaxianok kantu alai eta erritmo bizkorrekoak tonu minorrean jotzen zituen, eta triste eta mantsoak tonu maiorrean. Kantuak idazteko bere modu bereizgarria zen hori."}
{"id": "41224", "revid": "105290", "url": "https://eu.wikipedia.org/wiki?curid=41224", "title": "Itsasontzi baten", "text": "Itsasontzi baten 1986an Kaxianok eginiko diska da.\nItsasontzi baten Pako Aristiren |haur eta gazte literatura alorreko liburu baten izenburua ere bada (Erein, 1991).\nKanta zerrenda.\n1 Donostiari\n2 Dantzarako\n3 Itsasontzi baten\n4 Dantzatu\n5 Sagarrari\n6 Txirrita elkartea\n7 Zorionak\n8 Errotan\n9 Zazpiak bat\n10 Neska mutilari\n11 Askatasuna geuria da\n12 Alaitasuna"}
{"id": "41225", "revid": "105290", "url": "https://eu.wikipedia.org/wiki?curid=41225", "title": "Baserritik kalera", "text": "Baserritik kalera Kaxianok eginiko diska baten izena da."}
{"id": "41227", "revid": "140921", "url": "https://eu.wikipedia.org/wiki?curid=41227", "title": "Bender (Futurama)", "text": "Bender Tolestzaile Rodriguez (\"Bender Bending Rodriguez\" ingelesez) \"Futurama\" telesaileko pertsonai nagusietako bat da.\nBender, Mexikon 2994 urtean fabrikatutako robot bat da. Fryren lagunik onena da, eta Planet Expresseko metal-tolestzailea da.\nBenderren izaera.\nBenderrek alkoholdun edariak edan behar ditu derrigorrez, bestela herdoildu eta mozkortu egiten da. Gainera, zigarro puruak erretzen ditu dotorearena egiteko eta robot emeekin ligatzea gustatzen zaio. Halaber, kleptomano bat da eta ia beti iraintzen dihardu."}
{"id": "41231", "revid": "119247", "url": "https://eu.wikipedia.org/wiki?curid=41231", "title": "Siriako geografia", "text": "Siria Asiako hego-mendebaldeko estatua da, Mediterraneo itsasoaren ekialdeko ertzean dagoena. Iparraldean Turkiarekin du muga, ekialdean eta hego-ekialdean Irakekin, hegoaldean Jordaniarekin, hego-mendebaldean Israel eta Libanorekin, eta mendebaldean Mediterraneo itsasoarekin. 185.180 kilometro koadroko eremua du, hots, munduko 89.a.\nHiri nagusiak Damasko, hiriburua, Alepo, Homs, Latakia eta Hama dira.\nEskualde naturalak.\nSirian hiru eskualde geografiko nagusi bereizten dira:\nKlima.\nSiriako klimaren ezaugarri nagusia kontraste handiak izatea da. Itsasbazterreko ordokian klima mediterraneo tipikoa dago, beroa eta hezea. Urteko prezipitazio metatua 750-1.000 mm artean izaten da, eta gehiena azaro eta maiatza artean jasotzen da. Urtarrileko batezbesteko tenperatura 7\u00a0\u00b0C ingurukoa izaten da, eta abuztukoa 27\u00a0\u00b0C-koa.\nAnsarija mendilerroan prezipitazioak aski handiak dira, 600-1.000 mm artekoak, eta gailurretan elur egin dezake neguan. Handik ekialdera joan ahala, ordea, klima askoz idorragoa da. Damaskon, esate baterako, itsasotik 100 kmra baino ez egon arren, urteko prezipitazioa 200 mm ingurukoa da, eta batezbesteko tenperatura 16\u00a0\u00b0C-koa (27\u00a0\u00b0C udan eta 6\u00a0\u00b0C neguan). Lurraldearen herenak estepako klima du (urteko prezipitazioa 100-350 mm artekoa). Lurraldearen %56an, berriz, klima desertikoa da (urteko prezipitazioa 200 mmtik beherakoa). Hego-ekialdean dagoen Siriako basamortuko leku batzuetan, urtean 100 mm euri baino gutxiago egiten du, eta uztailean 45\u00a0\u00b0C-tik gorako tenperaturak jasotzen dira.\nDatu orokorrak.\nKokapena:\nEkialde Hurbila, Mediterraneoaren ertzean, Turkia eta Libano artean.\nAzalera:\nHerrialdearen mugak:\n\"denetara:\" 2.253\u00a0km\n\"Erresuma mugakideak:\"\nItsasbazterra: 193 km\nLurraldea:\ngehiena goi-ordoki erdiarido eta basamortua; itsasabazterreko ordoki estua; mendiak mendebaldean.\nMuturreko garaierak:\nBaliabide naturalak:\npetrolioa, fosfatoak, kromo eta manganesoa, asfaltoa, burdina, gatzarria, marmola, igeltsua, energia hidroelektrikoa\nLurren erabilera: (2011)\nLur ureztatua: (2010)\n13.410\u00a0km\u00b2\nUr baliabide berriztagarriak: (2011)\n16,8 km\u00b3\nUr kontsumoa (etxeko-ura/industria-ura/nekazal-ura): (2005)\nArrisku naturalak:\nHauts ekaitzak. Sirian historikoki bi sumendi aktibo izan dira (Es Safa eta izenik gabeko beste bat, Turkiako mugatik hurbil dagoena) baina ehundaka urtez ez da erupziorik izan."}
{"id": "41232", "revid": "56334", "url": "https://eu.wikipedia.org/wiki?curid=41232", "title": "Siriako historia", "text": "Siriako historia zibilizazioaren jaiotzarekin hasten da, Eufrates ibaiaren inguruetan hasi baitziren lehenengo gertakari historikoak. Mesopotamiako eta Egiptoko zibilizazio handiak sortu zirenean, bien arteko zubi izan zen Siriako lurraldea. Lurralde hori herri askoren menpean egon zen: kanaandarrak, aramearrak, hebrearrak, asiriarrak, babiloniarrak, pertsiarrak, greziarrak, armeniarrak, erromatarrak, nabatearrak, bizantziarrak, arabiarrak eta, neurri batean, gurutzatuak ere bai. XVI. mendean otomandarrek menderatu zuten herrialdea.\nAntzinatea.\nSiria Munduko zibilizaziorik zaharrenetako jaiolekua zela frogatu du arkeologiak. 1975ean aurkitutako Ebla hiriaren inguruan inperio semitiko handia eratu zen, zein K. a. 2500 eta K. a. 2400 bitartean Itsaso Gorritik, egungo Turkiara eta Irakera hedatzen zen. Eblako hizkuntza familia semitikoan idatzitako lehena da adituen ustetan. Izan ere, Eblako jauregian Antzinateko agiritegirik zaharrenetakoa eta handienetakoa aurkitu zen. Buztinezko 17.000 taula baino gehiago dauzka, non industria, diplomazia, salerostea, artea eta nekazaritza diren hizpide nagusiak. Ebla ezaguna zen bi industria mota zela eta: alde batetik, zur, boli eta perlen lanketaz; eta, bestetik, zetaz. Gaur egun ere industria horiek, Eblako ohiturari jarraiki, ekoizpen garrantzitsua daukate.\nIndusitako beste hiri inportanteak Mari, Ugarit eta Dura Europos dira. Marin jauregiak, tenpluak eta muralak aurkitu ziren. Hortaz, kulturalki eta komertzialki hiri garatua izan zen. Ugariten gizakiak izan zuen lehen alfabetoa kausitu zen.\nK. a. 2000. urte ingurutik aurrera, hurrenez hurren, kanaandarrak (feniziarrak barne), amorriarrak, hurritak, aramearrak (hebrearrak barne) eta Itsasoko herriak iritsi ziren. K. a. XIII. mendean, gizalditako guduen ondoren (Kadesheko gudua, K. a. 1270 inguruan), egiptoarrek eta hititek lurraldea banatu zuten. Guduak eta izanagatik, kostaldeko hiriek oso urte oparoak izan zituzten, hasi iparraldeko Ugarit hiritik (kultura kosmopolita baten eta lehen alfabetoaren sorlekua) eta hegoaldeko Palestinako kanaandarren hirietaraino, Mizenas, Mesopotamia eta Egiptoko zibilizazioen ekarriekin. Geroago, Asiriako eta Babiloniako inperio handiek Siriako erreinu askeak, banan-banan, suntsitu zituzten: K. a. 732an Damasko, Tiro K. a. 573an. K. a. 539an Ziro II.a Babilonaz jabetu zenean, Siria Pertsiako satrapia bilakatu zen. K. a. 333an Alexandro Handiak konkistatu zuen; hura hil zenean (K. a. 323), Alepo Seleuko I.a Nikator jeneralaren mendean geratu zen. Seleukotarrek Damasko kendu zieten Egiptoko lagidei, eta Antiokosen ezarri zuten hiriburua.\nK. a. 64. urtean, erromatarrak lurraldean sartu zirenean, Erromatar Inperioaren probintzia bilakatu zen Siria. Kristautasunaren historian ere, Siriak garrantzi handia izan du. Paulo Tarsokoa, gerora San Paulo izango zena, Damaskorako bidean kristautu zen. Aurkitu den lehen eliza kristaua Dura Europosen zegoen. 330. urtean Inperioa zatitu zenean, Konstantinoplaren mende geratu zen. Erromatarren eta partiarren erdibidean egon zen, eta geroago, Bizantzioko Inperioaren eta sasandarren artean. Khosro I.a sasandar enperadoreak Antiokia hartu zuen 540an, eta kanpora egotzi zituen antiokiarrak. 611n, berriro, sasandarrek Antiokia konkistatu zuten, baina, 622tik aurrera, Heraklio enperadorearen konkistek eraginik, atzera egin behar izan zuten, eta Siria, atzera, Bizantzioren mende geratu zen. Baina VII. mendeko arabiarren hedapenak Siria izan zuen helburu nagusietako bat, eta 636an, Jarmuk ibaiaren ertzean bizantziarrak menderatu ondoren, Siria arabiarrena izan zen.\nIslamiar Aroa.\nMusulmanek 636an konkistatu zuten Damasko. Muawiyah I.a, Siriako enperadore arabiarra, inperio sortu berriaren aginpidea eskuratzeko borroketan irabazle atera zen, eta, kalifa izendaturik, Damaskon ezarri zuen hiriburua, eta 661-750 bitartean Omeiatar inperioaren erdigunea izan zen; hortik Iberiar penintsula eta Erdialdeko Asiaren tarteko lurrak gobernatzen ziren. 750. urtean, arabiar kalifen Abbastar dinastia Omeiatar dinastiari nagusitu zitzaion, eta harrezkero, kalifa herriaren hiriburua Bagdad izan zen, Damaskoren kaltetan, Siria kalifa herriaren probintzia bat besterik ez zela.\nX. mendean Alepoko hamdaniarrek ez zioten Bizantzioren erasoari aurre egiterik izan. Geroago, turkiar seleukotarrek Damasko eta Jerusalem hartu zituzten (1076-77). Leku santuak musulmanen mendetik askatzera egindako gerra joanaldietan (1099-1291) europar gurutzatuek Mediterraneo itsasoaren kostaldea hartu zuten, baina barnealdeko hiriek, Damasko eta Alepo, musulmanen eskuetan jarraitu zuten. 1291n, egiptoar mamelukoek kristauak behin-betiko egotzi zituzten Mediterraneotik; halaber, sortaldetik sartu, eta 1300ean Damasko hartu zuten mongolak egotzi zituzten. Hurrengo bi mendeetan, Tamerlan (Timur Lang) mongolaren inbasioa bitartean izan ezik (1400-01), nolabaiteko bakean bizi izan ziren mamelukoen mende.\nBaina 1516. urtean, turkiar otomandarren inperioa hedatzean, Selim I.a sultanak mamelukoak menderatu eta Siria hartu zuen. Turkiarrek Lehen Mundu Gerra arte gorde zuten lurraldea, Mehmet Ali eta Ibrahim Paxa aita-seme egiptoarren mendean egon zen urteetan izan ezik (1831-1840). Izan ere, Egiptoko agintariek Siria hartu zutenean hasi zen herrialdearen modernizazioa, baina Europako estatu nagusiek lurraldea Otomandar Inperioaren eskuetan uztera behartu zituzten egiptoarrak. Hala ere, Siria, sartaldeko kulturetara zabalik egon zen.\nArabiarren iraultza. Siria Frantziaren administraziopean.\nXX. mendearen hasieran, Damaskon, Beiruten eta Palestinan arabiar abertzaletasuna piztu zen. Lehen Mundu Gerran otomandarrek sarraskitu zituzten bertako kristauak (Armeniar genozidioa eta Asiriar genozidioa); Deir ez-Zor izan zen heriotzaren martxen jomuga nagusia. 1916an, Arabiako Otomandar Inperioa Frantziaren eta Britainia Handiaren artean banatzea hitzartu zen (Sykes-Picot hitzarmena). 1918an, Arabiar Iraultzako armadak, britainiarrek lagundurik, Damasko hartu zuen.\n1920ko martxoan, Damaskoko Nazio Kongresuak Faysal I.a emirra Siriako Arabiar Erresumako izendatu zuen, baina Frantziak ez zuen erregetza onartu. Faysalen erreinaldia 1920ko uztailean bukatu zen, Frantziako armada Sirian Nazioen Ligako mandatua indarrean ezartzera sartu zenean. Uztailaren 23an, Frantziako armadak Siriakoa garaitu zuen.\nFrantziaren menpeko urteetan, sentipen nazionalista areagotu ahala, matxinadak bortizki erreprimitzen ziren. Nolanahi ere, ekonomiak gora egin zuen eta, azpiegituren aldetik, herrialdea modernizatu zen. Lau barruti autonomotan zatitu zuten lurraldea: Damasko, Alepo, eta alawiarren eta drusoen lurraldeak.\nBigarren Mundu Gerrako Frantziaren porrotarekin batera (1940), Siria Vichyko gobernuaren menpe geratu zen, harik eta 1941eko uztailean Erresuma Batuak eta Frantzia Askeak herrialdea hartu zuten arte. Georges Catroux jeneral frantsesak, Frantzia Askearen izenean, lurraldearen burujabetasuna agindu zien siriarrei, baina tropak bertan geratu ziren. Bigarren Mundu Gerra amaitu zenean, Frantziako gudarosteak uko egin zion lurraldea uzteari, baina azkenik, NBEren aginduz, 1946ko apirilean, Frantzia eta Britainia Handiko armadak Siriatik joan ziren.\nSiriaren burujabetasuna.\nEtnia eta erlijio aniztasuna, eta gizarte mailen arteko alde handiak zirela eta, estatu berria ez zen oso egonkorra. Agintarien artean, Damaskoko burgesia Saudi Arabiaren politika panarabiarraren aldekoa zen, eta Alepokoa, berriz, Iraken aldekoa. Israelgo estatuaren sorrerari jarraitu zitzaion 1948ko Gerran galtzaile atera izanak Siriako gobernuarekiko aurkakotasuna areagotu zuen. 1949an, hilabete gutxiren buruan, hiru estatu kolpe izan ziren, eta 1951ko azaroan, Adib Shishakli koronelak aginpide osoa eskuratu zuen.\nBai Erresuma Batuak bai Ameriketako Estatu Batuek laguntza handia eman zioten Adib Shishakliri. Horrela, Palestinako gatazka amaitzea espero zuten. AEBek 1948ko Arabiar-Israeli Gerrako palestinar errefuxiatuak Sirian kokatu nahi zituzten. Horretarako, AEBak 400.000.000 dolar ordaintzeko prest agertu zen 1952an, 500.000 palestinar Jazira lautadan kokatuz gero.\nSiriako ezkertiarrek, Arabiar Alderdi Sozialistak eta Baath Alderdiak, gogor kritikatu zuten horrelako akordioa, palestinarren bueltatzeko eskubidea saltzen ari zelakoan. Aipatutako bi alderdiek bat egitean, Shishaklik Mendebaldeko eskaintzei muzin egin behar izan zien. Beste estatu kolpe baten bidez, 1954ko otsailean Shishakli boteretik kendu zuten. Hala ere, armadaren barneko desadostasunek herrialdearen desegonkortasuna eragiten zuten. 1956ko Suezko krisialdiaren ostean, Gamal Abdel Nasser Egiptoko presidentearen lidergoak Egiptorekin bat egitearen aldeko korrontea sortu zuen Sirian. Honela, 1958ko otsailaren 1ean, Arabiar Errepublika Batua sortu zen.\nBaath Alderdia agintean.\nHala ere, batasuna ez zen luze irautekoa. Estatu kolpe baten ondoren, 1961eko irailaren 28an, Siriak independentzia berreskuratu zuen. Eziraunkortasunak jarraitu zuen, berriz, harik eta 1963ko martxoaren 8an, Siriako armadako hainbat ofizial ezkertiarrek boterea hartu zuten arte, Baath Alderdi Arabiar Sozialistaren egitasmoei jarraiki.\nAurreko hilabetean Irakeko Baath alderdiak hango boterea bereganatu zuen. Siriako gobernu berriak Egiptorekin eta Baathek kontrolatutako Irakekin federazioa osatzeko aukeraz hausnarketa egin zuen. Hitzarmena 1963ko apirilaren 17an sinatu bazen ere, alderdien arteko desadostasunak areagotu ziren hurrengo hilabeteetan, eta federazioa ez zen gauzatu. Horrez geroztik, Siria eta Irak bat egitearen alde jardun zuten bi herrialdeetako Baath alderdiek. Baina 1963ko azaroan Irakeko gobernua boteretik kendu zuten.\n1964ko maiatzean, Amin Hafiz presidenteak demokratizazioaren aldeko erreformak abian jarri zituen, baina 1966ko otsailaren 23an, alderdi bereko hainbat armada ofizialek estatu golpe bat eman zuten. Amin Hafiz espetxeratuta, behin-behineko konstituzioa bertan behera geratu zen. Gobernu horrek, Egiptorekin batera, 1967ko ekaineko Sei Eguneko Gerra egin zion Israeli. Gerra horretan Siriak, hego-mendebaldean, Israelekin muga egiten duen Golango goi-ordokia (Golango Gainak) galdu zuen, Israelen alde. Nazio Batuen bitartekaritzaz su-etena izenpetu zuten arren, gerra egoerak urte askotan iraun zuen. Porrota zela eta, Siriako gobernua ahuldu zen; 1970eko azaroaren 13an, Hafez al Assad defentsa ministroak estatu kolpe bat emanda, lehen ministro kargua hartu zuen. Siriako lehendakari hautatu zuten 1971, 1978, 1985 eta 1992. urteetan.\n1973an, Yom Kippur Gerran, Golango Gainak berreskuratzen saiatu zen Siria alferrik. Horrezkero, Siria eta Israelen arteko mugan, salbuespenak salbuespen, su-eten iraunkorra indarrean dago. 1976an, Libanoko gobernuak eskatuta, Siriako armada Libanon sartu zen, hango gerra zibila baretu nahian. Siriak borrokatzen ari ziren taldeak bildu zituen Taif Hitzarmena sinatzeko. 1990eko urriaren 13an gerra zibila bukatutzat jo zen arren, Siriako armadak Libanon jarraitu zuen 2005eko apirilaren 26 arte. Izan ere, Rafik Al-Hariri Libanoko Lehen Ministroaren hilketa (2005eko otsailaren 14) zela eta, Siriaren kontrako protestak hedatu ziren Libanon.\nIran-Irak gerran (1980-1988) Siriako gobernuak Iranen alde egin zuen. 1990-1991n, nazioarteko gudarosteekin batera, Iraken aurka borrokatu zen Persiako golkoko gerran. 1991eko hauteskundeetan Hafiz al-Asad hautatu zuten berriz ere presidente, botoen %99,98rekin. Hala ere, harena zen hautagai zerrenda bakarra. Egun batzuetara, giza eskubideen nazioarteko erakundeek eskatuta, Siriako gobernuak barkamena eman zien Anaia Musulmanak taldeko kide ziren 2.800 preso politikori. 1992. urtean gobernuak heriotza zigorra deuseztatu zuen, eta baimena eman zien lau mila juduri herrialdea uzteko.\n1993an Palestinaren Askapenerako Erakundea eta Israelen arteko bake akordioak izenpetu zirenenean, lurralde hartarako bake hitzarmen orokorraren kontra egin zuen Siriak; bestalde, elkarrizketekin jarraituko bazuten, Israelgo gudarosteek lurralde okupatuak uztea eskatu zuen Siriak. Handik gutxira, al-Asad lehendakariak lurralde okupatuak askatzeko bide gisa indarkeria onartzen zuela adierazi zuen; Estatu Batuetako gobernuak adierazpen horren kontrako jarrera tinkoa izan zuen. Lurralde hartako bake prozesuan izan ziren lehenengo elkarrizketetan, Siriak ez zuen parte hartu; elkarrizketa haietan erabaki zen Palestinak autonomia mugatua izango zuela, batetik, eta, bestetik, Israelen eta Jordaniaren arteko hitzarmenak izenpetu ziren.\n1994an al-Asaden semea hil zenean, zalantzak sortu ziren haren ondorengoa zein izango ote zen. 1995ean, Siriaren eta Israelen arteko negoziazioetan, Golango goi-ordokia ez zitzaion Siriari itzuli, izan ere, Tel Avivek ordoki hartan mantendu nahi baitzuen bere gudarostea. 1996an al-Asadek arabiar herrialdeen bilera batean parte hartu zuen Israelekin negoziazioak bideratzeko estrategia komun bat hartzeko. 1997an Estatu Batuek Iraken kontra gudarostea bidaliko ote zuten arriskuaren aurrean, Damaskok harremanak estutu zituen Bagdadekin turkiar-israeldar aliantzaren kontra egitearren. Aliantza berri horrek zekarren arrisku militarraren aurrean, Siriaren eta Iraken arteko segurtasun gaiei buruzko elkarrizketetan parte hartzea erabaki zuen Iranek.\nBarneko oposizioa gorabehera, Hafez Al Assad presidente karguan zegoela hil zen 2000ko ekainaren 10ean. Hilabete bat geroago, haren seme Bashar al-Assad aukeratu zuten presidente, hautagai bakarreko erreferendum baten bidez. 2011 baino lehen, Siriako biztanleriaren % 25ak nekazaritza zuen jarduera nagusi. Industria estatuaren eskuetan zegoen hein handi batean, eta herritarren % 20 ziharduen bertan. Artean, Siria larrialdi egoeraren pean zegoen legez eta, bertan, eskubide asko murriztuak zituen. Halaber, alahuiten komunitateak presentzia oso handia zuen armadako estatu nagusian eta segurtasun indarretan. Hafez Al Assadek ekonomia liberalizatu zuenean, batez ere haren ingurukoei egin zien mesede, hala nola Rami Majluf, herrialdeko sektore ekonomiko erabakigarrien inbertitzaile nagusi bihurtua.\nGerra zibila.\nXXI. mende lehen hamarkadan, biztanleriaren % 20-25 langabe zegoen, eta % 30 pobrezian, batez ere gazteak. 2006tik, lehorte batek gogor astindu zuen herrialdea, eta landa inguruneetako herritar ugarik, 1,5 milioi pertsonak, hiri inguruetara jo zuen aukera berrien bila. 2011ko udaberrian, Arabiar Udaberria deitutako errebolta piztu zenean, altxamendu baterako osagai guztiak elkartu ziren. Deraa herrian, ikasle batzuek errejimenaren kontrako aldarriak egin zituzten; segurtasun indarrek haien kontra jo, atxilotu eta torturatu egin zituzten. Horren berria herrialde osora zabaldu eta manifestazio gehiago egin ziren hainbat hiritan, oro har baketsuak. Aldiz, Bashar al-Assaden indarrek errepresioa areagotu egin zuten herritar protestarien kontra, haien kontra tiro eginez.\nManifestazio eta errepresio dialektika 2011 osoan luzatu zen. Turkiatik uztailaren 31n egindako bideo batean, Siriako Armada Librearen sorrera iragarri zen, herritarren kontra tiro egiteari uko egiten zioten militarrek osatua. 2012ko udarako, Alepoko auzo xumeen kontrola hartu zuen, Siriako bigarren hirian. Aldi berean, Herri Babeserako Unitate kurduak indartsu egin ziren Siria iparraldeko beren lurraldeetan eta, orotara, Siria iparraldea al-Assaden kontrolpetik kanpora geratu zen. Errejimena errepresiotik ekintza militarizatura pasa zen, tankeak, hegazkinak eta helikopteroak erabiliz eta oposizioko indarren eremuak bonbardatuz. 2012 eta 2013an, al-Assaden oposizioko indarrak Siria iparraldeaz eta ekialdeaz jabetu ziren. Errejimenak orduan arma kimikoak erabiltzeari heldu zion, bereziki Guta ekialdean, Damasko kanpoaldean, 2013ko abuztuaren 21ean.\nSiriako Armada Askea kohesioa eta baliabideak galtzen hasi zen eta haren lekua muturreko talde armatu jihadistek hartu zuten, hala nola Ahrar al-Sham, Yeish al-Islam, al-Nusra Frontea (Al Kaidaren adar siriarra), besteak beste; horiek Qatar, Turkia eta Saudi Arabiaren finantzaketa zuten. Gainera, talde jihadista horiek pertsona boluntario ugari erakarri zituzten aldameneko eta Europako estatuetatik. Koiuntura horretan, Estatu Islamikoak (Daesh ere deituak) ordu arteko indar oreka hautsi zuen, Irak mendebaldean eta Siria ekialdean gailenduz eta Kaliferri baten sorrera aldarrikatuz. 2014ko irailetik aurrera, Daeshen kontrako koalizio bat eratu zen AEB buruan zuela, Europako armada nagusiak ere tartean, baina baita Qatar, Saudi Arabia, Jordania, etab. Bada, 4.000 eraso egin zituzten 2014tik 2016ra. Gainera, Herriaren Babeserako Unitate kurduak zituzten aliatu. 2017ko urrirako kurduek Al Raqa hartu zuten, Daeshen Siriako hiriburua.\nAlabaina, Errusiak al-Assad babesten zuen, NBEn adibidez, eta koalizio bat antolatu zuen haren alde, horretarako Daeshen kontra ari zirela adieraziz: Hezbola eta Iranekin aliatu zen. Era horretan, gobernuaren indarrek arnas hartu zuten berriz, galdutako puntu estrategikoak berreskuratuz. Turkia beste eragile erabakigarri bat zen, ehunka kilometro baitzituen mugakide Siriarekin, eta jihadistei gerra eremuetara joateko bidea zelaitu zien. Errusiarekin bat egin eta armada eraman zuen gerra eremuetara, esanak esan \"de facto\" kurduen kontra, kontrolpeko lurraldeetan eskualde autonomo bat eratu baitzuten. 2018an, turkiarrek Afrin herria hartu zuten eta 2019an, AEBko tropek erretreta egin zutenean, turkiar indarrek beste eraso militar bati ekin zioten kurduen kontra. Ondorioz, al-Assaden indarrek eta aliatuek herrialdearen erdia baino gehiago zuten mendean 2020ko apirilean. Ordurako milioi erdi pertsona hil ziren, sarraskiak, gerra krimenak eta gizateriaren kontrako krimenak ere tartean, batez ere Siriako gobernuaren indarrek eta Daeshek gauzatuak. Zazpi milioi siriarrek deserriko bidea hartu zuten, alegia, herritarren heren batek, batez ere estatu mugakideetara."}
{"id": "41237", "revid": "56334", "url": "https://eu.wikipedia.org/wiki?curid=41237", "title": "Alan Hodgkin", "text": "Sir Alan Lloyd Hodgkin (Banbury, Oxfordshire, 1914ko otsailaren 5a \u2013 Cambridge, 1998ko abenduaren 20a) mediku ingelesa izan zen.\nMedikuntzako Nobel saria lortu zuen 1963an, Neurologia arloan egindako ikerketengatik."}
{"id": "41238", "revid": "219", "url": "https://eu.wikipedia.org/wiki?curid=41238", "title": "Alan Lloyd Hodgkin", "text": ""}
{"id": "41239", "revid": "119347", "url": "https://eu.wikipedia.org/wiki?curid=41239", "title": "Cambridge", "text": "Cambridge Ingalaterrako Ekialdea eskualdean kokatutako hiria da, Cambridgeshire eta konderriko hiriburua da. Londrestik 80\u00a0km-ra dago ipar-ekialderantz.\n124.000 biztanle zituen 2005ean.\nPlaneta osoan ezaguna da Cambridgeko Unibertsitatea, 1209an sortua eta ingelesezko munduko bigarren zaharrena Oxfordekoaren ondoren."}
{"id": "41240", "revid": "56334", "url": "https://eu.wikipedia.org/wiki?curid=41240", "title": "Ivan Pavlov", "text": "Ivan Petrovitx Pavlov (; Riazan, 1849ko irailaren 26agreg./irailaren 14ajul. \u2013 Leningrado, 1936ko otsailaren 27a) errusiar mediku, fisiologo eta psikologoa izan zen. Medikuntzako Nobel saria erdietsi zuen 1904an.\nBiografia.\nIvan Pavlov Ryazanen, Errusian, jaio zen. Aita, Peter Dmitrievich Pavlov, herriko apaiza zen, eta ama, Varvara Ivanovna, etxeko andre. Txikitan, Pavlov mutiko gogotsua zen eta lorategian orduak eta orduak pasatzea eta bizikletaz ibiltzea asko gustatzen zitzaion. Betidanik buru bitxia izan zuen, eta natura eta animaliekin kontaktuan egotea gustuko zuen. Ez omen zitzaion inporta etxeko lanak egitea edota bere 11 anai-arrebak zaintzea.\nHanditzen zuen heinean, apaiz bihurtu eta teologia karrera ikastea planteatu zuen, baina nerabezaroan, Pavlovek Charles Darwinen eta Ivan Sechenoven obrekin interesatzen hasi zen. Horrek natur zientziak ikastera motibatu zion.\n1870ean San Petersburgoko unibertsitatean matrikulatu zen, fisika, matematikak eta natur zientziak ikasteko. Unibertsitate urteetan zehar, bere fisiologia irakasleak eragin handia izan zuen berarengan, eta bere bizitzan hartu nahi zuen bidea hori izango zela erabaki zuen. Pavlovek beti ikasle bikain bat izan zen. 1875ean graduatu egin zen eta bere doktorego ikasketekin jarraitu zuen medikuntza kirurgikoko akademian fisiologia ikasten jarraitzeko. 1883an fisiologian doktoratu zen San Petersburgoko Unibertsitatean. 1891-1936 bitartean San Petersburgoko Medikuntza Institutuko Fisiologia departamentua zuzendu zuen. 1895etik 1925era Fisiologiako katedraren ardura izan zuen Osasun Akademia Militarrean.\nErreflexu ikasiaren edo erantzunaren gaia aztertu zuelako da ezaguna batez ere. Hain zuzen ere, zakur gosetu batekin egin zituen saioek eman zioten ospea. Animaliak janaria ikusi eta txirrina entzuten zuen, eta horren ondorioz, listua jariatzen zuen. Ariketa bera askotan errepikatu ondoren, zakurrak txirrina entzutean listua isurtzen zuen, baita janaririk ez zuenean ere. Hortik abiatuta giza jokaeraren eta nerbio sistemaren arteko harremanak aztertu zituen.\nFisiologiako lehenengo azterketak 1888tik 1890era arte egin zituen; odol-presioa eta bihotzaren fisiologia aztertu zituen batez ere. 1898tik 1930era arte digestio sistema (listu guruinaren jarioa) aztertu zuen, eta baldintzapeko erantzunaren eta bizkarrezurraren erantzunaren arteko harremanak finkatu zituen.\n1904an Medikuntzako Nobel saria eman zioten, digestio guruinei buruz egin zituen azterketengatik.\nTxakurren esperimentua.\nIvan Pavlov txakurrekin egin zituen esperimentuengatik ezaguna da. Nahiz eta gaur egun psikologia eta hezkuntzaren pertsona ospetsuenetariko bat izan, bere lehenengo asmoa ez zen ikaskuntza aztertzea, txakurren listu jariaketa baizik.\nBere esperimentuak egiten zituen bitartean, arreta deitu zion esperimentua behin eta berriz errepikatu ondoren, txakurrei lerdea zeriela Pavlov ikusten zutenean. Hori gertatzen zen, animaliek Pavlov atetik sartzen zen bakoitzean, edozein momentutan janaria jaso behar zutela ikasi zutelako.\nAurkikuntza horren ondorioz, fisiologoak esperimentu-sail bat bururatu zitzaion: kanpaia bat jotzea txakurrei janaria eman baino lehen, eta horrela, listu jariatua neurtzea. Pavlovek ohartu zuen txakurrak kanpai-hotsa janariarekin lotzeko entrenatuak izaten zirenean, listua jariatu behar zutela nahiz eta janaririk ez egon. Hau da, kanpai-hotsak listua eragiten zuela, janaria aurrean izan balute bezala. Esperimentuak frogatu zuen txakurren erantzun fisiologikoa (alegia, listu-jariaketa), kanpai-hotsaren estimuluari lotuta zegoela."}
{"id": "41241", "revid": "219", "url": "https://eu.wikipedia.org/wiki?curid=41241", "title": "Leningrado", "text": ""}
{"id": "41242", "revid": "219", "url": "https://eu.wikipedia.org/wiki?curid=41242", "title": "Ivan Petrovich Pavlov", "text": ""}
{"id": "41244", "revid": "219", "url": "https://eu.wikipedia.org/wiki?curid=41244", "title": "Tuberkulosia", "text": ""}
{"id": "41245", "revid": "56334", "url": "https://eu.wikipedia.org/wiki?curid=41245", "title": "Edwin Krebs", "text": "Edwin Gerhard Krebs (Lansing, Iowa, 1918ko ekainaren 6a - Seattle, Washington, 2009ko abenduaren 21a) estatubatuar biokimikaria izan zen.\nTxikitan, Illinoisera mugitu zen bizitzera. Bertako unibertsitatean hasi zituen ikasketak, eta Saint Louisen (Missouri) bukatu zituen.\n1992an lortu zuen Medikuntzako Nobel saria Edmond H. Fischer-ekin batera, zelularen barneko metabolismoaren inguruan egindako ikerketagatik. Izan ere, berak aztertutakoak \"Krebsen zikloa\" izena hartu du, mitokondria barruan gertatzen dena."}
{"id": "41246", "revid": "219", "url": "https://eu.wikipedia.org/wiki?curid=41246", "title": "Edwin G. Krebs", "text": ""}
{"id": "41247", "revid": "219", "url": "https://eu.wikipedia.org/wiki?curid=41247", "title": "George Hoyt Whipple", "text": ""}
{"id": "41248", "revid": "201", "url": "https://eu.wikipedia.org/wiki?curid=41248", "title": "York Berria (estatua)", "text": ""}
{"id": "41249", "revid": "56334", "url": "https://eu.wikipedia.org/wiki?curid=41249", "title": "R\u00f3bert B\u00e1r\u00e1ny", "text": "R\u00f3bert B\u00e1r\u00e1ny (Viena, 1876ko apirilaren 22a \u2013 Uppsala, Suedia, 1936ko apirilaren 8a) mediku austriarra izan zen, hungariar jatorri judu zeukana.\nVienako unibertsitatean graduatu zen 1900ean. 1914an jaso zuen Medikuntzako Nobel saria belarriaren barruko orekaren mekanismoak ikertzearren. Izan ere, gaur egun \"Baranyren zeinua\" izena hartzen du ORL arloko miaketa fisikoaren maniobra bat, oreka aztertzen duena. Saria eskuratu zuenean, Errusiako armadak preso zeukan, Lehen Mundu Gerran. 1916an askatu zuten, eta hurrengo urtetik aurrera Uppsalako unibertsitatean jardun zuen hiri hartan hil arte."}
{"id": "41250", "revid": "1519", "url": "https://eu.wikipedia.org/wiki?curid=41250", "title": "Golan", "text": "Golan \u2014\"Golango gainak\" izenaz ere ezaguna\u2014 ( edo , , ) Asiako goi ordoki estrategikoa da, Siria, Israel, Jordania eta Libano arteko mugan dagoena.\nLehen, Siriaren mendeko lurraldea zen; gotortu, eta Israelgo lurraldeei artilleriaz eraso egiteko erabili zuten Israelgo estatua sortu ondoren (1948); gero, 1967an, Israelek hartu zuen eta lege militarraren mende jarri. Israelek 1981ean bereganatu zuen.\nGeografia.\nIparraldean, itsas mailatik 2.000 metro baino gehiagora dago, eta Galileako itsasoaren inguruan, berriz, itsas maila baino beherago.\nNaturaren ikuspuntutik, Golan Hermon mendiaren jarraipena da. Jordan ibaiaren iparraldean dago, Hermon mendi magalaren eta Yarmouk (Heromax) ibaiaren artean. Lur eta belardi emankorrak ditu, 120-520 m garai direnak.\nHistoria.\nSiriako Al Qunaytirah eskualdearen zatia izanik, Israelek okupatu egin zuen Sei Eguneko Gerran (1967) eta, berriz ere, Yom Kippur Gerran (1973). 1981eko abenduaren 14an Israelek \"legea eta administrazioa\" aplikatu zituen, estatuaren zatitzat hartuta, eta hainbat kokaleku ezarri ditu han. Nazio Batuen Erakundek legez kanpoko anexio hori gaitzetsi du, eta nazioartekoak ez inoiz onetsi.\nSiriak Al Qunaytirah eskualdearen zatitzat jotzen du oraindik."}
{"id": "41251", "revid": "336", "url": "https://eu.wikipedia.org/wiki?curid=41251", "title": "Galeno", "text": "Klaudio Galeno (, ; Pergamo, 129ko iraila\u2013 Erroma, ) mediku greziarra izan zen, Erromatar Inperioaren garaian bizi izan zena.\nEragin handia eduki du Medikuntzaren historian zehar. Gaur egun, oraindik erabiltzen da \"galeno\" hitza medikuaren sinonimo moduan.\nBizitza.\nPergamon jaio zen (gaur egungo Turkiako Bergaman), arkitekto aberats baten semea izan zela.\nNekazaritza, arkitektura, astronomia, astrologia eta filosofia zituen gustuko, baina azkenean medikuntzan jardun zuen nagusiki. Esmirnan (gaur egungo Turkiako Izmirren), Korinton eta Alexandrian ikasi zuen.\nAsklepio jainkoaren tenpluan zaintzaile (\"therapeutes\") ibili zen. Halaber, gladiadoreak osatuz traumatologia arloan esperientzia handia hartu zuen. Garai hartan ere, begi-lausoak operatzen jardun zuen.\nAnatomia inguruan jakintza zabala erakutsi zuen. Animalien bibisekzioen bidez giltzurrunen eta bizkarrezur-muina aztertu zituen.\nBibliografia.\nLiburu ugari idatzi zituen, tartean ondorengoak:"}
{"id": "41252", "revid": "431", "url": "https://eu.wikipedia.org/wiki?curid=41252", "title": "NAF", "text": ""}
{"id": "41253", "revid": "431", "url": "https://eu.wikipedia.org/wiki?curid=41253", "title": "Galenus", "text": ""}
{"id": "41254", "revid": "431", "url": "https://eu.wikipedia.org/wiki?curid=41254", "title": "Claudius Galenus", "text": ""}
{"id": "41255", "revid": "6327", "url": "https://eu.wikipedia.org/wiki?curid=41255", "title": "Robert B\u00e1r\u00e1ny", "text": ""}
{"id": "41256", "revid": "512", "url": "https://eu.wikipedia.org/wiki?curid=41256", "title": "Zin hipokratiko", "text": "Zin hipokratikoa medikuek tradizionalki egindako zina da, euren jardueraren etikari dagokiona. Egun ere medikuntza ikasleek zin hori egin behar dute titulua jasotzeko. Zina Hipokratesen \"Corpus Hippocraticum\" lanean azaltzen da lehen aldiz eta bera jotzen da asmatzailetzat.\nTestua.\nHorrelaxe dio, euskaraturik:"}
{"id": "41258", "revid": "15251", "url": "https://eu.wikipedia.org/wiki?curid=41258", "title": "Anemia", "text": "Anemia (antzinako grezieraz: \u1f00\u03bd\u03b1\u03b9\u03bc\u03af\u03b1, \"anaimia\", \"odol gabezia\"; \u1f00\u03bd- \"an-\", \"gabe\" eta \u03b1\u1f37\u03bc\u03b1 \"haima\", \"odol\" hitzetatik) odolaren egoera berezia da, hematien edota hemoglobinaren urritasuna ezaugarri duena. Bera bakarrik azal daiteke, edo beste prozesu zabalago baten agerpena izan. Anemia dagoenean odolak oxigenoa garraiatzeko duen gaitasuna murrizturik dago eta, ondorioz, gorputzeko ehunek eta organoek ohi baino oxigeno gutxiago jasotzen dute. Izan ere, hematietan dagoen hemoglobina molekula da oxigeno garraiatzaile nagusia. Anemiaren ondorioetako bat ehunen hipoxia da.\nMota desberdin asko daude, eta horietako bakoitza kausa desberdinak eragina da. Hainbat ikuspegitatik sailka daitezke, dela kausa sortzailearen arabera, edota ondorioz ateratzen den odolaren morfologiaren arabera, baina ez mota batekoak (anemia aplasikoa, anemia hemolitikoa, anemia ferropenikoa, etab.) eta ez bestekoak (anemia makrozitikoa, anemia mikrozitikoa, anemia normozitikoa, etab.) berez ez dira gaixotasuna, beste gaitz edo arrazoi baten islada baizik.\nSintomak.\nAnemiaren sintomarik ohikoenak, oro har, ahulezia eta nekea dira, konortea galtzea edo zorabioak, zurbiltasuna, arnasestua eta palpitazioak (edo bihotz-taupada bizkorrak). Horietaz gainera, pertsonak kontzentratzeko zailtasunaz kexatzen dira, buruko minak sarritan edukitzen dituzte, eta arpiladurak edo pitzadurak ager daitezke ezpain ertzetan eta azazkaletan, ileak hauskorrak edukitzeaz gain. Anemia zehazki dagoen jakiteko laborategiko saioak egin behar dira, hemograma analisia batez ere.\nBeheko laukian eritrozitoen kopurua, hemoglobinaren kontzentrazioa eta hematokritoaren maila normalak agertzen dira. Gutxieneko maila horietara iristen ez denean anemia agertzen da:\nKausak.\nAnemia sor dezaketen arrazoiak oso diferenteak izan daitezke. Kausa horiek lau multzo handitan sailkatzen ahal dira:\nSailkapena.\nAnemia mikrozitikoak.\nGlobulo gorriak ohi baino txikiagoak izatea dute ezaugarri.\nAnemia makrozitikoak.\nGlobulo gorriak ohi baino handiagoak izatea dute ezaugarri.\nAnemia normozitikoak.\nHemoglobina maila jaisten da, baina eritozitoek ohiko bolumena daukate.\nTratamendua.\nAnemiaren tratamenduak bere sorburua aintzat hartu behar du. Goian aipatu denez, batzutan anemia beste gaitzaren sintoma baita, eta gaitz honen asaldurak tratatuz anemia bera sendatzen da. Hemorragia edo odoljario bortitzaren ondorioz sortzen denean, odol-transfusioak burutu behar dira. Burdin gabeziaren ondorioz agertzen denean, burdin osagarria hartu behar da."}
{"id": "41259", "revid": "646", "url": "https://eu.wikipedia.org/wiki?curid=41259", "title": "Globulu gorri", "text": "Globulu gorria, hematiea edo eritrozitoa odol-zelula mota bat da, denetan ugariena, oxigenoa arnas aparatutik organismoko zelula guztietara garraiatzeaz arduratzen dena. Ugaztun gehienenak biribilak, zapalak eta nukleorik gabeak dira. Hegazti, narrasti, anfibio eta arrainenek, berriz, forma eliptikoa dute eta nukleodunak dira. Jan Swammerdam herbeheretarrak deskribatu zituen lehen aldiz, 1658an.\nGiza-hematien diametroa 7 mikrakoa da, eta lodiera 2 mikrakoa. Kopuru normala 4-6 milioi/mm3 da, baina asko aldatzen da baldintza fisiologikoen eta egoera patologikoen arabera. Gorriak dira barnean duten hemoglobinari esker. Hezur-muin gorrian eratzen dira, eta 120 bat eguneko bizia dute.\nEgitura.\nUgaztunen eritrozitoak oso zelula txikiak dira, biribilak, eta ahurrak alde bietan; 7-8 mikrako diametroa dute, eta 1-2 mikra lodi dira, lodiagoak ertzean erdialdean baino. Beste ornodunenak, aldiz, eliptikoak eta nukleodunak dira. Zelula elastikoak dira; tolestu edo bihurritu egiten dira odol hodi estuetatik igaro ahal izateko. Gizakiengan odoleko milimetro kubo batean dagoen hematie kopurua desberdina da sexuaren arabera: emakumeek 4,5-5 milioi/mm3 izan ohi dute, eta gizonezkoek 5-5,5 milioi/mm3. Hemoglobinak ematen die kolore gorria. Proteina burdinduna da hemoglobina, hematien zitoplasman dagoena. Arnas pigmentua da, oxigenoarekiko eta karbono dioxidoarekiko afinitatea baitu.\nGlobulu gorriak zelula ama hemoziblasto izeneko zelula ama konprometituetatik eratorritakoak dira. Eritropoietina, giltzurrun-ehunetan ekoizten den hazkuntza-hormona, eritropoeisia (hau da, globulu gorriak sortzea) estimulatzen du, eta globulu gorrien masa egoera etengabean mantentzeaz arduratzen da. Eritrozitoek, leukozitoek bezala, hezur-muinean dute jatorria.\nEritrozitoen kontzentrazioa sexuaren, adinaren eta kokapen geografikoaren arabera aldatzen da. Eritrozito-kontzentrazio handiagoak leku altuetan, gizonezkoetan eta jaioberrietan aurkitzen dira. Erreferentzia-tartetik beherako jaitsierak anemia izeneko gaixotasun-egoera sortzen du. Alterazio horrek ehunen hipoxia eragiten du. Globulu gorrien kontzentrazio handitzea (polizitemia) ez da hain ohikoa.\nHemolisia eritrozito zaharren suntsipena da, eta barearen eta gibeleko makrofagoetan gertatzen da. Funtsezko elementuak, globina eta burdina, kontserbatu eta berriro erabiltzen dira. Molekularen hemo frakzioa bilirrubinara katabolizatzen da, eta, azkenean, heste-traktutik kanporatzen da. Eritrozitoaren barruko hausturak zuzenean askatzen du hemoglobina odolera, non molekula \u03b1 eta \u03b2 dimeroetan disoziatzen den, eta garraio proteinari, haptoglobinari, lotzen zaizkio. Horrek dimeroak gibelera garraiatzen ditu, gero bilirrubinara katabolizatzen, eta kanporatzen dira.\nFuntzioa.\nOxigenoa organismoaren zelula guztietara garraiatzea da hematien egitekoa. Kanpo inguruneko oxigenoa odolera igarotzen delarik, hemoglobinaren burdinarekin elkartzen da, eta oxihemoglobina eratzen du. Kolore gorri distiratsuko odola da, oxigeno askokoa (odol gorria). Oxigenoa galtzen duenean, ilunago jartzen da (odol urdina). Zelulek arnasketa aerobioan hondakin gisa sortzen duten karbono dioxidoaren zati bat ere eramaten du hemoglobinak, karboxihemoglobina eran. Beste zati bat bikarbonato eran garraiatzen da, odol-plasmako eta globulu gorrietako urarekin erreakzionatzen baitu:\nBizi zikloa.\nEritropoiesia da globulu gorriak sortzeko prozesua. Hezur jakin batzuen muinean eratzen dira, saihetsetan, ornoetan, hezur luzeetan, burezurrrean eta bularrezurrean, eritroblasto izeneko zelula-ama nukleodunetatik. Globulu gorri gazteek erretikulozito izena dute. Eritrozitoek 120 eguneko bizia izaten dute batez beste. Gibelean eta barean makrofagoek eritrozito zaharrak suntsitzen dituzte fagozitosi bidez; gorputzak berriro erabiltzen ditu eritrozitoak suntsitzean eratzen diren gaiak, eta berriro erabili ezin daitezkeenak \u2014 hemoglobinaren hemo taldeak\u2014 behazuna egiteko erabiltzen dira. Segundo bakoitzean gure gorputzak 2,4 milioi globulu gorri suntsitzen dituela uste da. \nGiltzurrunek jariatzen duten eritropoietina hormonak erregulatzen du globulu gorrien ekoizpenaren eta suntsiketaren arteko oreka. Ehunetan oxigenoaren presioa jaisten denean, eritropoietina sortzen dute giltzurrunek. Eritropoietina tasa haztearen ondorioz, eritroblastoen kopurua handitzen da eta, zenbait egunen buruan, erretikulozitoak ugaritu egiten dira odolean. Eritropoietinaren aurrean horrela erantzuteko, hezur-muinak ongi egon behar du, hau da, eritroblastoek eta bere aitzindariek normaltasunez ugaltzeko eta bereizteko gai izan behar dute. Giza zelula guztiekin gertatzen den bezala, eritroblastoak ugaltzeko beharrezkoa da DNAren sintesia eta, beraz, plasmak nahiko azido foliko eta B12 bitamina izatea. Eritroblastoen ugaltzeak hemoglobinaren sintesia dakar berekin.\nPatologiak.\nGlobulo gorriei lotutako gaitz hematologiko nagusiak hauek dira:"}
{"id": "41260", "revid": "499", "url": "https://eu.wikipedia.org/wiki?curid=41260", "title": "Eritrozito", "text": ""}
{"id": "41262", "revid": "512", "url": "https://eu.wikipedia.org/wiki?curid=41262", "title": "Polizitemia", "text": "Polizitemia, poliglobulia edo eritrozitosia gaixotasun hematologikoa da, eritrozitoen gehiegizko kopuruak eragindakoa. Anemiaren aurkako kasua da, non eritrozitoen maila baxua den.\nOxigenoaren presio partzial jakin batean hemoglobina saturatu egiten delako agertzen da polizitemia. Ondorioz, hemoglobinak ez du oxigenoa askatuko eta, hori konpentsatu nahian, organismoak ritrozito gehiago sortuko ditu.\nPolizitemia arinak ez du zertan arazorik sortu. Aitzitik, eritrozito kopuru handiegia izateak odolaren bolumena handitu edo loditu dezake, eta zirkulazioa eta organoak kaltetu. Eritrozito kopuru handi hori suntsitzen den heinean, bilirrubina izeneko substantzia agertuko da. Bilirrubina maila altuak hiperbilirrubinemia eraginen du, eta horrek ikterizia sor lezake, hau da, azal, begi eta mukosen horitzea."}
{"id": "41263", "revid": "58701", "url": "https://eu.wikipedia.org/wiki?curid=41263", "title": "Diario Vasco", "text": "El Diario Vasco (DV) Gipuzkoako egunkaria da. Ia osoki gaztelaniaz argitaratzen da eta euskaraz orrialde pare bat.\nArgitaletxea edo egoitza 2022 arte Donostiako Igara auzoan zegoen; urte horretan Miramongo industrialdera aldatu zen. Vocento taldeko egunkaria da. Teledonosti telebista katea ere egunkari honen \"Grupo Multimedia\" taldearen barnean dago.\nHistoria.\nJos\u00e9 Muxika izan zuen sortzaileetako bat. 1934ko azaroaren 27an kaleratu zuen lehen alea, Madrilgo ABC egunkariak eta Confederaci\u00f3n Espa\u00f1ola de Derechas Aut\u00f3nomas eskuineko erakunde politikoaren inguruko buruzagiek eta Juan Ignacio Luca de Tena edota tartean Ramiro de Maeztu eskuin kontserbadore monarkiko pentsakerako idazleek bultzatuta.\nEspainiako Gerra Zibilaren hasieran, 1936ko estatu kolpearen alde agertu zen, eta Donostia errepublikazaleen esku egon zen bitartean Espainiako Errepublikar Gobernuak aleak kaleratzea eragotzi zion. Haren inprimategiak \"Frente Popular\" errepublikar egunkaria inprimatzeko erabili ziren, 1936ko irailaren 13an Iru\u00f1etik etorritako Emilio Mola jeneral kolpistaren gudarosteek Donostia bereganatu zuten arte. 1940ko hamarkadan, Bilboko \"El Correo\" egunkariak akzioen gehiengoa erosi zituen (bere garairik onenean 300.000 irakurle baino gehiago izan zituen), eta El Correo Bilboko egunkariaren jabe berberena da (Vocento taldea).\nErregimen frankistak iraun zituen 40 urteetan zehar gainontzeko espainiar egunkari legeztatu edo ofizialen antzera frankismoarekin lerrokatua egon zen.\n2001eko maiatzaren 24an, bi ETAkidek Santiago Oleaga Diario Vascoko finantza arduraduna hil zuten.\nGaur egun.\nAHTa eta Zubietako errauskailua.\nAbiadura Handiko Trenaren Euskal Y Ibilbidea eta Zubietako errauskailua eraikitzearen aldekotasuna nabarmendu izan du.\nEH Bilduren aurka.\n2011ko Hego Euskal Herriko Udal eta Foru Hauteskundeen ondoren EH Bilduk Donostian eta Gipuzkoan agintean jarri zenean, egunkari honetako iritzigileak alderdi horren aurka azaldu ziren. Bai eta 2015wko Hego Euskal Herriko Udal eta Foru Hauteskundeen ondoren oposiziora igaro denean ere, egunkariaren iritzigileek alderdi hori kritikatzen jarraitu izan dute, aldiz, EAJ eta batez ere PSE alderdien alde azaldu dira.\nEAJ-PSE akordioaren alde.\n2012ko Eusko Legebiltzarrerako hauteskundeak EAJ alderdiak irabazteak espainiar nazionalismoarentzat bigarren jipoia suposatu zuen, PSE-PP alderdiek porrota jasan eta Patxi Lopez ek lehendakaritza galdu baitzuen.\nOrdurarte PSE-PP akordioaren aldeko editorialak EAJ-PSE akordioaren aldekoak izatera pasatu ziren, espainiar nazionalismoaren porrota txikituarazi eta euskal abertzaletasunaren garaipena txikiarazteko estrategia berri modura.\nEAJ-EH Bildu akordioaren aurka.\nEAJ-EH Bilduren arteko akordioen aurka gogor egin ohi du, \"ez nazionalistak\" (espainiar nazionalistak) alboratzen dituen aitzakian, baina 2009-2012 artean PSE-PP akordioak euskal nazionalistak alboratzen zituenik ez zuen inoiz aipatu. Horren atzean, EAJ-EH Bilduren arteko akordioen euskal abertzaletasunaren gehiengoa islatu eta haren nagusitasunak Euskadin, eta bereziki, Gipuzkoan espainiar nazionalismoaren desatsegin zaizkion erabaki eta neurriak martxan jarriko zituztnan datza.\nEuskal gatazkaren espainiar nazionalismoaren kontakizuna.\nBere lerro editorialak, iritzi zutabeak nahiz politika albiste, elkarrizketa eta artikuluak Euskal gatazkaren espainiar nazionalismoaren bertsioaren aldekoak izateaz gain, haren kontakizuna ezartzeko joera dute, alegia \"garaileen eta garaituen\" edota \"gatazka ezaren\" kontakizuna, hori bereziki Bake Prozesua jazo zenetik behin eta berriz aipatu ohi du, bai editorialetan, bai iritzi zutabeetan, bai politika ataleko artikuluetan ere.\nErreala-Athletic Club etsaitasuna auspotu.\nKirol mailan, futbolari dagokionez, Erreala eta Athletic Clubaren lehia neurriz kanpo hauspotzeko joera du, muturreko etsaitasunaren esparrura eramanez, usadioz txuri-urdin zalegoaren etsai nagusiak Real Madril eta Atletico Madril taldeak direnean: 2018an I\u00f1igo Mart\u00ednez jokalari txuri-urdina Athletic Clubera joatea itsusitu eta paradogikoki urte berean \u00c1lvaro Odriozola jokalari txuri-urdina Real Madrilera joatea ontzat eman zuen. Bestalde, Osasuna futbol taldea ez du euskal taldetzat jotzen.\nKataluniako Independentzia Prozesua.\nKataluniako independentziaren aurka agertu zen, Katalunian dagoen joera independentista Euskal Herrian gutxiengoa den kontakizuna salduz, baita EAJ alderdia kataluniar independentismoaren eraginetik kanpo dagoelakoa ere.\nAle kopurua.\n2004-2014 bitartean bere irakurleriaren ia erdia galdu zuen, 2004an 94.000 ale inguru saltzetik 2014ko urrian 49.500 ale inguru saltzera, 2013-2014 artean irakurleen %5 galdu zuen, hau da, 2013ko 60.000 aleetatik 2014ko 49.500 aleetara. Azken datuen arabera, irakurle kopuruaren gainbeherak, ale-salmentaren jaitsierak, aurreko hilabeteetako joera motel baina etengabe bera du."}
{"id": "41264", "revid": "499", "url": "https://eu.wikipedia.org/wiki?curid=41264", "title": "El Periodico", "text": ""}
{"id": "41265", "revid": "119347", "url": "https://eu.wikipedia.org/wiki?curid=41265", "title": "Oftalmologia", "text": "Oftalmologia begien eta ikusmenaren diagnosiaz eta sendabideez arduratzen den medikuntzaren alorra edo espezialitate medikoa da.\nArlo honetako medikuak oftalmologoak dira.\nHistoria.\nXVI. mendean eratu zen medikuntzaren alor berezi gisa, Georg Bartisch alemaniar medikua begien eritasunei buruz idazten hasi zenean.\n1738. urte inguruan egin ziren lehen begi ebakuntzak, estrabismoa zuzentzeko ebakuntza, adibidez.\nXVIII. mendean egin zen ikusmenaren akatsen lehen zehaztapena: glaukoma (1750), gaueko itsutasuna (1767), daltonismoa (1794), eta astigmatismoa (1801).\n1864. urtean hasi zen Frans Cornelis Donders holandar medikua eriei lente zuzentzaileak jartzen.\nXX. mendean aurrerapen handiak egin dira eritasunei aurrea hartzeko eta jaiotzetiko begi akatsak sendatzeko. Beste aurrerapen handi bat korneako ehunetako ebakuntzak izan dira."}
{"id": "41266", "revid": "237", "url": "https://eu.wikipedia.org/wiki?curid=41266", "title": "Hemati", "text": ""}
{"id": "41267", "revid": "512", "url": "https://eu.wikipedia.org/wiki?curid=41267", "title": "Begi", "text": "Begia edo begi-globoa ikusmen-organoa da. Ikusteko gaitasuna eskaintzen die animaliei, hau da, inguruan duten ingurunearen ikusizko informazioa jaso eta prozesatzeko trebetasuna. Begiek argia detektatzen dute eta nerbio optikoan zehar, neuronen bidez, burmuinera arte bidaiatzen duten bulkada elektrokimiko bihurtzen dute. Gainera, ikusmenarekiko independenteak diren zenbait funtzio eramaten dituzte aurrera, haien artean garrantzitsuena ziklo zirkadianoaren erregulazioa izanik.\nBegiak buruaren aurrealdean daude, aurpegiaren goiko erdialdean. Ingururekiko oso esposizio handia dutenez, nolabaiteko babesa behar dute haizearen eta partikulen aurrean. Begi mota asko daude. Sinpleenei pigmentu-orban deritze, eta mugimendua hautemateko funtzioa baino ez dute betetzen. Mugimendua hautematen dute begi-orbanetan sartzen den argiaren angelu-aldaketak detektatuz.\nBegi konplexuagoek sistema optiko oso bat garatu dute, inguruneko argia jasotzen duena eta kristalino izeneko diafragma baten bidez argi-intentsitatea erregulatzeko gai dena. Hori dela eta, sistema optikoa irudi bat osa dezake: lehenengoz, lente multzo doigarri baten bidez fokuratzen du, eta ondoren, irudia seinale elektriko bihurtzen du nerbio optikoaren bidez burmuinera transmititzeko.\nBereizmen handiko ahalmena duten begiak hamar forma desberdinetan azaltzen dira, eta animalia-espezieen % 96k sistema optiko konplexua dute. Horien artean, moluskuak eta artropodoak daude, esate baterako.\nGiza-begiaren anatomia.\nAurreko segmentua\nAtzeko segmentua\nBegien kanpokoak\nBegi motak.\nHamar begi-diseinu bereiz daitezke. Diseinu horiek guztiak begi sinpleetan eta begi konposatuetan sailka daitezke. Sinpleek, gainazal fotohartzaile ahurra dute eta, konposatuek, aldiz, gainazal ganbila. Begi konposatua, banatutako hainbat lentek osatzen dute. Kontuan izan behar da begi sinplea izateak ez dakarrela konplexutasun edo zorroztasun maila murriztea. Izan ere, izaki bizidunak gero eta ingurune gehiagoetan bizi dira eta, ondorioz, begien espezializazioa eta aniztasuna handituz joan dira.\nBegi sinpleek begi konposatuek baino bereizmen hobea lortzen dute. Gainera, superposizio- eta aposizio-begiak desberdintzen dira begi konposatuen barruan; superposizio-begiek aposizio-begiek baino sentsibilitate handiagoa lor dezakete eta, beraz, hobeto egokitzen dira bizileku ilunetan bizi diren izakietara. Begiak bi taldetan banatzen dira fotohartzaileen zelula-osaera oinarritzat hartuta. Izan ere, zelula fotohartzaileak ziliodunak izan daitezke, ornodunen kasuan bezala edo, bestela, errabdomerikoak.\nZenbait organismok, begi garatuen ordez, zelula fotosentikorrak dituzte, ingurua argiatsua edo iluna den detektatu ahal izateko. Zelula hauek ezin dira begitzat jo, organo garatutzat hartzeko egitura egokia ez dutelako eta ezin dutelako irudirik sortu.\nBegi sinplea.\nBegi sinpleak animalia askotan dauden egitura fotohartzaile txikiak dira, eta ikusmen-organo gisa funtzionatzen dute. Ozelo terminoa latinezko ocelus (begi) terminotek dator, zeinak literalki \"begi txikia\" esan nahi duen.\nIntsektuetan bi ozelo mota daude: intsektu mota askoren forma helduetan aurkitzen diren bizkarraldeko begiak eta zenbait ordenatako larbetan bakarrik dauden albo-begiak. Bi motak oso desberdinak dira egituraren aldetik eta garatzen duten funtzioari dagokionez.\nBeste animalia batzuek ere badituzte begi sinpleak, esate baterako, knidarioek (polipoak eta marmokak), baina haien egitura eta anatomia erabat desberdina da intsektuen ozelo dortsalarekin alderatuta.\nBegi konposatua.\nBegi konposatua zenbait artropodotan, hala nola, intsektuetan eta krustazeoetan aurkitzen den organoa da. Begi mota hauek ez dute lente zentralik eta horrek bereizmen txikia izatea eragiten du. Hala ere, begi konposatuek mugimendu azkarrak antzemateko gai dira, ikus-eremu zabala dute eta zenbait kasutan argiaren polarizazioa hauteman dezakete.\nBegi konposatuak intsektuetan aurkitzen dira batez ere, eta mosaiko-irudi bat ematen duten omatidio izeneko elementu sinple askoz osatuta daude. Omatidio bakoitzak lentilla eta rabdom bat osatzen du. Ikusmenaren zelula-hartzaileen taldeek, errabdomeroak, paraleloan edo apur bat biratuta jarritako taldeak osatzen dituzte.\nIntsektu eta krustazeo helduen begi konposatua ez da garatzen larben erdiko begiaren leku berean. Omatidio berriak begien atzealdeko ilara erdizirkularretan gehitzen dira, begiaren garapenaren lehenengo urratsean. Horrek omatidioak karratu itxura edukitzea eragiten du, baina, geroago, garapenean, hexagonal bihurtzen da.\nBegiaren eboluzioa.\nIkusmen-organoak ehun bigunez osatuta daudenez, arazo ugari sortzen dira haien eboluzioaren azterketa egiteko orduan. Izan ere, fosil-erregistroan ehun bigunen aztarnak gutxitan kontserbatzen dira. XX. mendean zehar pentsatzen zen filum desberdinetako begiak modu independentean garatu zirela. Hala ere, gaur egungo genetikari eta anatomia konparatuari esker lortutako ebidentzien arabera, badirudi animalien begien jatorria arbaso komun batekin lotuta dagoela.\nOrnogabeak.\nOrnogabeek bi begi mota eduki ohi dituzte: begi sinpleak, ozelo deritzenak, eta begi konposatuak. Zefalopodoek, adibidez, ornodunen begien pareko ikusmen-organo garatuak dituzte.\nOmatidioek argiarekiko sentikorrak diren zelulak dituzte, ornodunen kornearen eta kristalinoaren pareko funtzioa betetzen duten elementu optiko gardenen atzealdean kokaturik daudenak. Omatidio guztiek jasotako informazioa nerbio-sisteman bildu, eta irudi bakarra sortzen du. Gainera, lentea tamaina txikikoa dela eta, begi mota honek bereizmen optiko murriztua dauka. Dena den, begi konposatuak oso sentikorrak dira argiztapen- eta mugimendu-aldaketen aurrean. Gainera, zenbait kasutan, koloreak eta argiaren polarizazioa antzemateko gai dira.\nMoluskuak.\nZefalopodoen begia oso garatuta dago eta ornodunen begiaren analogoa da. Horrez gain, eredu bikaina da. Espezie batzuetan begi hauek oso tamaina handia lor ditzakete, adibidez, \"Architeuthis\" txibiaren kasuan, non 25 cm-ko diametroa duten begiek aurkitu diren.\nAnimalia hauen begia korneaz, kristalinoaz, irisaz eta erretinaz osatuta dago. Kristalinoak fokuratzea errazten du, atzera-aurrera mugimendu bati esker. Izan ere, mekanismo hori arrainen begiaren parekoa da. Gainera, erretinak, ugaztunenak ez bezala, ez dauka puntu itsurik. Bestalde, zefalopodoetan organo hau tinkoa da eta, beraz, ez dauka mugimendua sor dezakeen .\nArtropodoak.\nOrgano fotohartzaileei erreparatuta, artropodoak dira dibertsitate handiena azaltzen duten animaliak, adibidez, krustazeo-espezieen artean, begi sinple eta konposatu mota desberdin asko daude. Araknidoetan berriz, gutxi garatutako ikusmen-organoak ez ezik, konplexuagoak diren begi sinpleak ere aurki ditzakegu. Intsektuetan begi konposatuak dira ohikoenak, baina talde batzuek ozeloak ere izan ahal dituzte. Azkenik, aipatzekoa da miriapodoen begiak kasu guztietan sinpleak direla.\nArtropodoen taldean begiak antzinako ezaugarritzat hartzen diren arren, kide batzuek ez dute begirik, agian beraien arbasoek eboluzioan zehar galdu zituztelako. Diplopoda (milazangoak) subfilumaren kideen artean bigarren mailako albo-begiak ager daitezke. Begi horiek buruaren barrualdean kokatuta daude. Hori dela eta, ez dute kontakturik azaleko kutikularekin. Bigarren mailako begiak beste artropodo-taldeetan azaltzen dira, eta haien funtzioa ezezaguna da.\nArmiarmek 8 begi sinple izan ohi dituzte, eta horietako bakoitzak badauzka kristalinoa eta erretina. Armiarmek ikusmen urria daukate, itxurak antzemateko gai ez baitira. Beraz, mugimendua soilik nabari dezakete. Salticidae (armiarma jauzilari) familiako armiarmak salbuespen dira: badauzkate lau begi frontalki kokaturik eta, haien artean, erdialdekoak handiagoak dira.\nArmiarma jauzilarien begiak, araknido guztienen moduan, sinpleak dira, baina oso espezializatuak. Begi bakoitza sei muskuluz osatutako sistema baten bidez fokuratzeko eta mugitzeko gai da. Hortaz, gizakien begien modura, mugimendu bertikalak, birakariak eta albokoak egiteko gai dira. Aipatzekoa da bekokiko begiek ahalbidetzen dutela eta, aldamenekoekin batera, 360 graduko ikuseremua lortzen dutela. Ezaugarri horri esker, animalia hauek beraien ingurune osoa kontrola dezakete. Ikusmen mota hau apartekoa da armiarmen artean, baita beste artropodoen artean ere.\nOrnodunak.\nBegiaren egitura eta funtzionamendua oso antzekoa da ornodun gehienetan. Begi-globoa, funtsean, humore urtsua izeneko likido gardenez betetako esfera bat da, % 99an urez osatuta dagoena. Paretak hiru geruza ditu: barnekoa edo betsarea, erdikoa edo koroidea, eta kanpokoa, esklerotika deritzona.\nBegiak kristalino izeneko lente bat du, distantziaren arabera doigarria dena; erretina, argiarekiko sentikorra den ehuna, eta diafragma bat, begi-ninia esaten zaiona. Begi-niniraren diametroa irisak erregulatzen du. Arrainak, anfibioak eta sugeak izan ezik, ornodunek fokuratzea lortzen dute kristalinoaren gihar ziliarrean gertatzen diren forma-aldaketei esker. Argia begi-ninitik sartzen da, kristalinoa zeharkatzen du eta erretinaren gainean proiektatzen da, non argi-hartzaileak izeneko zelula batzuei esker, nerbio optikoan zehar burmuinera eramaten diren nerbio-bulkada bihurtzen den.\nArrainak.\nArrainen begiek ezaugarri berezi batzuk dituzte: ez dute betazalik, kristalinoa esferikoa da ganbilbikoa izan beharrean eta korneatik oso gertu dago. Gainera, fokuratzea kristalinoa aurrera edo atzera mugitzen duten muskulu erretraktore batzuei esker gertatzen da, objektuaren distantziaren arabera.\nAnfibioak.\nIkusmena da anfibioen zentzumen nagusia. Anfibioen begiek hiru betazal dituzte: goikoa; behekoa, mugikorra dena; eta mintz \u00f1ir\u00f1irkari gardena, animalia urpean dagoenean begi-globoa estaltzen duena. Malko-guruinak ere badituzte, uretatik kanpo daudenean kornea heze mantentzeko beharrezkoak direnak. Akomodazioa arrainen mekanismo bera erabiliz egiten dute, kristalinoa aurrera edo atzera mugituz.\nNarrastiak.\nNarrastiek, anfibioek bezala, goiko eta beheko betazalak eta mintz \u00f1ir\u00f1irkaria dituzte. Sugeetan, betazalak elkartzen dira, begia estaltzen duen lentilla garden bat sortzeko.\nHegaztiak.\nHegaztien begian artean hainbat egokitzapen mota daude, adibidez, ugaztunen aldean, organoaren tamaina proportzionalki handiagoa da gorputzarekiko, eta akomodazioa kornearen eta kristalinoaren kurbadura aldatzea ahalbidetzen duen mekanismo bikoitz baten bidez gertatzen da.\nErretina oso aberatsa da zelula argi-hartzaileetan, eta horrek ikusmena bikaina dela pentsarazten du. Espezie batzuetan, bi fobea daude, bata zentrala eta bestea periferikoagoa, belatzetan, arranoetan eta sorbeltzetan gertatzen den bezala.\nHegaztien begietan pekten izeneko egitura bereizgarri bat ageri da, ugaztunetan existitzen ez dena; orrazi itxurako odol-hodien sare zabal bat duen ehuna da, begiaren horma osatzen duten geruzetako bat, koroidea oinarri hartuta, humore beirakarean sartzen dena.\nHegazti gehienak tetrakromatikoak dira: argi ultramorearekiko, gorriarekiko, berdearekiko eta urdinarekiko sentikorrak diren konoak dituzte.\nUgaztunak.\nIkusmena zentzu garrantzitsua da ugaztun gehienetan. Begiaren egitura beste ornodun batzuetan deskribatutakoaren antzekoa da. Akomodazioa kristalinoaren formaren aldaketengatik bakarrik gertatzen da.\nKolorearen ikusmena narrastietan eta hegaztietan baino gutxiago garatu da. Makilak, argitasun gutxiko baldintzetan ikusmena ahalbidetzen duten zelulak direnak, nagusi dira talde honetako animalia gehienen erretinan, lehen ugaztunak gautarrak izan zirela dioen hipotesia babesten duena. Primateek, katagorriek eta beste espezie batzuek koloreen pertzepzioa taldeko gainerakoek baino hobeto garatuta dute.\nLotutako gaixotasunak.\nGizakien begiek gaixotasun ugari paira ditzakete, hortaz, funtsezkoa da gaixotasun horien sintomak ezagutzea. Hona hemen begien gaixotasun ohikoenen zerrenda:\nOftalmologia da begiekin lotutako gaixotasunetaz arduratzen den espezialitate medikoa."}
{"id": "41268", "revid": "448", "url": "https://eu.wikipedia.org/wiki?curid=41268", "title": "Organo", "text": "Organo izenak adiera hauek ditu:"}
{"id": "41270", "revid": "219", "url": "https://eu.wikipedia.org/wiki?curid=41270", "title": "Sabel", "text": ""}
{"id": "41271", "revid": "237", "url": "https://eu.wikipedia.org/wiki?curid=41271", "title": "Aparatu kardiobaskular", "text": ""}
{"id": "41274", "revid": "448", "url": "https://eu.wikipedia.org/wiki?curid=41274", "title": "Euskal Herriko medikuntzaren historia", "text": "Euskal Herriko medikuntzaren historia antzinako garaietatik dator, Paleolitikoko arbasoak gaixotasunak sendatzen hasten saiatzen hasi zirenean."}
{"id": "41276", "revid": "237", "url": "https://eu.wikipedia.org/wiki?curid=41276", "title": "Digestio aparatu", "text": ""}
{"id": "41277", "revid": "987", "url": "https://eu.wikipedia.org/wiki?curid=41277", "title": "Aro Moderno", "text": ""}
{"id": "41280", "revid": "56334", "url": "https://eu.wikipedia.org/wiki?curid=41280", "title": "Arkitektura gotikoa", "text": "Arkitektura gotikoa arkitektura estilo bat da, Europan jaio eta garatu zena Erdi Aroko azken mendeetan. XII. mendean sortu zen, \"frantziar estilo\" izenarekin (\"opus francigenum\"). \"Gotiko\" izena pizkundetar arkitekturaren sustatzaileek ezarri zioten XV. mendean, estilo hori gutxiesteko asmoz, bere frantziar jatorriak godo izaera ematen ziolakoan. Izan ere, pizkundetarrek antzinaro klasikoko artea goresten zuten; beraz, gotikoak bestelako oinarria zuenez, maila xumeagokotzat zuten.\nGaur egun 20 euroko billeteetan agertzen den arkitektura garaia da.\n\"Gotiko\" izena.\nArkitektura gotikoak ez du inolako erlaziorik godoekin. Gutxiesteko erabili izan zen izena izan zen, kultura zatarra eta barbaroa deskribatzeko. Giorgio Vasari izan zen izendapen honen asmatzailea 1530. hamarkadan. Autore honen eta garaikideen arabera Erdi Aroko artea eta batez ere arkitektura, perfekzioarekiko kontrajarria da, iluna eta negatiboa. Berehala erlazionatzen zuten garai honetako artea godoekin, Antzinako Erroma 410. urtean suntsitu zuen herriarekin alegia. Horregatik Vasarik sortzen du izendapen hau, adierazi negatiboa egotzi nahian, barbaro eta bandaloei dagokien estiloa dela adierazi nahian.\nJatorria.\nArkitektura gotikoa, XII. mendeko arkitektura erromanikoaren ondoren sortzen den arren, printzipio kontrajarriak dituzte. Europako arkitekturak izan duen haustura estilistiko nabarienetakoa da hau. Iraultza honen gakoen artean, San Agustinek babesten zuen \"Platonen idealismoak\" duen atzerakada dago, eta San Tomas Akinokoak berreskuratzen duen Aristotelesen filosofia gailendu izana dago, zentzumenetan oinarritzen den filosofiaren ideia berreskuratuz alegia. Zentzumenak beharrezkoak dira beraz, ezagutzaren benetako iturri.\nNeurria eta argiaren azterketa funtsezkoa dugu. \"Ecclesia\" gotikoek, guztiz harmoniatsu, orekatu eta neurridunak izan behar zuten, lehen aipatutako egia unibertsala edo errealitate metafisikoa kontenplatu ahal izateko. Neurriaren kontzeptu horretan, San Agustinen filosofia ezinbestekoa izan zen. Agustin Hiponakoak, musikan aplikatzen ziren printzipio matematikoak, artean ere aplikagarriak zirela esan zuen; musika eta artea ahizpak omen ziren, biak zenbakietatik jaiotzen baitziren. Honek eragina izan zuen XII. mendeko Frantzian: honetan bi korronte nagusi sortu ziren. Bata, Chartresko katedralaren Eskolako talde platonikoek osatu zuten, Thierry Chartreskoa aitzindaria izanik; bigarrena, C\u00eeteauxeko eta Clairvauxko monasterioetan sortutako mugimendu zistertarrak osatu zuen, San Bernardoren eskutik. Bi korronte hauek funtsezkoan izan ziren Gotikoaren sorrerarako.\nV. mendeko Pseudo-Aeropagita izeneko teologo siriarraren pentsamendua ezinbestekoa izan zen argiaren kontzeptu gotikorako. Erdi Aroan, edertasuna, proportzioa eta argiaren bidez ulertu zuten. Argiaren estetikak (fenomeno naturalen artean, nobleena) eta argiaren metafisikak (Jainkoaren manifestazioa zen argia), bat egin zuten XII. eta XIII. mendetan. Argiak, metafisika eta teologiaren ateak ireki ahal zituen.\nBilakaera.\nGotikoa eraikitzeko tekniken bilakaeraren, eta hiriko kultura baten garapenaren emaitza izan zen. Garai haietan (XII.-XIII. mendeak), Europa osoan izandako loraldi ekonomiko eta sozialaren ondorioz, hiri berriak sortzeari ekin zitzaion (Euskal Herrian Gasteiz, Donostia eta abar). Hiriko kultura horren irudikapen nagusia katedrala zen, aldi berean izaera erlijiosoko eraikina eta hiriaren oparotasunaren ikurra zena.\nEstilo hau Saint-Denisko basilikan sortu zen, Paristik gertu. Bertako abadea Saint-Denisko Suger zen garai haietan. Bertako elizak duen fatxada berak diseinatu zuen jaiotzen ari zen gotikoaren arauen arabera. Baina guztiz gotikoa izan zen lehen eraketa, eliza horretako koroa izan zen, 1144. urtean. Estilo hau azkar hedatu zen Frantziaren iparraldean eta Ingalaterran, ondoren batez ere Frantzia osoan zehar, Germaniako Erromatar Inperio Sainduan, eta Gaztelako Erresuman. Italian ez zuen onarpen handirik izan, berandu sartu zen, eta oso eremu txikian. Nafarroako Erresuman ere eragina izan zuen gotikoak.\nArkitekturaren ezaugarriak.\nMentalitate aldaketarekin, artean eta beraz arkitekturan, oreka simetrikoa, erregulartasuna eta geometrismo erromanikoa baztertzen dira. Arkitektoek jada ez dute mugatuko beren sormena forma erregularretara - zirkuluak eta karratuak batez ere -\nArkitektura gotikoaren ezaugarri nagusien artean bertikaltasuna eta hormaren desmaterializazioaren ideia nabarmentzen dira, eraikuntzaren ia barrualde osoan argia sartzea ahalbidetzen zuena. Horretarako arku zorrotzaren asmakizuna funtsezko baliabidea izan zen. Bultzadak arku eta nerbioen bidez banatu eta horiek eraikuntzaren kanpoko hormabularrera ostiko-arkuen bidez transmititzen zirenez, ez zen beharrezkoa horma lodiak eraikitzea."}
{"id": "41281", "revid": "219", "url": "https://eu.wikipedia.org/wiki?curid=41281", "title": "Deba Goieneko Ospitalea", "text": ""}
{"id": "41282", "revid": "512", "url": "https://eu.wikipedia.org/wiki?curid=41282", "title": "Debagoieneko Ospitalea", "text": "Debagoieneko Ospitalea edo Deba Garaiko Ospitalea Osakidetzaren sareko ospitale bat da, Arrasate udalerrian kokatuta dagoena eta Gipuzkoako Debagoiena eskualdeari zerbitzu ematen diona. Ospitalea \"Debagoieneko Erakunde Sanitario Integratua\"ren parte da.\nOspitalea 1965ean jarri zen martxan eta Osakidetzaren sarean sartu zen 1980ko hamarkadaren bukaeran.\nHistoria.\nArrasateko kooperatibek 1965ean \"Centro Asistencial de Mondrag\u00f3n\" zelakoa martxan ipini zuten hainbat espezialitate medikorekin. Roman Balanzategi lehen zuzendaria izan zen, eta medikuen artean Jose Maria Arzamendi eta Jose Felix Legorburu (Kirurgia orokorra), Lorenzo Zallo eta Mariano Morlans (Ginekologia), Paul Zubillaga (Pediatria), Koldo Viar eta Jesus Giraldo (Digestio-aparatua) eta Toribio Agirre (Traumatologia) zeuden. Hurrengo urtean, sukalde eta garbiketa zerbitzuak hasi zituzten Mesedetako Mojek antolatzen.\n1976an Barne Medikuntzaren zerbitzua gehitu zuten. Urte batzuk geroago, 1983an instalazioak zabaldu zituzten, eta 1987an ospitalea Osakidetzan sartu zen.\n2006an aurkeztu zuten ospitale berria egiteko egitasmoa, aurreko lekuaren ondoan dagoena.\nArtatutako populazioa.\nOspitaleak Debagoieneko eskualdeko osasun beharrizanak asetzen ditu, Arrasate, Bergara, Aretxabaleta, O\u00f1ati, Eskoriatza, Antzuola, Leintz Gatzaga eta Aramaioko udalerriei zerbitzu emanez, nahiz eta azken udalerri hau Gorbeialdean egon. Guztira 63.490 biztanleko errolda duen eskualdeko erreferentziazko akutuen ospitalea da.\nElkarlana.\nDebagoienatik gertuen dagoen hiriburua Gasteiz izanda, eskualdeko ospitalea Txagorritxu eta Santiago Ospitalearekin elkarlanean dago gaixo batzuk tratatzeko. Bestela, espezialitate mediko konkretu batzuekin Donostia Ospitalearekin lan egiten dute, Psikiatria eta Toraxeko kirurgia tartean.\nAzkenik, Arrasateko Ospitale Psikiatrikoarekin ere harreman estua dauka eskualdeko erietxeak, hango gaixoak askotan tratatuz."}
{"id": "41283", "revid": "8847619", "url": "https://eu.wikipedia.org/wiki?curid=41283", "title": "Begi-lauso", "text": "Begi-lausoa, katarata edo soilik lausoa gaixotasun oftalmologikoa da, begien aurreko segmentuan dagoen kristalinoa opaku bihurtzen edo lausotzen duena. Itsutasunaren lehenengo kausa da mundu osoan. Osoa edo partziala izan daiteke. Mota ezagunena pertsona zaharren begi-lausoa da (55 urtetik gorakoetan maiz gertatzen da, zelula hilak kristalinoan metatzearen ondorioz), baina badira sortzetikoak eta gaixotasun metabolikoen (diabetesa, hipokaltzemia) eraginez sortutakoak ere.\nTratamendua.\n1917an Ignacio Barraquer kataluniarrak kataraten ebakuntzarako teknika berria abiatu zuenetik, sendabide erabiliena oftalmologoek egindako ebakuntza da."}
{"id": "41284", "revid": "512", "url": "https://eu.wikipedia.org/wiki?curid=41284", "title": "Bizkarroi", "text": "Bizkarroiak edo parasitoak beste espezie bateko banako batekin harreman estuan dagoen espeziea da, ostalaritik onura hartu eta kaltea eragiten diona. Oro har, bizkarroia beste espeziea baino askoz txikiagoa izaten da, bere bizimoduaren espezializazio handia du eta ostalaria baino lasterrago eta gehiago ugaltzen da. Adibide arruntenak zenbait ostalari edo eramaile ornodunen eta bizkarroi txikien artekoa da, hala nola zorriak, zenbait zizare eta eltxoak.\nBizkarroitasun edo \"parasitismoa\" harreman sinbiotiko mota bat da.\nBizkarroi mota asko daude: birusak, bakterioak, onddoak, protozooak, helmintoak, artropodoak, algak eta landareak; baina, orokorrean, hitzak ez ditu birusak, bakterioak eta onddoak bere barnean sartzen.\nBizkarroiek ez dituzte soilik animaliak kaltetzen, baita landare ugari ere. Bestalde, landareak beste landare batzuen bizkarroiak izan daitezke: mihura, esaterako, beste landareen kontura bizi da, eta bere sustraien bidez izerdia zurrupatzen die, banpiro bailitzan.\nBizkarroiak eta gaixotasunak.\nBizkarroiek parasitosia izena duen gaixotasun orokorra eragiten dute.\nGizakiengan eritasunak sortzen dituzten bizkarroiak hiru talde nagusitan sailkatzen dira: protozooak, helmintoak eta ektoparasitoak."}
{"id": "41285", "revid": "105290", "url": "https://eu.wikipedia.org/wiki?curid=41285", "title": "Mikosi", "text": "Mikosia onddoek eragiten duten infekzioari deritzo. Onddo motaren arabera, infekzio horiek patologia ezberdinak sortuko dituzte.\nOrokorrean, bi mikosi mota daude: azalekoak eta sakonak, onddoak infektatzen duen ehunaren arabera (azaleko ehunak ala barneko ehunak, hurrenez hurren). Azaleko mikosiak larruazaleko infekzioak dira, dermatofito izeneko onddoez sortutakoak.\nOso onddo gutxi dira gizakiaren patogenoak. Patogenoak baino gehiago, gaitzak sortzen dituzten onddo horiek oportunistak dira, hots, gaixotasuna sortzen dute immunitate-sistema ahula duten pertsonengan (HIESa edo minbizia dutenak, esaterako) edota tratamendu antibiotiko baten ondorioz flora autoktonorik gabe geratu diren gizabanakoengan (heste-florarik gabe geratu direnengan, adibidez).\nGizakia infektatzen duten onddo asko dimorfikoak dira. Hots, gorputz barnean hazten direnean (37\u00a0\u00b0C-tan) legamia itxura hartzen dute, baina tenperatura txikiagoetan haziz gero egitura mizeliarra dute.\nGarrantzia handikoa da medikuntzan onddo batzuek duten beste ezaugarri bat: mikotoxinak sortzearena. Hainbat janari-intoxikazioren atzean mikotoxinak daude, patologia larriak sor daitezkeenak. Toxina mota horiek landareak infektatzerakoan ekoizten dituzte onddo batzuek, eta gizakia pozointzen da landareak jaterakoan. Sortutako patologia horiek, hala ere, ez dira mikositzat jotzen.\nAzaleko mikosien artean ezkabia mota desberdinak daude, larruazaleko gaitzak sortzen dituztenak. Dermatofito izeneko onddoek eragiten dituzte, keratinarekiko afinitate handia dutenak (keratina epidermisean dagoen proteina da). Sakoneko mikosien artean aspergilosia, kandidiasia, histoplasmosia eta kriptokokosia, besteak beste, aipa daitezke.\nTratamendua.\nAzaleko mikosiak zein barrualdekoak edo sakonak sendatzeko antifungiko izeneko sendagaiak erabiltzen dira, lehenengo kasuan bertan emandako ukendu edo kremekin, eta bigarrenean ahotik hartuta edo zainaren bidez."}
{"id": "41286", "revid": "108057", "url": "https://eu.wikipedia.org/wiki?curid=41286", "title": "Salvador Dal\u00ed", "text": "Salvador Domingo Felipe Jacinto Dal\u00ed Dom\u00e9nech (Figueres, Katalunia, 1904ko maiatzaren 11 \u2013 1989ko urtarrilaren 23a) margolaria, eskultorea, diseinatzailea, idazlea eta zinemagilea izan zen.\nMadrilen eta Parisen ikasi zuen, Luis Bu\u00f1uel, Federico Garc\u00eda Lorca, Andr\u00e9 Breton eta Pablo Picasso moduko egileak ezagutu zituen.\nSurrealismoaren jenio handienetarikoa izan zen.\nBizitza eta bilakaera.\nHamabi urterekin pinturarekin lehenengo harremanak eduki zituen. Urte gutxira ama hil zitzaion. Amaren heriotza beti izan zuen gomutan.\nGoi mailako heziketa jasotzera Madrilera joan zen, baina ikasketak ez zituen bukatu, bertatik bota egin zutelako. Botatzeko arrazoietako bat, beste ikasleek baino gehiago zekiela esatea izan zen. Hori dela eta, Parisera joan eta, bertan, irakasle ospetsuenekin harremanetan hasi zen. Artista klasikoen eragina ere eduki zuen. Garai honetan, sudurpeko edo bibote luzea uzten hasi zen. Hau izan zen bere ezaugarri ezagunetako bat. Dal\u00edk film batzuetan parte hartu zuen eta denek surrealismoarekin lotura zeukaten.\nLehenengo urteetan famatu egin zen, horregatik margo asko saldu zituen.\n1940an, Dal\u00ed eta Gala emaztea Ameriketako Estatu Batuetara joan ziren, Europan Bigarren Mundu Gerra zegoelako.\nNew York-en, Bosgarren Hiribidean (\"Fith Avenue\") Dal\u00edk biltegi bat dekoratu zuen, baina bere baimenik gabe, biltegiaren jabeak aldaketak egin zituen. Hori dela eta, Dal\u00edk erakusleihoa apurtu zuen eta poliziek Dal\u00ed atxilotu zuten. Epaileak aske utzi zuen. Izan ere, epaileak egile-eskubideak defendatzen ari zela hartu zuen irizpide.\n1949tik aurrera, Dal\u00ed Katalunian bizi izan zen. Horregatik, Dal\u00edk surrealismoko beste artistekin arazoak eduki zituen, lagunek ez baitzuten ulertzen zelan Dal\u00ed Espainiako diktaduran bizi ahal zen. Apurka-apurka, Dal\u00edk katolizismoa hartu zuen bere erlijiotzat. Erlijioarekiko aldaketan, Hiroshimako lehergailua eta garai nuklearraren hasierak eragina eduki zuten.\n1960tik 1974ra bitartean, Dal\u00edk bere etxean, Figueresen, antzokia eta museoa eraiki zituen. Garai honetan, Dal\u00ed pertsona ezaguna zen eta gauza ezberdinak egiten zituen. Horri lotuta, 1968. urtean Dal\u00edk telebistan txokolate baten iragarkia egin zuen. Hurrengo urtean, Chupa Chups markaren irudia diseinatu zuen, bai eta Eurovisionen publizitate kanpainan parte hartu ere. 1980an Dal\u00ed eta emaztearen egoera fisikoa ez zen ona. Dal\u00edk Parkinson gaixotasuna pairatu zuen. 1982an, Joan Karlos I.a erregeak Dal\u00ed P\u00fabolgo markes izendatu zuen. Horren ondorioz, Dal\u00edk erregearentzat azkeneko margoa egin zuen, \u201cCabeza de Europa\u201d izenekoa. Urte berean, emaztea hil zen. Gainera, Dal\u00edk bere buruaz beste egin nahi izan zuen, baina ez zuen lortu. Horregatik, etxe aldaketa egin zuen; Figuerestik P\u00fabol gaztelura joan zen, baina etxe horretan ere istripu bat eduki zuen, bere logelak sua hartu zuen, Dal\u00ed bizirik irten bazen ere. Guzti honen ondorioz, Dal\u00ed Figueresko etxera itzuli zen. Badirudi azkeneko urteetako margoak Dal\u00edrenak ez direla. Izan ere, zaintzaileek Dal\u00ed margo zuriak sinatzera behartu zuten susmoa dago.\n1989an, Dal\u00ed Figueresko etxean musika entzuten hil zen. Gala-Salvador Dal\u00ed fundazioa Dal\u00edren ondare kudeatzailea da.\nFaxismoarekiko jarrera.\nUrteetan zehar, Dal\u00edk hainbat adierazpen polemiko egin zituen Hirugarren Reicharen eta Francoren diktaduraren inguruan. Izan ere, Dal\u00ed kide zen artista surrealisten taldeak Dal\u00ed epaitu zuen 1934an (talde barneko epaiketa izan zen, ez epaiketa legala), hark Adolf Hitlerrekiko zeukan ustezko obsesioa zela eta. Andr\u00e9 Breton surrealisten buruzagiak egin zuen gogorren Dal\u00edren aurka, eta epaiketarako idatzitako eskutitz batetan \u00abDal\u00edren anti-humanitarismoak nazka ematen\u00bb ziola idatzi zuen, eta hura surrealismoarekin bateraezina zela, baita Dal\u00ed gobernu Nazia laudatzen entzun zuela. Eskutitz horren bukaeran, Bretonek Dal\u00edri faxismoa publikoki arbuiatzea eskatu zion, eta haren adierazpen eta ikuspuntua defendatu eta Hitlerren alde zegoela ukatu zuen arren, uko egin zion faxismoa arbuiatzeari. Barne epaiketaren ondoren, talde surrealistak Dal\u00ed ez kanporatzea erabaki zuen.\n1936an Espainiako Gerra Zibila hasi zenean, gerra irudikatzeko \"Kanibalismoa udazkenean\" artelana margotu zuen, zeinetan bi figura elkar jaten ageri diren. Artelanaz hitz egiteko orduan, Gerra Zibilaren alegoria zela azaldu zuen, eta hura azaltzean \u00abgerra zibila historia naturalaren gertaera\u00bb gisa ulertzen zuela esan zuen, \u00abPicassok ez bezala, gertaera politiko gisa ulertzen duela\u00bb. Horrela, faxisten eta errepublikazaleen arteko gudan neutral gisa aurkeztu nahi izan zuen bere burua, baina faxistek irabazi ondoren, eta Francoren diktaduran zehar, diktadura eta diktadorea babestu zituen. Izan ere, gerra bukatuta, Dal\u00edk ondokoa idatzi zion haren lagun Luis Bu\u00f1ueli:\n1939tik 1975era, Dal\u00edk hainbatetan bisitatu zuen Francisco Franco espainiar diktadore faxista, askotan defendatu zuen, eta Francoren bilobaren erretratoa margotu zuen: \"Carmen Bordi\u00fa Francoren zaldizko erretratoa\" (1972). 1975an \"Txiki\" eta Angel Otaegi etakideak eta FRAPeko hiru kide fusilatu zituztenean, Dal\u00edk \u00abEspainiako heroirik handiena\u00bb eta \u00abpertsona zoragarria\u00bb deitu zuen Franco, baita hildakoei buruz honako hau esan ere:\nEskultura.\nEzagunenak:\nLiteratura.\nBere lagun Federico Garc\u00eda Lorcak bultzaturik, literatura sorkuntzan saiatu zen, \u00abeleberri puru\u00bb bat egiteari helduta. Egin zuen literatura lan bakarrean, Dal\u00edk aristokrata talde bitxi baten intrigak eta amodioak deskribatzen ditu, haien luxuzko bizimodu sofistikatuarekin, 1930eko hamarkada azalduz.\nMuseografia.\nDal\u00edren obren bilduma nagusia Dal\u00ed Antzerki Museoan (Figueres, Katalunia) dago. Bigarren bildumarik handiena Salvador Dal\u00ed Museum delakoan dago, Ameriketako Estatu Batuetako Saint Petersburg herrian (Florida), han jaso baitzen A. Reynolds Morseren eta haren emaztearen bilduma pribatua. Dal\u00edren 1500 pieza inguru ditu. Beste zenbait bilduma nabarmen Reina Sofia Museoa (Madril), Salvador Dal\u00ed Gallery (California), Espace Dal\u00ed (Paris) eta Dal\u00ed Universe (Londres) guneetan dituzte.\nErakusketa bereziena Rikers kartzelan (New York) egin zuten. Gurutziltzaketa baten zirriborro bat, egileak oparitua, 16 urtez ikusgai izan zuten jantokian. Gero, kartzelako bulegoetara eraman zuten, segurtasunagatik. Marrazkia 2003an lapurtu zuten, eta ez da berriro agertu.\nDal\u00edren obrak jende kopuru handiak erakartzeko indarra du; horrela, Pompidou zentroan (Paris) 1979an 840.000 lagun baino gehiago erakarri zituen, eta 2012-2013 denboraldian 790.000 ikusle baino gehiago izan zituen erakusketak, iraun zuen bost hilabetean. Erakusketa hark museo hartako errekorra du; hurrengoa Matisseren erakusketa da (1993koa, 734.896 ikusle); eta hurrengoa Kandinskirena (2009koa, 702.905 ikusle)."}
{"id": "41288", "revid": "512", "url": "https://eu.wikipedia.org/wiki?curid=41288", "title": "Puigcerd\u00e0", "text": "Puigcerd\u00e0 Kataluniako udalerria da, Cerdanya eskualdeko hiriburua dena eta Gironako probintzian ere kokatua. 2009ko urtarrilaren 1eko erroldaren arabera 9.022 biztanle zituen eta 18.92 km2-ko azalera dauka.\nSegre ibaiak udalerria zeharkatzen du."}
{"id": "41289", "revid": "17", "url": "https://eu.wikipedia.org/wiki?curid=41289", "title": "Adif", "text": ""}
{"id": "41296", "revid": "499", "url": "https://eu.wikipedia.org/wiki?curid=41296", "title": "Jean Etxepare medikua", "text": ""}
{"id": "41297", "revid": "12788", "url": "https://eu.wikipedia.org/wiki?curid=41297", "title": "Eskualduna (aldizkaria)", "text": "Eskualduna Baionako aldizkari elebiduna izan zen, euskaraz eta frantsesez argitaratzen zena. Louis Etxeberri politikari kontserbadoreak sortu zuen 1887an, bere ideiak plazaratzeko eta \"Le R\u00e9veil Basque\" egunkari errepublikar elebidunari irakurleak kentzeko xedearekin; \"Le R\u00e9veil Basque\"-ko burua, Berdoly diputatu \"gorria\" zen. Frantziako botere publikoek itxi zuten hedabidea 1944an, Bigarren Mundu Gerraren sasoian alemaniar naziekin kolaboratzea egotzirik.\nHistoria.\n1887ko martxoaren 15ean kaleratu zen \"Eskualduna\"-ren lehenbiziko zenbakia; orduz geroztik, erlijio katolikoa, familia eta laborantza izan zituen oinarri ideologikoak, eta arrakasta handia izan zuen Ipar Euskal Herrian. Frantziako eredu errepublikar eta laikoaren aurka kokatu zen eta euskararen, fedearen eta erregionalismoaren alde. Aldizkari abertzalea zen; ez, ordea, eusko abertzalea, osoki frantses abertzalea baizik, bere aldaera tradiziozale eta konfesionalean. Louis Etxeberri eta Jean Hiriart-Urruti izan ziren \"Eskualduna\"ko zuzendari nagusiak hainbat urtetan.\n\"Eskualduna\"-n ikasi zuten idazten Iparraldeko garai hartako idazle gehienek, eta beren artikuluekin euskal kazetaritzaren lehen oinarriak paratu zituzten, ordu arte euskaraz inoiz ukitu gabeko hainbat gai jorratuz. Jean Etxepare Bidegorri medikuaren kronikak eta kontakizunak euskal literatura modernoaren hastapenak izan ziren, estilo eta gai aldetik. Gerra Handian (1914-1918), aldizkariak bat egin zuen Action Fran\u00e7aise alderdiaren posizioekin. Urte horietan, Etxepare medikuaren, Jean Elizalde \"Zerbitzari\"-ren eta Jean Saint-Pierreren artikuluak argitaratu ziren Lehen Mundu Gerraz, batzuetan frontetik bertatik idatziak.\n1936-1939 bitartean, Hego Euskal Herria nozitzen ari zen gerraren aurrean, frankisten alde aritu zen buru-belarri, Ipar Euskal Herriko hautetsi eta hedabide gehienak bezalaxe. 1941az geroztik, Vichyko gobernuaren alde egin zuen agerkariak, eta epe horretan nazismoaren aldeko idazkiak argitaratu zituen. 1944an aliatuek alemaniarrak garaitu ostean, frantziar agintari berriek \"Eskualduna\" itxi zuten, kolaborazionista izateagatik. Piarres Lafittek zuzenduriko \"Herria\" aldizkariak hartu zion lekukoa Ipar Euskal Herriko euskal kazetaritzan; gaur egun ere, Baionan argitaratzen da."}
{"id": "41304", "revid": "58701", "url": "https://eu.wikipedia.org/wiki?curid=41304", "title": "Michel Foucault", "text": "Michel Foucault (Poitiers, Frantzia, 1926ko urriaren 15a - Paris, Frantzia, 1984ko ekainaren 26a) irudi oso garrantzitsua izan zen XX. mendeko pentsamendu frantseserako. Estrukturalismoaren eta postestrukturalismoaren artean kokatzen da. Hil zenerako, Frantzian pertsonarik azkarrenetarikotzat hartua zuten, nahiz eta oso gaztea izan. Berak arkeologotzat zuen bere burua.\nFoucault-ek egin zuen lana naturaren ingurukoa izan zen, historia, soziologia, psikologia eta filosofia kontuan izanda. XXI. mendearen hasieran, Foucault egilerik esanguratsuena bihurtu zen giza zientzietan. Filosofian aldiz ez zitzaion hori gertatu, nahiz eta filosofia bere diziplina nagusia izan, eta horrekin hezi. Hori horrela izan da Foucault-en lana historiaren inguruan egiten delako eta ondorioz, filosofiak esaten duenaren kontra joan zelako askotan.\nBere lana, normalean, ikerketa historiko modura identifikatzen da, baina filosofiarantz orientaturik. Bere bizitzaren amaiera heltzen zela, Foucault-ek esan zuen, bere lan guztia ikerketa bakar bat zela, historian zehar egiak izan duen ekoizpenari buruzkoa zena. Bere obra nagusiez baliatuta, berak nahi zuena, oroitzapen historiko bat sortzea zen, ideien sorkuntzari buruzkoa zena, ideia filosofikoak barne zeudelarik. Saiakera hori ez zen historiaren ikuspegi progresista bat emateko izan, Foucault-ek nahi zuena, gure orainaldia sortzen duten ideiak ulertzen saiatzea zen, baina ez bakarrik funtzio historikoan, baizik eta historian zehar izandako aldaketak ideia horien funtzioan.\nBizitza.\nPaul-Michel Foucault izena zuen baina, Michel Foucault modura ezagutua da, 1926an jaio zen Poitiers-en, Frantziaren mendebaldean. Bere aita, Paul-Andr\u00e9 Foucault, kirurgialari bikaina zen, bertako medikuaren semea zena, Paul Foucault ere deiturikoa. Foucault-en ama ere kirurgialari baten alaba izan zen , eta bera ere medikuntza ikasketak gauzatu nahi izan zituen, baina ezin izan zuen nahi zuena egin, ikasketa horiek ez zeudelako emakumeentzako eskuragai.\nFoucault, Poitiers-en hesitua izan zen, Alemaniaren okupazioa gertatu zen bitartean. Filosofia txikitatik asko gustatu zitzaion eta gainera, ikasketa akademikoak egingo zituela oso argi zuen. Gainera, bere aitari aurre egin zion, ez zuelako nahi bere familiak medikuntzan izandako bidea jarraitu nahi izan. Gatazka horren ondorioz, esaten da Foucault-ek Paul izena deuseztatu nahi izan zuela. Foucault eta bere aitaren arteko erlazioa oso hotza izan zen bere aita, 1959an hil egin zen arte. Hala ere, erlazio ona izan zuen bere amarekin.\n1945ean, Parisera alde egin zuen, gerra amaitu ondoren, \u00c9cole Normale Sup\u00e9rieure d'Ulm instituzioan sartzeko azterketak prestatzeko. Frantzian dagoen, gizarte zientzietako instituziorik garrantzitsuena zen eta izaten jarraitzen duena. Foucault, \u00c9cole Normale instituzioan, 1946. urtean sartu zen, bere irakaslea Maurice Merleau-Ponty izanda eta bere aholkularia Louis Althusser izan zen. \u00a0Foucault-ek ikasi zuena, filosofia izan zen, baina hala ere, psikologian ere hainbat ikasketa gauzatu zituen. \u00c9cole Normale instituzioan emandako urte horiek, depresioagatik eta bere buruaz beste egiteko gogoengatik markaturik egon ziren. Horren ondorioz, esaten da, urte horiek, Foucault-ek bere homosexualitatea onartzeko baliagarriak izan zitzaizkiola. Instituzio horretan zegoela, frantziako alderdi komunistara batu egin zen 1950. urtean, Althusser-en influentziapean. Baina ez zen izan horren jarraitzaile aktiboa, eta askenean uzten amaitu zuen 1952. urtean Althusser-ek itxaropena galarazi ziolako.\nFoucault, \u00c9cole Normale-en zegoen filosofia jarraitzen hasi zen 1951. urtean. Urte horretan psikologia irakasten hasi zen. Bere ikasleetako bat, Jacques Derrida izan zen, geroago bere antagonista filosofikoa bihurtuko zena. Psikologiako laborategian ikertzen ere hasi zen. Psikologiaren eremu desberdinetan lan egiten jarraitu zuen 1955. urtera arte. Gero, Maison de France Uppsala-ko unibertsitatean, Suedian dagoena, zuzendari postua lortu zuen. Suediatik Poloniara joan zen 1958. urtean kultura frantsesa zabaltzeko, hortik, Hamburgora joan zen 1959. urtean. Atzerrian egon zen bitartean, bere lehen obra garrantzitsua idatzi zuen \u201derotasunaren historia\u201d deitu zuena, baina 1961era arte ez zen argitaratu. 1960. urtean, Foucault, Frantziara itzuli zen bertan psikologia irakastera, Clermont-Ferrand unibertsitateko filosofia departamentuan. Postu horretan jarraitu zuen 1966 arte, Parisen bizi zen bitartean. 1960an, Parisen ezkerreko militantea, Daniel Defert, ezagutu egin zuen, bere ikaslea zena eta geroago soziologo bihurtuko zena. Berarekin adiskidetasuna sortu zuen, Foucault-en bizitza osorako iraun egingo zuena.\n1964. urtean Defert, Tunezera bidali zuten 18 hilabetez, bertan zerbitzu militarra egiteko. Hilabete horietan zehar, Foucault-ek, baten baino gehiagotan bisitatu egin zuen. Horren ondorioz, 1966. urtean, Foucault filosofia irakaslea izateko postua onartu zuen Tunezeko unibertsitatean. \u00a01966. urtean, \u201cGauzen ordena\u201d atera zuen, liburu berriaren goraipamen eta kritikak ikusi zituen. Liburu hori, nahiz eta oso luzea eta iluna izan, asko saldu zen eta horrek, Foucault Frantziako jakintsuenen artean kokatu zuen.\n1968an Frantziara itzuli zenean, Pariseko Vincennes unibertsitateko filosofia departamentua burutu egin zuen. Unibertsitate hori 1968an egindako ikasle mugimenduaren ondorioz sortu zen. Foucault-ek marxista militarrez osatu zuen bere departamentua, haietako asko filosofo frantsesez garrantzitsu bilakatu egin zirenak: Alain Badiou, Jacques Ranci\u00e8re eta \u00c9tienne Balibar. Militanziaren ondorioz sortutako iskanbilak, denboraldi batez, departamentua itxi beharra eragin zuen. Hala ere, Foucault, aurrera egiten jarraitu zuen; 1970. urtean Frantziako instituzio intelektualaren presidente izateko hautatua izan zen, Coll\u00e8ge de France, deitzen zena. Bertan lan egiten jarraitu zuen bere bizitzaren amaiera ararte. Egin behar zuen gauza bakarra, urtero, berak egindako ikerketei buruzko hitzaldia ematea zen.\n1970. hamarkadaren lehen urteak, oso iskanbilatsuak izan ziren politikarekin zer ikusia zeukaten gauza guztien inguruan. Foucoult orduan, politikara salto egin zuen, batez ere zigor-sistemarekin erlazioa zuenarekin, \u00a0\"Grupo de Informaci\u00f3n de Prisiones\" sortu egin zuen. Preso politikoak lagundu nahi izanaren ondorioz sortu zuen, baina hala ere, preso guztiei ahotsa ematen saiatu zen. Horrela, Foucault Gilles Deleuze-rengana hurbiltzea lortu zuen. \n1975eko irailean, Espainiako Francoren erregimenak Txiki eta Otaegi euskal herritarrak eta beste hiru preso politiko fusilatu behar zituelako harrotu zen tentsio politikoaren erdian, Foucaultek jarrera aktiboa agertu zuen hilketa horiek salatzen. Madrilera ere bidaiatu zuen hiriburu horretan salaketa adierazpen bat irakurtzeko; ondorioz, atxilotu egin zuten beste aktibista batzuekin batera.\n70eko hamarkadaren amaieran, zegoen oldarkortasun politikoa hoztu egin zen. Orduan, Foucault ekintza politikotik aldendu eta kazetaritzarekin hasi zen. Iranen egondako iraultzaren inguruan idatzi zuen aldizkarietan 1978 eta 1979 urte bitartean. Horrez gain, Estatu Batuetan irakasten hasi zen, bertako jendea ikasteko irrikan aurkitu baitzuen.\nFoucault Estatu Batuetan egon zen bitartean Hiesaz kutsatu zela 1984an eta horren ondorioz, bere osasuna murrizketa nabarmena izan zuen. Gaixo zegoela, antzinako sexualitatearen inguruan idatzten amaitu zituen bere egunak. Baina laugarren eta azken liburua, bukatu gabe utzi zuela, hil egin zen, 1984ko ekainaren 25ean. Zeukan guztia Defert-i utzi zion, baina argitalpen gehiago ez egitearen baldintzarekin.\nEtapak.\nPsikologiari buruzko lehen lanak.\nFoucaulten lehenengo lanak ez dauka ezaugarri \u201cfoucaultianorik\u201d. Obra horietan, frantziako gazte unibertsitarioen influentziak erakusten zituen: fenomenologia, psikoanalisia eta marxismoa. 1954. urtean Foucaultek egin zuen lehen lana, monografia bat izan zen, gaixotasun mentalei eta izaerari buruzkoa. Liburu fin hau, ikerketa historiko bat hasten du, psikologian aurkezturiko gaien ingurukoa zena, psikologia ebolutiboa, fenomenologia, psikoanalisia eta marxismoan sartu aurretik. Ikuspuntu hauetatik, gaixotasun mentala, babeserako erantzun baten modura ulertu daiteke, norbanakoak kapitalismoaren menpean egonda, pairatu egin behar dituen alienazio egoeraren ondoriozkoa. 1962. urtean Foucault-ek liburuan hainbat aldaketa egin zituen, eta izena ere aldatu zion, \u201cgaixotasun mentala eta psikologia\u201d. Ikuspuntu horren arabera, erotasuna, naturala den gauza da eta alienazioa, erotasun hori, gaixotasunean bihurtzearen erruduna da. Perspektiba horren ondorioz, Foucault zorigaiztoko bihurtu zen eta liburua argitaratu gabe utzi zuen denboraldi batez.\nFoucaulten lehenengo etapa honetan, egin zuen beste lan oso garrantzitsu bat, Ludwig Binswangeren lanaren, psikoanalisi existentzial heideggerianoa zenaren, itzulpena egin zuen. Izaerari eta gaixotasun mentalei buruzkoa zena. Hori aprobetxaturik, Foucault, errealitate, amets eta irudimenaren arteko erlazioa azaltzeko erabili zuen. Binswanger-en eta Freuden ideiak nahasten ditu, baina hala ere, azaltzen du ez batak ez besteak, ez zekiela benetan amets egitearen garrantzia irudimenarentzako zela. Foucaulten ustez, irudimena errealitatea ulertzeko nahitaezkoa da, horren ondorioz, amets egitea existentziarako beharrezkoa dela ziurtatzen du.\nErotasunaren historia.\nDoktoregoa.\nFoucaulten lehenengo monografia kanonikoa, 1961ean egindako doktoretza izan zen, \u201c\u201d, azkenean, \"Erotasunaren Historia\" modura bakarrik ezagutzen dena. Oso originala den lana izan zen, hainbat influentzia aurkezten dituena baina, ez duena influentzia horiek guztiz jarraitzen. Friedrich Nietzscheren estilo eta formaren antzekoa da, arrazoiaren eta arrazoi gabearen arteko banaketa egiten duelako. Frantziako historia eta filosofiaren influentzia ere nabari daiteke. XX. mendeko Gaston Bachelarden epistemologiaren apurketari erreferentzia egiten diote Foucault-en lan asko. Hala ere, liburu honetan, Georges Canguilhemek normalaren eta patologikoaren artean egiten duen banaketa azaltzen du. Gainera, Foucault-en ikuspegia, marxismoari eta historia sozialari asko zor dio, analisi historikoa egiten duelako sozietatearen banaketaren inguruan.\nErotasunaren Historian, Foucault-ek, psikologiaren inguruan dituen interesak jarraitzen ditu. Bere lanaren zati handi bat, psikiatria medikoari erreferentzia egiten dio. 1960ko Foucault-en beste obra garrantzitsu asko bezala, historia eta filosofiaren zientzian sartzen da. Foucault-en arabera, erotasunetik atera daiteke, beste filosofo askok esaten duten bezala, Nietzsche adibidez.\nKlinikaren jaiotza.\n1963an Foucaultek erotasunaren lanarekin jarraitu zuen, \"Klinikaren jaiotza\" deitu zuena. Klinikaren sorrerak medikuntza modernoaren agerpena eragin zuen. Erotasunaren historiarekin beraz, jarraitu zuena; psikiatriak erotasuna, gaixotasun modura definitzean, medikuntza modernoa ere egin zuen. Hala ere, ikerketa berri hau, aurrekoa baino askoz apalagoa da, bere metodologia doitu egiten delako. Klinikaren jaiotzak eragin zuena, Foucault-en ustetan, adierazleak, adierazi nahi zena kontuan izan gabe tratatzen zituela. Medikuntzaren hizkuntzan eboluzioa gertatzen da, ondorioz, erotasunari gaixotasuna deitzen zaio, nahiz eta hori ez izan.\nBere lanaren atalik garrantzitsuena, medikuntza klinikoaren sorkuntza da, iraultza frantsesaren garaian, erakunde sozialak, agintera politiko bihurtzen direnean, lehen aldiz, medikuntza instituzional modernoa lortzeko. 1966an, bere hurrengo liburuarekin, gai honekin jarraituko zuen \"Gauzen ordena\" deitzen zen liburuarekin.\nArkeologia.\nGauzen ordena.\n\"Giza zientzien arkeologia\" izenez ezagutzen den liburua da, eta gaur egungo giza zientzien historia ezagutzea zuen helburu. Giza zientziak ez dute diziplina akademikoak ulertzen, gizakiaren ikerketarako zientziak dira, ezagutzak izan ditzakeen subjektu bezala ulertzen delako. Giza zientzia bezala ulertzen diren irakasgaiak, psikologia, soziologia, historia eta kultura dira.\nHala ere, liburu hau, giza zientzien aurretik egondako historia lantzen du, giza zientziak sortzea eragin zuenaz. Honekin lan egiteko, Foucaultek, bere aurreko lanetan erabili zuen metodologia antzekoa erabiltzen du, baina kasu honetan, jakinaren gainean egindakoa izan zen. Filosofia frantsesaren \"Rupturas epist\u00e9micas\" izenarekin ezagutzen dena, zer den bilatu zuen. Termino hori erabiltzen du, arau isilen multzoari erreferentzia egiteko, adimena gobernatzen dutenak. Liburuak, bi aldaketa garrantzitsuen ingurukoa da, lehenengoa, eremu klasikoan hasten da XVII. mendean zehar eta bigarrena, garai modernoan hasten da, XIX. mendean. Foucault ez da arduratzen aldaketa horiek zergatik gertatu ziren jakiten, bakarrik aldaketa horiek zerekin gertatu ziren kontuan hartzen du.\nLiburu honetan, Foucaultek, arrazoibideak izandako eraldaketaz bakarrik arduratzen da, instituzioaren testuingurua kontuan izan gabe. Berak ikertzen dituen gaietan, biologian, ekonomian eta hizkuntzan, ia aldi berean eraldaketa antzekoak gertatzen direla, baina haien artean inongo erlaziorik ez dutela dirudi.\nGarai klasikoa baino lehen, guztia oso desantolatua zegoela adierazi zuen Foucaultek (erlijioa, filosofia...), zientziak aurrera egin ahala, gauzak haien artean zituzten berdintasunez konturatu eta informazioa sailkatzen hasi egin ziren. Horren helburua, ikusi zitezkeen gauza guztiak sailkatuta egotea izan zen. Gainera, ikertzailea, lehen aldiz, ikertzeko objektu modura ulertu zitekeen, horrela ikertzailea subjektu eta objektu bihurtu zen aldi berean.\nGeroago, XIX, mendetik aurrera, hizkuntzari garrantzia ematen hasi zitzaion berriro, gure ikusmenak ikusi ezin duenaren bila ibiltzen hasten direlako. Ikusi dezakegunaren atzean dagoenaren bila hasten dira. Hainbat teoria ekarri zuen horrek, historiaren ikuspegi dialektikoarena, psikoanalisia eta eboluzio darwinista esate baterako. Foucault, honen aurrean, berdinaren eta desberdinaren arteko banaketa kritikatzen du, gizakia da benetan ikerketa merezi duen gauza bakarra dela esaten du. Hala ere, esaten amaitzen du, nola, gizakiaren kontzeptuaren atzean, hainbat gauza daudela gu ikustera heldu ezin gaitezkeenak.\nJakinduriaren arkeologia.\nFoucaultek atera zuen hurrengo obra \"Jakinduriaren arkeologia\" izan zen, 1969. urtean. Lan honekin, arkeologiaren metodoa finkatzen saiatzen da, ez du inolako ikerketa historikorik egiten, horren ondorioz, daukan lanik teorikoena dela esan daiteke.\nArkeologiaren teknika, Foucaultek esaten duenaren arabera, hizkuntzara egiten den hurbilpen bat da subjektu batek horren aditzera eman gabe, nahiz eta, iraganean horrek garrantzia izan zuen. Foucaultek, honekin, subjektua menpeko papera egiten duen analisia egin nahi du. Gainera, esaten du, subjektuek ez dutela elkarrizketa egiten, ezta liburuek ere ez. Foucaultek horrekin nahi zuena, hizkuntza behatzea zen baina gertakari linguistiko ez-nabarmenei erreparatuz. Horri, enuntziatu deitu zion. Hala ere, enuntziatu horrek ez du bere edukiak definitzen, enuntziatu batek benetan definitzen duena, bere ezaugarri intrintsekoa eta erlazio estrintsekoak direla dio, bai kontextua edo edukiagatik.\nFoucaulten hurrengo lana, 1969an egin zuena, \"Nor da autorea?\" eta honekin, 1960. hamarkadan zehar egiten duen literaturari buruzko lana amaitzen du. Lan hau, aurreko lanaren hedapen bat da. Autorearen ideia kritikatzen du Foucaultek denbora guztian, esaten, subjektuari subiranotasuna eman beharrean, aratago joan gaitezkeela eta elkarrizketaren \u00a0funtzio modura ulertzera heldu.\nGenealogia.\n1968. ondoren, Frantzian egon ziren hainbat nahasmen sozialen lekuko izan zen, batez ere, unibertsitateetan gertatu zirenena. Gainera, kontuan izan behar da, momentu horretan Foucault, Tunezetik itzuli zela, non egoera ere ez zen hobea, ondorioz, politikan bete-beten sartu zen.\nHorren ondorioz, egin zituen obrek, bere konpromiso berria erakutsi zuten, aurreko hamarkadan elkarrizketari buruz idatzitakoa, inguru politikora eramaten saiatu zen. Hemen, orduan, Foucaultek proiektu berri bat aditzera ematen du, genealogia izena izango zuena, hala ere, ez du inoiz arkeologiaren metodoa baztertuko.\nGenealogia lanak, orainaldiaren historia egitera eramaten du Foucault. Genealogia bat, nondik gatozen azalpena ematen saiatzen dena da, baina Foucaulten genealogiak daukaten helburua, gure gaur eguneko egoera nola sortu zen azaltzea da. Egon ziren aldaketak zuhurki aztertzeaz arduratzen da. Gainera hitz hori, Genealogia, Nietzschek zeukan historia ulertzeko modua zen, hala ere, Foucaultek idatzi zituenak, Nietzschek idatzi zituenak baino garrantzi handiagoa ematen zion historiari.\nDiziplina eta zigorra.\n1970. urtean Foucaultek pesoekin izandako parte hartzeak, konferentzia bat idaztera eraman zuen, gero 1975ean, \u201cDiziplina eta zigorra\u201d, kartzelaren jaiotza idaztera eramango zuena. Liburu hau, presondegiko sistemaren sorketari buruzkoa da. Liburu honekin, kartzela, delinkuentzia eta berrerortzea sortzeko instituzio bat dela jakinaraztea du helburu.\nLiburuan hitz egiten den gai garrantzitsuenetarikoa, diziplina presondegi eremu batean da. Estatuak horren boterea hartzea erabaki zuen XVII. mendean eta horrek, sozietate guztitik hedatzea eragin zuen. Lehenik eta behin, kartzelak antolatzeko eta eraikitzeko modua kontuan izanda, gero, lantegi barruko lana nola banatuta zegoen kontuan izanda eta azkenik, hezkuntza unibertsala kontrolatuz. Diziplinaren helburu bakarra, pertsona mantsoak sortzea da, norbanakoak egiten dituen gauzak kontrolagarriak izateko eta kontrol psikologikoa eragiten duena.\nEzagutzaren borondatea.\nGenealogia idazten hasi zen momentututik, botere erlazioen inguruan hitz egin zuen. Foucaultentzat, ezagutzak izatea, boterea izatearen pareko jartzen du, botere-ezagutza erlazioa adieraziz. Foucaultentzat ez dago ezagutza pururik botereaz gain baina onartu egiten du, ezagutzak ere garrantzi ikaragarria daukala boterearentzat.\nFoucaultentzako boterearen kontzeptua zer den 1976. urtean argitaratzen duen \u201cSexualitatearen Historiaren\u201d lehenengo bolumeneko obra batean agertzen da, \u201cEzagutzaren borondatea\u201d deitzen dena. Obra hori, Foucaultek daukan obrarik eragin handienekoa dela esan daiteke. Liburuak, sexualki zapalduak izateaz gain, sexuaren gaiaren gainean inoiz hitz egin ez den moduan hitz egiteko adierazten du.\nFoucaulten ustetan, botereari buruz, ikuspuntu negatiboa daukagu guztiok. Horrek, boterea, gauzak debekatzen duena bezala ulertzen dugu, baina ez da portaera arazo baten modura ikusten. Foucaultek esaten du, aurretik egon diren ikuspegi politiko guztiak, monarkia absolutuaren ondoriozkoak direla eta pentsamendu politikoak oraindik ez duela iraultza frantsesa harrapatu. Foucaultek nahi duena, boterea, norbanakoek izan dezaketen gauza baten modura ikustea da, pertsona bat erdian egonda gauza negatiboak eginez jokatu egiten duena. Beraz, adierazten du, boterea benetan pertsonak egiten dutenaren araberakoa dela, gure arteko harremanak kontuan izanda. Sare sozial guztietarako boterea beharrezkoa dela dio. Baina argitu egiten du, boterea desberdina izan eta eragin dezake hori nor erabiltzen ari den kontuan izanda. Kartzela sistema eta sistema sexuala horren adibide direla dio, ez ditu inork eraiki baizik eta bere kabuz sortzen direla dio.\nHorrek, boterearen historian ikertzera eramaten du Foucault, bio-boterearen kontzeptua argituz. Diziplinaren boterea eta bio-politika kontuan hartzen dituen kontzeptua da. Horrela azaltzen du, nola botereak, dauden arauen menpean bizitzera eramaten gaitu, humanitatea kontrolatu ahal izateko herri modura. Foucaultek sexualitatearekin dauzkan kezkak eta Judith Butlerekin batera, pentsamendu garaikide feministaren influentziak izan dira.\nGobernamentala.\nOndoren idatzi zuen lana, bio-politiken jaiotza deitu zen eta bertan, lehen aldiz \u201cgobernamentala\u201d hitza erabili zuen, oso esanahi aldakorra duena. Horrela, Foucaulten ikerketak ikuspegi humanistago bat eskaintzen du eta horren ondorioz, Foucault-ek sorturiko subjektibitate horretatik aldentzen da. Gobernua, Foucault-entzako, bi modutan banatzen da, gobernatzeko artea eta norbanakoaren jarrera. Beraien artean, biak oso erlazionaturik daude, besteak gobernatzeko, zure buruarekin duzun erlazioaren araberakoa izango delako.\nEtika.\n1980. hamarkadan, Foucault-en ikuspegia, gobernuan jarrita egotetik, pentsamendu kristauan egotera igarotzen da. Hau egiteko daukan arrazoia, Sexualitatearen Historiari buruz idazten jarraitu nahi duelako da, ondorioz, historian atzera egiteko beharra dauka, mundu garaikidean sexuari buruz dagoen ikuspegia hobeto ulertzeko. Gainera 70eko hamarkadan egon zen politikarekiko harremana, etikarekiko harremana bihurtu zen hamarkada honetan.\nHamarkada honetan Sexualitatearen historiari buruzko bigarren eta hirugarren liburukiak argitaratu zituen aldi berean. Liburuki hauek, sexuari buruzko literatura jorratzen dute, antzinaroan, grezian eta erromako garaietan zehar. Kristautasuna bi liburuki hauetan lantzean, lehenengo liburukiarekiko lotura modura ulertzen da. Hala ere, laugarren liburukiaren falta dago, idazten hasi zen, baina amaitu ez zuena, eta horren ondorioz hauek ulertzea gehiago kostatzen da.\nExistitzen diren liburuki hauetan, antzinaroan, sexuari buruz zegoen pentsamendua, grezian eta erroman pentsamendu berari buruz egon ziren aldaketak lantzen dituzte. Historia denboraldi luze horretan, hainbat aldaketa daude sexuaren ikuspuntuan, eta hori liburuki horietan ikusi daiteke.\nFoucaultek, honekin guztiarekin lortu egin zuena, etikaren inguruko ikuspuntu desberdin bat izatea izan zen. Baina berak nahi zuena, ez zen beste etika bat sortzea gai horren inguruan, baizik eta, subjektibitatean zentratu eta dauden aukera desberdinak ikusarazi. Norbanakoek egiaren inguruan dituzten ikuspuntu desberdinetan zentratzen da subjektibitate hori nola lortu jakiteko. Horren ondorioz, esaten du, bere lana, beti, subjektibitatearen ingurukoa izan dela.\nObrak.\n\u2022 Garai klasikoko erotasunaren historia (1961)\n\u2022 Klinikaren jaiotza (1963)\n\u2022 (1966)\n\u2022 Kanpoko pentsamendua (1966)\n\u2022 Jakinaren arkeologia (1969)\n\u2022 Elkarrizketaren ordena (1970)\n\u2022 Zaindu eta zigortu (1975)\n\u2022 Arrazakeriaren genealogia (1976)\n\u2022 Boterearen mikrofisika (1979)\n\u2022 Egia eta egitura juridikoak (1980)\n\u2022 (1976)\n\u2022 (1984)\n\u2022 (1984)\nKuriotsitateak.\nFoucaulti buruz esan daitekena homosexuala zela da. Horrek, garai hartako errealitatea beste era batera ikustera eta galdetzera eraman zuen. Horren ondorio, Sexualitatearen historiaren liburukietan, pertsonek beraien bizitzan zehar igaro behar dituzten garai desberdinak ikertzen ditu, beraien buruak, izaki sexual modura ulertzera heldu ahal izateko.\nKritikak.\n2021ean Focaulten laguna zen Guy Sormanek Tunisian zuen boterea baliatuta Focaultek haurren aurkako sexu indarkeria, abusua zein sexu explotazioan, hau da, diru truk, inpunitatez aritu zela zabaldu zuen. Gertaerak Sidi Bou Said herrian eman ziren batez, ere 60. hamarkadan eta haurrak 8 eta 10 urte bitartekoak ziren. 1977an jada Focaultek manifestu bat sinatu zuen non eskatzen zen helduen eta haurren arteko sexu harremanak legez zigor zitzatzen. Gutun hori beste intelektual frantses ezagun batzuk sinatu zuten ere, besteak beste, Simone de Beauvoir, Jean-Paul Sartre, Louis Aragon, Gilles Deleuze eta Roland Barthes."}
{"id": "41310", "revid": "6327", "url": "https://eu.wikipedia.org/wiki?curid=41310", "title": "Marcos Azpikomandante", "text": ""}
{"id": "41311", "revid": "535", "url": "https://eu.wikipedia.org/wiki?curid=41311", "title": "Onddo (Mikrobiologia)", "text": ""}
{"id": "41312", "revid": "536", "url": "https://eu.wikipedia.org/wiki?curid=41312", "title": "Phisher", "text": "Phisherra phishing egiteko sistemak garatzen dituen informatikaria da. Hauek azpijokoak erabiltzen dituzte pertsonen datu pribatuak lortzeko, eta datu horiekin iruzur egiten dute."}
{"id": "41313", "revid": "336", "url": "https://eu.wikipedia.org/wiki?curid=41313", "title": "Ziberokupazio", "text": "Ziberokupazioa (ingelesez \"Zibersquatting\") gehien eskaturiko edo gehien bilatutako interneteko domeinuak erosten edo horiek izateko eskubideak eskatzean datza. Horrela, ziberokupek domeinuak prezio altuagoetan birsaldu ditzakete.\nGainera, zibersquatterrek domeinuaren aldaerak erregistratzen dituzte ere, beste aukerak galarazteko asmotan."}
{"id": "41314", "revid": "299425", "url": "https://eu.wikipedia.org/wiki?curid=41314", "title": "Zibersquatting", "text": ""}
{"id": "41315", "revid": "105290", "url": "https://eu.wikipedia.org/wiki?curid=41315", "title": "Oslo", "text": "Oslo Norvegiako hiriburua da, eta 2007ko urtarrilean 590.041 bizilagun zituen; hau da, herrialde osoko biztanleen %\u00a011 inguru. Gune metropolitarra Akershus konderriaren inguruan hedatzen da, 1.403.268 bateko biztanleria osoa du. Oslok hartzen duen lurrazal osoa 454\u00a0km\u00b2-koa da. Oslo Norvegiako hegoaldean dago, Europaren iparraldean.\nEtimologia.\n1624tik 1878ra bitartean, hiriaren izena Christiania izan zen. 1878tik 1924raino, berriz, Kristiania izena hartu zuen.\nEskandinaviako hiririk handienetan hirugarrena da, Kopenhageren eta Stockholmen ondoren. Gaur egun, munduko hiririk garestienen artean dago.\nOsloren erdigunea Oslofjord fiordoaren amaieran dago. Gune horretatik, hiria bai iparralderantz bai hegoalderantz hedatzen da, fiordaren bi aldeetatik, halako moduz non hiriguneak \"U\" baten antzeko itxura hartzen duen. Hiriaren iparraldean eta ekialdean, basoz estalitako mendiek (Marka) ikuspegi ederra eskaintzen dute.\nOndasun nabarmenak.\nKarl Johans gate (Karl Johan erregearen omenez horrela izendatua) da hiriko kale garrantzitsuena, eta bi toki elkartzen ditu: Osloko tren-geltoki nagusia, ekialdean, eta Errege Jauregia, mendebaldeko muturrean kokatua, muino baten gainaldean. Kale honen luzeraren erdialdean kokatuta dago Norvegiako Parlamentua, norvegieraz Storting izenekoa. Bere egoitza, Emil Victor Langlet arkitekto suediarrak diseinatua, 1866an bukatu zuten eraikitzen. Parlamentutik kalean gora joanez, \"Nationaltheatret\" dago; alegia, Norvegiako Antzoki Nazionala.\nOsloko katedrala (norvegieraz, \"Oslo domkirke\") 1697an bukatu zen eraikitzen. Stortorvet izeneko plazan kokatua dago, Karl Johans gate kaletik oso hurbil. Adreilu gorriz eginiko eraikin barrokoa da, latindar gurutzeko oinplanoduna. Dorre bakarra dauka, karratua, mendebaldeko muturraren erdialdean, zeina brontzezko kupula batean amaitzen baita. Errege-familiak eta norvegiar gobernuak ekitaldi publikoetarako erabiltzen dute katedrala, hala nola ezkontza eta hileta elizkizunetarako. Dena den, ohartarazi behar da Norvegiako elizarik garrantzitsuena Nidaros katedrala dela, Trondheim hirian, Norvegiaren erdialdean. Gaur egun, katedrala Osloko apezpikutzaren egoitza da.\nOsloko udaletxea da hiriko eraikinik bereizgarrienetakoa. Osloko erdigunean dago, portutik oso hurbil. Arnstein Arneberg eta Magnus Poulsson-ek diseinaturiko eraikina da, eta bertan daukate beren egoitza udalbatzak, udal administrazio-bulegoek, bai eta zenbait arte-galeriak ere. Udaletxea eraikitzeko lanei 1931n ekin zitzaien, baina Bigarren Mundu Gerra piztu zenean eten egin behar izan zituzten. Inaugurazio ofiziala 1950ean egin zen. Osloko Udaletxean egiten den ekitaldirik garrantzitsuenetarikoa da Bakearen Nobel saria ematea: urtero, abenduaren 10ean ematen da, eraikinaren sarrerako areto eder eta handian.\nVigeland eskultura-parkea, XX. mendean sorturiko eremu bat da, hiriaren mendebaldeko Frogner parkearen barrenean kokatua, eta Gustav Vigeland eskultore norvegiarrak zizelkaturiko eskultura-multzo handi bat lorategi batean antolaturik biltzen du. Tamaina handiko 214 eskultura dira, eta adin ezberdinetako pertsonak irudikatzen dituzte. Eskulturarik ezagunena, beharbada, monolitoa da, zeinean 121 figura bereizten diren, elkarrekin nahasirik goialdera iritsi nahian. Parkearen erdialdean dagoen iturria ere bertako gunerik ikusgarrienetako bat da. Zalantzarik gabe, Vigeland eskultura-parkea Osloko tokirik ezagunenen artean dago.\nHolmenkolleneko eski-jauzitokia: Munduko bigarren eski-jauzi txapelketarik zaharrena egiten da hemen. Jauzitokiaren dorrea 1939an eraikitakoa da, baina 15 aldiz eraberritua izan da; azkena, 1982an. Hemen egin ziren 1952ko neguko joko olinpikoak. Jauzitokiaren behealdean, entretenimendu birtualerako instalazio bat dago, eski-jauzigileek jauzi egitean ikusi eta sentitzen dutena nabaritzeko aukera ematen duena.\nOsloko Opera: Osloko Opera (norvegieraz: \"Operahuset\") da Norvegiako Opera eta Ballet Nazionalaren egoitza, eta Norvegiako opera-areto nazionala. Eraikina Bj\u00f8rvikan dago kokatuta, Osloren erdigunean. 1350 eserlekudun areto bat dauka, eta 400 eserleku dituen beste bat. Operaren eraikinak 38500 metro koadroko guztizko azalera du, eta 2007an bukatu zuten egiten. Irekiera-ekitaldia 2008ko apirilaren 12an izan zen. Eraikinak Bartzelonako World Architecture Festivaleko kultura-saria jaso zuen, 2008ko urrian."}
{"id": "41316", "revid": "90204", "url": "https://eu.wikipedia.org/wiki?curid=41316", "title": "Hodei Gorri", "text": "Hodei Gorri (; 1822 - 1909ko abenduaren 10) oglala siuxen amerindiar tribuko buruzagi izan zen.\nBiografia.\nPlatte ibaiaren ondoan jaio zen gaur egungo North Platteren alboan, Nebraskan. Bere ama oglala tribukoa zen, bere aita, berriz, brul\u00e9 zen. Bere aita oso gaztea zenean hil zen eta bere amaldeko osabak hazi zuen, \"Smoke\" buruzagiak.\nHodei Gorrik, oglalarren gertu bizi ziren Pawnee eta crowen aurka borrokatu zen, horrek borrokarako esperientzia eman zion.\n1866an, Hodei Gorriren Gerra hasi zuen Estatu Batuarren aurka, inoiz amerindiarrek Estatu Batuarren aurka egindako gerrarik arrakastatsuena izandakoa. 1862an, Hodei Gorrik igarri zuen Estatu Batuarrek lakotarrak bere lurraldetatik kanporatuko zituztela, beraz, 1863an gotorlekuen aurka erasotzen hasi zen.\nHain ikusgarriak izan ziren bere garaipenak, ezen AEBetako gobernuak Fort Laramieko Ituna sinatu behar izan baitzuen bakea lortzeko. Alabaina, 1874an George Armstrong Custer jeneralak gerra deklaratu zien amerindiarrei, baina Hodei Gorrik ez zuen parte hartu honetan. Gerra horrek, herri hauen independentziaren amaiera ekarri zuen.\nMenderatuta atera ziren arren, Hodei Gorrik bere herriaren askatasunaren alde borrokatzen jarraitu zuen. Dawes Acten kontra jarri zen eta amerindiar agenteen aurka borrokatu zuen."}
{"id": "41320", "revid": "105290", "url": "https://eu.wikipedia.org/wiki?curid=41320", "title": "Knoppix", "text": "Knoppix (edo KNOPPIX) Debianen oinarritutako Linux sistema eragilea da, LiveCD gisa erabil daitekeena. Sisteman arazoak daudenean eta disko gogorra abiarazten ez denean, Knoppix izan ohi da hori konpontzeko soluzio egokienetako bat."}
{"id": "41321", "revid": "371", "url": "https://eu.wikipedia.org/wiki?curid=41321", "title": "KNOPPIX", "text": ""}
{"id": "41322", "revid": "1545", "url": "https://eu.wikipedia.org/wiki?curid=41322", "title": "Espainiako geografia", "text": "Espainiako geografiak estatuaren azalera aztertzen du, batez ere orografia, hidrografia eta klimatologia.\nHego-mendebaldeko Europan kokatua dagoen Iberiar penintsula gehiengoa hartzen du, baita ere bi uhartedi (Kanariak eta Balearrak), bi hiri (Zeuta eta Melilla) eta Afrika iparraldeko hainbat uhartetxo (Chafarinak, Alhucemetako haitza, V\u00e9lez de la Gomera haitza eta Perejil uhartea).\nEuropako laugarren estatua luze-zabalena da Errusia, Ukraina eta Frantziaren atzetik, eta Europar Batasuneko bigarrena.\nMugak.\nEspainiako muga fisikoak hauek dira: mendebaldean Portugal eta Ozeano Atlantikoa, ekialdean Mediterraneoa, hegoaldean Gibraltarko itsasartea eta Maroko eta iparraldean Pirinioak eta Bizkaiko golkoa.\nLehorreko mugak 1.920 km. luze dira:\nOrografia.\nAzaleraren gehiengoa goi ordokiak hartzen du (gaztelaniaz \"meseta\"), estatuaren erdialdean kokatua eta mendilerroz inguratua. Espainia penintsularreko mendi garaiena Mulhacen da ( 3482 m.) hegoaldean kokatua Sierra Nevada mendilerroan. Estatu osoa hartzen baldin badugu kontuan, ordea, mendi garaiena Teide da ( 3718 m.), Tenerifen kokaturik dagoena. Kostaldean, iparraldean bereziki, ibarrak estuak eta laburrak dira, mendi arteko ibaiak direlako. Ordoki edo lur lauak hegoaldean daude batez ere, Guadalquivir ibaiaren inguruan.\nKostaldea.\nEspainiako alde penintsularrak 3.167 kilometroko ertzea du. Portugalek dituen 956 gehituta, Iberiar penintsulakoak lortzen dira. Kostaldeak hiru itsasoek sortua da:\nKostak koskatua da oso, lurmuturrez eta badiez beteta.\nGainera, Espainiak bi uhartedi nagusi bi ditu:\nAfrikako iparraldean ere, zenbait uharte ere baditu, tartean, (Chafarinak, Alhucemetako haitza, V\u00e9lez de la Gomera haitza eta Perejil uhartea).\nHidrografia.\nIbaiak.\nIbai handiek Espainia zeharkatzen dute:\nAintzirak.\nEspainiak zenbait laku inportanteak ere baditu, nahiz eta Europa mailan txikiak izan. Hona hemen nagusiak:"}
{"id": "41323", "revid": "119347", "url": "https://eu.wikipedia.org/wiki?curid=41323", "title": "Swahili", "text": "Swahilia (Kiswahili) niger-kongo familiako hizkuntza da, Afrikako nagusietarikoa, ingelesa, frantsesa, portugesa eta arabierarekin batera. Bost milioi pertsonak lehen hizkuntzatzat daukate eta beste 30-50 milioik bigarren hizkuntzatzat. Bantu hizkuntza da, zulua, xhosa, lingala, kikongoa eta sothoa bezala.\nAfrikako ekialdean mintzatzen da (bertako zenbait herrialdetako \"lingua\" \"franca\" da) eta Tanzania, Kenya eta Ugandan ofiziala da.\nJatorria.\nJatorria ez da zehatza, baina Afrikako Indiako ozeanoko kostaldean dago, komunitate bantu, arabiar eta pertsiarrek osatzen duten Zanzibar uhartean bereziki, VIII. eta XII. mendeen artean swahili zibilizazioa sortu baitzen bertan. Kristau aroko XVIII. mendetik aurrera, alfabeto arabiarrez idatzitako literatura du eta ezagutzen den lehen lanetako bat Utenzi wa Tambuka (\"Tambukaren kantua\") izeneko olerki epikoa da, 1728an datatua.\nEgungo egoera.\nUganda, Tanzania eta Kenyako hizkuntza ofiziala da, baita Afrikako Batasunekoa ere (ingelesa, frantsesa, arabiera, gaztelania eta portugesarekin batera). Kongoko Errepublika Demokratikoan hizkuntza nazionaltzat hartzen da. 80 milioi pertsonak erabiltzen dute Ekialdeko Afrikan eta \"lingua franca\"tzat dute, beste hizkuntza batzuk hitz egiten diren arren. Bitxia bada ere, inkesta soziolinguistikoek erakutsi dute bertako biztanleen % 2k soilik duela ama-hizkuntzatzat. Kalkuluen arabera, swahilia hitz egiten dutenak 120 eta 150 milioi pertsona inguru dira.\nSwahili hiztun-komunitatea etengabe haztea aurreikusten da, batez ere, Kenya eta Tanzaniako hezkuntza-erakundeek emandako garrantziagatik. Izan ere, bertako hizkuntza ofiziala da, eta komunitate afroamerikarrak interes handia du panafrikar eraikuntzan bertako hizkuntza gisa zabaltzeko.\nHizkuntzaren deskribapena.\nHizkuntza eranskaria eta malgua da: hitz bakoitza argi eta garbi bana daiteke, esanahi gramatikal zehatz samarra duten hizkietan.\nEtimologia.\n\"Swahili\" hitza arabieran duen baliokide fonetikotik datorrela ontzat emanez gero, hitzak \"kostaldeak\" esan nahi bide du.\nAlfabetoa.\nAlfabeto arabiarraz idatzi zen XVIII. mendera arte baina, gaur egun, latindar alfabetoa erabiltzen da. Ortografia modernoa oso fonemikoa da eta, horregatik, haren irakurketa eta ahoskera nahiko errazak dira.\nHizkuntza emaileak.\nSwahilia bantu-hizkuntza bada ere, beste hizkuntza batzuetatik edaten du; hala nola, arabiera, ingeles, portuges, hindi, persiera eta malgaxearen eragina nabari daiteke, ondorengo taulan zehazten denez:\nFonologia.\nOndorengo azalpenetan IPA transkripzioak erabiliko dira; laguntza behar izanez gero, erabili edo IPA.\nBokalak.\nSwahili estandarrak bost bokal fonema ditu: / \u0251 /, / \u025b /, / i /, / \u0254 / eta / u /. arabera, bokalak ez dira inoiz neutralizatzen, azentua edozein dela ere. Hala ere, Edgar Polom\u00e9-ren arabera, bokalak era ezberdinean ahoskatzen dira testuinguruaren arabera: hark dioenez, / \u025b /, / i /, / \u0254 / eta / u / bokalak silaba azentudunetan bakarrik ahoskatzen dira. Silaba edo kontsonante aurresudurkarien aurrean, berriz, / e /, / \u026a /, / o / eta / \u028a / gisa ahoskatzen dira.\nEra berean, hizkuntzalari beraren arabera, /\u0251/ \"w\"-ren ondoren bakarrik ahoskatzen omen da horrela; beste egoera batzuetan, [a] gisa ahoskatzen da (batez ere / j / (y)-ren ondoren). Hitzaren amaiera berriz, \"a\" [\u0259] gisa ahoska daiteke.\nGainera, swahilik inoiz bokalak luzeak ere ditu; kasu horretan, bi bokal idazten dira. Adibidez: \"kondoo\" hitzean azken bi letren arteko \"l\" galdu da. Izan ere, prozesu historiko baten ondorioz, dialekto gehienetan, errepikatzen diren bi bokalen arteko \"l\" galdu egin zen. Hots, gaur egun \"kondoo\" esaten dena, historikoki \"kondolo\" izan bide zen. Edonola ere, bokal luze horiek ez dira fonemikotzat jotzen.\nDialektoak.\nGaur egungo eredu estandarra Zanzibarreko Harrizko Hirian erabiltzen den \"kiunguja\" dialektoan oinarrituta dago. Horretaz gain, hizkuntzak hamaika dialekto ditu, eta horietako batzuk ulergaitzak dira beraien artean. Adibidez, Jouni Filip Maho (2009) ikerlariak honako hauek hizkuntza desberdintzat jotzen ditu:\nGainerako dialektoak bi taldetan banatzen ditu ikerlariak:\nMahok komoreerako hainbat dialeko hirugarren talde batean biltzen ditu. Nolanahi ere, autoritate gehienek diote komoreera sabaki (Ipar ekialdeko kostako hizkuntza bantuen familia) hizkuntza bat dela, swahiliaren desberdina.\nErakundeak.\nBaraza la Kiswahili la Taifa (BAKITA) Tanzaniako gobernuak kudeatutako erakundea da, hizkuntza arautzen duena."}
{"id": "41328", "revid": "336", "url": "https://eu.wikipedia.org/wiki?curid=41328", "title": "Diodo", "text": "Diodoa bi elektrodo (anodo eta katodo bat) dituen osagai elektroniko aktiboa da, korronte elektrikoa norantza bakar batean baino eroaten uzten ez duena.\nHuts-balbuletako diodoak.\nLehenengo diodoak txipetan integraturiko balbula edo huts-hodiak izan ziren, balbula termoioniko izenaz ere ezaguna. 1904an asmatu baitzituen John Ambrose Flemingek, Marconi enpresako langileak, Thomas Alva Edisonen behatutakoan oinarrituz. Diodo hauek bi elektrodo dituzte eta hutsean isolaturik daude kristalezko hodi baten barruan, goritasun-lanpararen itxura duelarik.\nGoritasun-lanparak bezala, huts-hodiek harizpi bat dute (katodoa), nondik korronte elektrikoa igarotzen den eta Joule efektua dela-eta berotzen den. Harizpiek bario oxidoz tratatzen dituzte, eta beroketaren ondorioz elektroiak igortzen ditu hutsera. Elektroi horiek elektrostatikoki plaka positibora (anodoa) eroanak dira, hortaz eroapena sortzen da. Bistan denez, katodoa berotzen ez bada ezin izango ditu elektroiak igorri. Horrexegatik, huts-hodiak dituzten zirkuitoek denbora behar dute berotze prozesuan ibiltzen hasi aurretik.\nP-N Junturako diodoak.\nP-N diodoak bi material erdieroale estrintsekoen juntura dira, hots, P eta N motakoak. Material bakoitza neutroa da, ez baitu karga elektrikorik, protoi eta elektroi kopuru berdina duelako.\nP eta N kristalak batzean elektroi difusioa gertatzen da, N kristalak elektroiak aske uzten ditu eta P kristalak horiek bereganatzen ditu. Elektroi transferentziaren ondorioz, korronte elektriko bat sortzen da eta karga elektrikoak agertzen dira.\nAlabaina, ioi positiboen pilaketak N kristalean eta aldi berean, ioi negatiboen pilaketak P kristalean eremu elektriko bat sortzen du; horrek korronte elektrikoaren aurkako noranzkoan doan desplazamendu indar bat sortzen du eta N kristalean aske dauden elektroiei eragiten die.\nHori dela bide, potentzial diferentzia bat agertzen da osagaiaren anodo eta katodoaren artean. Esaterako, siliziozko diodoa bada 0,7 Vkoa izan daiteke, germaniozkoa bada, aldiz, 0,3 Vkoa."}
{"id": "41329", "revid": "299630", "url": "https://eu.wikipedia.org/wiki?curid=41329", "title": "Ip", "text": ""}
{"id": "41335", "revid": "512", "url": "https://eu.wikipedia.org/wiki?curid=41335", "title": "Quintanilla de Onso\u00f1a", "text": "Quintanilla de Onso\u00f1a Palentziako probintziako udalerria da. 2005ean 211 biztanle zituen. 52,06\u00a0km\u00b2-ko azalera du."}
{"id": "41336", "revid": "2241", "url": "https://eu.wikipedia.org/wiki?curid=41336", "title": "Kiss (argipena)", "text": "Kiss hurrengo gauzak izan daitezke:"}
{"id": "41337", "revid": "119347", "url": "https://eu.wikipedia.org/wiki?curid=41337", "title": "Dentera", "text": "Dentera 2001. urtean Altsasun (Nafarroa) sortutako euskal musika taldea da.\nIbilbidea.\n2001. urtian jaio zan taldea. Emilio (bajua ta ahotsa) eta Angelillo (gitarra ta ahotsak) beste talde batzuetan arituak ziren (Burni, Klaustrofobia, Tinitus), baino Jabi (bateria) hasi berria zen musikaren munduan. Handik aurrera Altsasuan eta Sakanako herritan kontzertuak eman eta gero, 2004an lehendabiziko maketa grabatu zuten, \"Reacciones adversas\" deitutakoa, 6 abestirekin. Kontzerturik handiena Altsasuko Nafarroa Oinez-en izan zen, nahiz ta goizeko 10:30tan izan.\n2007an \"Punto Zero\" diska kaleratu zuten eta 2012an beren hirugarren lana, \"Los Enigmas del Tiempo\"."}
{"id": "41340", "revid": "119347", "url": "https://eu.wikipedia.org/wiki?curid=41340", "title": "Heriotza zigor", "text": "Heriotza zigorra lege prozesu bat da, pertsona bati egin duen krimenagatik Estatuak hila izateko zigorra ezartzen diona. Heriotza zigorra gauzatzean, presoa exekutatu egiten da. Heriotza zigorrera epaitua eta exekuzioaren zain dagoen presoa, kondenatua dela esan ohi da. Heriotza zigorra duten delituak kapital delituak, kapital hobenak edo kapital traizioak bezala ezagutzen dira, eta jurisdikzioaren arabera aldatzen dira. Baina normalean arau hauste larriak daude, hala nola hilketa, hilketa masiboa, bortxaketa kasu larriak, haurren bortxaketa, haurren sexu abusuak, terrorismoa, traizioa, espioitza, sedizioa, estatuaren aurkako delituak (hala nola gobernua botatzen saiatzea), pirateria, hegazkinen bahiketa, narkotrafikoa eta droga edukitzea, gerra krimenak, gizateriaren aurkako krimenak eta genozidioa, eta zenbait kasutan, gehien berrerortze ekintza larriak, lapurreta larria eta bahiketa.\nKriminal eta disidente politikoen heriotza zigorra historikoki momentuko gizarte batzuen bitartez erabilia izan da hala krimena zigortu eta disidentzia politikoa gutxitu edota ezabatzeko. Gaur egun, heriotza zigorra herrialde europar ia guztietan (Bielorrusian izan ezik), eta Ozeaniako gehienetan (adibidez Australian, Zeelanda Berrian edota Ekialdeko Timorren) deuseztatuta edota zigortuta dago. Latinoamerikako herrialde gehienek heriotza zigorra deuseztatu dute, nahiz eta bitartean, Estatu Batuetan, Guatemalan eta Karibeko herrialde gehienetan hau aplikatzen jarraitzen duten. Asian, Japonian eta Indian indarrez jarraitzen du eta baita Afrikako Botswana eta Zambian ere.\nHeriotza zigorra indarrean duten herrialdeek hau heriotza krimenen, espioitzaren, traizioaren edota eskubide militarraren parte bezala erabiltzen dute. Horretaz gain, beste herrialde batzuetan delitu sexualak zigortzeko erabiltzen dira eta hala kontsideratuak izaten dira bai adulterioa eta baita sodomia. Herrialde musulman batzuetan, apostasia zigortzen da, hau da, norberaren erlijioa izandakoaren ukazioa. Txinan ordea, pertsonen trafikoa eta politika arloko korrupzio kasu larriak zigortzen dira heriotza zigorraz. Ipar Korea bezalako estatuetan, aldiz, heriotza zigorra arrazoi politikoekin erabilia izan da, honekin hedapen handiena lortu nahian jende masei eskarmentua emateko, eta adibidez 2007an enpresa bateko zuzendaria publikoki exekutatu zuten kiroldegi baten 150.000 pertsonen aurrean, atzerrira dei telefoniko batzuk egiteagatik.\nHeriotza zigorraren gaiak iritzi kontrajarriak sortzen ditu gaurdaino. Praktika honen aldekoen ustetan, heriotza zigorrak delituak murriztu eta hauen errepikapena ekiditzeaz gain hilketa zigortzeko modu bat da. Kontra daudenak, aldiz, heriotza zigorrak delituak biziarteko kartzela-zigorrak baino gehiago ez dituela murrizten argudiatzen dute. Gainera, hau delitua baino okerragoa dela eta sistema legalean errekurtso nahikoak izan ez ditzaketen gutxiengoen eta pobreen aurka eginiko diskriminazioa da.\nHistoria.\nKriminalen eta disidenteen exekuzioa ia gizarte guztiek erabili izan dute zibilizazioen hasieratik. XIX. mendera arte, eta espetxe sistema garaturik gabe, askotan ez zegoen beste aukerarik gaizkileen bazterketa eta inhabilitazioa bermatzeko. Garai modernoa baino lehen, exekuzioek sarritan torturekin nahasten zituzten, hala nola gurpilean haustea, giltza egitea, zerratzea, zintzilikatzea, marraztea eta zatitzea, brontzezko zezena, sutan erretzea, larrutzea, mozketa motela, bizirik egostea, zutoinean sartzea, mailukadak, pistola ahoan sartuta tirokatzea, ura irenstea eta odol arranoa.\nExekuzio formalaren erabilera erregistratutako historiaren hasierara iristen da. Erregistro historiko gehienek eta zenbait praktika tribalek adierazten dute heriotza zigorra beren justizia sistemaren parte izan zela. Bidegabekeriagatiko zigor komunitarioak, oro har, diru konpentsazioa barne hartzen dute, eta baita gorputz zigorra, gaitzespena, erbesteratzea eta exekuzioa. Tribuen gizarteetan, konpentsazioa eta gaitzespena nahikotzat hartzen ziren maiz. Inguruko tribuek, klanek edo komunitateek egindako krimenen erantzuna barkamen formala, ordaina, odol etsaitasuna eta gerra tribala izaten zen.\nOdol etsaitasuna edo \u201cvendetta\u201d familia edo tribuen arteko arbitrajeak porrot egiten duenean gertatzen da, edo arbitraje sistema bat existitzen ez denean. Justizia hori ohikoa zen estatuan edo erlijio antolatuan oinarritutako bide bat sortu aurretik. Krimenengatik, lur eztabaidengatik edo ohore kode bategatik sor daiteke. \"Errepresalia ekintzek kolektibo sozialak bere burua defendatzeko eta etsaiei (baita aliatu potentzialei ere) frogatzeko duen gaitasuna erakusten dute, hots, ondasunei, eskubideei edo pertsonari egindako kaltea ez dela zigorrik gabe geratuko.\u201d \nAntzinako historia.\nMunduko zenbait lekutan, antzinako errepublikak, monarkiak edo hirietako oligarkiak bezalako antolakuntzak agertu ziren. Herri horiek, lotura linguistiko, erlijioso edo familien bidez elkartzen ziren sarri. Gainera, herrien zabalkundea inguruko tribu edo nazioak konkistatuz gertatzen zen. Ondorioz maila sozial desberdinak agertu ziren, hala nola erregeak, noblezia, herritarrak eta esklaboak. Justizia sistema bateratuago batean sartu ziren tribuen arbitrajeak, \"tribuarena\" baino gehiago \"klase sozial\" ezberdinen arteko harremana formalizatzen zuena. \nAdibiderik zaharrena eta ospetsuena Hammurabiren Kodea da, zigor eta ordain ezberdinak ezarri zituena, biktimen eta egileen klase taldearen arabera. Torahk (Lege Judua), Pentateuch bezala ere ezaguna dena (Kristauen Itun Zaharreko lehen bost liburuak), heriotza zigorra ezartzen du hilketa, bahiketa, magia, larunbata haustea, biraoa, eta sexu krimenen arlo askorengatik, nahiz eta ebidentziek erakutsi exekuzio errealak bakanak izan zirela.\nBeste adibide bat Antzinako Greziatik dator, non Drakok K.a.ko 621. inguruan Atenasko lehen sistema legala idatzi zuen, aurretik zegoen ahozko legea ordezkatuz. Heriotza zigorra ezarri egin zen delitu maila askorentzat, nahiz eta Solonek geroago Drakoren kodea indargabetu eta lege berriak argitaratu zituen, heriotza zigorra nahita egindako homizidioagatik eta biktimaren familiaren baimenarekin bakarrik aplikatuz. \u201cDrakoniar\u201d hitza Drakoren legeetatik dator. Bestalde, erromatarrek ere heriotza zigorra erabili zuten delitu askotan.\nBestalde, Txinako Herri Errepublikan urtero exekuzio asko egiten diren arren gaur egun, garai batean Tang dinastian (618-907) heriotza zigorra abolituta zegoen. Hau 747. urtean izan zen, Tangeko Xuanzong enperadoreak aginduta. Heriotza zigorra deuseztatzean, Xuanzongek bere funtzionarioei agindu zien, analogiaz, hurbileneko araudira jotzeko, zigor ordenatua betearazten zuten delituengatik kondenatzen zituztenean.\nHala, krimenaren gogortasunari lotuta, zigor gogorra ezarri ahal izango zen heriotzaren ordez, adibidez makilaz zigortzea edo Lingnan urruneko herrialdera erbesteratzea. Dena den, heriotza zigorra 12 urte geroago berrezarri zen 759an, An Lushaneko matxinadari erantzunez. Garai hartan, Tang dinastian enperadoreak soilik zuen delitugileak epaitzeko aginpidea. Xuanzongen dinastian, heriotza zigorra nahiko arraroa zen, eta adibidez 730. urtean soilik 24 exekuzio izan ziren, eta 736. urtean 58.\nErdi aroa eta modernoa.\nErdi Aroko Europan eta modernoagoan, presondegi sistema berriak garatu aurretik, heriotza zigorra modu orokor bezala erabili zen, baita arau hauste txikiekin ere. Ingalaterrako Henrike VIII.aren erregealdian, 72.000 pertsona inguru exekutatu zirela uste da.\nEuropa modernoaren lehen hamarkadetan, sorginkeriari buruzko izu ikara moral handi batek zeharkatu zituen Europa eta Ipar Amerikako europar koloniak. Garai hartan, Satanasen sorgin maltzurrek Kristautasunaren mehatxu antolatu bezala funtzionatzen zutela zioten. Ondorioz, dozenaka mila emakume auzipetu eta exekutatu zituzten sorginkeriagatik, 15. eta 18. mendeen artean.\nAro modernoko azken mendeetan, nazio-estatu modernoen sorrerarekin, justiziak gero eta lotura handiagoa izan zuen eskubide natural eta juridikoen kontzeptuekin. Garai hartan areagotu egin ziren polizi indarrak eta espetxe erakunde iraunkorrak. Cesare Beccaria adituak, delitu eta zigorrei buruzko eragin handiko tratatua idatzi zuen 1764an, eta heriotza zigorraren lehen azterketa zehatza izan zen, heriotza zigorraren abolizioa eskatzeko.\nGeroago, Charles Dickensek eta Karl Marxek, exekuzioen garaian eta tokietan, ankerkeria bortitza areagotu egiten zela ikusi zuten. Gertaera honen aitortza ofizialak ekarri zuen exekuzioak espetxeetatik kanpo egitea, publikotik urrun.\nXX. mendea.\nAlemania nazian hiru heriotza zigor mota izan ziren: urkatzea, burua moztea eta tiroz hiltzea. Erakunde militar modernoek heriotza zigorra diziplina militarra mantentzeko erabili zuten. Aurretik, koldarkeria, baimenik gabeko aldentzea, desertzioa, men ez egitea, etsaiaren tiroketei ez erantzutea, eta aginduak desobeditzea maiz heriotzaz zigortzen zituzten krimenak ziren. Exekuzio metodo nagusia, suzko armen erabilera arrunta izatera iritsi zenetik, fusilatzeko eskuadroia izan da, nahiz eta herrialde batzuek exekuzioa buruan edo lepoan tiro bakar bat erabili.\nHainbat estatu autoritariok, adibidez gobernu faxistak edo komunistak zituztenek, heriotza zigorra zapalkuntza politikorako bide indartsu bezala erabili zuten. Robert Conquest historialaren arabera, Joseph Stalinen garaian milioi bat sobietar baino gehiago hil zituzten 1937-38ko Garbiketa Handian, ia guztiak buruaren atzealdean sartutako bala baten bidez. Mao Zedongek publikoki adierazi zuen \"800.000\" pertsona exekutatu zituztela Txinan Kultura Iraultzan (1966-1976). Neurri batean gehiegikeria horiei erantzuteko, eskubide zibilen aldeko erakundeek gero eta garrantzi handiagoa ematen hasi ziren giza eskubideen kontzeptuari, eta heriotza zigorraren abolizioari.\nAro garaikidea.\nGaur egungo mundu osoko herrialdeen artean, europar guztiek eta Ozeaniako estatu askok (Australia eta Zeelanda Berria barne) eta Kanadak, heriotza zigorra baliogabetu egin dute. Latinoamerikan, estatu gehienek heriotza zigorraren erabilera erabat ezabatu dute; Brasil eta Guatemala bezalako herrialde batzuk, aldiz, salbuespenezko egoeretan bakarrik onartzen dute, hala nola gerra garaian egindako traizioan. Estatu Batuek (gobernu federalak eta 29 estatuk), Karibeko herrialde batzuk eta Asiako herrialde gehienek (Japonia eta India adibidez) heriotza zigorra mantentzen dute. Afrikan, herrialdeen erdiak baino gutxiagok gordetzen dute, horien artean Botswanak eta Zambiak. Hegoafrikak 1995ean abolitu zuen heriotza zigorra.\nAbolizioa askotan aldaketa politikoengatik onartu zen, herrialdeak autoritarismotik demokraziara igaro zirenean, edo Europar Batasunerako sarrera baldintza bihurtu zenean bezala. Ameriketako Estatu Batuak salbuespen nabarmenak dira: estatu batzuek zigorraren gaineko debekuak izan dituzte hamarkadetan zehar, lehena Michigan izan zen 1846an abolitu zuenean, eta beste estatu batzuk gaur egun ere modu aktiboan erabiltzen dute. Ameriketako Estatu Batuetan heriotza zigorra gai eztabaidagarria izaten jarraitzen du.\nHerrialde atxikitzaileetan, eztabaida berriro piztu izan da justizia oker bat gertatu denean, nahiz eta horrek legegintzako ahaleginak eragin ohi ditu, prozesu judiziala hobetzeko, heriotza zigorra ezabatzeko baino. Herrialde abolizionistetan, batzuetan eztabaida berpizten da hilketa bereziki basatien ondorioz, nahiz eta herrialde gutxik berriro ezarri indargabetu ondoren. Hala ere, delitu larri eta bortitzek, hala nola hilketek edo atentatuek eragin dute herrialde batzuk heriotza zigorraren luzamendua modu eraginkorrean bultzatzera. Adibide aipagarri bat Pakistan da, 2014ko abenduan Peshawarreko ikastetxeko sarraskiaren ondoren, exekuzioei buruzko sei urteko moratoria kendu zuenean, Taliban terroristek Armadako Eskola Publikoko 132 ikasle eta 9 langile erail zituztenean. Orduz geroztik, Pakistanek 400 kondenatu baino gehiago exekutatu ditu.\nAzkenik, 2017an bi herrialde nagusik, Turkiak eta Filipinak, heriotza zigorra berrezartzeko mugimenduak egin zituzten.\nAbolizioaren historia.\n724an Japonian, heriotza zigorra debekatu egin zen Sh\u014dmu enperadorearen erregealdian, baina abolizioak urte gutxi batzuk iraun zuen. 818an, Saga enperadoreak Shintoren eraginpean kendu zuen heriotza zigorra, eta 1156 arte iraun zuen. Txinan berriz, Xuanzong Tang enperadoreak debekatu egin zuen heriotza zigorra 747an, erbestearekin ordezkatuz. Hala ere, debekuak bakarrik 12 urte iraun zituen.\nIngalaterran, 1395ean idatzi zen Lollardoen Hamabi Ondorioen liburuan, oposizio adierazpen publikoa sartu zen. 1516an argitaratutako Sir Tomas Mororen \u201c\"Utopia\"\u201d liburuak, heriotza zigorraren onurak eztabaidatu zituen elkarrizketa baten eran, ondorio sendorik azaldu gabe. Moro bera traizioagatik exekutatu egin zuten 1535ean. Heriotza zigorraren aurkako oposizio berriena Cesare Beccariaren \"Delitu eta zigorrei buruz\" (\"Dei Delitti e Delle Pene\") 1764an argitaratutako liburu italiarretik zetorren, heriotza zigorraren aurkako jarrera berriagoa sortuz. Liburu honetan, Beccariak injustizia ez ezik, hutsaltasuna ere erakutsi nahi zuen ongizate sozialaren, torturaren eta heriotza zigorraren ikuspegitik. Liburuaren eraginez, Leopold II.a Habsburgoko duke handiak, Austriako ondorengo enperadoreak, heriotza zigorra abolitu egin zuen orduan independentea zen Toskanako Dukerri Handian, garai modernoko lehen abolizio iraunkorra. 1786an, de fakto exekuzioak blokeatu ondoren (azkena 1769an izan zen), Leopoldok heriotza zigorra deuseztatu egiten zuen zigor kodearen erreforma aldarrikatu zuen, eta ondoren bere lurraldean\u00a0 exekuziorako tresna guztiak suntsitzeko agindu. 2000. urtean, Toskanako eskualdeko agintariek urtero jai eguna izendatu zuten azaroaren 30a, gertaera gogoratzeko. Gaur egun, gertaera egun hori mundu osoko \u201cHiriak Bizitzarako Eguna\u201d elkarteko 300 hirik ospatzen dute.\nBestalde, Erresuma Batuan hilketagatik abolitu egin zen heriotza zigorra 1965ean (soilik traizioa, pirateria indarkeriarekin, errekuntzak erregetzaren ontzilekuetan, eta gerra garaiko delitu militarrak kapital delitu bezala utziz), bost urteko esperimentu bezala hasieran, eta 1969an behin betiko. Azken exekuzioa 1964. urtean gertatu zen. Eta 1998an, bake arau hauste guztiengatik deuseztatu zen.\nHerrialde askok abolitu egin dute heriotza zigorra, legez edo praktikan. Bigarren Mundu Gerraz geroztik, abolitzeko joera egon da, eta ehun eta bi herrialdek erabat indargabetu dute. Beste seik mantendu egin dute delitu berezientzako, eta hogeita hamabik praktikan kendu dute, gutxienez azken hamar urtetan\u00a0erabili ez dutelako.\nErabilera garaikidea.\nHerrialdeka.\nHerrialde gehienek, ia Lehen Mundu guztikoak barne, heriotza zigorra abolitu egin dute zuzenbidean edo praktikan. Salbuespen nabarmenak Estatu Batuak, Japonia, Hego Korea eta Taiwan dira. Halaber, heriotza zigorra Txina, India eta Estatu islamiko gehienetan ere betetzen da. Estatu Batuak dira heriotza zigorra oraindik erabiltzen duten mendebaldeko herrialde bakarrak.\nAmnistia Internazionalak eskainitako datuek diotenez, 2003. urtean 1.146 pertsona exekutatu zituzten 28 herrialdetan. Horietako % 84, lau herrialdetan eginak: Txinak 726, Iranek 108, Ameriketako Estatu Batuek 65, eta Vietnamek 64. 2014.urtean ordea, 2.466 pertsona izan ziren heriotza zigorrera kondenatuak, aurreko urtean baino %28 gehiago hain zuzen. 2015eko abenduaren amaieran Mongolian heriotza zigorra deuseztatu ondoren, 140 dira praktika hau bertan behera utzi duten herrialdeak.\nHerrialde atxikitzaile ia guztiak Asian, Afrikan eta Kariben daude. Europan herrialde atxikigile bakarra Bielorrusia da. Heriotza zigorra estatu txiro eta autoritarioetan praktikatzen zen bereziki, askotan heriotza zigorra zapalkuntza politikorako tresna bezala erabiliz. 1980ko hamarkadan zehar, Latinoamerikaren demokratizazioak herrialde abolizionisten kopurua handitu egin zuen.\nHandik gutxira Europan komunismoa erori zen. Demokrazia berreskuratu zuten herrialde askok Europar Batasunean sartzeko asmoa zuten. Bai EBk eta bai Europako Kontseiluak zorrotz eskatzen zuten estatu kideek heriotza zigorra ez praktikatzeko. Egungo Europako Kontseiluko estatu kide bateko azken exekuzioa 1997an gertatu zen Ukrainan. Halaber, Asiako industrializazio azkarrak areagotu egin du atxikipeneko herrialde garatuen kopurua. \nEstatu Batuak eta Japonia dira berriki exekuzioak gauzatu dituzten herrialde garatu bakarrak. AEBetako gobernu federalak, AEBetako armadak eta 31 estatuk heriotza zigorra indarrean dute, eta 1.400 exekuzio baino gehiago egin dituzte Estatu Batuetan 1976an heriotza zigorra berrezarri zutenetik. Japonian 112 preso daude heriotza zigorrarekin 2019ko abenduan. Azken exekuzioa Wei Wei Txinako ikasle ohiarena izan zen, 2003an japoniar familia bat hiltzeagatik ondoren, tartean zortzi eta hamaika urteko haurrak zeudela. \nEgungo iritzi publikoa.\nHeriotza zigorrari buruzko iritzi publikoa asko aldatzen da herrialdez herrialde eta delituen arabera. Pertsona gehienak exekuzioaren aurka dauden herrialdeen artean Norvegia dago adibidez, non % 25 bakarrik agertzen da alde. Frantses, finlandiar eta italiar gehienak ere heriotza zigorraren aurka daude. 2016ko Gallupen inkesta batek adierazten duenez, estatubatuarren %60k heriotza zigorrari eusten diote. Baina 2010ean % %64 ziren, 2006an %65, eta 2001ean %68.\nZigorraren babesa indartzen ari da Indian 2010eko hamarkadako bortxaketa kasu basatiengatik haserrea zela eta, nahiz eta benetako exekuzioak nahiko arraroak izan. Hilketa eragindako gaizkilearentzat, heriotza zigorraren aldeko ehunekoa Txinan oraindik altua bada ere, exekuzioak behera egin dute, 2002an 12.000 exekutatu ziren eta hamar urte geroago berriz, 3.000. Hegoafrikan gazteei galdeketa egin zitzaienean, heriotza zigorra bertan behera utzita zegoen, baina hegoafrikarren %76k onartu egin zuen heriotza zigorra berriro sartzea, bortxaketa eta hilketa gertakariak zirela eta. Mexikon berriz, 2017ko inkestaren arabera, gazte gehiagok onartzen dute zigorra zaharragoek baino. Bestalde, brasildarren %57k heriotza zigorra onartzen du, eta kondenatuen exekuzioaren alde dauden multzo handiena 25 eta 34 urte bitarteko adin tartekoa da, %61 alde hain zuzen.\nGaizkile gazteak.\nGazte delitugileen heriotza zigorra (18 urtetik beherako delitugileak beren delitu garaian, nahiz eta gazteen delitugilearen legezko edo onartutako definizioa jurisdikzio batetik bestera alda daitekeen) gero eta urriagoa da. Kontuan hartuz oraindik ez dagoela 18 urteko muga zenbait herrialdetan edo ez dela zuzenbidean argi zehaztu, 1990etik hona hamar herrialdek exekutatu dituzte beren krimenen garaian gaztetzat hartuak izan ziren delitugileak: Txinako Herri Errepublika (PRC), Bangladesh, Kongoko Errepublika Demokratikoa, Iran, Irak, Japonia, Nigeria, Pakistan, Saudi Arabia, Sudan, AEB eta Yemen.\nInoiz exekutatu duten haur txikienetako bat Perotine Masseyren semea izan zen 1556n. Ama heresiagatik exekutatu zuten Guernseyko martirietako bat zen. Umeak egun bat baino ez zuela Hellier Gosselin auzapezak erretzeko agindua eman zuen, inguruko apaizen aholkuekin, mutikotxoak erre egin behar zuela esanez, bere exekuzioan erditu zuen amaren orban morala heredatu zuelako.\n1642an hasi eta gaurdaino, britainiar estatubatuar kolonien artean 365 gazte delitugile exekutatu zituzten agintarien aginduz. Amerikako Estatu Batuetako Auzitegi Gorenak 16 urtetik beherako delituentzako zigorra 1988an ezabatu zuen ,eta 2005ean adingabe guztientzat.\n2005 eta 2008ko maiatzaren artean, Iranek, Pakistanek, Saudi Arabiak, Sudanek eta Yemenek milaka gazte exekutatu zituztela jakinarazi zn, Iranek emanaz kopuru handiena. 2013tik Hassan Rouhanik Iraneko presidente izan zen garaitik, gutxienez 3.602 heriotza zigor bete ziren, eta horien artean 34 delitugile gazte fusilatu zituzten.\nHaurren Eskubideei buruzko Nazio Batuen Konbentzioak, 37. artikuluaren arabera adingabeentzako heriotza zigorra debekatzen du, eta herrialde guztiek sinatu eta berretsi dute, Somalia eta Estatu Batuak izan ezik (AEBetako Gorenak praktika bertan behera uzten duten erabakia hartua zuen). Iran, hitzarmena berretsi arren, delitugile gazteen munduko borrero handiena izan zen. Halaber, 2013an nazioarteko eztabaidaren erdigunea bilakatu zen Rizana Nafeek 17 urteko Sri Lankako etxeko zerbitzaria exekutatu ondoren.\nBestalde, Japoniak ez ditu adingabe gaizkilerik exekutatu 1997ko abuztuaren ondoren, Norio Nagayama 1960ko hamarkadaren amaieran lau pertsona tirokatzeagatik kondenatua izan zen hiltzailea exekutatu zutenetik. Nagayamaren kasuak izen bereko Nagayama estandarrak sortu zituen, eta biktimen kopurua, basakeria eta delituen eragin soziala bezalako faktoreak hartzen dituzte kontuan. Halaber, Auzitegi Islamikoen Batasunak kontrolatutako Somaliako lurralde batzuetan, haurren fusilamenduak gertatzen ari direla frogatu izan da. Adibidez 2008ko urrian, Aisha Ibrahim Dhuhulow neska leporaino lurperatu zuten futbol zelai baten eta gero harrika hil, 1.000 pertsona baino gehiagoren aurrean.\nMetodoak.\nHauek dira munduan legez onartutako exekuzio metodoak,\nExekuzio publikoak.\nExekuzio publikoa \"herritar orok bere borondatez parte har dezakeen\" zigor kapital bat da. Gaur egun munduko estatu gehienak exekuzio publikoak desatsegintzat jotzen dituzte, eta herrialde gehienek legez kanpo utzi dute praktika. Nahiz eta historiaren zati handi batean exekuzioak jendaurrean burutu ziren, erakusteko \"bere jurisdikziopean zeudenen aurrean estatuaren boterea gaizkileak, etsaiak edo aurkari politikoak garaitzeko balio zuela\". Gainera, publikoari \"ikuskizun bikainaren\" lekuko izateko aukera ematen zitzaion.\nHistoriagile sozialek ohartarazi dute XX. mendetik aurrera AEBetan eta Europako mendebaldean heriotza oro har, gero eta babestuago egon dela jendearen begien bistatik, gero eta gehiago gertatzen dela ospitaleko ateen barnean. Era berean, exekuzioak espetxeko horma barrura mugatu dira. Azken exekuzio publiko formalak 1868an gertatu ziren Britainia Handian, 1936an AEBetan eta 1939an Frantzian.\nAmnistia Internazionalen arabera, 2012an \"Iran, Ipar Korea, Saudi Arabia eta Somalian egin ziren exekuzio publikoak\". Bestalde, Hamasek kontrolatutako Gazan, Sirian, Iraken, Afganistanen eta Yemenen estatuek eta estatuz kanpoko eragileek egindako exekuzio publikoen berri ere eman da. Bestalde, publiko bezala sailka daitezkeen exekuzioak Estatu Batuetako Florida eta Utah estatuetan ere egin ziren 1992an.\nDelitu kapitalak.\nHerrialde batzuetan heriotzarekin zigortzen diren beste delitu batzuk honako hauek dira:\n- Gizateriaren aurkako krimena\nGenozidioa bezalako gizateriaren aurkako delituak heriotzarekin zigortu ohi dituzte zigor kapitala mantentzen duten herrialdeetan. Delitu horiengatik heriotza zigorrak eman ziren 1946an Nurenbergeko epaiketetan eta 1948an Tokioko epaiketetan, baina gaur egungo Nazioarteko Zigor Auzitegiak ez du heriotza zigorra erabiltzen. Nazioarteko Zigor Auzitegiak jaso dezakeen gehienezko zigorra bizi osorako kartzela zigorra da.\n- Hilketa\nNahita egindako hilketa heriotzarekin zigortzen da heriotza-zigorra atxikitzen duten herrialde gehienetan. Baina oro har, soilik estatutuek edo aurrekari judizialek eskatzen duten faktoreak larriagotzen baldin badu.\n- Droga- trafikoa\nHerrialde askok heriotza zigorra ematen dute narkotrafikoagatik, droga trafikoagatik, droga edukitzeagatik eta horrekin lotutako delituengatik, batez ere Asian eta Afrikako zenbait herrialdetan. Droga delitugileak aldizka exekutatzen dituzten herrialdeen artean daude Txina, Indonesia, Saudi Arabia, Iran, Vietnam, Malaysia eta Singapur.\n- Beste arau-hauste batzuk\nHerrialde batzuetan heriotzarekin zigortzen diren beste delitu batzuk honako hauek dira:\n\u2022 Terrorismoa\n\u2022 Traizioa\n\u2022 Espioitza\n\u2022 Estatuaren aurkako delituak, hala nola gobernua botatzen saiatzea (heriotza zigorra duten herrialde gehienak)\n\u2022 Protesta politikoak (Saudi Arabia)\n\u2022 Bortxaketa (Txina, India, Pakistan, Bangladesh, Iran, Saudi Arabia, EAE, Qatar, Brunei, etab.)\n\u2022 Delitu ekonomikoak (Txina, Iran)\n\u2022 Pertsonen trafikoa (Txina)\n\u2022 Ustelkeria (Txina, Iran)\n\u2022 Bahiketa (Txina, Bangladesh, etab.)\n\u2022 Separatismoa (Txina)\n\u2022 Legez kanpoko sexu portaera (Saudi Arabia, Iran, EAE, Qatar, Brunei, Nigeria, etab.)\n\u2022 Hudud bezalako delitu erlijiosoak, hala nola apostasia (Saudi Arabia, Iran, Sudan, etab.)\n\u2022 Blasfemia (Saudi Arabia, Iran, Pakistan, Nigeria)\n\u2022 Alkohola edatea (Iran)\n\u2022 Sorginkeria (Saudi Arabia)\n\u2022 Lapurreta larria (Aljeria, Saudi Arabia, Iran, Kenya, Zambia, Ghana, Etiopia, etab.)\nEztabaida eta debatea.\nZigor hilgarria eztabaidagarria da. Heriotza zigorraren aurkakoek gizagabetzat dute, eta atzera ezintasunagatik kritikatzen dute. Halaber, defendatzen dute zigor honek ez duela disuasio efekturik, gutxiengoak eta txiroak diskriminatzen dituela, eta \"indarkeriaren kultura\" bultzatzen duela. Mundu osoan erakunde asko daude, hala nola Amnistia Internazionala, eta herrialde batzuetan Amerikako Askatasun Zibilen Sindikatua (ACLU) bezalakoak, heriotza zigorra deuseztatzea oinarrizko helburu gisa dutenak.\nHeriotza zigorraren aldeko abokatuek argudiatzen dute krimena gaitzesten duela, tresna ona dela polizientzat eta auzi jartzaileentzat, kondenatutako gaizkileek berriro ofentsa ez dezaten. Eta justizia bermatzen duela homizidioa bezalako delituengatik. Delitu ez hilgarrientzat heriotza zigorra ezartzea, askoz ere eztabaidagarriagoa izan ohi da, eta abolitu egiten da hori gordetzen duten herrialde askotan.\nOrdainketa.\nHeriotza zigorraren aldekoek argudiatzen dute moralki justifikatuta dagoela hilketa egon denean aplikatzen denean, batez ere poliziak erailtzeagatik, haurren hilketengatik, torturengatik egindako hilketengatik, hilketa anitzengatik eta terrorismoarekin, sarraskiekin eta genozidioarekin loturiko elementuekin. Argudio hau Robert Blecker New Yorkeko Zuzenbide Fakultateko irakasleak defendatzen du,\u00a0esanaz zigorrak mingarria izan behar duela delituaren arabera. Hemezortzigarren mendeko Immanuel Kant filosofoak jarrera muturrekoagoa defendatu zuen, eta beretzat arabera hiltzaile orok hiltzea merezi baitu, bizitza galtzea, bizirik irauteko aukera ematen dien edozein zigorrarekin berdingabea delako, biziarteko kartzela barne.\nAbolizionista batzuk defendatzen dute ordaina mendekua dela, eta ondorioz onartezina. Beste batzuk berriz, ordainak justizia penalaren elementu bezala onartzen dituzten bitartean, baldintzapeko askatasunik gabeko bizitza nahiko ordezko dela diote. Era berean, argudiatzen da hilketa beste heriotza batekin zigortzea nahiko berezia dela, ekintza bortitz batengatik indarkeriazko delituak ez direlako zigortzen antzeko ekintza baten menpe jarriz egilea (adibidez, bortxatzaileak normalean ez dute gorputz zigorrik jasotzen orokorrean, nahiz eta Singapur bezalako estatu batzuetan horrela izan).\nGiza eskubideak.\nAbolizionistek uste dute heriotza zigorra dela giza eskubideen urraketarik larriena, bizitzeko eskubidea delako garrantzitsuena, eta heriotza zigorrak beharrik gabe urratzeaz gain kondenatuei tortura psikologikoa eragiten dielako. Giza eskubideen aldeko ekintzaileek heriotza zigorraren aurka egiten dute, \"zigor krudel, anker eta laidogarria\" deituz. Amnistia Internazionalak \"Giza Eskubideen azken ukazio itzulezina\" dela uste du. Albert Camusek 1956an \u201c\"Gillotina, erresistentzia, matxinada eta heriotzaren inguruko hausnarketak\"\u201d izeneko liburuan honakoa idatzi zuen:\n\u201c\"Exekuzioa ez da soilik heriotza. Kontzentrazio esparrua espetxetik bezain desberdina da bizitzaz gabetzea. [...] Baliokidetasun bat egon dadin, heriotza zigorrak zigortu beharko luke hiltzaileak biktimari heriotza izugarria eragingo zion egunaz hilabete batzuk lehenago ohartaraziko bazion. Halako munstro bat ez da bizitza pribatuan aurkitzen.\"\u201d\nEskubide naturalen doktrina klasikoan, adibidez Locke-k eta Blackstone-k azaldutakoan, bizitzeko eskubidea gal daitekeen ideia garrantzitsua da, beste eskubide gehienei bidezko prozesua eman dakiekeelako, hala nola jabetza eskubidea eta askatasun eskubidea, benetako epaia aurreikusita. John Stuart Millek Parlamentuan 1868an hilketagatiko zigor kapitala indargabetzeko zuzenketaren aurka emandako hitzaldian azaldu zuen bezala:\n\u201c\"Imajina dezakegu norbaitek nola irakatsi diezaiokegun jendeari sufrimendua ez eragiteko guk geuk eragiten? Baina horri erantzun beharko nioke, guk guztiok erantzungo beharko genioke, sufrimendua eragoztea saihestea posible ez ezik, zigor justiziaren xedea bera ere posible dela. Gaizkile bati isuna jartzea bere ondasunekiko begirune falta da, edo espetxeratzea bere askatasun pertsonalaren errespetu falta da? Zentzu berean arrazoigabea da pentsatzea beste pertsona baten bizitza kendu duenari, bere bizitza kentzea begirune falta dela bizitzarekiko. Aitzitik, nabarmen erakusten dugu guk diogun begirunea, arau bat hartzerakoan beste baten eskubide hori urratzen duenak beretzat ere galdu egiten duela, eta egin dezakeen beste deliturik ez badute bizitzeko eskubidea kentzen, honek bai izango duela\".\u201d\nMinik gabeko exekuzioa.\nMundu osoko joerak aspalditik izan dira exekuzio pribatuetara eta hain mingarriak ez direnetara joatea. Horregatik garatu zuen Frantziak gillotina XVIII. mendearen azken urteetan, eta Britainia Handiak debekatu egin zuen urkatzea edo gorputza zatitzea XIX. mendearen hasieran. Mozaffar ad-Din Shah Qajar Persiako Shahk (1896-1907), eztarria moztu eta pistola batekin hurbiletik tirokatzea alternatiba azkar eta nahiko minik gabekoa zela zioen, garai hartan erabiltzen ziren exekuzio metodo torturatsuagoen aurrean. Bestalde, Estatu Batuetan garai baten elektrokuzioa eta gasak arnastea urkatzea baino aukera gizatiarrago bezala sartu ziren, baina denak injekzio hilgarriak gainditu zituzten. Hala ere, oraindik herrialde gutxi batzuk zintzilikatzeko metodo geldoak, burua moztea eta harrikatzeak erabiltzen dituzte.\n1977 eta 2001 artean Estatu Batuetan egindako exekuzioen azterketak adierazi zuen gutxienez 749 exekuziotik 34k, hau da,%4,5ek, \"aurreikusi gabeko arazoak edo atzerapenak izan zituztela, presoen alferrikako agonia eraginez borreroen gaitasun ezagatik\". \"Exekuzio oker\" horien tasa egonkorra izan da ikerketaren denboran.\nThe Lancet aldizkarian 2005ean argitaratutako ikerketa berezi batek zioen, injekzio hilgarrien kasuen %43tan hipnotikoen odol maila ez zela nahikoa izan inkontzientzia bermatzeko. Hala ere, Estatu Batuetako Auzitegi Gorenak 2008an eta 2015ean erabaki zuen injekzio hilgarria ez zela zigor krudel eta ezohikoa. Bestalde, Bucklew vs. Precythen kasuko gehiengoaren epaiak are gehiago baieztatu zuen printzipio hori, eta adierazi zuen zigor krudel eta ezohikoa debekatzeak nahitaez debekatzen zituela mina eta degradazioa.\nExekuzio okerra eta boluntarioak.\nHeriotza zigorra Erresuma Batuan ezabatu egin zen neurri batean, Timothy Evansen kasuagatik. 1950ean exekutatu zuten, John Christie bere ugazabak egindako bi hilketengatik gaizki kondenatu ondoren. Kasua ezinbestekotzat jo zen oposizioa indartzeko, eta 1957an zigorraren irismena mugatu zen, 1965ean erabat ezabatzeko.\nMaiz argudiatzen da heriotza zigorrak justiziaren okertzea dakarrela, pertsona errugabeen exekuzio bidegabearen bidez. Jende asko errugabe deklaratua izan da, zigorra gauzatu ondoren. Batzuk baieztatu dute gutxienez 39 exekuzio burutu direla 1992tik 2004ra, errugabetasun froga garbiekin edo erruduntasunari buruzko zalantza larrien aurrean. Eskuratu berri diren DNA frogek AEBetan epe berean, 15 heriotza zigorretik gorako presoen exekuzioa eragotzi zuten, baina DNA frogak soilik kasu batzuetan daude eskuragarri. Heriotza Zigorra Abolitzeko Koalizio Nazionalak aldarrikatu du 1976 eta 2015 artean Estatu Batuetan 1.414 preso exekutatu zituztela, eta heriotza zigorrera kondenatutako 156 sententzia baliogabetu zirela. Horrek adierazten du hamar heriotza zigorretako presoetatik bat baino gehiago, gaizki kondenatua izan zela. Ezin da ebaluatu zenbat izan diren gaizki exekutatuak, epaitegiek orokorrean ez baitute hildako akusatu baten errugabetasuna ikertzen, eta defentsako abokatuek beren bizitza oraindik salba dezaketen bezeroengan bideratu ohi dutelako. Hala ere, errugabetasun froga sendoak daude kasu askotan.\nBese alde batetik boluntarioak daude. Preso batzuk borondatez saiatu dira heriotza zigorra bizkortzen, askotan helegite guztiei uko eginez. Estatu Batuetan, heriotz zigorraren boluntarioak zigor horretara kondenatutako presoen % 11 dira, eta sarritan saihestu egiten dituzte delitu\u00a0 txarrenentzat heriotza zigorra izendatzeko diseinatutako prozedura legalak. Boluntarioen exekuzioaren aurkakoek, buruko gaixotasunen prebalentzia aipatu zuten, bere buruaz beste egiten zutenekin alderatuz. Exekuzioko boluntarioek lege erreforman arreta eta ahalegin askoz gutxiago jaso dituzte, exekuzioaren ondoren salbuetsiak izan direnek baino. \nArraza, etnia eta klase sozialaren alborapena.\nHeriotza zigorraren aurkakoek diote zigor hori maizago erabiltzen dela arraza eta etnia gutxiengoetako eta jatorri sozioekonomiko baxuagoko egileen aurka, jatorri pribilegiatua duten gaizkileen aurka baino; eta biktimaren aurrekariek ere eragina dutela emaitzetan. Ikertzaileek frogatu dute amerikar zuriek heriotza zigorra babesten dutela afro-amerikarrei aplikatzen zaien gehienetan. Eta baita, beltz itxurako edo larruazal iluneko akusatu estereotipoak heriotza zigorrera kondenatzeko aukera gehiago dituztela, kasuaren biktima zuri bat baldin bada.\nBestalde, 2019an Alabaman, Domineque Ray izeneko heriotzara zigortutako preso bati bere imama ukatu zioten exekuzio gelan, eta kristau kapilau bat baino ez zioten eskaini. Salaketa aurkeztu ondoren, apelazio auzitegi federal batek 5-4 erabaki zuen Rayren eskaeraren aurka. Gehiengoak eskaeraren \"azken orduko\" izaera aipatu zuen, eta desadostasunak adierazi zutenek tratamendua konfesionaltasunaren neutraltasun printzipioaren aurka zihoala azaldu zuten. Halaber, 2019ko uztailean bi gizon xiita, Ali Hakim al-Arab 25 urtekoa eta Ahmad al-Malali 24koa, Bahrainen exekutatu egin zituzten, Nazio Batuen Erakundearen eta eskubideen aldeko taldeen protestak gorabehera. Amnistia Internazionalak adierazi zuenez, torturaren bidez lortutako \"terrorismo delituak\" aitortu ondoren egin zituzten exekuzioak.\nNazioarteko ikuspegiak.\nNazio Batuek 2007ko Batzar Nagusiaren 62. saioan ebazpen bat aurkeztu zuten, debeku unibertsala eskatzeko. Giza eskubideen inguruko gaiak jorratzen dituen Batzarreko hirugarren batzordeak, ebazpen proiektua onartu zuen 99 baiezko botoekin, 52 ezezkoekin, eta 33 abstentzioekin. 2008an ere, eskualde guztietako estatuen gehiengo zabalarekin NBEren Batzar Nagusian onartu egin zuen bigarren ebazpena, heriotza zigorra erabiltzeko luzamendua eskatzeko. Guztira 105 herrialdek bozkatu zuten ebazpen proiektuaren alde, 48k aurka eta 31 abstenitu egin ziren.\nEskualde mailako zenbait hitzarmenek heriotza zigorra debekatzen dute, batez ere Giza Eskubideen Europako Hitzarmenaren Seigarren eta Hamahirugarren Protokoloak, hots, bake garaian ezabatzea eta inguruabar guztietan indargabetzea. Gauza bera esaten da Amerikako Konbentzioko Giza Eskubideen Bigarren Protokoloan ere, baina Amerikako herrialde guztiek ez dute berretsi, aipagarrienak Kanadak eta Estatu Batuak izanik. Nazioarteko itun operatibo garrantzitsuenek ez dute debekurik eskatzen delitu larrien kasuetarako, adibidez Eskubide Zibil eta Politikoen Nazioarteko Itunak. Horrek, beste hainbat itunekin batera, hautazko protokoloa du zigorra eskatu, debekatu eta abolizio zabalagoa sustatzen duena.\nNazioarteko beste tresna abolizionista batzuk ere badaude, hala nola, 81 partaide dituen Eskubide Zibil eta Politikoen Nazioarteko Itunaren Aukerako Bigarren Protokoloa, eta heriotza zigorra indargabetzeko Giza Eskubideei buruzko Hitzarmenaren Amerikar Protokoloa, hamairu estatuk berretsia.\nSahara azpiko Afrikako herrialdeen artean, duela gutxi heriotza zigorra ezabatu dute Burundik 2009an eta Gabon 2010ean. Bestalde, 2012an Benin heriotza zigorra erabiltzea debekatzen duen Eskubide Zibil eta Politikoen Nazioarteko Itunaren (ICCPR) Aukerako Bigarren Protokoloaren parte bihurtu zen. \nGobernuz kanpoko erakundeen (GKE) artean, Amnistia Internazionalak eta Giza Eskubideen Behatokiak heriotza zigorren aurka daudela nabarmendu dute. Bestalde, beste hainbat GKE batzuek, sindikatuek, udalek eta abokatuen elkarteek \"Heriotza Zigorraren Aurkako Munduko Koalizioa\" sortu zuten 2002an.\nErlijio ikuspegitik, munduko fede nagusiek ikuspegi desberdinak dituzte delituen aurrean. Adibide gisa, kristau komunitaterik handienak, katolizismoak, heriotza zigorraren aurka jartzen da kasu guztietan. Baina bai Baha'ik eta bai Islamaren fedeak, zigor kapitala onartzen dute. Munduko fede nagusiek ikuspegi desberdinak dituzte delituen aurrean.\nEstatu espainiarra.\nBi dira espainiar estatuko heriotza-zigorraren berezitasunak: Inkisizioa, batez ere Erdi Aroan hedatu zena, eta XX. mendeko Francoren diktadura.\nInkisizioa.\nInkisizio edo Inkisizio Santua hitzak heresia ezabatzen ziharduten zenbait erakunderi egiten die erreferentzia, gehienbat Eliza Katolikoaren baitan. Europako Erdi Aroko heresia askotan heriotza zigorrarekin zigortzen zen, eta zigor horretatik eratortzen dira gainerako guztiak. \nErdi Aroko Inkisizioa 1184an sortu zen Languedoc inguruan (Frantzia hegoaldean), eta 1249an Aragoiko erresuman ere ezarri zen. Aro Modernoa n, Aragoi eta Gaztelaren arteko batasunarekin, \"Inkisizio espainiarra\" (1478-1834) izenarekin hedatu zen. Ondoren, espainiar monarkiaren babespean honen ekintza eremua Amerikan \u00a0konkistatutako lurraldeetara hedatu zen (1536-1821). Eta epaitzeko akusazioetan, biktimak pertsonak ziren orokorrean, baina baita animaliak ere. Sorginkeriaz, homosexualitateaz, 'sodomiaz', biraoka aritzeagatik, bestialismoa praktikatzeagatik, isilpean juduen praktikak egiteagatik, eta bereziki heresiagatik (eliza katolikoak ezarritako dogma batzuk ukatzen zituzten kristauak) akusatzen zituzten .\nHeresia, erregearen aurkako \"lese maiestate\" delituarekin parekatua zen, kasu honetan Jainkoaren aurka egina. Eta beraz, lese maiestate bezala, heriotzarekin zigortua zegoen. Inkisizioak, fede-autoan kondenatua zegoen pertsona, erregearen justiziaren esku uzten zuen, epaia eman eta aplikatu zezan erruduna sutan erreta. Bizirik erretzen zituzten \"damutu gabekoak\" zirenean, eta hilda, aldez aurretik garrotearen bidez ito ondoren \"damutuak\" zirenak, hau da, beren errua aitortu eta damua erakutsi zuten heresian berriro eroritakoak.\nEspainiako Inkisizioak auzipetu eta exekutatutakoen kopuruaren lehen zenbatespen kuantitatiboak Juan Antonio Llorentek eskaini zituen. Inkisizioaren idazkari nagusia izan zen 1789tik 1801era, eta \"Inkisizioaren historia kritikoa\" liburua argitaratu zuen 1822an Parisen. Llorenteren arabera, Inkisizioak 341.021 pertsona auzipetu zituen historian zehar, eta horietatik % 10 baino zertxobait gutxiago (31.912) exekutatu zituen.\nFrancoren diktadura.\nHeriotza zigorra 1932ra arte erabili zen Espainian, Bigarren Errepublikan egindako Zigor Kodearen erreforma baten ondorioz indargabetu zen arte. 1934ko urrian berrezarri zuten, terrorismo eta bandolerismo delituetarako. Eta 1936-1939ko gerra zibilean, Francok zigor kodera itzuli zuen 1938an, bere abolizioa estatu baten funtzionamendu egokiarekin bateragarria ez zela argudiatuz.\nMoreno Gomez historiagileak gupidarik gabeko errepresioak eragindako gerraosteko gain-hilkortasunaren azterketa sakona egin du. Besteak beste, 40.000 fusilamendu inguru egin zituen Francok, gerran bertan egindakoak kontuan hartu gabe. Autore batzuk kopuru hori 50.000raino igotzen dute. \nPaco Etxeberria antropologo forentsearen arabera, baliteke 150.000 pertsona hil izana guztira, atzegoardiaren, krimenetan, desagertuen eta abarren artean, eta kontutan hartuta baita bonbardaketetan hildako herritar zibilak edo espetxeetan hildakoak ere. Azken 20 urteetan 700 hobi komunetatik 9.000 gorpu baino gehiago berreskuratu dituzte. Eta 20.000 inguru berreskuratzeke daudela kalkulatu du. Gaur egun, aurkitzen ez dituzten hobi gehiago daude aurkitutakoak baino, 80 urte igaro direlako.\nClaude Cheysson Frantziako Atzerri ministro ohia iparraldeko kontzentrazio esparru baten egon zen atxilotuta 1940an, ofizial gazte bezala. Francoren Espainia ez zuen inoiz bisitatu, ia egunero kontzentrazio esparruan exekutatu zituztenei omenaldi isila eginez. Ziur asko fusilatuak Gerra Kontseiluetan epaituko zituzten, baina fartsa hutsak ziren. Fusilamenduak gerra zibilaren hasieratik izan ziren, berrogeiko hamarkadan jarraitu zuten, eta hirurogeiko hamarkadetan ere jarraitu zuten.\nAzken aldiko exekuzioen artean, 1974ko Salvador Puig Antichena Bartzelonan eta Heinz Chezenena Tarragonan daude, biak garrotez. Eta azkenak, 1975eko irailaren 27ko exekutatuak dira, Jon Paredes \u201cTxiki\u201d eta Anjel Otaegi ETAko militanteak, eta Jose Luis Sanchez Bravo, Ramon Garcia Sanz eta Humberto Baena FRAPeko kideak, bostak fusilatuak. Exekuzio hauek nazioarteko erreakzio handia eragin zuten. Protestak Europa osora zabaldu ziren, eta beste askoren artean Vatikanoak ere barkaberatasuna eskatu zion Francori, eskaera guztiak entzungor egin zituela.\n1978ko konstituzioak heriotza zigorra indargabetu egin zuen, eta 1995ean Amnistia Internazionalaren kanpaina luze baten ondoren, alderdi politiko guztien azken akordioarekin, legeria militarrean ere heriotza zigorra indargabetua izan zen."}
{"id": "41341", "revid": "300147", "url": "https://eu.wikipedia.org/wiki?curid=41341", "title": "Heriotza zigorra", "text": ""}
{"id": "41342", "revid": "300149", "url": "https://eu.wikipedia.org/wiki?curid=41342", "title": "Heriotz-zigorra", "text": ""}
{"id": "41344", "revid": "499", "url": "https://eu.wikipedia.org/wiki?curid=41344", "title": "Jean Etxepare gaztea", "text": ""}
{"id": "41346", "revid": "336", "url": "https://eu.wikipedia.org/wiki?curid=41346", "title": "Moodle", "text": "Moodle ikaskuntza eta irakaskuntza kudeatzeko sistema librea da (bestela ere \"Ikasteko Ingurune Birtuala\" deitu izan da), \"virtual learning enviroment\" edo \"learning management system\" (LMS) ingelesez. Online moldeko ikastaroak sortzeko programa-multzoa da.\nArkitekturari dagokionez, web aplikazioa da eta PHP dabilen edozein ordenagailutan funtzionatzen du. Hainbat datu-base mota onartzen ditu, besteak beste PostgreSQL, MySQL eta MariaDB.\nMoodle Martin Dougiamas australiarrak sortu zuen 2001ean. Harrez geroztik ikaragarrizko arrakasta eta zabalkundea izan du mundu osoko hezkuntza-erakundeen artean. 2020ko azaroan Moodle-ren gune ofizialean erregistratutako guneek guztira 245.000.000tik gora erabiltzaile dituzte, 120 hizkuntza baino gehiagotara itzulita dago (euskarara ere bai), mundu osoko 249 herrialdetan ari dira erabiltzen, 190.000 gune baino gehiagotan.\nMoodle Modular Object-Oriented Dynamic Learning Environment delakoaren laburdura da (Objektuetara Bideratutako Ikas-Ingurune Dinamikoa eta Modularra).\nMoodle GNU lizentziapean banatzen da.\nMoodle-ren ezaugarri orokorrak.\nMoodle-ek pedagogia konstruktibo soziala bultzatzen du. Bere arkitektura eta aplikazioengatik online klaseentzako egokia da, baina baita ere klasean irakasleak irakatsitakoa hobetzeko eta sakontzeko. Nabigatzaileak duen interfazea erabiltzeko erraza da.\nInstalazioa ere erraza da, PHP plataforma eta datu base batera sarrera bakarrik eskatzen baitu. Lehen aipatu den bezala, datu baseen zerbitzari ezberdinak erabiltzeko aukera ere eskaintzen du.\nGainera, plataforma guztian zehar segurtasuna oso kontrolatua dago. Inkesta guztiak kontrolatzen dira, cookieak zifratzen dira\u2026 testuak sartzeko leku gehienek HTML editorea erabiltzen dute, bertan idaztea erraza bihurtzen duena.\nHorrez gain, Moodle-ren ezaugarri nagusienetako bat modularitatea da, hau da, plataforman sortzen diren ikastaro guztietan hainbat elementu gaineratu, ezabatu, aldatu edo egokitu ahal dira, beti ere tutoreak dituen beharren arabera.\nMoodle plataformara kargatzen diren edukiak gonbita daukaten erabiltzaileek bakarrik ikusiko dituzte kudeatzaileek horrela erabakiz gero. Kudeatzaileek nahi badute, edukiak nahi duten lizentziarekin online eskaini ahal dituzte, modu publikoan.\nModuluak.\nHiru modulu-mota nagusi ditu:\nIzenaren jatorria.\nMoodle hitza hasieran Modular Object-Oriented Dynamic Learning Enviroment (Modulu bidezko ikasketa-eremu dinamikoa) akronimoa zen, irakasle eta programatzaileentzat zentzua duena, baina Moodle hitzak erabilpen urriko \"moodle\" aditz anglosaxoniarrari ere erreferentzia egiten dio.\nEspezifikazio Teknikoak.\nArkitekturari dagokionez, Unix, Linux, FreeBSD, Windows, Mac OS X, Android, Net Ware sistema eragileetan eta PHPa erabiltzen duten beste sistemetan inongo aldaketarik gabe erabili daiteke. Moodle-ren azken bertsioa (4.0) 2021an argitaratu zen eta PHPren 7.3.0 bertsiotik 7.4.x bertsiora arte onartzen ditu.\nDatuak SQL motako datu base batean gordetzen dira: 1.7 bertsiotik aurrerakoak (2006ko azaroan argitaratutakoa) datu baseen abstrakzioaz baliatzen dira, honela instalatzaileek datu baseen zerbitzari ezberdinak aukeratu ditzakete. Gaur egungo Moodle-ren azken bertsioak PostgreSQL, MySQL, MariaDB, Microsoft SQL Server eta Oracle datu-baseak onartzen ditu.\nMoodle-ren instalazioa.\nHonen instalazioa ez da beste LMSen oso bestelakoa. Instalazioa egin nahi den modua kontuan hartu behar da: modu integratuan egin nahi bada (web-aplikazioen zerbitzaria eta datu basea zerbitzari fisiko bakar batean) edota modu sailkatuan egin nahi den (web-aplikazioen zerbitzaria eta datu basea zerbitzari fisiko desberdinetan). Instalazio handietarako bigarren aukera da gomendagarriena, baina instalazio txiki bat prestatu edo LMS honi buruz ikasi egin nahi baduzu, erabili lehenengo aukera.\nLehenengo aukera XAMPP bidez eta PHPk, MySQLk eta Apachek osatutako paketearen bidez egin daiteke, instalatzeko beharrezkoak direnak. Pakete hau bai Linuxen eta bai Windowsen erabili daiteke. Hau instalatu ondoren, Moodle paketea zabaltzea eta instalatzea besterik ez da geratzen.\nMoodle-ren lokalizazioa.\nSoftware libreko programa gehienekin bezala Moodle-n ere itzultzea posiblea da. Moodle-k hainbat hizkuntzatako lokalizazioa egiteko AMOS izeneko tresna bat erabiltzen du, eta bertatik edozeinek egin ditzake proposamenak: AMOS.\nZure Moodle-an AMOS plataformako edozein hizkuntza-pakete automatikoki jaitsi eta instalatu daiteke (Gunearen kudeaketa &gt; Hizkuntza &gt; Hizkuntza-paketeak), eta Moodle-ko 2.8 bertsiotik aurrera hizkuntza-paketeen eguneraketak automatikoki aplikatzen dira. Bestela badago ere hizkuntza-paketeak eskuz helbide honetatik jaisteko aukera: https://download.moodle.org/langpack/.\nSoilik zure Moodle-an instalatutako hizkuntza-paketeren bat aldatu nahi izanez gero, Moodle bertatik badago hori egitea (Gunearen kudeaketa &gt; Hizkuntza &gt; Hizkuntzen pertsonalizazioa).\nEuskarazko lokalizazioa.\nMoodle euskaraz ere egon dadin, lanean gogoz ibili da boluntario talde bat. Urteetan zehar lortu dute bertsio berriak atera bezain pronto hizkuntza paketeak euskaraz % 100 egotea.\nTestuingurua.\nJatorria.\nMoodle-ren sortzailea Martin Dougiamas izan zen, Australiako Curtin Unibertsitateko administratzailea eta Konputagailuen Zientzietan graduatua. Hark egindako ikerketa batean software librearen erabilera irakaskuntzaren eta ikasketaren epistemologia sozial baten oinarri bezala aztertu zuen. Haren ikerketak Moodle-ren diseinuan eragin handia izan zuen, beste irakaskuntzako plataformetan ahaztuta zeuden alderdi pedagogikoak erabiliz.\nIkuspuntu pedagogikoa.\nMoodleek planteatzen duena hezkuntza konstruktibo sozial bat da, eta bertan ikasleek ere hezkuntzako esperientzian ekarpen garrantzitsuak egin ditzaketela azpimarratzen da. Moodleren ezaugarriek hau erakusten dute: ikasleek datu baseetan komentatu dezakete, foroan galdetu eta erantzun dezakete, glosarioan terminoak gehitu ditzakete, tailerretan elkarlanean aritu eta autoebaluatu eta koebaluatu dezakete edo wiki batean elkarrekin lan egin dezakete.\nMoodle-ren malgutasunari esker irakaskuntza metodo asko erabili daitezke. Material oso espezifikoa edo orokorra sortzeko erabili daiteke edota ebaluatzeko erabili daiteke. Konstruktibismoa emaitzetan oinarritutako irakaskuntzaren kontrako zerbait bezala ikus daiteke, prozesuak balioetsiz.\nKalifikazioei baino garrantzi handiagoa ematen dio ebaluazioari. Moodleren malgutasunari esker, online klasera bideratutako giro batera ere norabidetu daiteke ikaslea erdian jarrita.\nEta irakaslearen rola, erronkak aurkeztu, arazo-egoerak aurkeztu eta gero, ikasleei protagonismo osoa eman eta laguntzaile, bideratzaile, erraztaile izatea da.\nIkasleak irakasleak sortutako egoeretan bere ikaskuntza prozesuen protagonistak izan behar dute, eta euren konpetentziak, irakasleak proposatutako atazak, egin beharrekoak, eginez, eraikiz, garatu behar dituzte. Bitartean, ikasleak bere konpetentziak garatzen dituen bitartean, eta bere ikaskuntza prozesuaren eraikina eraikitzen protagonismo osoa duen bitartean, irakasleek ikaskuntza prozesu horietan aldamio egiturak sortuko dituzte eta laguntzaile, bideratzaile, erraztaile rola hartuko dute. Prozesuak ebaluatuko dira, ez azken emaitzak bakarrik, eta akatsak ikasteko aukeratzat hartuko dira.\nErabiltzaileen administrazioa.\nEzaugarri orokorrak honakoak dira:\nPertsona bakoitzak soilik kontu bat behar du zerbitzari osoan zehar ibiltzeko. Kontu bakoitzak hainbat sarbide izan ditzake. Administrari kontu batekin ikastaroen sorrera eta irakasleak kontrola daitezke, ikastaro edo mintegi bakoitzari erabiltzaileak esleituz.\nErabiltzaile bakoitzak bere ordutegi-zonaldea zein den adieraz dezake, eta Moodlen jarritako data guztiak ordutegi horretara moldatuko dira. Gainera, hizkuntza askoren artean ere aukeratu daiteke.\nIkastaroen administrazioa.\nIrakasleak ikastaroaren aukera guztiak kontrola ditzake. Formatu desberdinak aukeratu daitezke kurtsoarentzat: astez astekoa, gaien araberakoa\u2026\nOrokorrean Moodle-ek malgutasun handiko hainbat aktibitate eskaintzen ditu: foroak, blogak, inkestak, materialak, kontsultak, galdeketak eta zereginak. Orri nagusian erabiltzailea azkenekoz sartu zenetik gertatu diren aldaketak adierazi daitezke.\nNota guztiak, bai foroenak, egunerokoenak, inkestenak, galdeketenak\u2026 orri bakar batean ikusi daitezke eta kalkulu orriko formatuan deskargatu. Gainera, ikasle bakoitzaren aktibitatearen txostenak eskuratu daitezke, grafikoekin eta modulu bakoitzean sartu dena adieraziz (azkenekoz noiz sartu zen, zenbat aldiz irakurri duen), baina baita ere ikasle bakoitzak zenbat parte hartu duen.\nForoetara bidalitako mezuak posta elektronikoz bidali daitezke, baita ere irakasleen iruzkinak\u2026 dena HTML formatuan edo testu arrunt bat bezala.\nMoodle-ren modulu garrantzitsuenak.\nMoodlek hainbat tresna ditu. Moduluetan sailkatuta:\nForoa modulua.\nHainbat foro mota daude: irakasleentzat soilik, ikastaroaren berriak eta denentzat irekitako foroak.\nBloga modulua.\nArlo honen bitartez irakasleak eta ikasleak informazio pribatua elkarbanatu dezakete."}
{"id": "41351", "revid": "105290", "url": "https://eu.wikipedia.org/wiki?curid=41351", "title": "IEEE 802", "text": "IEEE-ren 802 sare lokalentzako estandarrak definitzeko batzordea eratu da. Sare lokal desberdinentzako azpibatzorde batzuk antolatu ziren, ondorengo moduan:"}
{"id": "41352", "revid": "6327", "url": "https://eu.wikipedia.org/wiki?curid=41352", "title": "BAB Kantonamendua", "text": ""}
{"id": "41353", "revid": "237", "url": "https://eu.wikipedia.org/wiki?curid=41353", "title": "Eskualduna", "text": ""}
{"id": "41355", "revid": "62526", "url": "https://eu.wikipedia.org/wiki?curid=41355", "title": "Akershus", "text": "Akershus Norvegiako konderri bat da. 4.918\u00a0km2 ditu eta 494.218 biztanle. Hedmark, Oppland, Buskerud, Oslo eta Ostfold konderriekin eta Suediarekin mugak ditu."}
{"id": "41361", "revid": "6327", "url": "https://eu.wikipedia.org/wiki?curid=41361", "title": "BAB", "text": ""}
{"id": "41362", "revid": "237", "url": "https://eu.wikipedia.org/wiki?curid=41362", "title": "Hokusai", "text": ""}
{"id": "41363", "revid": "336", "url": "https://eu.wikipedia.org/wiki?curid=41363", "title": "Katsushika Hokusai", "text": "Katsushika Hokusai (\u845b\u98fe\u5317\u658e), Hokusai (\u5317\u658e) izenaz ezaguna (Edo, gaur egungo Tokio, 1760ko urriaren 31 - Tokio, 1849ko maiatzaren 10a), margolari, marrazkilari eta grabatzaile japoniarra izan zen. 1814. urtean, \"Manga\" asmatu zuen. \"Ukiyo-e\" pintura estiloko maisua da. Bere obra hainbat izenez sinatu ondoren (Shunro, Sori, Kako, Taito, Gakyonjin, Iitsu eta Manji), 1797tik aurrera Hokusai izena erabili zuen soilik. Ospetsuak dira haren \"Fuji mendiko hogeita hamasei ikuspegi\" (\u5bcc\u5dbd\u4e09\u5341\u516d\u666f, Fugaku Sanj\u016broku-kei), 1830-1833 aldera eta \"Fuji mendiko ehun ikuspegi\" (\u5bcc\u5dbd\u767e\u666f, Fugaku Hyaku-kei), 1834-1835, Fuji mendiarekiko Hokusairen obsesioaren adierazle. Azken obra horretako parte dira, besteak beste, \"Kanagawako olatu handia\" (\u795e\u5948\u5ddd\u6c96\u6d6a\u88cf, Kanagawa Oki Nami Ura) eta \"Fuji mendia ostarte-egunetan\" edo \"Fuji gorria\" (\u51f1\u98a8\u5feb\u6674, Gai Kaze Kaisei), Hokusairen fama Japoniatik kanpo hedatu zuten inprimaketak.\n\"Hokusai Manga\" (\u5317\u658e\u307e\u3093\u304c, 1814-1849 aldera) izenekoan, trebezia handiz, herri bateko biztanle guztien bizimodu eta jarduerak umorez islatu zituen.\nHiroshige-rekin batean, eragin handia izan zuen Europako margolaritzan; Degas, Van Gogh, Paul Gauguin, Claude Monet eta Toulouse-Lautrecengan, besteren artean. Izan ere, XIX. mendeko inpresionismo ondoko artista horiek bereziki haien lanen bilduma egiten zutenez, haren obra askok margolari horietako askorengan eragina izan zuen. Hala, Richard Lane historialariaren hitzetan, \"Hokusai famatu egin bazuen obraren bat badago, Japonian zein Japoniatik kanpo, obra hori izugarrizko inprimatze-multzo hori izan beharko luke\". Izan ere, Hokusairen izena ezaguna bazen ere, lan horren aurretik, harexen ondorioz lortu zuen bere izenaren onarpen zabal hori.\nBiografia.\n1760ko urriaren 31n jaio zen, Edo hiriburuko ekialdean, Honj\u014d auzoan, eta Tokitaro izena jarri zioten. Egun, ez dakigu nortzuk ziren haren gurasoak. Oso gazte zela, Edoko artisau famatu batek, Nakajima Ise izenaz ezaguna, etxean hartu zuen. Nakajima, sh\u014dgunerriko Sh\u014dgunaren Gortearen ispilugilea zela, Tokitaro ikastun hartu zuen, hura Nakajimaren legezko oinordeko bihurtu zen arte. Azken horrek, Nakajimaren eta haren ohaidearen seme biologia zenaren ideia azal lezake. Bost urte bete zituenetik, margolaritzaren eta marrazkilaritzaren inguruko interes handia erakutsi zuen.\nLehen urteak.\nGazte zela, liburu-denda ospetsu batean lan egiten hasi zen. 15 urte bete zituenean eta 18 urte bete zituen arte, grabatzaile baten lantegian lan egin zuen. Bi lan horien ondorioz, liburuen munduan zein inprimaketen salerosketarenean sartu zen: horrek guztiak inprimatzaile modura garatzea ahalbideratu zuen. 1778an, 18 urterekin, Katsukawa Shunch\u014d-ren (\u52dd\u5ddd\u6625\u6e56) ukiyo-e-eskolan ikasle sartu zen: xilografia-teknikak ikasi zituen, bereziki kabuki-aktoreen erretratuak egiten (Yakusha-e (\u5f79\u8005\u7d75), aktore-margolanak). Lehen lanak 1779an argitaratu zituen, Katsukawa Shunro (\u52dd\u5ddd\u6625\u6717) izenpean. Lan hori kabuki-antzerkirako prestatutako gonbit-inprimakiz osaturik dago: hor, Katsukawaren eskolan irakatsitako generoaren maisutza agertu zuen, jada.\nHaren seme-alaben adinei erreparatuz, pentsa daiteke Hokusai 20 urte zituela ezkondu zela. Seguraski, familia-giroaren eraginaren ondorioz, denboraldi horretan bere diseinuak aktore- eta emakume-erretratuetan oinarritu ziren, historia-giro edo lorategietan. Lan horietan uki-e teknika erabiltzen zuen, hau da, perspektiba duten paisaia sasihistorikoak, teknika mendebaldarra dena, bai eta haur-irudiak ere. Hokusairen lan eta liburuek gai historiko eta didaktikoak jorratzen dituzten, surimono-an (\u647a\u7269) lan egiten hasi zen bitartean, Hokusairen aro nagusiaren erantzule den xilografia-generoa.Surimono-generoa testuinguru berezietan bereziki erabiltzen zen generoa dugu: urte berria, programa musikalen argitaratzea, abisuak, urtebetetzeak... Edizio limitatuak ziren gehien-gehienetan, kalitate oso handikoak eta inprimaketa ezinhobedunak. Surimono gehienak poeta-taldeek eskatzen zituzten, poema-lehiaketa bateko poema irabazlea rudikatzeko erabiltzen zirenak. Surimono gehienak, halaber, txikiak izan ohi ziren. Tamaina txiki batean kanjiak idatzi behar izanak, halaber, abilezia tekniko handi bat eskatzen zuen. Hokusairen surimonoaren aurkikuntza Tawaraya Eskolari zor diogu, non, Tawaraya S\u014dri (\u4ff5\u5c4b\u5b97\u7406) izenpean, surimono eta ehon ky\u014dka (\u753b\u672c\u72c2\u6b4c) edo umore-poemen ilustrazio-liburuak argitaratu zituen.\n30 bat urte zituela, Hokusaik aldaketa pertsonal sakonak izan zituen; hain zuzen, 1793an haren irakasle Katsukawa Shunch\u014d hil zen; garai berean, emaztea ere bai, bi alaba eta seme bat utzirik. 1797an berriz ezkondu zen, \"goh-\"aldaketa (\u53f7) ekarri zuena, Hokusai izen famatua hartu baitzuen (1800 aldera). Izen-aldaketa horrek haren aro nagusiari hasiera eman zion, mende erdi bat baino gehiago iraun zuena.\nAro nagusia.\nBere aro nagusian, \"ukiyo-e\" artearen genero guztietan jardun zuen: txartelak, irudidun liburuak, poema-antologien irudien sorrera, liburu erotikoak, margolanak eta zirriborro-koadernoak. Gaion artean, kasu gutxitan konparagarri izan zen Utamaroren obrekin, emakume-irudien grabatzaile onenarekin. Muga hori jakina bazen ere Hokusairentzat, gai anitz jorratu zituen, bereziki paisaia eta eszena historikoak, giza irudiak bigarren mailako munta duela. Mende amaiera aldera perspektiba-teknika eta koloredun marrazkiei ekin zion. Garai berean, \"Itakoren abestiak\" (\u5fe0\u5b5d\u6f6e\u6765\u5e9c\u5fd7, Ch\u016bk\u014d itakobu-shi) izeneko emakume-erretratuen seriea argitaratu zuen.\nXIX. mendearen hasieran, Hokusaik yomihon-ei (\u8aad\u672c) irudiak gehitzen hasi zen, adimen-maila handiko XVII. eta XIX. mendeen arteko nobela-mota bat. Horren ondorioz, estiloa errotik aldatu zen, 1806 eta 1807 artean bereziki nabaria dena. Haren obrak bainoago, izena gero eta ospetsuago bihurtzen hasi zen, ukiyo-etik aldenduta, bere eszenetan samuraiak, gerlariak eta beste hainbat gai txinatar jorratu baitzituen.\n1812 aldera. hirugarren nahigabea pairatu zuen, haren seme zaharrena hiltzean. Heriotza hori ez zen soilik emozio-kolpea izan, kalte ekonomiko nabarmenak ere sortu baitzizkion. Izan ere, Nakajima familia dirudunaren legezko oinordeko izanik, semeak errenta ona jasotzen zuen, Hokusairen lan-salerosketen gorabeherak (margolan, diseinu eta ilustrazioak, kasu) agerian ez geratzea saihesten zuena. Arrazoia hori dela uste bada ere, horrengatik edo beste edozerengatik, urte hartatik aurrera Hokusaik liburu-ilustrazioetara jo zuen, bereziki artista hasiberrientzat pentsatutako inprimaki-kopietan, \"Marrazki sinplifikaturako lezio azkarrak\" liburuaren kasu (\u7565\u753b\u65e9\u6307\u5357, Ryakuga hayaoshie) (1823). Liburu horrek, halaber, bere lantegira ikasle berri asko erakarri zituen.\nHaren ilustrazio eta inprimakiek zekarten ospeaz gain, Hokusaik bere margolanen erakuskizun publikoei esker ere izena irabazi zuen: adibidez, 240 m2ko margolan erraldoi bat aurkeztu zuen 1804an tenplu batean, irudi mitologikoz betea (Daruma -\u9054\u78e8 edo \u30c0\u30eb\u30de- barne), jaialdi jendetsu baten testuinguruan. Haren trebetasun artistikoarengatik, sh\u014dgunaren aurrean \u2014garai hartako Japoniako \"de facto\" gobernatzailea zen\u2014 erakustera gonbidatu zuten.\n1828ko udan, bigarren emaztea hil zitzaion, Hokusaik 68 urte zituela. Atsekabeturik geratu zen, ezker-besoaren paralisi batekin, bakarrik eta biloba arazotsu batekin. Testuinguru horretan, Hokusairen alaba, ikasle eta O-ei artista Katsushika \u014ci (\u845b\u98fe\u5fdc\u70ba) bere senarraz dibortziatu eta bere aitaren etxera itzuli zen, Hokusairen heriotza-egunera arte."}
{"id": "41364", "revid": "512", "url": "https://eu.wikipedia.org/wiki?curid=41364", "title": "Jackson Pollock", "text": "Jackson Pollock (Cody, Wyoming, Ameriketako Estatu Batuak, 1912ko urtarrilaren 28a - East Hampton, New York, Ameriketako Estatu Batuak, 1956ko abuztuaren 11) margolaria izan zen. \"Espresionismo abstraktu\" izeneko pintura-mugimenduaren buru izan zen, batik bat Estatu Batuetan \"Action Painting\" edo Frantzian \"tachisme\" izenez ezagutu zen mugimendukoa. Picassoren eta surrealismoaren eragina izan zuen; marraztean, deskribatzea baino areago sentimenduak adieraztea zuen helburu. Pollockek ospe handia izan du hil ondoren, Action Paintingaren ordezkaritzat hartzen baita; Bigarren Mundu Gerraren ondoren Ameriketako pinturak izan zuen arrakastaren sinbolotzat dute askok.\nBizitza.\nWyoming estatuan jaio zen, langile-familia bateko bosgarren semea. 1925ean Riversidera joan ziren, Los Angelestik hurbil, eta han egin zituen bere lehenengo ikasketak. 1929an New Yorka joan zen Arte ikasketak egitera, eta han egin zituen artearen munduarekin zerikusia zuten lehenengo harremanak. 1956an auto-istripuz hil zen.\nNew Yorken Thomas Hart Bentonekin hasi zen ikasten. Garai horretan sortu zitzaion Mexikoko horma-irudienganako interesa (Orozco, Siqueiros eta Rivera). Bentonekin adiskidetasun-harreman sendoa izan zuen, baita berarentzat lan egiten zuenean ere.\nKrisi-urteetan miseria gorrian bizi izan zen New Yorken; 1936-1937 urteetatik aurrera askotan gaixotu zen, azaltzen hasiak baitzituen alkoholismoaren ondorioak ordurako. Hala eta guztiz ere, Federal Arts Projectek lana eskaini zion, eta horrela ezagutu zituen Pollockek europar pintura modernoa, abstraktua eta surrealista.\n1941ean Lee Krasner ezagutu zuen (hori ere estatubatuar artista, Hans Hofmannen ikaslea), eta 1944an harekin ezkondu zen. Artista gazteekin harremanetan jarri zuen emazteak, espresionismo abstraktuaren buru izango zirenekin hain zuzen: Motherwell, Baziotes eta Matta. Gerraren hasieran, Europako artista asko eta asko New Yorkera joan zen, hala nola Mondrian, Ernst eta Masson. Hortaz, goreneko mailako artista asko elkartu ziren garai hartan New Yorken.\nGiro horretan, Peggy Guggenheimek erakusketa-areto bat sortu zuen (\"Art of this Centuty\", 1942). Areto haren inauguraziorako Pollock gonbidatu zuten, egitarau esperimental batean. Peggy Guggenheimi izugarri gustatu zitzaion Pollocken lana; lan guztiak erosi zizkion, eta New Yorkeko bere etxerako horma-irudi bat agindu zion. Lan hura (gaur egun Iowako Unibertsitatean) izan zen Pollocken lehenengo lan handia. Lan horren aurretik egin zituen lan aipagarriena \"Otso ernea\" (1943, New York) da: formek indar handia dute, eta Picasso eta Massonen formen antzekoak dira.\nHurrengo urteetan, Pollocken bilakaera erregularra izan zen, nahiz eta lortzen zituen emaitzak beti ezberdinak ziren; izan ere, teknika tradizionalak alde batera utzi eta bere metodoak erabiltzen baitzituen. Pollockek oso teknika bereziak erabiltzen zituen: ohiko pintore-astoa ez zuen erabiltzen, eta bere oihala zoruan hedatu eta zuzenean zabaltzen zuen pintura, lona edo ehun zati handietan pintura-tantak isuriz; beste batzuetan, bere gorputzaren mugimenduarekin osatzen zituen bere lanak, ehunaren gainean zela ere pintatuz. Horrela egin zituen indar handia zuten obrak. Pintatzea ekintza gisa hartzen zuelako deitu zitzaion haren pinturari \"Action Painting\" (\"akzio-pintura\").\nLanak.\nEstatu Batuetako hainbat bildumatan ikusgai da Pollocken obra. Pollocken lan nagusien artean, aipatzekoak dira: \"13. zenbakia, arabeskoa\" (1948, Yaleko Unibertsitatea), \"Labanda lurrina, 1. zenbakia\" (1950, National Gallery of Art, Washington), \"Bat\" (New York, Museum of Modern Art), \"Udazkeneko erritmoa, 30. zenbakia\" (1950, Metropolitan Museum)."}
{"id": "41368", "revid": "499", "url": "https://eu.wikipedia.org/wiki?curid=41368", "title": "Rembrandt Van Rijn", "text": ""}
{"id": "41370", "revid": "1545", "url": "https://eu.wikipedia.org/wiki?curid=41370", "title": "Nairobi", "text": "Nairobi (ingelesez eta bertan ahoskatua) Afrikako ekialdean dagoen hiria da. Kontinenteko handienetakoa da, eta Kenyako hiriburua da. 2017an 4.000.000 pertsona bizi ziren hirian bertan, eta 6.547.547 bere metropoli eskualdean.\nNairobi 1899. urtean sortu zuten Ekialdeko Afrika Britainiarraren agintari kolonialek, Ugandako trenbidearen biltegi gisa. Hiria azkar hazi zen eta laster, 1907an, Machakos ordezkatu zuen Kenyako hiriburu gisa. Kenyak 1963an independentzia eskuratu ondoren, Kenyako Errepublikaren hiriburu bihurtu zen. Koloniaren sasoian, koloniako kafearen, tearen eta sisalaren industrien erdigune izan zen.\nHiria Athi-Galana-Sabaki ibaiaren arroan dago, Kenyako hegoaldean, eta itsaso mailatik 1.795 metrora dago.\nKenyako milaka negoziok eta nazioarteko 100 konpainia eta erakundek baino gehiagok bertan dute egoitza, besteak beste Nazio Batuen Ingurumen Programak (UN Environment). Nairobiko Burtsa Afrikako laugarren handiena da, salerosketa bolumenari kasu eginez gero.\nEtimologia.\nHiriaren izena masai hizkuntzatik dator. \"Enkare Nyrobi\" esaldiak \"ur freskoa\" esan nahi du eta hiria zeharkatzen duen Nairobi ibaiari egiten dio erreferentzia.\nHistoria.\nHistoria garaikidean, aipatzekoa da, besteak beste, 1998ko abuztuaren 7an Al-Qaedarekin lotutako talde terrorista batek atentatu odoltsua egin zuen AEBetako enbaxadaren aurka, hiri honetan, 213 pertsona erailez.\nNairobiar ezagunak.\nRichard Dawkins (1941-) idazle, biologo eta etologo britainiarra."}
{"id": "41371", "revid": "119347", "url": "https://eu.wikipedia.org/wiki?curid=41371", "title": "Kampala", "text": "Kampala Afrikako ekialdeko hiria da, Ugandako hiriburua eta hiri nagusia. 1.659.600 biztanle zituen 2011n.\nGeografia.\nItsas-mailatik 1.189 metrotan kokatuta, Ugandako erdialdean dago, Victoria aintziraren ertzean. Beste hiri historiko bezala, kampalarrek hiria zazpi muinotan eraikia izan zela diote, nahiz eta hori guztiz fidagarria ez izan. Zazpi muinoak hauek dira: Kasubi, Mengo, Kibuli, Namirembe, Rubaga, Nsambya eta hiriari bere izena eman ziona, Kampala.\nKlima.\nHiriak klima ekuatoriala du, \"Af\", K\u00f6ppen sailkapenaren arabera.\nAuzoak.\nHiria bost auzotan banaturik dago:\nDemografia.\n2002ko erroldaren arabera hiriak 1.189.142 biztanle zituen. Ugandako Estatistika Elkarteak (UBOS) 2008an 1.420.200 zirela zenbatetsi zuen. 2011n, UBOSek 1.659.600 zirela esan zuen.\nKampalar gehienak (%65) anglikanoak dira, eta musulmanak %10 dira. Besteak kristautasunaren beste adarretakoak edo animistak dira.\nBertako osasun ministerioaren arabera, hiriak dauka HIESaren infekzio tasarik altuena Ugandan, altuenetarikoa Afrika osoan eta beraz munduan: 2004-2005eko azterketan, helduen %9,2 kutsatuta zegoen, eta prostituten artean %47a."}
{"id": "41373", "revid": "105290", "url": "https://eu.wikipedia.org/wiki?curid=41373", "title": "Sindrome", "text": "Medikuntzan eta psikologian, sindromea klinikoki antzeman daitezkeen eta aldi berean agertzen diren ezaugarri, zeinu, sintoma eta fenomenoen multzoa da, eta askotan, horietako baten agerpenak gainerakoak ere existi daitezkeela adierazten dio medikuari.\nAzken aldian sindrome hitza medikuntzatik kanpo ere erabili izan da elkarrekin agertzen diren fenomenoen multzoak izendatzeko.\nSindrome batzuk, esaterako Down sindromeak, jatorri bakarra daukate; beste batzuk berriz, esaterako Parkinson sindromeak kausa posible anitz izan ditzake. Beste kasu batzuetan, sindromearen zergatia ezezaguna da.\nSindrome hitza grezieratik dator (\u03c3\u03c5\u03bd\u03b4\u03c1\u03bf\u03bc\u03ae, \"sundrom\u0113\") eta \"sintomen aldibereko agerpena\" esan nahi du (\u03c3\u03cd\u03bd, \"syn\", \"elkarrekin\" eta \u03b4\u03c1\u03cc\u03bc\u03bf\u03c2, \"dromos\", \"bidea\").\nSarritan, jatorriz sintomen multzo bat adierazteko erabili izan den sindrome izenak geroago ere, nahiz eta azpian dagoen kausa aurkitu, erabiltzen jarraitzen da; baita funtsezko kausa batek baino gehiagok sindrome bera ekoizten dutenean ere.\nSindrome asko eponimoak dira, alegia aurkitzailearen izena daramate. Esate baterako, Down sindromea, Churg-Strauss sindromea, Gilbert sindromea edo Klinefelter sindromea.\nBeste adibide ezagun batzuk:"}
{"id": "41374", "revid": "336", "url": "https://eu.wikipedia.org/wiki?curid=41374", "title": "Giza Immunoeskasiaren Birusa", "text": "Giza Immunoeskasiaren Birusa (GIB) HIESaren eragilea da. Izenak iradoki bezala, birus honek defentsa immunologikoak murrizten ditu gizakiengan, gaixotasun infekziosoei eta minbizi mota batzuei ateak irekiz.\nIngelesezko akronimo baliokidea \"HIV\" (\"Human Immunodeficiency Virus\") da, unibertsalki erabilitakoa.\nGIB bidezko infekzioa pandemia bat da gizakian. 2006ko urtarrilean Osasunerako Mundu Erakundeak HIESak 25 milioi pertsona baino gehiago hil dituela esan zuen 1981eko abenduaren 1ean lehen aldiz ezagutu zenetik. Munduko biztanleriaren %0.6 inguru GIB birusarekin infektatuta dagoela uste da. HIESak eragindako heriotzen herenak Saharaz hegoaldeko Afrikan gertatzen dira, hazkuntza ekonomikoa atzeratu eta txirotasuna handituz. Tratamendu antierretrobiralak GIBak eragindako hilkortasuna murrizten du, baina medikamentu hauek ezin dira herrialde guztietan eskuratu.\nGIBak batez ere immunitate sistemako zelulak infektatzen ditu, hala nola, T linfozito laguntzaileak, makrofagoak eta zelula dendritikoak. GIBak sortutako infekzioak CD4 T zelulen mailak jaistea eragiten du hiru mekanismo nagusiren bidez: zelula infektatuen birus bidezko heriotza zuzena, infektatutako zelulen apoptosi tasaren igoera eta CD8 linfozito zitotoxikoen bidez\ninfektatutako zelulen heriotza. CD4 T zelulak maila kritikotik jaisten direnean, immunitate zelularra galdu egiten da eta infekzio oportunistak agertzeko arriskua egongo da.\nGIB birusarekin infektatutako pertsonek denborarekin HIESa garatzen dute. GIB birusa duten baina HIESa garatu ez duten pertsonak seropositiboak bezala ezagutzen dira. Puntu honetara iritsitakoan, hau da, behin HIESa garatu denean, immunitate sistemak huts egingo die eta infekzio oportunista eta neoplasien eraginez hilko dira gaixoak. Tratamendurik gabe, GIBa duten 10 pertsonetatik 9k HIESa garatuko dute 10-15 urteren buruan. Antierretrobiralekin tratatuz gero, infektatutako pertsonen bizi itxaropena handiagoa izango da, baita HIESa garatu bada ere.\nGaur egun HIESa duen eta tratamendua hartzen duen gaixo baten bizia bost urtetan luza daiteke, baina ez bada tratatzen urtebeteren buruan hilko da. Etorkizuneko tratamenduei esker, GIBarekin infektatuta dauden pertsonen bizi itxaropena gainontzeko biztanleriaren antzekoa izango dela uste da.\nSailkapena.\nGIBa lentivirus generoaren eta Retroviridae familiaren barruan dagoen birus bat da. Genero honetako birusek gauza asko dituzte amankomunean, esaterako ezaugarri morfologiko eta biologikoak. Lentivirusez infektatuta dauden espezieek iraupen luzeko gaixotasunak eta inkubazio aldi luzeak izaten dituzte.\nBirus hauek kate bakarreko RNA molekula bat dute proteinazko kapsida batez inguratuta. Ostalariaren zelulan sartzean, birusak berak duen alderantzizko transkriptasa entzimaren bidez RNA molekula helize bikoitzeko DNA molekulan bihurtzen du. Birusaren DNA ostalariaren DNA zelularrean sartuko da, bere genoma transkribatu ahal izateko. Behin zelula infektatu eta gero, bi aukera posible daude: birusa latentzia egoeran geratuko da zelula barnean zelulak normal funtzionatzen duen bitartean edo birusa aktibatu eta bere burua erreplikatzen hasiko da, zelula berriak infektatuko dituzten birusak askatuz.\nBi GIB mota ezagutzen dira: GIB-1 eta GIB-2. GIB-1 lehenengo aurkitu zena izan zen. Birulentoena da, errazago transmititzen da eta mundu mailan GIB infekzio gehienen sortzailea da. GIB-2 ez da hain erraz transmititzen eta batez ere Afrika Mendebaldera mugatzen da.\nHistoria.\nUste da GIB birusak Saharaz hegoaldeko Afrikan izan zuela jatorria. Tximinoetan agertu baina gizakiarengana igaro zen XX. mendearen hasieran. HIESaren eraginez agertzen ziren infekzio oportunistei buruzko lehen dokumentua 1981eko ekainaren 4ean argitaratu zen ordea.\nGizakia GIB birusaren bi motek infekta dezakete: GIB-1 eta GIB-2. Biak Afrika Mendebaldean sortu eta tximinoetatik gizakiarengana pasa zirela uste da. GIB-1en jatorria Kamerunen hegoaldean legoke, tximino basatietatik pertsonengana pasa zen XX. mendean zehar. GIB-2a Kamerun, Gabon eta Ginea-Bissaueko \"Cercocebus atys\" espezieko tximinoetatik igaro zen gizakiarengana.\nEspainian GIB kasuak 1981ean artatu ziren lehenengoz, Carmen Navarro doktoreak, Vall d\u00b4Hebroneko neuropatologoa zelarik, ehunen analisia egin eta parasito batek eragindako infekzioa detektatu zuen mikroskopio elektroniko batekin, toxoplasmosi granulomatosa, hain zuzen.Parasito hau arraroa da helduetan eta horren ondorioz diagnostikoa behin baino gehiagotan gainbegiratu zuten eta errespetu faltak jaso ere. Caterina Mieras doktorearekin batera The Lancet aldizkarian idatzi zuen artikulua, kasua azaltzen eta Los Angeleseko kasuekin lotura egon zitekeela argudiatuz, haien boltsikotik ordaindu zuten publikazio egiteko beharrezkoa zen ingelesezko itzulpena. Garuneko infekzioa toxoplasmosiagatik eta HIES-a harremandu zuten lehenengoz eta horrek HIES-aren diagnostikoan lagundu zuen.\nGIB birusaren aurkikuntzaren inguruan polemika handia egon zen. Luc Montagnier eta Fran\u00e7oise Barr\u00e9 Sinoussi zientzialari frantsesak eta Robert Gallo ikerlari amerikarrak aurkikuntzaren erantzuleak izan zirela esan baitzuten 1983 eta 1984an hurrenez hurren. 1987an aurkikuntzaren meritua biei emanez, arazoa konpontzea lortu zen. Aitzitik, 1991ean egin zen ikerketa batek Gallok bere frogak Montagnieren laborategitik hartu zituela frogatu zen. 1994an Estatu Batuetako gobernuak meritua frantziarrena izan zela onartu zuen.\n2008an Karolinska institutuak Medikuntzaren Nobel Sariaren erdia Luc Montagnieri eta Fran\u00e7oise Barr\u00e9 Sinoussieri eman zien 1983an \"Giza Immunoeskasiaren Birusaren\" aurkikuntzarengatik, beste erdia Harald zur Hausenentzat izan zen \"Giza Papilomaren birusaren\" gainean egin dituen lanengatik.\nTransmisioa.\nGIBaren transmisioa nagusiki hiru bidetatik ematen da. GIB-2a GIB-1a baino maiztasun txikiagoarekin transmititzen da amarengandik umearengana eta sexu harremanetan. GIBaren transmisioa odol, semen, bagina fluxu, edo amaren esnearen bidez ematen da. Gorputzeko likido hauetan, GIBa partikula aske moduan eta infektatutako zelula immunitarioen barnean dago. Transmisio bide nagusiak lau dira: babesik gabeko sexu harremanak, orratz kutsatuak, amaren esnea eta amarengandik umearenganako transmisioa erditzean (transmisio bertikala). Garai batean ohikoagoa zen arren, gaur egun lehen munduan odol transfusio bidezko transmisioa neurri handi batean murriztu da.\nBide sexuala.\nGIB bidezko infekzio gehienak babesik gabeko sexu harremanen ondorio dira. Sexu bidezko transmisioa infektatutako pertsona baten sexu jariakinak beste pertsona baten genitaleko, ahoko edo ondesteko mukosarekin kontaktuan jartzean gertatzen da.\nHerrialde garatuetan, transmisioa gizonarengandik emakumearengana gertatzeko arriskua %0,04koa da sexu harreman bakoitzean eta alderantzizko kasuan, %0,08koa. Arrazoi desberdinengatik, herrialde azpigaratuetan datu hauek 4 eta 10 bitartean handiagoak dira.\nLatexko preserbatiboen erabilera egokiak %85ean murrizten du GIBa transmititzeko arriskua. Aitzitik, espermizidak gizonarengandik emakumearenganako transmisio handi dezake, baginaren hantura eragiten baitu.\nSaharaz hegoaldeko Afrikan 1999 aurretik egindako ikerketa batzuek zirkunzisioak GIBaren infekzio arriskua gutxitzen duela diote. Hala ere, gerora egin diren ikerketek, zirkunzisio eta GIBaren arteko harremanik ez zela esan dute. Beranduago, Hegoafrika, Kenia eta Ugandan ausaz aukeratutako gizonekin egindako zirkunzisioen ondoren, GIBAren transmisioa harreman heterosexualetan %60, %53 eta %51ra jaitsi zela ikusi zen hurrenez hurren. Honen ondoren, OMEk (Osasunaren Mundu Erakundea) deitutako adituek gizonen zirkunzisioa gomendatzen dute GIBaren infekzio arriskua murrizteko harreman heterosexualetan.\nBeste alde batetik, Hegoafrikako mediku aditu batzuek zirkunzisioan behin eta berriz esterilizatu gabe erabilitako xaflek, nerabeetan GIBaren hedapena eragin dezaketela uste dute.\nOdola.\nOrokorrean, infektatutako odola zauri ireki batekin kontaktuan jarriz gero GIBa transmiti daiteke. Transmisio bide hau ohikoena izaten da zain-bideko drogazale, hemofiliko eta odol transfusio hartzaileetan (gaur egun hala ere, mundu garatuan transfusioa egin aurretik GIBa duen begiratzen da).\nHigiene gutxiko eskualde edo herrialdeetan arreta medikua jasotzen dutenek ere arriskua dute, hauetan orratzak esaterako berrerabili egiten baitira. Arraroagoa bada ere, osasun arloan lan egiten dutenak ere infektatzen dira batzuetan, hala nola, erizain, mediku edo laborategiko langileak. Tatuaje eta piercingak dituzten pertsonak ere arriskuan jar daitezke hauek egin edo jartzerakoan.\nAmarengandik umearengana.\nBirusaren transmisioa umetokian dagoen bitartean (haurdunaldian), erditzean edo edoskitzearen bitartez gerta daiteke. Tratamendurik ezean, transmisio tasa %25ekoa da, tratamenduarekin eta zesarea erabiliz aldiz, arriskua %1etik behera jaisten da. Jaio ondorengo transmisioa ekiditeko, amak ez dio haurrari bularrik eman behar. Hala ere, hau ez da hain sinplea, izan ere ere tratamendua hartzen ari bada ama, honek antirretrobiralak pasako baitizkio umeari.\nEgitura.\nGIBaren egitura beste erretrobirusak ez bezalakoa da. Gutxi gorabehera esferikoa da, 120 nm inguruko diametroarekin, eritrozito bat baino 60 aldiz txikiagoa, baina birus bat izateko handia.\nRNA monokatenario positiboaren bi kopia ditu proteinaz osatutako kapsida baten barruan. Birusaren garapenerako ezinbestekoak diren alderantzizko transkriptasa, proteasa, erribonukleasa eta integrasa ere baditu.\nBirusaren osotasuna ziurtatzeko, kapsida inguratuz proteina biralez osatutako matrize bat dago. Hau aldi berean, ostalariari ostutako fosfolipidoz osatutako bigeruza lipidiko batez inguratzen da. Bigeruza horretan birusaren proteinak daude tartekaturik, hala nola gp120 eta gp41 glikoproteinak. Bi proteina hauek etorkizuneko GIBaren aurkako tratamendu eta txertoen garapenean kontuan hartzekoak izango dira.\nErreplikazio zikloa.\nGIBa CD4 T zeluletara sartzen da batez ere, baina makrofagoak, zelula dendritikoak, Langerhans zelulak eta garuneko mikroglia zelulak ere infekta ditzake. Beraz, birusaren erreplikazioa organismoko ehun desberdinetan eman daiteke.\nBirusaren erreplikazioak etapa desberdinak ditu:\nErreplikazioaren urratsak ez dira jarraian gertatzen. Batzuetan, birusak zelula bat infektatu eta bertan erreplikatu gabe urteak eman ditzake, probirus moduan. Hau, latentzia denbora bezala ezagutzen da. Bat-batean, aktibatu eta bere burua erreplikatzen hasiko da, zelula berriak infektatuz eta HIESa garatuz.\nInfekzioaren ibilbide klinikoa.\nGIBak eragiten duen infekzioaren ezaugarri nagusia CD4 T zelulen murrizpena da karga biralaren igoerarekin batera. Infekzioaren fasea gaixoaren CD4 T zelulen kontaketarekin eta GIBak odolean duen mailaren arabera zehazten da.\nGIB bidezko infekzioak lau fase desberdin ditu: inkubazio aldia, infekzio akutua, latentzia aldia eta HIESa. Lehenengo aldian, inkubazioan, infekzioa asintomatikoa da eta 2-4 aste irauten ditu. Infekzio akutuak 28 egun inguru irauten du eta bere sintomen artean sukarra, linfadenopatia (gongoil linfatikoen hantura), faringitisa, mialgia (giharretako mina), ondoez orokorra eta aho eta hestegorriko zauriak daude. Latentzia aldian sintoma gutxi agertzen dira eta bere iraupena oso aldakorra izan daiteke, bi astetatik hogei urtetarainokoa. HIESa, infekzioaren azken aldia da eta hemen infekzio oportunistak agertuko dira immunitate sistema ahul dagoela baliatuz.\nInfekzio akutua.\nGIBaren lehen infekzioa, infektatutako pertsona batetik infektatu gabeko beste batengana gorputzeko likidoen transferentzia bidez gertatzen da orokorrean. Lehen aldi hau, birusaren esposizioa gertatu eta berehala azaltzen da. Bertan, birusaren erreplikazio azkarra gertatzen da eta honek, asko igoko du bere maila plasman. Aldi berean, CD4 T zelulen jaitsiera nabarmena izango da.\nGuzti hori CD8 T zelulen aktibazioagatik gertatzen da. Hauek GIB birusarekin infektatuta dauden zelulak hiltzen baitituzte birusa deuseztu nahian. Zelula hauen erantzuna birusaren mailak kontrolatzeko garrantzitsua dela uste da, gaixotasunaren garapen motelagoarekin zerikusia dutela uste baita.\nInfektatu eta 2-4 aste igaro ondoren agertzen den aldi honetan, infektatutako pertsona gehienek (%80-90) gripearen antzeko gaixotasun bat garatzen dute; sukar, linfadenopatia, faringitis, mialgia, aho eta hestegorriko zauriak izaten dituzte eta maiztasun gutxiagorekin zefalea, goragale eta gorakoak, pisu galera eta sintoma neurologikoak. Infektatutako pertsonek sintoma guzti hauek, batzuk edo batzuetan, ez dute inongo sintomarik izango.\nSintomek 28 egun inguru irauten dute, baina beren inespezifikotasuna dela eta, ez dute GIBaren infekzio bat izan daitekeela ezagutzeko balio. Medikuarengana joanez gero ere, gaixotasun infekzioso arrunt baten moduan diagnostikatua izango da seguruenik. Beraz, aldi honetako sintomak ez dira GIBaren infekzioa ezagutzeko erabiltzen, ez dituztelako gaixo guztiek izaten eta askotan beste gaixotasun batzuk sortuak direlako. Aitzitik, sindromea garaiz ezagutzea oso garrantzitsua da, aldi honetan transmititzen baita errazen gaixotasuna.\nLatentzia aldia.\nImmunitate sistemak birusen maila murrizten du odolean, latentzia aldiari hasiera emanez. Aldi hau oso aldakorra, kasu batzuetan bi aste besterik ez du irauten eta beste batzuetan hogei urte iraun ditzake. Hori dela eta, gaixo batzuk ez dira sekula HIESa garatzera iristen.\nAldi honetan, GIBa aktiboa izango da organo linfoideetan, baina batez ere, infektatutako zeluletan bere burua erreplikatzen eta pilatzen arituko da. Aldi honetan dauden gaixoak infekzioa transmiti dezakete.\nHIESa.\nCD4 T zelulak maila kritikotik jaisten direnean (200 zelula/\u03bcL), immunitate zelularra galdu egiten da eta infekzio oportunistak agertzen hasiko dira. Lehen sintomak ondokoak dira: pisu galera handiak, arnas bideetako etengabeko infekzioak (sinusitisa, bronkitisa, erdi belarriko otitisa, faringitisa), azaleko asaldurak, ahoko ultzerazioak... Infekzio oportunistez gain, tumoreak ere agertuko dira.\nHIESa garatu eta gero sarrien agertuko diren infekzioen artean kandidiasia eta tuberkulosia daude. Herpesaren birusaren berraktibazioa ere eragingo da, azaleko asaldurak okerragotuz eta zenbait kasutan, linfoma edo sarkomak eragingo dira. \"Pneumocystis jirovecii\"k eragindako pneumonia hilkorra izan ohi da sarritan. Hala ere, gaixo guztiek ez dituzte gaixotasun hauek garatzen, hain ezagunak ez diren batzuk ere izan ditzakete.\nTratamendua.\nGaur egun ez dago GIBaren infekzioa edo HIESa prebenitzen duen txertorik. Prebenitzeko modu bakarra, birusarekiko esposizioa ekiditea da. Hala ere, birusarekin kontaktuan egon eta segituan, esposizio ondorengo profilaxi bezala ezagutzen den tratamendu antierretrobiral bat hartuz gero, infekzioa izateko arriskua gutxitzen dela uste da.\nGIB birusaren aurka gaur egun erabiltzen den tratamendua, terapia antierretrobiralean oinarritzen da. Hau oso mesedegarria izan da infektatutako gaixoentzat 1996an erabiltzen hasi zenetik eta HAART (\"highly active antiretroviral therapy\") bezala ezagutzen da. Terapia honetan sendagai desberdinen konbinaketak ematen dira. Normalean, hauetako bi alderantzizko transkriptasaren inhibitzaile nukleosidoak izaten dira (NRTI) eta bestea proteasaren inhibitzaile bat edo alderantzizko transkriptasaren inhibitzaile ez-nukleosido bat (NNRTI).\nTratamendu normalei erresistentea den birusarekin infektatuta dauden gaixoei, birusaren zelularako sarrera inhibitzen duten sendagaiak ematen zaizkie. Hauek ordea, ez dira eskuragarriak baliabide mugatuak dituzten herrialdeetan. HIESaren garapena haurretan helduetan baino azkarragoa denez, tratamendu gogorragoak eman behar zaizkie.\nHerrialde garatuetan, HAART terapia posible denetan, medikuek kontu handiz aztertzen dituzte gaixoak: birusaren karga, CD4 T zelulen jaitsiera eta gaixoaren jarrera kontuan hartuz. Ondoren, tratamendua hastea komeni den erabakitzen du.\nTerapia antierretrobiralak ez du gaixoa sendatzen, ezta sintomak desagertarazten ere. Sarritan, GIB maila altuak direla eta gaixotasuna tratamenduarekiko erresistentea bihurtzen da. Hala eta guztiz ere, infektatutako pertsona askok osasunean eta bizi kalitatean onura nabarmena sentitzen dute tratamendu honekin eta hilkortasuna gutxitzen duela frogatuta dago. Ikerketa batek dio, GIBarekin infektatuta dagoen pertsona baten bizi itxaropena 32 urtetakoa dela infektatzen den momentutik tratamendua hartzen badu. Tratamendurik ezean, bizi itxaropena 9-10 urtetara jaisten da.\nTratamendu honen eragin desiragaitzen artean lipodistrofia, dislipidemia, intsulinari erresistentzia, arrisku kardiobaskularren handipena eta jaiotzetiko malformazioak daude. Medikamendu antierretrobiralak garestiak dira eta infektatutako pertsona guztiek ez dituzte eskuragarri.\nGaur egungo tratamenduak hobetu asmoz egiten diren ikerketek, eragin desiragaitzen gutxitzea, terapiaren sinplifikazioa eta sendagaiekiko erresistentziak gainditzea dituzte helburu. Zoritxarrez, pandemia gelditzeko eraginkorrena txerto bat litzateke, hau tratamendua baino merkeagoa baita eta herrialde azpigaratuetan ere erabiliko bailitzateke. Hala ere, 20 urte baino gehiagoko ikerketen ondoren, ez da GIBaren aurkako txertorik lortu.\nEpidemiologia.\n1981ean lehenengo aldiz ezagutu zenetik, OMEk HIESak 25 milioi pertsona baino gehiago hil dituela uste du, historiako pandemiarik suntsikorrena bihurtuz. Nahiz eta tratamenduaren hobekuntza egon den eta arreta medikoak munduko eskualde askotan hobera egin duen, 2005ean 2.8 milioi pertsona inguru hil zen gaitz honek jota eta horietatik 570.000 umeak ziren. 2007an 2.1 milioi inguru izan ziren, 330.000 umeak zirelarik eta 2.5 milioi infekzio berri izan ziren.\nSaharaz hegoaldeko Afrikan du oraindik eragin handiena gaixotasunak, 21.6-27.4 milioi pertsona bizi da gaur egun GIB birusarekin bertan. Horietatik bi milioi 15 urtez beherako umeak dira. Saharaz hegoaldeko Afrikako biztanleen %64tik gora GIBarekin bizi da. 2005ean HIESak eragindako 12 milioi umezurtz zeuden Afrikan.\nAsia hegoaldea eta hegoekialdea dira HIESak gehien eragindako bigarren zonaldeak biztanleriaren %15arekin. Hegoafrika da GIBa duten gaixo gehien dituen herrialdea, nahiz eta Nigeriak gertutik jarraitzen dion. India 2.5 milioi infekziorekin munduko hirugarren herrialdea da GIBa duten gaixoetan. Gaixotasunaren presentzia handiena duten Afrikako 35 herrialdetan, bizi itxaropena 48.3 urtetako da, gaixotasunik gabe izango litzetekeena baino 6.5 urte txikiagoa.\nHIESaren aurka garatu den terapiak, hilkortasuna modu nabarmenean jaitsi du sendagai hauek banatzen diren herrialdeetan. Honek, gaixotasuna desagertu izanaren okerreko ustea zabaltzea eragin du. Berez, HAART terapia erabiltzen duten pertsonen bizi itxaropena luzatu egin denez, GIBarekin infektatuta daudenen kopurua igo egin da nabarmenki. Estatu Batuetan, 1988an HIESa zuten pertsonak 35.000 baziren, 1996an 220.000 ziren eta 2002an 312.000."}
{"id": "41375", "revid": "1545", "url": "https://eu.wikipedia.org/wiki?curid=41375", "title": "Mia Couto", "text": "Mia Couto edo Ant\u00f3nio Em\u00edlio Leite Couto (Beira, 1955eko uztailaren 5-), idazle mozambiketarrik eta portugesezko literatura-egilerik ezagunenetarikoa da.\nBere lehen eleberria, \"Terra Son\u00e2mbula\", XX. mendeko \"12 liburu afrikar onenen artean\" izendatu zuten Zimbaweko \"International Book Fair\" izeneko azokan.\nBere estiloa \"errealismo magikoa\"ren inguruan dabil."}
{"id": "41376", "revid": "336", "url": "https://eu.wikipedia.org/wiki?curid=41376", "title": "Maputo", "text": "Maputo, independentzia baino lehen Louren\u00e7o Marques deitua, Afrikako hego-ekialdean dagoen hiria da, Mozambikeko hiriburua eta hiririk handiena dena. 1997an 966.837 biztanle zituen eta gaur egun 1.087.692 ditu, zentsu probisionalaren arabera. Matola hiria kontutan hartuta metropoliak 1.774.000 biztanle ditu.\nGeografikoki Indiako ozeanoaren kostaldean dago kokatuta, Mozambikeko hegoaldean, Maputoko badiaren mendebaldean eta Tembe ibaiaren itsasoratzean. Hau dela eta portu-hiri bat da.\nEzizen moduan \"Akazien Hiria\" hartzen du, zuhaitz horren presentzia nabarmenagatik. Halaber, \"Indiar Ozeanoko Perla\" deitzen dute.\nHistoria.\nXVIII. mendearen bukaeran sortu zen hiria Louren\u00e7o Marques izenarekin, Portugalgo komertziantearen omenez, berak esploratu baitzuen badia 1544an. 1895ean Pretoriara zihoan trenbidearen eraikuntzarekin populazioa asko handitu zen. 1907an Ekialdeko Afrika Portugaldarraren hiriburua bilakatu zen eta gero herrialdeari Mozambike izena jarri zitzaion. Independentziaren ostean Maputo izena jarri zioten, Maputa herria bertan bizi baitzen portugaldarren etorrera aurretik.\nKultura.\nOndarea.\nArkitekturari dagokionez, XX. mendearen hasierakoak dira Pancho Guedes, Herbert Baker eta Thomas Honneyk egindako eraikinak. Zaharragoa da Trenbidearen Geltoki zentrala, Alfredo Augusto Lisboa de Lima, Mario Veiga eta Ferreira da Costak diseinatutakoa 1913 eta 1916 artean.\nMonumentuen artean Maputoko gotorlekua, Udaletxea, Katedrala, Kistoria naturalaren museoa eta Vila Algarve ditugu, azken hau Portugalgo Polizia Sekretuaren egoitza izan zena.\nArteak.\n\"Associa\u00e7\u00e3o N\u00facleo de Arte\" kulturgunea eta artisten elkartea da, herrialdeko zaharrena. Erdigune zaharrean kokatuta dago eta garrantzitsua izan da metropoliko bizitza kulturalean hamarkadaz hamarkada. Sortzaileen artean Malangatana Ngwenya margolaria eta Alberto Chissano eskultorea izan ziren. N\u00facleo hau ezagun egin zen armak artelan bihurtu zituztenean priektu baterako. Gerra Zibilaren ostean berradiskidetze prozesuan nabarmen lagun du zuen euren jarrerak.\nOso aipatzeko modukoa da Teatro Avenida antzokia, 1986tik aurrera Henning Mankell zuzendari artistiko eduki zuena. Halaber, Maputo \"Dockanema\" dokumental jaialdiaren egoitza da."}
{"id": "41377", "revid": "17", "url": "https://eu.wikipedia.org/wiki?curid=41377", "title": "HIES", "text": ""}
{"id": "41379", "revid": "119347", "url": "https://eu.wikipedia.org/wiki?curid=41379", "title": "Goiuriko ur-jauzia", "text": "Goiuriko ur-jauzia Oiardo errekan dagoen 100 metro baino gehiagoko ur-jauzia da. Goiuriren ondoan dago (Goiuri-Ondonako kontzejua osatzen duten bi herrietako bat), Urkabustaizko udalerrian (Araba).\nErreka lehor egoten da udan, eta udaberri-udazkenetan du ur emari gehien."}
{"id": "41380", "revid": "105290", "url": "https://eu.wikipedia.org/wiki?curid=41380", "title": "Zenbaki-sistema zortzitar", "text": "Zenbaki-sistema zortzitarra edo, bakarrik, zortzitarra (\"OCT\") 8ko oinarria duen zenbaki-sistema da, normalean 0-7 ikurrak erabiliz.\nAdibidez 79 zenbakia, 001001111 da sistema bitarrean, eta 117 zortzitarrean (1 = 001, 1 = 001, 7 = 111)."}
{"id": "41383", "revid": "448", "url": "https://eu.wikipedia.org/wiki?curid=41383", "title": "Ur (argipena)", "text": "Ur izenak hainbat adiera ditu:"}
{"id": "41385", "revid": "6327", "url": "https://eu.wikipedia.org/wiki?curid=41385", "title": "Aralar (mendikatea)", "text": ""}
{"id": "41408", "revid": "336", "url": "https://eu.wikipedia.org/wiki?curid=41408", "title": "Scarlett Johansson", "text": "Scarlett Ingrid Johansson (New York, 1984ko azaroaren 22a - ) zinemako aktore, modelo eta abeslari estatubatuarra da eta Danimarkako herritartasuna ere badu. \"The Horse Whisperer\" filmak eman zion ospea eta kritikoek asko goraipatu zuten \"Ghost World\" pelikulan egindako lana. BAFTA sari bat ere bereganatu zuen eta Urrezko Globo sarietarako izendatu zuten \"Lost in Translation\" eta \"Girl with a Pearl Earring\" egindako lanagatik.\n2008ko maiatzaren 20an, bakarlari izan zen bere lehen lan musikalean, \"Anywhere I Lay My Head\", Tom Waits maixuaren hainbat abesti bertsionatu zituelarik.\nBiografia.\nScarlett Johansson 1984ko azaroaren 22an jaio zen Manhattanen jaio zen. Scarletten aita Karsten Johanson Danimarkako arkitektoa da eta ama, berriz, poloniar jatorriko Melanie Sloan film ekoizlea. Aitaren aldeko aitona, Ejner Johansson, gidoilaria eta film zuzendaria izan zen.\nJohanssonek herritartasun bikoitza dauka, estatubatuarra eta daniarra. Gurasoek Danimarkan ezagutu zuten elkar, ama amona Dorothyrekin bizi zenean. Amona hau liburuzaina eta irakaslea zen. Scarlettek ahizpa zaharrago bat du, Vanessa, eta anaia bikia, Adrian, biak aktoreak. Anaiaorde bat ere badu, Christian, bere aitaren bigarren ezkontzaren ondorio.\nTxiki-txikitatik prestatzen aritu zen aktore izateko eta Manhattaneko Professional\u00b4s Children School hasi zituen bere ikasketak, ondoren Lee Strasberg Theatre Institute ospetsuan jarraitu zuelarik. Telebistako iragarkien castingetara hainbat alditan aurkeztu ondoren, 8 urterekin teatroan debuta egin zuen. Handik aurrera, filmetan parte hartzeko paperak iristen hasi ziren, 1996an, \"Manny &amp; Lo\" filman, bere lehenengo paper nagusia eman zioten arte.\nHarrezkero, filmetan antzezten jarraitu zuen, baina ez zen oso ospetsua. Alabaina, 2003an, \"Girl with a Pearl Earring\" filman parte hartu zuen paper nagusian. Urte honetan ere, Scarlettek 4 Oscar izendapen jaso zituen \"Lost in Translation\" filmean antzezteagatik. Arrakasta horiek ez ezik, beste batzuk lortu ditu, esate baterako, \"Match Point\" filman antzezteagatik, Urrezko Globo sarietara izendatu zuten emakumezko bigarren aktorerik onenaren kategorian.\nEzkontza.\n2008ko maiatzean, Scarlettek Ryan Reynoldsekin zuen konpromisoa jakinarazi zuen New Yorkeko Arte Museo Metropolitanon. 2007ko otsailaz gero bikotea harremanetan zebilen eta, 2008ko urriaren 28an, bere ezkontzaren berri eman zuten \"People\" aldizkarian. Aldizkari berak argitaratu zuen 2010eko abenduaren 14an bikotekideek ezkontza bertan behera uzten zutela ere.\nKarrera.\nEsan bezala, txiki-txikitatik jaso zuen aktore izateko prestakuntza eta, telebistako iragarkien castingetara hainbat alditan aurkeztu ondoren, 8 urte zituen teatroan debuta egin zuenean. Handik aurrera, filmetan parte hartzeko paperak iristen hasi zitzaizkion, 1996an, Lisa Kruegerren \"Manny &amp; Lo\" filman Amanda izateko aukera, bere lehenengo paper nagusia, eskaini zioten arte.\nScarlett ez zen sekula, Hollywoodeko gainontzeko haur prodigioen antzeko haur izarra izan. Hasierako paper garrantzitsuenetako bat Kate Armstrongena izan zen, Sean Conneryren alaba izan zelarik Arne Glimcherren \"The Street Lawyer\"ren akzio eta suspentsezko filmean, baina ez zuen arrakasta handirik izan.\nZineman jarraitu zuen arren, 4 urte geroago arte ez zuen paper egokirik lortu, Robert Redforden eskutik, honek Grace MacLean haurra izateko aukera eman zionean \"The Horse Whisperer\" filman. Garai horretan atera zen Scarlett nerabezarotik eta aktore helduen paperak iristen hasiko zitzaizkion handik aurrera.\n2001ean, Coen anaien \"The Man Who Wasn't There\" filman egin zuen Birdy, protagonistaren (Billy Bob Thornton) lagun pianojolea. Urte berean, \"Ghost World\" egin zuen Thora Birch eta Steve Buscemikin batera, arrakasta handia izan zuen komedia-drama. Horrela esan zuen Scarlettek:\n2003a izan zen Scarletten urte borobila, nazioartean oihartzuna izan zuelako eta komunikabideetan benetako errekonozimendua jasotzen hasi zelako. Tracy Chavalierren \"Girl with a Pearl Earring\" eleberrian oinarritutako Peter Webberren filman Johannes Vermeerrek margotutako koadroa erakutsi ziguten eta Griet antzeztu zuen artistak, kritikaren ustez lan bikaina.\nOspe handia hartuta bazuen, jada, Sofia Coppolaren \"Lost in Translation\" egin zuenean, Charlotten paperak berriro deitu zuen kritikaren arreta. Bill Murrayrekin batera egin zuen film independente honek 4 izendapen jaso zituen Oscar sarietan.\nLaudorio ez gutxi berriro ere Woody Allenen \"Match Point\" filman, Nola Rice ederraren paperean. 2006ko Urrezko Globo sarietarako izendapena jaso zuen, Rachel Weiszek eraman bazuen ere (Fernando Meirellessen \"Lorezain leiala\"en egindako Tessa Quayle paperagatik)\n2006an, James Ellroyren eleberriaren adaptazioa den Brian de Palmaren \"The Black Dahlia\" filman egin zuen lan eta berriro hartu du parte Woody Allenen beste 2 filmetan: \"Scoop\" eta \"Vicky Cristina Barcelona\".\nHortik aurrera, eten gabe aritu da lanean, bai zineman eta baita iragarkietako modelo bezala ere.\nEra berean, aipatzekoa da, Johansson Bushen aukari ziren aktore taldeko kide izan zela, Susan Sarandon, Tim Robbins, Sean Penn, Richard Gere, Angelina Jolie, George Clooney, Charlize Theron, Rachel Weisz, Woody Harrelson, Tommy Lee Jones, Marisa Tomei, Diane Kruger edo Cameron D\u00edaz bezala.\nAntzerkia.\nJohansson \"Sophistry\" antzez lanean agertu zen lehenengoz Broadwaytik kanpo.\n2009an, egin zuen debuta Broadwayn, New Yorkeko Cort Antzokian. Arthur Millerrek idatzitako eta Gregory Mosherrek zuzendutako \"A View from the Bridge\" drama eskaini zuen. 2010eko ekainean, aktore hoberenari eskainitako Tony Saria jasoko zuen lan honengatik.\nMusika.\n2005ean, Andrew Lloyd Webberen \"The Sound of Music\" musikalerako hartu zuten kontuan, azkenean Mariaren papera Connie Fisherrek egingo bazuen ere.\n2006an, Hollywoodeko aktoreek grabatutako abesti bilduma baterako, George Gershwinen \"Summertime\" abestia grabatu zuen\n2007an, berriz, The Jesus and Mary Chain taldearekin batera aurkeztu zen Indion (Kalifornia) egingo zen Coachella jaialdira. \"Just Like Honey\" izan zen abestia .\n2008ko maiatzaren 20an atera zuen bere lehen diska, \"Anywhere I Lay My Head\", Tom Waitsen 10 abestiren bertsioak eta bat berea. Harrera ezberdinak izan zituen albumak: NME25en ustez, 2008ko albumik hoberena izan zen eta Billboard Top Heatseekersentzat lehena izan zen. Billboard 200entzat, berriz, 126.a izan zen.\n2009an, Jeff Buckley handiaren \"Last Goodbye\" abestia grabatu zuen \"He's Just Not That Into You\" filmaren soinu bandarentzako. Urte berean, \"Break Up\" albuma atera zuen Pete Yornekin batera, Serge Gainsbourg eta Brigitte Bardotek egin zituzten duetoetan inspiratuta . Billboard 200ean 41.a geratu zen albuma eta Erresuma Batuan, berriz, 160.a.\n2010ean, Steel Train bandak \"Terrible Thrills Vol. 1\" argitaratu zuen, emakume artistek bere taldearen abestiak bertsionatzen dituztelarik. Johanssonek lehena abestu zuen, \"Bullet\".\n2011n, berriz, \"One Whole Hour\" grabatu zuen \"Wretches And Jabberers\" film dokumentalarentzako."}
{"id": "41410", "revid": "90799", "url": "https://eu.wikipedia.org/wiki?curid=41410", "title": "Nazioarteko Diru Funtsa", "text": "Nazioarteko Diru Funtsa edo NDF Nazio Batuen Erakundearen erakunde espezializatua da, kanpo-merkataritza bultzatzeko eta txirotasuna murrizteko helburua duena eta 1944ko uztailaren 22an Bretton Woodsen (Estatu Batuak) egindako Nazio Batuen Erakundearen konbentzioan sortua. Gaur egun, 185 herrialde ditu kide. Egoitza Washington Hirian du.\nBere eginkizunak dira: moneta trukaketen indizeak eta ordainketa balantzak ikuskatzea edo laguntza ekonomikoa zein teknikoa eskaintzea. Bere helburuak, erakundeak berak dioen bezala, \u00abkooperazio ekonomiko globala suspertzea, finantza egonkortasuna ziurtatzea, nazioarteko sal-erosketak erraztea, garapen iraunkorra eta lan tasak bultzatzea eta pobrezia murriztea\u00bb dira.\n1944an, Bigarren Mundu Gerran aliatuta zeuden 44 herrialdetako 730 ordezkariren bilera batean, Bretton Woods-en akordioetan sortu zen, batez ere Harry Dexter White-en eta John Maynard Keynes-en ideiengatik. \n1945eko abenduaren 27an sartu zen indarrean, nazioarteko moneta-sistema berreraikitzeko asmoz eta 29 herrialde kide zirelarik. \n1976tik aurrera, kanbio-tasa finkoko sistema desagertu ondoren, NDFren zeregin nagusia estatuei kredituak ematea izan zen, haiek NDFren neurriak ezartzearen truke. 2010ean, kuoten 14. berrikuspen orokorrean, NDFren finantza-funts erabilgarriak 755.700 milioi dolarrekoak ziren.\nFuntsaren eta beste jarduera batzuen bidez, hala nola estatistikak eta datuen bilketa; herrialde kideen jarduera ekonomikoak monitorizatzea, eta politika konkretuen eskakizuna, NDFk, herrialdeetako ekonomia hobetzeko, lan egin behar dela aldarrikatzen du, eta, horretarako, erakundeak aldarrikatzen dituen helburuak hauek dira: nazioarteko moneta-lankidetza eta nazioarteko merkataritza sustatzea, langabezia murriztea, kanbio-tasa jasangarriak lortzea, hazkunde ekonomikoa lortzea, eta kide diren herrialdeei baliabide ekonomikoak ematea. \nNDF finanziatzeko iturriak bi dira: kuotak eta mailegua. Kuotak herrialde kideek erakundearen funts komunera egindako ekarpenak dira. Ekonomia hobeagoa duten herrialdeek ekarpenak proportzionalki handiagoak egiten dituzte ekonomia txiroagoa duten herrialdeek baino. Gainera, kuoten obligazioek gora egiten dute aldizka, NDFk giro eskubide berezi gisa erabil ditzakeen baliabideak gehitzeko.\nFinantza zailtasuna larriak pairatzen dituzten herrialdeei laguntza ematea erakunde honen helburu nagusia da. Ordainketa balantzan arazoak dituzten herrialde bazkideek maileguak edo bere ekonomia sistema antolatzeko laguntza eskatu ditzakete. Ordainetan, hainbat egitura erreforma martxan jartzea eskatzen zaie, krisialdia areagotu ez dadin eta, batez ere, etorkizunean krisialdi gehiagorik nozitu ez dezaten.\nHala ere, jokabide horrek kritika ugari ekarri ditu. Europako eta AEBetako korporazioei laguntzen zieten diktadurak babestea leporatu diote. Demokrazia, giza eskubideak edo lan-eskubideak kontuan ez hartzea ere egotzi zaio. Polemikak mugimendu altermundialistaren sorrera bultzatu du.\nSorkuntza eta arauak.\nNDF 1944ko uztailean sortu zen Bretton Woods-eko akordioen konferentzian, Bigarren Mundu Gerraren ondoren Nazioarteko Moneta Sistemaren egonkortasuna bermatzeko. 1945eko abenduaren 27an hasi zen ofizialki, lehen 29 herrialdeek hitzarmena berretsi ondoren.\nOrdezkari estatubatuarra zen (eta geroago jakin zenez baita sobietar espioia ere) Harry Dexter Whitek proposatzen zuen orden ekonomiko berriak, hiru arau zituen:\nBeraz, nazioarteko moneta-sistemaren eginkizuna zen moneta-ortodoxia sustatzea munduko merkataritza garatzeko testuinguru egokia izan zedin, Bigarren Mundu Gerraren ondoren berreraikitze-prozesuan zailtasunak zituzten herrialde batzuei maileguak emanez.\nEstatutuen arabera, zenbait helburu ditu: Nazioarteko moneta-lankidetza sustatzea; nazioarteko merkataritzaren hedapena eta hazkunde orekatua erraztea; kanbio-egonkortasuna sustatzea; estatu kideen arteko transakzio arruntetarako alde anitzeko ordainketa-sistema ezartzen laguntzea; munduko merkataritza hedatzea zailtzen duten kanbio-murrizketak ezabatzea, eta estatu kideei konfiantza ematea funtsaren baliabideak aldi baterako eta berme egokiekin haien eskura jarriz. Horrela, iraupena laburtzeko eta ordainketa-balantzen desoreka gutxitzeko, aukera ematen die beren ordainketa-balantzen desorekak zuzentzeko nazioko edo nazioarteko oparotasunerako neurri kaltegarrietara jo gabe.\nNDFa, gutxi gorabehera, garai hartako beste erakunde ekonomiko handi batzuen osagarria da, hala nola Munduko Bankua, BIRD (Berreraikuntza eta Garapenerako Nazioarteko Bankua), aldi berean sortua, eta GATTen Akordio Orokorra handik gutxira sinatua.\nBretton Woodseko negoziazioetan, britainiar ordezkariak, John Maynard Keynes ekonomialariak, erakunde garrantzitsuago bat sortzea proposatu zuen, nazioarteko moneta bat jaulkiko zuen benetako Munduko Banku Zentrala: \"Bancor\". Proposamen hori baztertu egin zen Estatu Batuentzat dolarrarekiko eragina galtzea suposatuko zuelako.\nFinantza baliabideak ematea.\nFinantza-baliabideak ematen dizkie ordainketa-balantzan arazoak dituzten kideei. Estatu kide batek bere kuotaren % 25erako eskubidea dauka ordainketa-balantzan zailtasunak baditu. Funts gehiago behar izanez gero, egonkortze-plan bat negoziatu behar du. Mailegu bat jasotzen duen edozein kidek lehenbailehen ordaintzea nahi da beste herrialde batzuetarako kreditu-sarrera ez mugatzeko. Hori gertatu baino lehen, kreditua eskatzen duen herrialdeak adierazi behar du nola konpondu nahi dituen ordainketa-balantzaren arazoak hiru urtetik bost urtera bitarteko amortizazio-aldian dirua itzultzeko, batzuetan hamabost urtera iritsi badaiteke ere.\nNDFren finantza zerbitzuak.\nDrawing-rigths akordioak NDFren kreditu-politikaren muina dira. Eskubideari buruzko sinatutako akordio batek segurtasuna ematen dio kide den herrialdeari, kopuru jakin baterarainoko eskubidea izango baitu, normalean 12-18 hilabetez, epe laburreko ordainketa-balantzaren arazoari aurre egiteko. Normalean kalte-ordainketetarako erabiltzen da.\nNDFren zerbitzu zabaldua: NDFk bere zerbitzu zabalduaren babesean kide den herrialde bati ematen dion laguntzak ziurtasuna ematen du herrialde kideak kopuru jakin bat eskuratu ahal izango duela, normalean hiru urtetik lau urtera bitartean, ordainketa-balantzan akats larriak eragiten ari diren egiturazko arazo ekonomikoak konpontzen laguntzeko.\nPobreziaren aurkako eta hazkunderako zerbitzua (1999ko azaroan egitura doitzeko zerbitzu indartua ordezkatu zuen). Zerbitzu horretan, interes-tasa txikiak kobratzen dira ordainketa-balantzan arazo iraunkorrak dituzten herrialde kide pobreenei laguntzeko. Mailegu-hartzaileek ordaintzen duten kostua NDFren urrearen salmentatik lortutako baliabideekin eta estatu kideek helburu horretarako NDFri ematen dizkioten mailegu eta dohaintzekin finantzatzen da.\nErreserbak osatzeko zerbitzua: Epe laburreko finantziazio gehigarria eskaintzen die estatu kideei, baldin eta aparteko zailtasunak badituzte ordainketa-balantzan, merkatuarengan bat-bateko konfiantza galerak sortutako kapital-irteerari aurre egiteko. Zerbitzu honek sortutako maileguen interesek gainordaina daukate, NDFren ohiko kredituen interesekin alderatuz. \nLarrialdiko laguntza: 1962an irekitako zerbitzua, bat-bateko eta ustekabeko hondamendi naturalek eragindako ordainketa-balantzaren arazoak gainditzen laguntzeko estatu kideei. Zerbitzua 1995ean zabaldu zen, erakunde eta administrazio gaitasuna aldatu duen gatazka baten ondoren herrialde kide batean sortutako zenbait egoera kontuan hartzeko.\nEstatu partaideak.\nGaur egun 190 herrialde dira kide. NDFko kide diren herrialde guztiak ez dira estatu subiranoak, eta, beraz, NDFko \"herrialde kide\" guztiak ez dira Nazio Batuen kide. Nazio Batuetako kide ez diren NDFko \"herrialde kideen\" artean, jurisdikzio bereziak dituzten eremu ez subiranoak daude, eta, ofizialki, Nazio Batuen eskubide osoko estatu kideen subiranotasunaren pean daude, hala nola Aruba, Cura\u00e7ao, Hong Kong, Macao eta Kosovo. Kideak direnek ofizioz boto eskubidea duten kideak izendatzen dituzte, zeinak beherago aipatuak diren. NDFko kide guztiak Berreraikuntza eta Garapenerako Nazioarteko Bankuko (BIRD) kide ere badira, eta alderantziz.\nGarai bateko kide dira Kuba (1964an atera zen) eta Taiwan (1980an NDFtik kanporatu zuten). Jimmy Carter Estatu Batuetako presidentearen babesa galdu ondoren kanporatu, eta Txinako Herri Errepublikak ordezkatu zuen. Hala ere, Txinako Taiwan probintzia NDFren indize ofizialetan ageri da.\nKubaz gain, NDFkoak ez diren Nazio Batuetako gainerako estatuak Liechtenstein, Monako eta Ipar Korea dira. Andorra, berriz, 190. kide bihurtu zen 2020ko urriaren 16an.\nTxekoslovakia zaharra 1954an kanporatu zuten eskatutako datuak ez emateagatik, eta 1990ean onartu zuten berriz ere, Belusezko Iraultzaren ondoren. Polonia 1950ean erretiratu zen Sobietar Batasunak presionatua, baina 1986an itzuli zen.\nKualifikazioak.\nEdozein herrialdek eska dezake NDFko kide izatea. NDFren eraikuntzaren ondoren, gerraosteko lehen urteetan, nahiko aske geratu ziren NDFko kide izateko arauak. Kideek, aldian-aldian, beren kuota ordaindu behar dute, eta ezin dute moneta-murrizketarik egin NDFren baimenik gabe; NDFren akordio-artikuluetako jokabide-kodea bete behar dute, eta estatuaren informazio ekonomiko eman behar dute. Hala ere, arau zorrotzagoak ezarri zitzaizkien Nazioarteko Diru Funtsari finantzaketa eskatzen zioten gobernuei.\nOnurak.\nNDFko herrialde kideek eskura dute: herrialde kide guztien politika ekonomikoei buruzko informazioa; beste kide batzuen politika ekonomikoetan eragiteko aukera; banku-laguntza teknikoa; zerga-gaiei eta truke-gaiei buruzko informazioa; ordaintzeko zailtasunen garaian finantza-laguntza, eta merkataritza- eta inbertsio-aukerak handitzeari buruzkoa ere.\nPertsonala.\nGobernadore-kontseilua.\nGobernadore-kontseilua herrialde bakoitzeko gobernadore batek eta gobernadore ordezko batek osatzen dute. Herrialde bakoitzak bere bi gobernadoreak izendatzen ditu. Batzordea, normalean, urtean behin biltzen da, eta berari dagokio zuzendari exekutiboa aukeratzea edo izendatzea. Gobernadore-kontseiluak ofizialki onartu behar ditu: kuota-gehikuntzak, esleipen bereziak, kide berriak onartzea, kideak nahitaez erretiratzea eta akordioko eta bizi-Legeetako artikuluak aldatzea, baina praktikan, NDFko batzorde exekutiboaren esku utzi ditu eskumen gehienak.\nNazioarteko Diru eta Finantza Komiteak eta Garapen Komiteak aholkatzen dute gobernadore-kontseilua. Nazioarteko Diru eta Finantza Komiteak 24 kide ditu, eta likidezia globalaren bilakaeraren eta garapen bidean dauden herrialdeei baliabideak transferitzearen jarraipena egiten du. Garapen Komiteak 25 kide ditu, eta garapenerako gai kritikoei buruz eta garapen bidean dauden herrialdeetan garapen ekonomikoa sustatzeko behar diren finantza-baliabideei buruz aholkatzen du.\nGobernadoreen Kontseilua Kristalina Georgieva NDFko zuzendari-gerentearen menpe dago zuzenean.\nBatzorde Betearazlea.\nBatzorde Betearazlea 24 zuzendari-exekutibok osatzen dute. Zuzendari-exekutiboek geografian oinarritutako zerrenda bateko 189 herrialde kideak ordezkatzen dituzte. Ekonomia handiko herrialdeek beren zuzendari exekutiboa dute, baina herrialde gehienak lau herrialde edo gehiago ordezkatzen dituzten barrutietan biltzen dira.\n2011ko martxoan indarrean sartu zen 2008ko Ahots eta Parte-hartzeari buruzko Zuzenketaren ondoren, zuzendari exekutibo bana izendatzen dute zazpi herrialde hauek: Estatu Batuak, Japonia, Txina, Alemania, Frantzia, Erresuma Batua eta Saudi Arabia. Gainerako 17 zuzendariek 2 eta 23 herrialde arteko barrutiak ordezkatzen dituzte. Zuzendari bakoitzak boto eskubidea du, eta hauek % 16,74tik (Estatu Batuak) % 1,34rainoko aldea daukate (Afrikako 24 herrialde elkarrekin). Batzorde hori astero zenbait aldiz bildu ohi da. Batzordearen osaera eta barrutia zortzi urtean behin berrikusteko programatuta dago.\nZuzendari kudeatzailea.\nNazioarteko Diru Funtsa zuzendari batek zuzentzen du. Zuzendari hori langileen burua da, eta batzorde exekutiboko presidentea. Zuzendaria da NDFko posturik boteretsuena. Historikoki, NDFko zuzendaria europarra izan da, eta Munduko Bankuko presidentea, estatubatuarra. Hala ere, eredu hori gero eta gehiago jartzen da zalantzan, eta bi postu horietarako lehia laster ireki daiteke munduko edozein lekutako beste hautagai kualifikatu batzuk sartzeko. 2019ko abuztuan, Nazioarteko Diru Funtsak 65 urteko edo gehiagoko adin-muga ezabatu egin zuen zuzendari kargurako.\n2011n, garapen bidean dauden munduko herrialde handienek, BIRDeko estatuek, komunikatu bat argitaratu zuten europar bat zuzendari kudeatzaile izendatzeko tradizioak NDFren legitimitatea urratzen zuela adieraziz, eta izendapena merituetan oinarritzeko eskatu zuten.\nZuzendari kudeatzaileen zerrenda.\nDominique Strauss-Kahn zuzendari ohia, New Yorkeko hoteleko langile bati sexu erasoa egitea leporatuta, atxilotu egin zuten, eta dimisioa eman zuen maiatzaren 18an. Gero, sexu-eraso karguak erretiratu egin zituzten. 2011ko ekainaren 28an, Christine Lagarde Nazioarteko Diru Funtseko zuzendari izendatu zuten bost urteko agintaldi baterako, 2011ko uztailaren 5ean hasita. Berriro, bost urteko bigarren agintaldirako aukeratu zuten adostasunez, 2016ko uztailaren 5etik aurrera. Zuzendari izateko hautagai bakarra zen.\nLehen zuzendariordea.\nZuzendari-kudeatzailea Lehen zuzendariorde batez (FDMD) lagunduta dago. Hitzarmen bidez, Estatu Batuetako herritarra izan da beti. Elkarrekin, zuzendaria eta haren ondokoa dira NDFko goi-zuzendaritzako buruak. Zuzendari nagusiak moduan, lehen diputatuak ere bost urteko agintaldia bete ohi du.\nBoto eskubidea eta zuzendariak.\nHerrialde bakoitzak boto ahalmen jakin bat du erakundearen barruan, bere ekonomiaren (BPG), kontu korrontearen, nazioarteko erreserben eta beste aldagai ekonomiko batzuen arabera. Erabakiak % 70eko gehiengo kalifikatuarekin hartzen dira, nahiz eta erabaki garrantzitsu batzuk % 85eko gehiengo kualifikatuarekin hartzen diren. Estatu Batuak % 16,74 duenez, sistema horrek beto-boterea ematen dio finantza-erakundeak hartutako erabakiei buruz; izan ere, haren aurkako botoak edo abstentzioak eragotzi egiten du erabaki garrantzitsuak hartzea, erabaki horiek gehiengoaren % 85 behar dutelako.\nLaguntza eta kritika.\nItsasoz Haraindiko Garapen Institutuak (ODI) 1980an egindako ikerketek NDFren aurkako kritikak jaso zituzten, Titus Alexander aktibistak apartheid globala deitzen duen horren zutabe bat dela dioten analisiak babesten dituztenak.\nErakunde horren helburu nagusia finantza zailtasun larriak pairatzen dituzten herrialdeei laguntza ematea da. Ordainketa balantzan arazoak dituzten herrialde bazkideek maileguak edo bere ekonomia sistema antolatzeko laguntza eska ditzakete. Ordainetan, hainbat egitura erreforma martxan jartzea eskatzen zaie krisialdia areagotu ez dadin eta, batez ere, etorkizunean krisialdi gehiagorik nozitu ez dezaten.\nHala ere, jokabide horrek kritika ugari ekarri ditu. Europako eta AEBetako korporazioei laguntzen zieten diktadurak babestea leporatu diote. Demokrazia, giza eskubideak edo lan-eskubideak kontuan ez hartzea ere egotzi zaio. Polemikak mugimendu altermundialistaren sorrera bultzatu du."}
{"id": "41411", "revid": "105290", "url": "https://eu.wikipedia.org/wiki?curid=41411", "title": "2Kate", "text": "2Kate Mikel Kazalis (Anestesia) eta Izaskun Forkadak (Naun) osatutako bikoteak Euskal Herrian musika industriala sortu zuten talde bakarrenetakoa izan zen, CUBASE VSTdun PC Pentium II 266 bat, AKAI S1000 sanplerra eta ALESIS SR16 erritmo kaxa erabiliz.\nTaldea.\nMikel Kazalisek (Estigia, Anestesia, Negu Gorriak, Kuraia, Matxura\u2026) eta Izaskun Forcadak (Naun) sortu zuten 2 Kate, ordenagailu bidez eta programazioetan oinarriturik rock industrialaren, thrasharen, musika elektronikoaren edota hardcorearen eraginak zituzten kantuak egiteko. Bi disko argitaratu zituen bikoteak Esan Ozenki diskoetxearekin. Zuzenekoetan, gitarra eta ahotsaz gain, bestelako baliabideak erabiltzen zituzten: koreografiak, bideo-proiekzioak\u2026 Gerora, Kuraia eta Matxura taldeetan aritu da Kazalis."}
{"id": "41413", "revid": "119347", "url": "https://eu.wikipedia.org/wiki?curid=41413", "title": "EHUX", "text": "EHUX Ubuntu Linuxen oinarritutako Linux banaketa da, Euskal Herriko Unibertsitateak babestutakoa.\nEHUX Euskal Herriko Unibertsitatearean (EHU) ekimen bat da, Ubuntu banaketa unibertsitateko ikasle eta irakasleei egokituta eskaintzeko asmoarekin."}
{"id": "41415", "revid": "1545", "url": "https://eu.wikipedia.org/wiki?curid=41415", "title": "Lenrie Peters", "text": "Lenrie Leopold Wilfred Peters (Gaurko Banjul, Gambia, 1932ko irailaren 1a - Dakar, Senegal, 2009ko maiatzaren 28a) Gambiako zirujau, eleberrigile eta olerkaria izan zen.\nSierra Leonan hasi zituen ikasketak. Cambridgeko Unibertsitatean natur zientziak ikasi zituen eta Londresen medikuntzaren diploma lortu zuen. Bitartean, ikasle garaian ekin zion idazteari."}
{"id": "41418", "revid": "56334", "url": "https://eu.wikipedia.org/wiki?curid=41418", "title": "Manuel Iradier", "text": "Fermin Lucio Manuel Iradier Bulfy (Gasteiz, 1854ko uztailaren 6a- Valsa\u00edn, Segovia, 1911ko abuztuaren 19a) arabar jakintzari eta esploratzailea izan zen.\nXIX. mendean Afrikako sartaldea esploratu zuen, hainbat ikerketa zientifiko eta kultural eginez. Gaur egungo Ekuatore Gineara, orduan deitutako \"Pa\u00eds del Muni\"ra, bi espedizio handi egin zituen: Lehenengoa 1875etik 1877ra eta bigarrena 1884an.\nBiografia.\nHaurtzaroa.\nBi anai eta bi arreba zaharrago eta beste anai gazteago bat eduki zituen, azken hau 4 urterekin hil bazen ere. Halaber, gurasoak hil ziren Manuel artean txikia zenean. Batetik, Pedro Valentin Iradier Arce gasteiztar merkataria zen, Nafarroa Behereko jatorria zuena. Bere heriotzaz datu argirik ez dago. Bestetik, Amalia Balbina Asunci\u00f3n Bulfy Gazmurri bilbotarra zen eta 1858an hil zen, Manuelek 4 urte besterik ez zuenean. Aitaren anaia nagusia eta haren emaztea umezurtzez arduratu ziren.\nHaurtzaroko urte haietan Gasteiz hiri txikia zen oso, 1857an 15.500 pertsona soilik bizi ziren bertan. Bigarren Gerra Karlista amaitu ondorengo urteak ziren, eta Iradiertarrak Plaza Berriaren inguruan bizi ziren, sendi onekoak izanik.\nGinearako bidaiak.\n\"La exploradora\" izeneko elkartea sortu ostean, 1874an egin zuen lehendabiziko bidaia Gineako golkoaren aldera besteak beste emaztearekin eta koinatarekin batera. 830 egun iraun zuen espedizio hartan ia 1.900 kilometro egin zuten, Ayetik Muni ibairaino. Hortik sarturik barnealderantz, Utamboni ibaira iritsi zen, Aintzira Handietako eskualdera heldu nahian. Corisco eta Elobey Handia uharteak, Inguinna eta San Juaneko lurmuturra eta Paluviole eta Cristaleko mendilerroak ezagutu zituen halaber, eta topatutako jendearen artean benga, itemu, balenge, biko, bija, bapuku, bandemu eta pamu herriak ditugu. Bestela, Isabel alaba txikia, bidaia honetan jaioa, ibilbidea amaitu baino lehen hil zen.\nBigarren bidaia aurrekoa bukatu eta gutxira hasi zen, 1877an. Pilatutako datuei esker mapak egin ahal izan zituzten gero argitaratzeko, Madrilgo \"Sociedad de Africanistas y Colonistas\" elkartearen bidez. Azken bidaiatik bueltan ezagututako afrikar hizkuntzen hiztegi eta gramatikak ere idatzi zituen, bai eta hainbat datu astronomia-, etnografia-, klimatologia- eta merkataritza-arlokoak.\nElkartea.\n\"Asociaci\u00f3n Africanista Manuel Iradier\" izeneko GKEa esploratzailearen izenean eta haren jaioterrian sortu zuten, Ekuatore Ginean garapenerako egitasmoak bultzatzeko asmoz, zehazki Cogoko barrutian.\nElkarteak \"M'bolo\" izeneko buletina argitaratzen du."}
{"id": "41420", "revid": "119347", "url": "https://eu.wikipedia.org/wiki?curid=41420", "title": "Fedora", "text": "Fedora izeneko software-bilduma Fedora komunitateak garatu eta Red Hat enpresa estatubatuarrak sustatutako Linux banaketa da.\nFedora proiektuaren helburua erabilpen orokorrerako sistema eragile bat sortzea da, Linux komunitateari esker sortutako software librearen bitartez.\nHasieran, Red Hat enpresak Red Hat Linux sistema eragilea garatu zuen, bere osotasunean enpresan garatzen zena eta komunitatearentzako hobekuntzak proposatzeko bide soila utziz. Honek aldaketa izan zuen 2003ko irailaren 22an, Fedora proiektuari hasiera emanez. Proiektu honi esker, komunitatearen lanak ere balioa duen sistema eragilearen garapenean.\nLokalizazioa.\nBadabiltza Linuxzale euskaldun batzuk Fedora euskaraz lokalizatzeko ahaleginetan ."}
{"id": "41421", "revid": "6327", "url": "https://eu.wikipedia.org/wiki?curid=41421", "title": "Fedora Linux", "text": ""}
{"id": "41422", "revid": "119347", "url": "https://eu.wikipedia.org/wiki?curid=41422", "title": "Mandriva Linux", "text": "Mandriva Linux (Lehenago Mandrakelinux eta Mandrake Linux) Mandriva enpresak garatu eta hasiberrientzako prestatuta dagoen Linux banaketa da."}
{"id": "41423", "revid": "371", "url": "https://eu.wikipedia.org/wiki?curid=41423", "title": "Mandrake Linux", "text": ""}
{"id": "41424", "revid": "371", "url": "https://eu.wikipedia.org/wiki?curid=41424", "title": "Mandrakelinux", "text": ""}
{"id": "41425", "revid": "336", "url": "https://eu.wikipedia.org/wiki?curid=41425", "title": "Afrikako Batasuna", "text": "Afrikako Batasuna nazioz gaindiko erakundea da, 2001eko ekainaren 26an sortutakoa. Gaur egun, Afrikako herrialde guztiek osatzen dute, 55 herrialdeek hain zuzen ere. Afrikako Batasuna (AB) 1999ko irailaren 9an Sirteko Adierazpenean iragarri zen Afrikako Batasuna ezartzeko eskatuz. Blokea 2001eko maiatzaren 26an sortu zen Addis Abeban, Etiopian, eta 2002ko uztailaren 9an jarri zen martxan Durbanen, Hegoafrikan. ABren asmoa zen Afrikar Batasunerako Erakundea (ABE, OUA ingelesez) ordezkatzea, Addis Abeban 32 gobernu sinatzailek sortua 1963ko maiatzaren 25ean; ABE 2002ko uztailaren 9an desegin zen. ABren erabaki garrantzitsuenak Afrikako Batasuneko Asanbladak hartzen ditu bere estatu kideetako estatuburuen eta gobernuburuen sei hilabetean behian egindako bileran.\nABren idazkaritza, Afrikako Batasunaren Batzordea, Addis Abeban du egoitza. ABko hiririk handiena Lagos (Nigeria) da, eta hiri-aglomeraziorik handiena Egiptoko Kairo da. Afrikako Batasunak 1.300 milioi pertsona baino gehiago hrtzen ditu bere baitan, eta 30 milioi km2 inguruko azalera, eta munduko leku enblematikoak biltzen ditu, hala nola Sahara eta Nilo. Lan-hizkuntza nagusiak arabiera, ingelesa, frantsesa, portugesa, gaztelania eta swahilia dira. Afrikako Batasunaren barruan, badaude erakunde ofizialak, hala nola Bake eta Segurtasun Kontseilua eta Parlamentu Panafrikarra.\nIkuspegi orokorra.\nABren helburuak hauek dira:\nAfrikako Batasuna organo politiko eta administratiboek osatzen dute. Erabakiak hartzeko organo gorena Afrikako Batasuneko Asanblada da, AUko estatu kideetako estatuburu edo gobernuburu guztiek osatua. Batzarra F\u00e9lix Tshisekedi Kongoko Errepublika Demokratikoko presidentea da. AUk ordezkaritza-organo bat ere badu, Panafrikako Parlamentua, AUko estatu kideetako legebiltzar nazionalek aukeratutako 265 kidek osatzen dutena. Bere presidentea Roger Nkodo Dang da.\nHistoria.\nAfrikako Batasunaren oinarri historikoak Afrikako Estatu Independenteen Lehen Kongresuan sortu ziren, Akkran (Ghana), 1958ko apirilaren 15etik 22ra bitartean. Konferentziak Afrikako Eguna osatzea zuen helburu, Afrikako herriak atzerriko diktaduratik askatzeko zuen borondatearen askapen mugimendua urtero ospatzeko, baita Afrika batzeko eta Afrikako Batasunerako Erakundea (ABE) sortzeko ondorengo saiakerak ere (1963ko maiatzaren 25ean ABE sortu zen, eta 1981ean Afrikako Ekonomia Erkidegoa). Kritikoek argudiatu zuten ABEk, bereziki ezer gutxi egin zuela Afrikako hiritarren eskubide eta askatasunak beren buruzagi politikoengandik babesteko, askotan \"Diktadoreen Kluba\" izendatzen baitzuten. \nAB sortzeko ideia 1990eko hamarkadaren erdialdean berpiztu zen Muammar al Kadafi Libiako estatuburuaren gidaritzapean: ABEko estatu eta gobernuburuek Sirteko Adierazpena jaulki zuten (Sirte izena, herri horretan sinatu zelako hartu zuen, Libian) 1999ko irailaren 9an Afrikako Batasuna ezartzeko deia eginez. Adierazpenari goi-bilerak jarraitu zioten: 2000. urtean, Lome-n, Afrikako Batasunaren Akta Eratzailea onartu zen, eta, 2001ean, Lusakan, Afrikako Batasuna ezartzeko plana. Aldi berean, Afrikako Garapenerako Lankidetza Berria (NEPAD) sortzeko ekimena ere eratu zen.\nAfrikako Batasuna bere lehen presidenteak, Thabo Mbeki Hegoafrikako estatuburu ohiak, abian jarri zuen Durbanen, 2002ko uztailaren 9an, Afrikako Batasunaren Batzarraren lehen saioan. Batzarraren bigarren saioa Maputon izan zen, 2003an, eta hirugarren saioa Addis Abeban, 2004ko uztailaren 6an.\n2010ez geroztik, Afrikako Batasunak Afrikako espazio agentzia bateratu bat sortzea aurreikusten du.\nAfrikako Batasunaren aurrean, Addis Abeban hitz egin zuen Estatu Batuetako lehen presidentea Barack Obama izan zen, 2015eko uztailaren 29an. Bere hitzaldiarekin, mundua kontinentearekin inbertsioen eta merkataritzaren bidez harreman ekonomikoak areagotzera bultzatu zuen, eta hezkuntzan, azpiegituretan eta ekonomian egindako aurrerapenak goraipatu zituen. Baina demokrazia eta kargua uzteari uko egiten zioten buruzagiak, gutxiengoen aurkako diskriminazioa (LGBT, talde erlijiosoak eta etnia barne) eta ustelkeria ere kritikatu zituen. Demokratizazioa areagotu, eta merkataritza askea iradoki zuen afrikarren bizi-kalitatea nabarmen handitzeko.\n1984an, Marokok Batasunetik ateratzea erabaki zuen Arabiar Errepublika Demokratiko Sahararra onartua izan zelako. 2017ko urtarrilaren 30ean itzuli zen Batasunera. Onartua izan den azken aurreko herrialdea Hego Sudan da, 2011eko uztailean independentzia lortu ondoren sartu baitzen.\nHelburuak.\nAfrikako Batasuna organo politiko eta administratiboek osatzen dute. Erabakiak hartzeko organo gorena Afrikako Batasuneko Asanblada da, ABko estatu kideetako estatuburu edo gobernuburu guztiek osatua. Batzarra, presidenteak zuzentzen du. ABk ordezkaritza-organo bat ere badu, Panafrikako Parlamentua, ABko estatu kideetako legebiltzar nazionalek aukeratutako 265 kidek osatzen dutena.\nABko beste erakunde politiko batzuk hauek dira:\nABko Batzordea, egitura politikoen idazkaritza da. 2012ko uztailaren 15ean, Dlamini-Zumak Afrikako Batasuneko Batzordeko lehen emakume burua izateko lehia estua irabazi zuen, eta Jean Ping gabonarra ordezkatu zuen.\nABko beste egitura batzuk estatu kide ezberdinek hartzen dituzte:\nABk estatu kide batean egin zuen lehen esku-hartze militarra 2003ko maiatzean izan zen Hegoafrikako, Etiopiako eta Mozambikeko soldaduz osatutako bake indar bat Burundira hedatuz akordio ezberdinen ezarpena gainbegiratzeko. Darfurko gatazkan, ABren tropak Sudanen ere zabaldu ziren bakea mantentzeko, misioa, UNAMID-en bidez, Nazio Batuen esku utzi aurretik 2008ko urtarrilaren 1ean. ABk bakea mantentzeko misio bat Somaliara ere bidali zuen Ugandako eta Burundiko tropek osatua.\nABk, sortu zenean indarrean zeudenak osatzeko, kontinente mailan arauak ezartzen dituzten dokumentu berri garrantzitsu batzuk onartu ditu; besteak beste, Afrikako Batasunaren Konbentzioa Ustelkeria Prebenitzeko eta Borrokatzeko Konbentzioa (2003), Demokraziari, Hauteskundeei eta Gobernantzari buruzko Afrikako Gutuna (2007), Afrikako Garapenerako Lankidetza Berria (NEPAD) eta hari lotutako Demokrazia, Politika, Ekonomia eta Gobernu Korporatiboari buruzko Adierazpena.\nKultura.\nUrtero, Afrikaren Egunak 1963ko maiatzaren 25ean Afrikar Batasunerako Erakundearen (ABE) sorrera ospatzen du. Egun hartan, 32 estatu afrikarrek fundazio-gutuna sinatu zuten Addis Abeban, Etiopian.\nHizkuntzak.\nHizkuntzen zerrende hau da:\nAfrikako Batasuna eratzeko Akordioaren arabera, bere laneko hizkuntzak arabiera, ingelesa, frantsesa, portugesa eta afrikar hizkuntzak dira, ahal den neurrian. Konstituzio Akordioa aldatzen duen protokolo batek, 2003an onartutakoak baina 2007tik aurrera abian jarritakoak, espainiera, suaxilia eta \u00abbeste edozein hizkuntza afrikar\u00bb gehitu zituen, eta sei \u00abofizial\u00bb izendatu zituen (\u00ablan\u00bb esan beharrean).\nUAren babespean sortu zen 2001ean, eta Afrikako Hizkuntzen Akademiak Afrikako hizkuntzen erabilera eta iraupena sustatzen ditu kontinenteko biztanleen artean. UAk \"Afrikako Hizkuntzen Urtea\" izendatu zuen 2006. urtea.\nPolitika.\nHauek dira Afrikako Batasuneko organo nagusiak:\nHerrialde kideak.\nGaur egun Afrikako herrialde guztiek osatzen dute Batasuna. Badira ordea Afrikako hainbat lurralde Europako estatuen menpe daudenak, eta hauek ez dira Afrikako Batasunaren parte, hala nola Espainiaren menpeko Ceuta eta Melilla hiriak eta Frantzia, Portugal eta Erresuma Batuaren menpeko hainbat uharte.\nGobernantza.\nAfrikako Batasunak, oro har, aurre egin behar dion funtsezko arazoa independentzia ekonomikoa lortzea da, baina Txina, Estatu Batuak edo Europar Batasuna bezalako atzerriko emaileen finantziazioarekiko mendekotasuna. Aurrekontuaren hiru laurden baino gehiago atzerriko finantzaketatik datoz, baina UAk proposatu du kide guztientzat ondasunen inportazioei %0,2ko tasa ezartzea. Zerga horrek Afrikako erakundearen kutxei urtean 965 milioi euro inguru emango dizkiela aurreikusten da. Agintaldi, itxaropen eta baliabideen arteko desadostasunak disfuntzioak sortzen lagundu du, halaber, UAk orain arte egin dituen bake edo monitorizazio misioetan.\nEra berean, AUk aurre egin behar dien beste arazo bat estatuburuen eta gobernuen arteko norgehiagoka eta zatiketak dira; izan ere, alde anitzeko erakunde gehienetan bezala, ez dira gai izan kontinenteko krisi larrien aurrean erantzuteko edo posiziorako batasuna frogatzeko, hala nola Boli Kostan, 2011ko Libian edo Malin egindako esku-hartze militarra 2013an, edo Boko Haramen indarkerian. Koordinazio-zailtasun hori aitzakiatzat erabili izan da maiz atzerriko potentziek kontinentean parte hartzeko, antzinako metropoli kolonialen edo kontinentean interesa duten beste potentzia batzuen esku-hartze humanitarioaren bidez. Azken urteotan, ordea, koordinazioan aurrera egin dute, eta jarrera bateratuak hartu dituzte 2020ko Maliko estatu-kolpearen aurrean edo Madagaskarrek UAko kide gisa duen etenaldiaren aurrean, modu inkonstituzionalean instalatutako gobernua izateagatik.\nEkintza militarra.\nBake eta Segurtasun Saila Afrikako Batasunaren (UA) bakea, segurtasuna eta egonkortasuna lortzeko helburuak gauzatzeaz arduratzen da, 4. artikuluan (h), \u00abEstatu kide batean esku hartzeko eskubidea, biltzarrak inguruabar larriei buruz erabaki ondoren; zehazki, gerra-krimenak, genozidioa eta gizateriaren aurkako krimenak\u00bb.\nHala, UAren helburu nagusietako bat \u00abbakea, segurtasuna eta egonkortasuna kontinentean\u00bb sustatzea da (UAren Bake eta Segurtasun Kontseilua sortzeari buruzko protokoloa, Durbanen, Hegoafrikan, 2002ko uztailean onartua). Horretarako, Bakearen eta Segurtasunaren Arkitektura osatzen duten hainbat zutabe ditu. Zutabe nagusia Bake eta Segurtasun Kontseilua da, Nazio Batuen Segurtasun Kontseiluaren irudi eta antzera, baina bere 15 estatu kide hautetsiekin 2 edo 3 urtean behin. Kontseilua da Erreserbako Indar Afrikarrak gauzatuko dituen misioak gauzatzeko organo eskuduna. Misio horiek hainbat herrialdetako kontingente militar eta zibilen erreserba bat dira, eta behaketa-misioetan eta eratze-aktan aurreikusitako estatu kideetan zabaltzeko prestatuta dago.\n2002an UA sortu zenetik 2014ra hamar estatu-kolpe baino gehiago izan dira kontinentean. Estatuen arteko gerrak gutxitu diren arren, tokiko eta estatu barruko gatazka armatuek milaka biktima eta giza eskubideen urraketa larriak eragiten jarraitzen dute. Indar afrikarren misioek ahultasun asko dituzte, besteak beste, tropak behar bezala ez eratzea.\n2015aren hasieran, Afrikako Batasunak misio militar aktiboak zituen Darfur-Sudanen (UNAMID, operazio hibridoa NBErekin, 2007tik), Somalian (AMISOM, 2007tik) eta Afrika Erdiko Errepublikan (MISCA, 2013tik). Egindako eragiketen artean daude Sudan (AMIS, 2004-07), Burundi (AMIB, 2003) eta Komorak (2008).\nGiza eskubideak.\nLekualdatze behartuak izan dira Afrikako Batasunaren agendako lehentasunezko gaietako bat. Haren ikuskaritzapean, errefuxiatuei eta Afrikako milioika pertsonari lagundu dieten barneko joan-etorriei buruzko tratatu historikoak onartu dira. 2009az geroztik, Nazio Batuen Errefuxiatuentzako Goi Komisarioak (ACNUR) ordezkaritza-bulego bat du UAren aurrean Addis Abeban, eta hainbat esparrutan laguntzen du.\nBestalde, Afrikako Batasuneko estatu kideek konpromisoa hartu zuten, 2014. urtean, gosea desagerrarazteko, pobrezia erdira murrizteko eta emakumeak eta gazteak nekazaritza-ekoizpeneko kateetan sartzeko, hori guztia 2025a amaitu baino lehen.\n2016. urtean, Afrikako Parlamentuak, Nazio Batuen Erakundearekin batera, ekimen kontinental bat jarri zuen abian emakumeen genitalen mozketa debekatzeko, Afrikako zenbait herrialdetan zabaldutako praktika. Gambia eta Nigeria izan ziren, 2015erako, hura debekatzen duten legeak onartzean, zehapen-neurriekin bat egin zuten azken biak.\nEkonomia.\n2016. urtean Afrikako Batasunak 370 milioi euroko aurrekontua zuen. Estatu kideek 1627 bilioi US$ren BPG izendatu zuten 2013an. BPGa PPAn neurtuta, UAren ekonomiak US$2849 bilioi batzen zituen, eta sailkapeneko 6. postua lortzen zuen Alemaniaren atzetik.\nUAren etorkizuneko helburuak hauek dira: merkataritza libreko zona bat sortzea, aduana-batasuna, merkatu bateratua, banku zentrala eta dibisa partekatua. Horrela, batasun ekonomiko eta monetarioa ezarriko da, EBren antzera. Gaur egungo plana Afrikako Ekonomia Komunitate bat ezartzea da, 2023rako moneta bakarrarekin.\nGarapena.\nAfrikar Batasunak Agenda 2063 izeneko programa prestatu du, eta Afrikaren Garapen Ekonomikorako Elkarte Berritik ari da lanean, kontinentea garatzeko planak egiten, hala nola Afrikan Azpiegiturak Garatzeko Programa, garraioa, energia, ura eta telekomunikazioak ardatz dituena.\nBesteak beste, plan hauek sartzen dira: Aireko Garraioaren Merkatu Bakarra Afrikan (SAATM). Abiadura handiko trenbide-sarea, hiriburu eta merkataritza-gune guztiak lotuko dituena. Errepide-sare berritua, zoladurarik gabeko errepideen% 50 konponduko duena, batez ere Erdialdeko Afrikan. Interneteko konexioa zuntz optikozko sare bat ezarriz, landa-eremuetarako satelite bidezko konexio-sare batekin osatua. Inga III eta Gran Inga bezalako presak eraikitzea\nAzpiegiturez gain, Afrikako Batasuna moneta bakar batekin ari da inbertitzen Afrikako Ekonomia Erkidegoa ezartzeko. Kulturaren garapena Afrikako Entziklopedia eta Afrikako Museo Handiaren bidez. \nAlderdi ekonomikoari dagokionez, Afrikako Inbertsio Banku bat, Afrikako Diru Funts bat eta Afrikako Banku Zentral bat sortzea.\nMugak kentzeko eta barne-mailan bisatzeko Afrikako pasaportea sortzen ere lan egiten du. Afrikako Merkataritza Libreko Eremu Kontinentalaren sorrera."}
{"id": "41430", "revid": "119347", "url": "https://eu.wikipedia.org/wiki?curid=41430", "title": "HITS algoritmoa", "text": "HITS (Hypertext Induced Topic Selection) Jon Kleinbergek garatutako algoritmo bat da, web orrialde baten garrantziari balioa eman eta bide batez sailkatzeko.\nHITS algoritmoak bi indikatzaile erabiltzen ditu balio hori zehazterako orduan, bata bestearekiko errekurtsiboa delarik:"}
{"id": "41431", "revid": "371", "url": "https://eu.wikipedia.org/wiki?curid=41431", "title": "HITS", "text": ""}
{"id": "41432", "revid": "512", "url": "https://eu.wikipedia.org/wiki?curid=41432", "title": "Ferenc Gyurcs\u00e1ny", "text": "Ferenc Gyurcs\u00e1ny ( ahoskatua; P\u00e1pa, Veszpr\u00e9m konderria, 1961eko ekainaren 4a) hungariar politikaria da, Hungariako Alderdi Sozialistaren (MSzP, \"Magyar Szocialista P\u00e1rt\") kide ohia. 2004-2009 bitartean Hungariako lehen ministroa izan zen."}
{"id": "41434", "revid": "119347", "url": "https://eu.wikipedia.org/wiki?curid=41434", "title": "PageRank", "text": "PageRank bilaketa-tresna batek indexatutako dokumentuen (edo web orrialdeen) garrantziari balioa emateko erabiltzen den algoritmo sorta da. PageRank metodoa Google bilatzaileak erabiltzen du orrialde baten garrantzia zehazteko. Googleren fundatzaile Larry Page eta Sergey Brinek 1998an asmatu zuten metodo hau Stanfordeko Unibertsitatean.\nPageRank sistema loturetan oinarritzen da balioa zehazteko. Googlek A orrialdeak B orrialderako duen lotura bat Ak Bri emandako boto bezala kontsideratzen du. Baina lotura kontuan izateaz gain, berau nondik datorren ere kontuan izaten du. Orrialde garrantzitsu baten jatorria baldin badu, bere pisua are handiagoa izango da.\nGoogleek 1999ko Urtarrilaren 9an erregistratu eta patentaturiko marka. Google deituriko bilaketa motorrak PageRank sistema erabiltzen du web orriak indexatzeko. Horrek ahalbidetzen duen algoritmoa Larry Page-ek (hemendik dator PageRank-eko izena) eta Sergey Brin-ek Stanfordeko Unibertsitatean garatu zuten.\nAlgoritmoaren funtsezko oinarriak honela dio: zenbat eta lotura gehiago orri bat erreferentziatu are eta web orri baten pisua astunagoa izango da. Eta zenbat eta loturak dituen orriak astunagoa izan, eragina handiagoa izango da. Helburua loturak pisuaren arabera sailkatzea da, horrela zerrenda bat eman ahal izateko bila motor baten emaitza bezala, hau da, lotura garrantzitsuenak aurrean egotea.\nPageRank izena Googlek erregistratuta dauka eta prozesua patentatuta dago. Beste bide bat HITS algoritmoa izan daiteke, Jon Kleinbergek sortutakoa.\nHistoria.\nPageRank algoritmoaren ideiak Soziometrian du jatorria eta jadanik 1953an egiaztatua izan zen. Metodoa 1949an erabili zen lehen aldiz gizakiaren egoera azaltzeko.\nAlgoritmoa.\nd-rekin orri baten pisuaren zati bat (1-d) kendu egingo zaio eta banatua izango da algoritmoak barnean hartzen dituen orri guztien artean. Hau beharrezkoa da pisua inora ez bidaltzen duten orrietara joatea ekiditeko.\nPageRank-a 1era normalizatzen bada, orri baten pisua interneteko erabiltzaile batek orri honetan dagoenaren probabilitate bezala interpretatu daiteke. Interneteko erabiltzailea saretik mugitzen da eta d probabilitatearekin oharkabean jadaneko orriaren esteka bat sakatzen du. 1-d probabilitatearekin hautatzen du orri berri bat. Orri batek ez baldin baditu kanporako estekarik, estekak jadanik dauden orri guztietara gehitu daitezke.\nHonek bermatzen du PageRank-en balio guztien batura leku guztietatik 1 izatea eta ez balio txikiago bat.\nKritikak.\nEragozpenak:\nEsku-sartzea.\nEz dira esteka guztiak kontutan hartzen adibidez esteken aurrean \"Nofollow\" baldin badago ez dira kontutan izango PageRank egiterakoan. Hau egiten da spam-a kontrolatzeko asmoarekin eta dauden era ez oso etikoak indizean eragina izatea ekiditeko asmoz.\nHonela, ez da komenigarria gure web orrian estekak izatea zeinen PageRank-a 0 den ezta ere esteka abeletxetara hauek esteka sarkorrak eratzeko asmoarekin sortutako lekuak baitira. Gure web orrira estekatzen dituzten beste orriek ezin digute kalte egin, guk estekatzen ditugun web-ak ordez, bai.\nHala ere atal honetan aipatzekoa da ere orriaren garrantzia ez du inolako esanahirik daukan informazioa ez baldin badator bat bilatzen denarekin."}
{"id": "41435", "revid": "105290", "url": "https://eu.wikipedia.org/wiki?curid=41435", "title": "IceWM", "text": "Unix sistemetan, IceWM, X Window sistema grafikoaren leiho kudeatzailea da. Marko Ma\u010dek 1997. urtean C++ programazio lengoaian bakarrean hasi GPL lizentzia duen proiektu hau.\nGaur egun, 20 hizkuntzetara baino gehiago itzulita dago mahaigain kudeatzaile hau, eta bere ezaugarririk nagusienen artean bere memoria eta CPU kontsumo murriztzak eta konfiguragarritasun handia daude."}
{"id": "41444", "revid": "6327", "url": "https://eu.wikipedia.org/wiki?curid=41444", "title": "San Vizenteko Dorreak", "text": ""}
{"id": "41449", "revid": "8623402", "url": "https://eu.wikipedia.org/wiki?curid=41449", "title": "Juan Mari Arzak", "text": "Juan Maria Arzak Arratibel (Donostia, 1942ko uztailaren 31 - ) euskal sukaldaria da, gaur egun, mundu osoan garrantzitsu eta arrakastatsua.\nBiografia.\n1942ko uztailaren 31n jaio zen Donostian. 1966an, Ostalaritza Eskolan ikasketak, soldadutza eta atzerrian praktikak bukatu ondoren familiaren jatetxean hasi zen lanean.\n1976an, \"Club de Gourmets\" aldizkariak antolaturiko lehiaketan parte hartu zuen Paul Bocuserekin.\n2005az geroztik Karlos Argi\u00f1anoren programan agertzen da.\nArgitaratutako liburuak.\nHona hemen Juan Mari Arzaken sukaldaritzan oinarritutako liburuak eta ondoan idazleak:"}
{"id": "41450", "revid": "301813", "url": "https://eu.wikipedia.org/wiki?curid=41450", "title": "Joan Mari Arzak", "text": ""}
{"id": "41452", "revid": "119347", "url": "https://eu.wikipedia.org/wiki?curid=41452", "title": "Urriellu", "text": "Urriellu edo Naranjo de Bulnes (asturierazko izena: \"Picu Urriellu\") Europako Mendietako erdialdeko mendigunean kokaturiko mendia da. Cabraleseko udalerrian eta Europako Mendiak parke naturalean dago; 2.518 metroko altuera du, eta mendilerroko mendirik altuena ez izan arren, Espainiako mendirik ezagutuenetarikoa eta Espainiako alpinismoaren ikur nagusienetakoa da, batez ere bere mendebalde paretaren 500 metro baino gehiagoko goibehearengatik.\nIgoera Historikoak.\nUrrielluren lehen igoera, 1904ko abuztuaren 5ean Pedro Pidal Bernaldo de Quiros (\"Villaviciosa de Asturiaseko markesa\") eta bere mendi-gidaria zen Pedro Pidal \"El Cainejo\" artzainaren eskutik etorri zen. Igoera hau, kalamuzko soka batekin eta apretekin mendi honen ipar-paretatik burutu zuten (Gaur egun Pidal eskalada bidea bezala ezagutzen da igo ziren bidea).\nBigarren igoera Gustav Shultze Alemaniarraren eskutik etorri zen, ipar paretatik baita ere 1906ko urriaren 1ean (Gaur egun Shultze bidea bezala ezagutzen da eskalada bidetik). Igoera hau, zenbait ezaugarri nabargarriak izan zituen, Urriellura bakarrean burututako lehen igoera izan zen, eta penintsulan eskalada iltzeak erabili ziren lehen aldia izan zen, hego paretatik rappel-ean jeisteko erabili zituenak.\n1916ko abuztuaren 31n izan zen, V\u00edctor Mart\u00ednez Campillok hego paretatik igo zen lehen aldiz, gaur egun \"Victor\" eskalada bidea bezala ezagutzen dena.\n1956ko martxoaren 8an, Angel Landa eta Pedro Udaondo mendizale euskaldunek ekialdeko paretatik lehen igoera pairatu zuten, gaur egun \"Cepeda\" eskalada bidea ezagutzen dena.\n1962ko abuztuaren 21ean, Alberto Rabada eta Ernesto Navarrok mendebaldeko pareta igo zuten, Espainiako erronka alpinistikorik handienetarikoa gaindituz.\nNola heldu.\nMendi honetara ailegatzeko, zenbait bide aurki ditzakegu:"}
{"id": "41458", "revid": "259", "url": "https://eu.wikipedia.org/wiki?curid=41458", "title": "Ocarina of time", "text": ""}
{"id": "41460", "revid": "105290", "url": "https://eu.wikipedia.org/wiki?curid=41460", "title": "Red Hat Linux", "text": "Red Hat linux banaketa, Red Hat enpresak sortu zuen 1994. urtean. Urte askotan zehar, banaketa ezagunetarikoa izan da. RPM (Red Hat Package Manager) erabili zuen lehen banaketa izan zen.\n2003. urtean, Red Hat enpresak, banatu zuen bere produktua, alde batetik, banaketa aske eta komunitateak mantenduriko proiektua: Fedora Core, eta beste aldetik enpresentzako bideraturiko produktua: Red Hat Enterprise Linux.\nRed Haten azken vertsioa RedHat 9 izan zen, eta 2004ko Apirilak 30an amaitu zen mantenimendo ofiziala, hala eta guztiz ere Fedora Legacy proiektuak, aktualizazioak argitaratzen jarraitzen du."}
{"id": "41461", "revid": "119347", "url": "https://eu.wikipedia.org/wiki?curid=41461", "title": "Dinux", "text": "Dinux Knoppix eta Metadistrosen oinarritutako Linux banaketa da, Gasteizko Diocesanas Ikastetxeek babestutakoa.\nDinux Diocesanaseko ekimen bat da, hango informatika ikasle eta irakasleek garatutakoa. Euskara hutsezko sistema eragilea da, baina gaztelaniazko bertsio bat atera dute ere."}
{"id": "41462", "revid": "96586", "url": "https://eu.wikipedia.org/wiki?curid=41462", "title": "Klara Badiola", "text": "Klara Badiola Zubillaga (Donostia, 1954ko maiatzaren 3a -) gipuzkoar aktore euskalduna da.\nBiografia.\nFilologia Erromanikoan lizentziatu zen Deustuko Unibertsitatean. Hasieran irakasle lana interpretazioarekin tartekatzen zuen, azken hori Xaribari antzerki taldearekin jorratzen zuen euskaraz. Herri Irratian lanean ari zela, Imanol Uriberen \"La fuga de Segovia\" filmerako castingera aurkeztu zen eta paper bat lortu zuen.\nUrte horretan bertan, interpretazio ikasketak hasi zituen Antzertin, Eusko Jaurlaritzako Arte Dramatikoko Eskolan. Ordutik aurrera, film ugaritan parte hartu du baita telebistarako sailetan ere."}
{"id": "41463", "revid": "512", "url": "https://eu.wikipedia.org/wiki?curid=41463", "title": "Jaizkibel (argipena)", "text": "Jaizkibel hurrengo gauzak izan daitezke:"}
{"id": "41466", "revid": "336", "url": "https://eu.wikipedia.org/wiki?curid=41466", "title": "Miguel Indur\u00e1in", "text": ""}
{"id": "41522", "revid": "15795", "url": "https://eu.wikipedia.org/wiki?curid=41522", "title": "Juan Crisostomo de Arriaga", "text": ""}
{"id": "41526", "revid": "69297", "url": "https://eu.wikipedia.org/wiki?curid=41526", "title": "Jens Voigt", "text": "Jens Voigt (Grevesm\u00fchlen, Mecklenburg-Aurrepomerania, 1971ko irailaren 17a) alemaniar txirrindulari ohia da, profesionala 1997tik 2014ra.\nBiografia.\n1997a geroztik profesionala da. \"ZVVZ Giant\" taldean hasi zen 1997an. 1998an \"Gan\" taldera joan zen 1998 eta ondoren, 1998tik 2003ra \"Cr\u00e9dit Agricole\"n korritu zuen. 2004an \"Team CSC\" taldera joan zen.\nProfesional gisa, 1997an lortu zuen bere lehenengo garaipena Saxonia Behereko Itzulian.\nPalmaresa.\n1998\n1999\n2000\n2001\n2003\n2004\n2005\n2006\n2007\n2008\n2009\n2010\n2012"}
{"id": "41528", "revid": "119347", "url": "https://eu.wikipedia.org/wiki?curid=41528", "title": "Erro-bilaketa", "text": "Hizkuntzaren morfologian erro-bilaketa da hitzen eta batez ere hitz deklinatu eta flexiboen erroa erauztea. Badaude informazioa eskuratzen laguntzen duten algoritmo batzuk. Honenbestez, kontsulta bat burutzerakoan eskuratutako informazioa hobea izatea lor daiteke; hau da, erro-bilaketari esker \"liburutegi\" hitzaren bilaketa batekin \"liburu\" eta \"liburuak\" hitzak dituzten emaitzak lor daitezke, adibidez.\nAlgoritmoak.\nAlgoritmo ugari existitzen diren arren, ezagunena Porterren algoritmoa da. Badaude, gainera, analisi lexikografikoetan oinarritutako algoritmoak ere, besteak beste."}
{"id": "41529", "revid": "105290", "url": "https://eu.wikipedia.org/wiki?curid=41529", "title": "EuroWordNet", "text": "EuroWordNet europar hizkuntzentzako sare semantiko sistema bat da. Hauetako hizkuntza bakoitzak bere wordnet propioa garatzen du, baina \"Interlingual Index\" (ILI) deritzonean gordetzen diren hizkuntzen arteko loturak daude.\nPrincetonen jatorrizko WordNetean ez bezala, WordNet gehienak ezin dira doan eskuratu."}
{"id": "41530", "revid": "105290", "url": "https://eu.wikipedia.org/wiki?curid=41530", "title": "Wikiztegia", "text": "Wikiztegia (ingelesez, \"Wiktionary\") eduki askeko hiztegia sortzea helburu duen Wikimediaren proiektuetako bat da, edonork edukiak gehitu eta aldatzeko aukera eskaintzen duena."}
{"id": "41531", "revid": "371", "url": "https://eu.wikipedia.org/wiki?curid=41531", "title": "Wiktionary", "text": ""}
{"id": "41534", "revid": "512", "url": "https://eu.wikipedia.org/wiki?curid=41534", "title": "Ketzal (argipena)", "text": "Ketzal hitzak hainbat adiera ditu:"}
{"id": "41535", "revid": "59723", "url": "https://eu.wikipedia.org/wiki?curid=41535", "title": "Ketzal (dirua)", "text": "\"Artikulu hau Guatemalako dibisari buruzkoa da; beste esanahietarako, ikus \u00abKetzal\u00bb.\"\nQuetzala (gaztelaniaz:\u00a0\"Quetzal\"), Guatemalako Errepublikan erabiltzen den dirua da. Haren ISO 4217 kodea GTQ da eta sinboloa, Q. Quetzal banako baten ehunenak zentabo du izena eta quetzal bakoitza 100 zentaboz osatuta dago. Quetzal\u00a0hegaztiaren omenez izendatu zen.\nHistoria.\n1925. urtetik, guatemalar pesoa ordeztu zuen. 2006ko abenduaren 17an quetzal batek 0.09631 euroko kotizazioa zuen.\nGuatemalako Bankua quetzal monetaren gestioaren arduraduna da. Gaur egun 1, 5, 10, 25 eta 50 zentaboko txanponak eta 1, 5, 10, 20, 50, 100 eta 200 quetzaleko billeteak daude zirkulazioan."}
{"id": "41536", "revid": "71145", "url": "https://eu.wikipedia.org/wiki?curid=41536", "title": "Quetzal (moneta)", "text": ""}
{"id": "41537", "revid": "840", "url": "https://eu.wikipedia.org/wiki?curid=41537", "title": "Jon Iriberri", "text": ""}
{"id": "41538", "revid": "2241", "url": "https://eu.wikipedia.org/wiki?curid=41538", "title": "Zaldubi", "text": "Zaldubi hurrengo gauzak izan daitezke:"}
{"id": "41539", "revid": "840", "url": "https://eu.wikipedia.org/wiki?curid=41539", "title": "Manezaundi", "text": ""}
{"id": "41540", "revid": "56334", "url": "https://eu.wikipedia.org/wiki?curid=41540", "title": "Lusofonia", "text": "Lusofonia portugesezko hiztunen komunitate unibertsala da. Gaur egun, 265 milioi pertsona inguru barne hartzen du mundu osoan, 10.742.000 km2-tan bizi direnak. Galaikoportugesaren sistema linguistikoa kontuan hartuz, galizieradun batzuk ere erkidego honen zati izan nahi dute.\nInstituzionalki, 1996tik \"Comunidade dos Pa\u00edses de L\u00edngua Portuguesa\" (CPLP) (Portugesezko Herrialdeen Komunitatea) erakundean ordezkatuta dago hizkuntza komunitate hau.\n2005etik maiatzaren 5a Kultura Lusoaren Eguna (\"Dia da Cultura Lus\u00f3fona\") izendatu zuten. Bestela, maiatzaren 17a Galizierazko Literaturaren Eguna (\"D\u00eda das Letras Galegas\") ospatzen dute.\nLurraldea.\nJarraian, Lusofoniako lurralde osoa kontuan hartuta hauek dira barne dauden herrialdeak, biztanleen kopuruaren arabera ordenaturik. Bestela, asteriskoarekin agertzen dira CPLPren kideak diren herrialdeak:"}
{"id": "41544", "revid": "48990", "url": "https://eu.wikipedia.org/wiki?curid=41544", "title": "ADN (egunkaria)", "text": "ADN Espainiar estatuan argitaratzen zen gai orokorreko doako egunkaria zen.\nEgoitza nagusia Bartzelonan kokatuta zegoen arren, tokian-tokiko edizioak kaleratzen zituen. Horretarako Aragoi (Zaragoza), Bilbo, Castello, A Coru\u00f1a, Lleida, Malaga, Mallorca, Madril, Iru\u00f1ea, Errioxa, Sevilla, Valentzia eta Vigon ordezkaritzak zituen. Egunkari guztiek kaleratu ohi duten goizeko edizioaz gain, arratsaldeko edizioa ere kaleratu ohi zuen, ADN2 izenpean."}
{"id": "41546", "revid": "105290", "url": "https://eu.wikipedia.org/wiki?curid=41546", "title": "20 minutos", "text": "20 minutos Espainiako 14 hiritan kaleratzen den doako egunkaria da, 2006an estatuko irakurriena EGMren datuen arabera. Bere eduki guztiak \"Creative Commons Aitortu\" lizentziapean argitaratzen ditu."}
{"id": "41548", "revid": "448", "url": "https://eu.wikipedia.org/wiki?curid=41548", "title": "Qu\u00e9!", "text": "Qu\u00e9! Espainian argitaratutako doako egunkari bat zen, Vocento taldearena. 2005ean sortua, 2012an desagertu zen. Tokian tokiko 16 edizio zituen: Alacantekoa, Asturiaskoa, Bartzelonakoa, Bilbokoa, Coru\u00f1akoa, Gipuzkoakoa, Kantabriakoa, Cartagenakoa, Madrilgoa, Malagakoa, Mallorcakoa, Murtziakoa, Sevillakoa, Valentziakoa, Vigokoa eta Zaragozakoa.\nKrisialdi ekonomikoak eragindako publizitatearen jaitsierak eraginda, egunkariaren diru sarrera nagusienetako bat kolokan jarri zen. Egoera okertzean Vocento taldeak, \"Que!\" egunkaria El Nervi\u00f3n Bilboko doako egunkariarekin bat egitea erabaki zuen, horrela \"Qu\u00e9! Nervi\u00f3n\" egunkaria sortuta."}
{"id": "41550", "revid": "1545", "url": "https://eu.wikipedia.org/wiki?curid=41550", "title": "Metro International", "text": "Metro International suediar komunikazio-enpresa da. Doako egunkariak argitaratzen dituen munduko konpainia handiena da, 18 herrialdetan kaleratzen duelarik. Gehienetan Metro izenpean kaleratzen da, leku batzuetan baimen falta dela-eta izen ezberdinak erabiltzen dituen arren; esate baterako, Publimetro Txilen eta Metro Directo Espainian."}
{"id": "41552", "revid": "119347", "url": "https://eu.wikipedia.org/wiki?curid=41552", "title": "Albacete", "text": "Albacete Espainiako izen bereko probintziako hiriburua da, Gaztela-Mantxako autonomia erkidegoan. 1.125,91 kilometro koadroko azalera eta 172.693 biztanle ditu (2013).\nHiriaren jatorria ez da zehazki ezagutzen, baina Al Andalusko garaian \u0627\u0644\u0628\u0633\u064a\u0637 (\"Al-Basit\") izeneko hiri bat zegoen bertan.\nHerriak.\nHirigunearen inguruan hainbat herri daude, Albaceteko udalerriaren mende daudenak:"}
{"id": "41554", "revid": "371", "url": "https://eu.wikipedia.org/wiki?curid=41554", "title": "Albazete", "text": ""}
{"id": "41561", "revid": "59723", "url": "https://eu.wikipedia.org/wiki?curid=41561", "title": "Xiberoko Botza", "text": "Xiberoko Botza Zuberoako irrati librea da. 1982an sortu zen, Frantziako gobernuak irrati-kate libreak sortzeko baimena eman zuenean. Euskaraz igortzen du, nagusiki zubereraz.\nHistoria.\n1982an sortua, lehen emanaldiak Irabarneko jauregitik eman zituen, harik eta 1985ean estudioak Mauleko plazan ezarri zituen arte. 2000 urtean, berriz, handitzeko beharra izan zuten eta dirua biltzeko kanpaina abiatu zuten. \"Xiberuak eraik beza botza!\" lelopean, Euskal Herriko zazpi probintzietan zehar kantaldiak egin zituzten, musutruk aritu ziren 250 artistaren kolaborazioarekin; \"Gara\" egunkariaren laguntzarekin ere \"Xiberotarsak\" \"kant\u00fcz\" diska atera zuten. Kanpainaren emaitzarekin, 2000 urtean Victor Hugo karrikaren lehen solairua erosi zuten, bi urte lehenago martxan zegoen \"Zinka\" ostatuaren gainean. 2001ean sortutako Arrosa Irrati Sarearen partaidea ere bada.\nJarduera.\nHastapen batean euskaltzale eta ezkertiarrek eraiki zuten irrati librearen xedez, orduan monopolioa zuten Sud-Ouest, Miroir eta Radio France irratien bazterketa gainditzeko. Hortakoz ere irekia zen hizkuntza aldetik: euskaraz egitea lehentasuna zuen euskaldunentzat. Euskaraz ez zekiten laguntzaileentzat, berriz, irekia zen. 1986an \"Mendililia Irratia\" hasi zen \"Xiberoko Botz\"ean parte hartzen ez zutenen eskutik. Geroztik arazorik gabeko Xiberoko berri eta euskal musikak hedatzen ditu Mendililiak. Aldiz, ikastola berri, AEK-k, CGT sindikatuak eta beste hainbat borroka eramaten duten taldeak \"Xiberoko Botza\" dute hedabide garrantzitsuena."}
{"id": "41562", "revid": "95298", "url": "https://eu.wikipedia.org/wiki?curid=41562", "title": "Martin Lapeire", "text": "Martin Lapeire edota Martin Lapeyre, \"P\u00e9re Damien\" izenez ezaguna (Azkaine, Lapurdi, 1842ko abenduaren 5a - Beloke, Lapurdi, 1894ko apirilaren 3a), euskal idazlea eta apaiza izan zen.\n1875ean Belokeko abade-etxe beneditarra sortu zenean bertan sartu zen. 1892an Lapeirek, autore izenik gabe, \"Kantika ezpiritualak\" izeneko liburuxka atera zuen, zuberotarrentzat pentsatua."}
{"id": "41565", "revid": "6327", "url": "https://eu.wikipedia.org/wiki?curid=41565", "title": "Mantxuriako krisi", "text": ""}
{"id": "41569", "revid": "105290", "url": "https://eu.wikipedia.org/wiki?curid=41569", "title": "Guant\u00e1namoko probintzia", "text": "Guant\u00e1namoko probintzia () Kubako 15 probintzietako bat da, uhartearen ekialdean dagoena. Hiriburua Guant\u00e1namo da."}
{"id": "41570", "revid": "105290", "url": "https://eu.wikipedia.org/wiki?curid=41570", "title": "Camag\u00fceyko probintzia", "text": "Camag\u00fceyko probintzia () Kubako 14 probintzietako bat da. Hiriburua Camag\u00fcey da."}
{"id": "41571", "revid": "105290", "url": "https://eu.wikipedia.org/wiki?curid=41571", "title": "Cienfuegosko probintzia", "text": "Cienfuegosko probintzia () Kubako 15 probintzietako bat da. Hiriburua Cienfuegos da."}
{"id": "41572", "revid": "1519", "url": "https://eu.wikipedia.org/wiki?curid=41572", "title": "Granmako probintzia", "text": "Granmako probintzia () Kubako 15 probintzietako bat da. Hiriburua Bayamo da. UNESCOk Gizateriaren Ondare izendaturiko Desembarco del Granma Parke Nazionala bertan dago."}
{"id": "41573", "revid": "105290", "url": "https://eu.wikipedia.org/wiki?curid=41573", "title": "Holgu\u00edngo probintzia", "text": "Holgu\u00edngo probintzia () Kubako 15 probintzietako bat da. Hiriburua Holgu\u00edn da."}
{"id": "41574", "revid": "105290", "url": "https://eu.wikipedia.org/wiki?curid=41574", "title": "Las Tunasko probintzia", "text": "Las Tunasko probintzia () Kubako 15 probintzietako bat da. Hiriburua Victoria de Las Tunas da."}
{"id": "41575", "revid": "58701", "url": "https://eu.wikipedia.org/wiki?curid=41575", "title": "Matanzasko probintzia", "text": "Matanzasko probintzia () Kubako 15 probintzietako bat da. Hiriburua Matanzas da."}
{"id": "41576", "revid": "105290", "url": "https://eu.wikipedia.org/wiki?curid=41576", "title": "Sancti Sp\u00edritusko probintzia", "text": "Sancti Sp\u00edritusko probintzia () Kubako 15 probintzietako bat da. Hiriburua Sancti Sp\u00edritus da."}
{"id": "41577", "revid": "6327", "url": "https://eu.wikipedia.org/wiki?curid=41577", "title": "Gaztela-Leon", "text": ""}
{"id": "41578", "revid": "12016", "url": "https://eu.wikipedia.org/wiki?curid=41578", "title": "Sancti-Sp\u00edritus", "text": "Sancti-Spiritus (euskaraz Espiritu Santua) leku ezberdinen izena izan daiteke:"}
{"id": "41579", "revid": "105290", "url": "https://eu.wikipedia.org/wiki?curid=41579", "title": "Santiago de Cubako probintzia", "text": "Santiago de Cubako probintzia () Kubako 15 probintzietako bat da. Hiriburua Santiago de Cuba da."}
{"id": "41580", "revid": "99827", "url": "https://eu.wikipedia.org/wiki?curid=41580", "title": "Villa Clarako probintzia", "text": "Villa Clarako probintzia () Kubako 15 probintzietako bat da. Hiriburua Santa Clara da."}
{"id": "41581", "revid": "105290", "url": "https://eu.wikipedia.org/wiki?curid=41581", "title": "Ciego de \u00c1vilako probintzia", "text": "Ciego de \u00c1vilako probintzia () Kubako 15 probintzietako bat da. Hiriburua Ciego de \u00c1vila da."}
{"id": "41582", "revid": "8311", "url": "https://eu.wikipedia.org/wiki?curid=41582", "title": "Lurraldebus", "text": "Lurraldebus Gipuzkoako Foru Aldundiak eskaintzen duen hiriarteko autobus zerbitzuaren izen komertziala da.\nHistoria.\n2005ean Gipuzkoako Foru Aldundiak bere ardurapean duen autobus zerbitzua eskaintzen zuten enpresa ezberdinak batu egin zituen marka eta irudi bakar batean.\n2006ko abenduan, Foru Aldundiak kontakturik gabeko txartel bakarra sortu zuen, Lurraldebus txartela alegia. Autobus linea guztietan erabilgarri izango zen birkarga daitekeen txanpondegi-txartela da, tarifa-sistema bateratuarekin, hasiera batean soilik Lurraldebusen lineatan erabil zitekeena. 2008ko abenduaren 1.tik Donostiako Tranbia Konpainiaren linea guztietan erabil daiteke.\n2011n Foru Aldundiak, Eusko Jaurlaritzak eta Irun, Errenteria eta Donostiako Udalek Gipuzkoako Garraioaren Lurralde Agintaritza (ATTG) sortu zuten, herrialdeko garraio publiko guztiak koordinatu eta tarifa-sistema bateratua bultzatzeko.\nHala, 2013ko martxoaren 4an Mugi sistema jaio zen, Gipuzkoako tarifa-gune sistema integratua, eta horrekin batera Mugi txartela. Lurraldebusek tarifikazio sistemaren ingurukoak ATTGri eskualdatu zizkion, eta ordutik autobus zerbitzuen ustiapena baino ez du egiten, txartel bakarra ezartzeko eskumena ATTGra pasaraziz. Hala ere, Lurraldebus txartel zaharrak oraindik ere erabiltzen jarraitzen dira, eta Mugi txartelak dituen baldintza berak aplikatzen zaizkio.\n2014an Lurraldebusek irudi korporatiboa bateratu zuen, bai autobusetan zein geralekuetan.\nEragileak.\nGaur egun, honako eragileek osatzen dute Lurraldebus zerbitzua:\nLineak.\nHijos de Antonio Areizaga.\n2021ean Hernani-Astigarraga-Donostia hematen zuen zerbitzua empresaz, izenaz eta zerbitzua aldatu zen BU13 eta BU12 (Buruzande eremitik) izenak hartuta, autobus Zerbitzua gutxitu zen, gautxoria ezabatu eta empresas aldatu Tolosako TBH-ra.\nEkialdebus.\n+ (gauekoak; etenik gabeko zerbitzua)\nTolosaldea Bus.\nEskaripekoak:\nGauekoak:\nGoierrialdea.\nEskaripekoak:\nGauekoak:\nTransportes PESA.\nDistantzia luzekoak:\n+ (gauekoak; etenik gabeko zerbitzua)\nDebagoiena-Urola Garaia hiriartekoak:\n+ (gauekoak; etenik gabeko zerbitzua)\nAutobuses La Guipuzcoana.\nGauekoak:\nEusko Trenbideak.\nDebabarrenako hiriartekoak:\n+ (gauekoak; etenik gabeko zerbitzua)\nUrola Kostako hiriartekoak:\nGauekoak"}
{"id": "41583", "revid": "512", "url": "https://eu.wikipedia.org/wiki?curid=41583", "title": "Latex", "text": "Latexa esne itxurako zukua da, hainbat landare edo onddo barrutik ateratzen dena, euphorbiaceaen eta moraceaen familietatik bereziki, hodi laktiferoetatik ibiltzen dena. Antzeko ezaugarriak dituen artifizialki lortutako produktuari latex deritzo.\nFloemako zelula jariatzaileek ekoizten dute, eta %50 urez osatuta dago. Latex natural bakoitzaren konposizioa aldakorra da, orokorrean emultsio konplexu bat da, non proteinak, alkaloideak, almidoiak, azukreak, landare-olioak, taninoa, erretxina eta goma naturala aurkitzen diren. Latexaren kolorea, zuria (gehiena), horia, laranja edo eskarlataren artean alda daiteke.\nLandare batzuen latexa pozoitsua da, beste batzuena oso garratza da, adibidez piku arruntarena eta esne zuhaitzarena gozoa da eta janari gisa erabiltzen da. Botanistek ez dakite zehatz-mehatz latexak landareetan betetzen duen papera. Zenbaitetan zauriak babesten ditu, eta horien gainean geruza babesgarria osatzen du. Hainbat espezieetan toxikoa da eta animalien aurkako defentsa gisa balio du.\nLatexaren iturriak.\nAmapola, kautxua (\"Hevea\" generoa) eta asteraceae familiako (adibidez, uraza eta beste batzuk) landareetan sistema laktiferoa zurtoineko meristemoan edo sustraian sortzen da, latexezko hodi eroaleak eratzen dituen zelula ilara baten pareta zelularra disolbatzearen ondorioz.\nBeste landare batzuetan, hala nola Euphorbiae familiakoetan, sistema laktiferoa desberdina da, eta ernalkuntzatik dauden zelula laktifero batzuk landare osora hedatzetik sortzen da; beraz, latexa landarearen zati guztietan dago.\nLorbidea.\nLatex ekoizten duten espezieak Ekuadorreko paraleloan dauden baso tropikaletan aurkitzen dira eta Europara Brasiletik ekarri zituzten. Orain, herrialde tropikal askotako landaketetan landatzen da. Zuhaitzaren azalean dauden ebaki kaltegabeetatik tantaka datorren latexa pazientziaz biltzen da ontzietan. Latexaren egungo erabilera ugariaren ondorioz, zuhaitzak oso baliotsuak dira eta aberastasun-iturri dira hirugarren munduko herrialde askorentzat. Latexezko zuhaitzak oihan tropikaletan landaretza mota nagusietako bat dira.\nGaur egun, Brasil da latex ekoizle handiena, Amazoniari esker. Hego Amerika, Hegoafrikako eta Malasia bezalako beste herrialde batzuek ere latexa saltzen dute.\nAlergenoak.\nLatexak % 1 eta 1,8 arteko proteina edukiak ditu eta 13 alergeno identifikatu dira. Proteina hauek beste landare espezie batzuetan ere badaude, fruta jakin batzuetan ( platanoa, gaztainondoa, kiwia, papaia, piku, intxaur, melokotoia, abrikot, gereza eta aranak ) eta beste zenbait barazki batzuetan, esaterako patata eta tomatea . Horrek erreaktibitate gurutzatua eragin dezake latexarekiko alergia duten gaixoen eta fruta horiek irenstearen artean."}
{"id": "41584", "revid": "42539", "url": "https://eu.wikipedia.org/wiki?curid=41584", "title": "112 (argipena)", "text": "112 zenbakiak hurrengo esanahiak izan ditzake:"}
{"id": "41586", "revid": "1519", "url": "https://eu.wikipedia.org/wiki?curid=41586", "title": "Aretxabaleta (argipena)", "text": "Aretxabaleta izenak hainbat adiera ditu:"}
{"id": "41589", "revid": "105290", "url": "https://eu.wikipedia.org/wiki?curid=41589", "title": "Hotel Arts", "text": "Hotel Arts (\"Arts hotela\") Bartzelonako eraikin enblematikoenetakoa da XX. mende amaieran. Joko Olinpikoak zirela-eta 1988 eta 1992 urteen bitartean eraiki zen Olinpiar Portuaren sarreran, Mapfre dorrearen alboan. Bi hauek Bartzelona eta Kataluniako eraikin altuenak dira.\nBeira berde eta griseko dorre hau, kolore zuriko burdinez bildutako egitura duena, Bruce Graham arkitektoak eraiki zuen, eta 1994an ireki zen hotela du barnean. Horrez gain, luxuzko 27 bizitegi ere baditu azken bederatzi solairuetan."}
{"id": "41590", "revid": "336", "url": "https://eu.wikipedia.org/wiki?curid=41590", "title": "DMCA", "text": "DMCA (\"Digital Millennium Copyright Act\") AEBetako egileen eskubideak bermatzeko legea da. Arau horri esker, eskubideen aitzakiaren harira sortutako babes-neurriak ekiditeko teknologia produzitu eta zabaltzen duen oro kriminalizatzen da.\nEFF fundazioak (Electronic Frontier Foundation), bere publikaziotariko batean, DMCAren babes-neurriak ekiditen dituzten tresnen gaineko zigorrak honako eraginak ditu:"}
{"id": "41591", "revid": "110503", "url": "https://eu.wikipedia.org/wiki?curid=41591", "title": "Gasteizko tranbia", "text": "Gasteizko tranbia Arabako hiriburua den Gasteiz hirian zerbitzua ematen duen hiri garraio publikoko tranbia sarea da. Sarea Euskotren Tranbiak kudeatzen du 2008ko abenduaren 23an martxan jarri zenetik. Garraio zerbitzuak erdialdea eta kanpoaldeko auzoak batzen ditu tren arineko bi lineen bitartez. Osotara lau adarrez osatuta dago, bi adar linea bakoitzarentzat, eta adar guztiak amankomuneko tarte baten bidez lotuak. Sistemak ahalbidetzen du Lakua, Abetxuko, Ibaiondo, Hegoalde eta Salburua auzoetara heltzea eta hauek haien artean eta erdialdearekin konektatzea.\nOsotara, sistema bi lineaz, 4 adar, 28 geltokiz, 9,63 km-z eta 15 trenez osatuta dago. Sistemaren handitzei erreparatuz, 2009-ko uztailaren 10ean lehenengo luzapena inauguratu zen, Abetxukuko adarra funtzionamenduan jarriz. Hurrengo luzapena 2020-ko otsailaren 15ean izan zen, Unibertsitateko adarraren irekiarekin. Azkeneko luzapena 2023-ko apirilaren 11an martxan jarri zen Salburuako adarrari dagokion tartea irekiz. Etorkizunean Zabalgana auzora luzatzeko proiektua aurkeztu egin da, 2027-an adarra irekitzeko aurreikusi delarik.\nHistoria.\nAurrekariak.\nGasteizko lehen tranbia 1960ko hamarkadan hiria iparraldetik hegoaldera zeharkatzen zuen Anglo-Vasco-Navarro konpainiaren trena izan zen. Tren horrek hiriaren kanpoaldean lan egiten zuten langileak garraiatzen zituen, Olarizu eta Gamarrara. Trenbide hura eraiki aurretik, Vasco-Navarro trenbidea hilzorian zegoen, eta erabilera gutxituz joan zen. Dena den, Arabako agintariek, material berria erosi zuten, hirian trenbidea eraikitzeko.\nBidea hark hiriaren iparraldea eta hegoaldea batzen zituen honako geltokiekin: Olarizu, Adurtza, Olagibel, Isuntzarrak, Forjas Alavesas, Beto\u00f1u, Osinegea, Eskalmendi, Durana eta Salinas. Trena elektrizitatedun errailen gainean zebilen, eta langileak garraiatzeaz gain, Gasteizko Gamarrako udal igerilekuetara iristeko aukera eskaini zieten gasteiztarrei. Horren adierazle, 1964ko abuztuko egun sargori batean igerilekuetara joateko saldutako 4.000 bidaia-txartelak.\nHasierako arrakasta horren ondoren, tranbiaren gainbehera etorri zen, eta azkenik 1967ko abenduaren 16an, Arabako Gobernu Zibilak, Madrilgo gobernuaren aginduz, tren zerbitzua bertan behera utzi zuen. Burdinbidea kentzeko lanei 1968. urtearen hasieran ekin zieten.\n1995eko egitasmoa.\nTranbia eraikitzeko lehen egitasmoa 1995. urtean aurkeztu zuen Eusko Jaurlaritzak. Orduan Jose Angel Cuerda zen Gasteizko alkatea eta udaletxeko beste alderdiak ez ziren ados jarri tranbia nola eraiki behar zen erabakitzeko, eta azkenik egitasmoa baztertu egin zen.\n2004ko egitasmoa.\nGaur egungo proposamena 2004ean aurkeztu zen, aurreko egitasmoarekin alderatuz ibilbide luzeagoa eta geltoki gehiago ezarri ziren. Oraingoan alderdi guztiek onartu zuten proposamena. Eusko Jaurlaritzako garraio eta herrilanen sailak lehiaketa antolatu zuen, lanen eraikuntza esleitzeko. Tranbiaren eraikuntzako lehen aldiak hiriaren erdiguneko eta Lakuako tarteak eraikitzea suposatzen zuen, 27 milioi euroko kostuarekin. Guztira hamalau enpresa aurkeztu ziren lehiaketara, eta azkenean, bost izan ziren lehiaketako irabazleak.\nEraikitze lanak 2006ko irailaren 12an hasi ziren ofizialki. Eusko Jaurlaritzako garraio sailburuaren arabera lanak 2008. urterako amaitzea aurreikusten zen, eta 2008ko eguberri aurretik ireki ahal izan zen Gasteizko tranbia.\n2008ko urtarrilean tranbiaren erdiguneko tartea eta Lakuako tartea eraikitzeko lanak hasi ziren, Abetxukuko adarra hurrengo hilabeteetan hastea aurreikusi zelarik. Tranbiak 2008ko irailaren 30ean ailegatu ziren hirira, eta froga modura ibiltzen hasi ziren.\nTranbiaren lehen zatia, hau da, tarte komuna eta Lakuarako adarra, 2008ko abenduaren 23an ireki zen. Horrez gain, lehen egunetan, zehazki 2009ko urtarrilaren 6ra arte, tranbia dohainekoa izan zen. Abetxukuko adarra 2009. uztailaren 10ean jarri zen martxan.\nZabaltzeko lehen saiakerak.\nSistema inauguratu ondoren, hiriko beste gune batzuetara zabaltzea proposatu zen, baina bakar bat ere ez zen hasierako plangintza-faseetatik igaro. 2012ko martxoan, Eusko Jaurlaritzak eta Gasteizko Udalak adierazi zuten tranbiaren ibilbidea zabaldu nahi zutela Angulema kaleko azken geltokitik Ballester Apezpikuraino, Federico Baraibar, Jos\u00e9 Mardones eta Herran kaleraino. Proposatutako trazatu aldaketa baten ondoren, Bulebarretik Salburura zabaltzea planteatu zen, Ekialde eta Gizarte Etxean geltokiak eginez, besteak beste.\n2015eko ekainean, Eusko Jaurlaritzak Gasteizko tranbia hiriaren hegoaldetik Euskal Herriko Unibertsitatearen campusera zabaltzeko azterlana aurkeztu zuen. Lovaina, Legebiltzarra eta Angulema geltokietatik igaroko zen linea zirkular bat zen proposamena, hegoalderantz jarraituz, trenbidea zeharkatuz, beranduago Zabalganara joan eta Lovainara itzultzeko. Zatiak 9 geltoki berri izango lituzke eta Gasteizko tranbiaren hirugarren linea izan liteke.\nEra berean, hegoaldeko zabalkundea aurkeztearekin batera, Mendizorrotzako eta Zabalganako (mendebaldean) eta Salburuako (ekialdean) hedapenak ere proiektatu ziren. Proposamenak 4 linetan oinarritutako ustiapen-eredu bat jasotzen zuen:\nUnibertsitateko handitzea.\nSarea zabaltzeko hainbat saiakera zapuztu ondoren, 2016ko udaberrian jendaurrean jarri zen Euskal Herriko Unibertsitatera zabaltzeko informazio-azterlana. Bi urte pasatxoko lanen ondoren, zati berria 2020ko otsailaren 4an jarri zen martxan.\nSalburuako handitzea.\nAdar honek 5 geltokiz osatuta dago: Santa Luzia, Iliada, Nikosia, La Uni\u00f3n,eta Salburua. Hasiera batean eraikitze lanak 2020-ko apirilean hastea aurreikusita zegoen, baina Covid-19-aren krisialdiaren ondorioz uztailera atzeratua izan zen lanen hasiera.\nBi urte eta erdiko lanen ostean tranbia 2023ko apirilaren 1-ean hasi zen adar berritik zirkulatzen, eta bidaiarik gabeko 10 eguneko frogaren ondoren, apirilaren 11-an inauguratu egin zen.\nSarea.\nGasteizko tranbiak \"Y\" bikoitza sortzen duten 5 adarrez osatuta dago: horietako bat sarea osatzen duten bi lineentzako adar amankomuna da, noski erdialdeko adarra. Gainontzeko adarrei dagokionez Ibaiondoko eta Salburuako adarretatik linea bat igarotzen da, Abetxukoko eta Unibertsitateko adarretatik beste linea igarotzen delarik.\nTranbia sare gehienak ez bezala, Gasteizko tranbiaren lineek ez daukate zenbakirik, lineen izenak helmugako geltokien araberakoa baita, eta helmuga bakoitzak puntu (\u25a0) kopuru jakin baten bitartez adierazten dira. Hauek dira helmiuga bakoitzaren kodea:\nErdialdeko adarra (adar amankomuna).\nAdar hau inauguratu zen lehena izan zen, Ibaiondoko adarrarekin batera. Gasteizko erdigunetik igarotzen da, zehazki Babesgabeak, Zabalgunea, Lovaina eta Gazalbide auzoetatik. 2008-ko abenduaren 23an jarri zen martxan, Angulema eta Honduras geltokien artean. Floridako geltokia 2020-ko otsailaren 4an ireki zen, unibertsitateko adarrarekin batera.\nTranbia guztiek edozein ibilbidean zeharkatzen duten sare osoko adar bakarra da, hau da, sareko geltoki guztiekin konektatzen duena.\nAmerika Latina plazan hasten da eta Honduras eta Gasteiz Hiribideek sortzen duten bide-ardatzetik hiri erdialderantz bideratzen da Antso Jakitunaren Etorbidera ailegatu arte. Etorbide honen ondoren Lovaina plaza zeharkatu ondoren Magdalena, Becerro de Bengoa, \u00c1lava jenerala, Independentzia eta Angulema kaleetatik igarotzen da Florida kaleko izen bereko geltokian amaitzeko.\nIbaiondoko adarra.\nAdar hau inauguratu zen erdialdeko edo amankomuneko adarrarekin batera. Gasteizko ipar-mendebaldetik igarotzen da, zehazki Txagorritxu eta Lakua auzoetatik. 2008-ko abenduaren 23an jarri zen martxan, Euskal Herria eta Ibaiondo geltokien artean. Adar honen iparraldeko muturrean aurkitzen da trenen garajea. Ireki egin zenetik ez du aldaketarik jasan eta Ibaiondo - Salburua linearen parte da.\nLandaberde kalean du hasiera, trenen garajetik gertu, Wellington dukearen kaletik jarraituz amaieran Euskal Herriko Bulebarrera biratzeko eta Gasteizko autobus geltokiatik gertu Amerika Latina plazan amaitzeko, non erdialdeko eta Abetxukoko adarrekin bat egiten du.\nAbetxukoko adarra.\nAdar hau inauguratu zen hirugarrena izan zen. Gasteizko iparraldetik igarotzen da, zehazki Arriaga eta Abetxuko auzoetatik. 2009-ko uztailaren 10ean jarri zen martxan, Intermodal eta Abetxuko (egungo Ka\u00f1abenta) geltokien artean. 2012-ko irailaren 7an adarra beste bi geltokiekin luzatu zen: Kristo eta Abetxuko. Abetxukoko geltoki zaharra \"Ka\u00f1abenta\" izena bezala berrizendatu zen. Abetxuko - Unibertsitatea lineak adar hau erabiltzen du.\nBere ibilbidea Abetxukoko Maiatzaren 1 plazan hasten da, auzo honetan Kristo eta Presa kaleak igarotzen ondoren Zadorra ibaiaren gaineko zubitik zeharkatzeko. Arriagako Atea kaletik jarraitzen du Batzar Nagusien kalera arte, eta honen bitartez Forondako Atea hiribidetik Amerika Latina plazan amaituz, erdialdeko eta Ibaiondoko adarrekin elkartuz.\nUnibertsitateko adarra.\nAdar hau ireki den laugarrena da. Gasteizko hegoaldetik igarotzen da, zehazki San Kristobal eta Adurtza auzoetatik. 2020-ko otsailaren 4an jarri zen martxan, Floridako geltokiarekin batera. Bi geltoki baino ez ditu: Hegoalde eta Unibertsitatea. Abetxukoko eta erdialdeko adarrarekin batera Abetxuko - Unibertsitatea linea osatzen du.\nFlorida geltokian erdialdeko eta Salburuako adarrekin elkartzen da. Florida kalea eta Herran anaiak kaleen arteko bidegurutzean hasita Triana zubitik trenbidea igarotzen du Castro Urdiales eta Nieves Cano kaleetatik segitzeko eta Domingo Martinez Arag\u00f3n kalean amaitzeko, Zumakera pasealekuaren ondoan eta EHUko Arabako campusetik gertu.\nSalburuko adarra.\nAdar hau hiriko ekialdeko auzoetatik igarotzen da, Santa Luzia eta Salburua auzoetatik. Gasteizko Tranbiaren adarrik gazteena eta berriena da, 2023-ko apirilaren 11an irekita, eta 5 geltokik osatzen dute. Ibaiondoko eta erdialdeko adarrekin batera Ibaiondo - Salburua linea sortzen du.\nUnibertsitateko adarraren puntu berdinean du hasiera, Florida kalea guztiz igaroz, Iliada Ibilbidea jarraitzeko. Kurba itxi baten ondoren Salburuako bulebarretik segi, La Uni\u00f3n plaza zeharkatu, Aerodromoko pasealekutik Martxoaren 8 Etorbidean dagoen azkeneko geltokira helduz.\nZabalganako adarra.\nAdar hau hiriko mendebaldeko auzoei zerbitzu emango duena izango da eta San Martin, Borinbizkarra eta Zabalgana auzoetatik igaroko da. Oraindik proiektu fasean dago, baina 2027-rako lehenengo fasea irekitzea aurreikusi da. Osotara bi fasetan eraiki egingo da, lehenengo zati amankomuna eta ondoren Jundiz eta Mariturri adarren luzapenak eraikiko dira.\nBere ibilbideak Lovaina geltokian hasi eta izen bereko plaza zeharkatuko du Adriano VI kaletik segitzeko. Buztinzuri kalearen bitartez San Martin auzoa zeharkatuko du, Teodoro Dublang eta Valent\u00edn de Berriotxoa kaleetatik igarotzeko, hau da, Pedro Asua zubiaren azpitik. Ama Teresa Kalkutako kaletik aterako da auzotik Zabalgana Hiribidera biratuz eta trenbidearen gainetik igaro ondoren bi adarretan banandu egingo da, bat Jundizera eta bestea Mariturrira. Lehenengoa Nazio Batuen Hiribidetik hedatuko da, bigarrena Zabalgana hiribidetik jarraituko duen heinean. Azkenik bigarren adar honek Giza Eskubideen, Iru\u00f1a-Veleia eta Sofia Erreginaren hiribideetatik joango da, Zabalgana auzo osoa zeharkatuz.\nUstiapena.\nSarea Euskotren Tranbiak ustiatzen du Euskal Trenbide Sareak kudeatutako trenbide eta geltokietan.\nGeltokiak.\n\"Gasteizko tranbiaren\" geltokiak Euskal Trenbide Sareak kudeatzen eta mantenetzen ditu 2008tik. Hala ere, Eusko Trenbideak SA enpresak, Euskotren Tranbia filialaren bidez, ditu trenak eta horiek ustiarteaz arduratzen da.\nMaiztasunak.\nMaiztasuna adar bakoitzean 15 minutukoa da, tarte amankomunean adarren maiztasuna bikoiztuz, 7,5 minutura. Puntako orduetan maiztasuna 12 minutukoa da adarretan, eta 6 minutukoa tarte amankomunean. Unibertsitatea eta Ibaiondo arteko bidaiak 17 minutuko iraupena dauka. Iraupen bera dauka Florida eta Abetxuko bitartekoak ere.\nIbaiondotik Unibertsitaterako lehen trena 6: 00etan irteten da. Abetxukotik Floridara, 6: 07an. Unibertsitatea-Ibaiondo norabidean, lehenengo tranbia 6: 31ean irteten da eta Florida-Abetxuko 6: 23ean. Hauek dira tranbiaren azken ordutegiak: Ibaiondo-Unibertsitatea 22:45, Unibertsitatea-Ibaiondo 23:11, Abetxuko-Florida 22:35 eta Florida-Abetxuko 22:51. Ez da baztertzen etorkizunean tranbiak asteburuetan eguneko 24 orduetan funtzionatzea.\nFlota.\nTranbiaren flota gaur egun 5 kotxeko 11 Urbos 2 unitatek osatzen dute, CAFek eginak (500 seriea). 2017. urtearen amaieran, fabrikatzaile berari beste 7 tranbia eskatu zitzaizkion, kasu honetan 7 kotxe. Aurreikuspenen arabera, 500 serieko 3 unitate 7 kotxera ere zabalduko dira.\n500 serieko unitateek plataforma baxua dute,% 100ean; horrela, mugikortasun murriztua duten pertsonak bagoiaren barruan mugi daitezke, baina ez sarbidea, nasa baino 0 eta +10 cm arteko aldearekin egiten baita, gurpilen higaduraren arabera. Larrialdiak irekitzeko eta komunikatzeko sistema irisgarriak, entzumen-arazoak dituzten pertsonentzako megafonia-sistema eta itsuentzako ate-posizioko sistema akustikoa ere baditu.\nUnitate bakoitzaren edukiera 244 pertsonakoa da (44 eserita). Gainera, 6 leku daude mugikortasun urriko pertsonentzat erreserbatuta (bi gurpil-aulkian daudenentzat). Segurtasunari dagokionez, unitateek bideozaintza-sistema bat dute: barruko 5 kamera eta kanpoko 6 kamera, aurreko harrapaketen aurkako sistema eta argi estroboskopikoak.\nUnitateen irisgarritasunari dagokionez, orri sinpleko bi ate daude saihetseko, 800 mm-ko pasabide librea eta saihetseko orri bikoitzeko 4 ate eta 1300 mm-ko pasabide librea eskaintzen dituztenak. Gainera, mugikortasun murriztua duten pertsonentzat gordetako beste ate batzuk daude, eta haientzako berariazko eremu bat. Era berean, ateen eta itxitura-adierazleen kontraste kromatikoa, seinaleztapen akustikoa, argi-seinaleztapen estroboskopikoa, ate-orriko sakagailuak eta zelula fotoelektrikoz babestea pentsatu da.\nEntzumen-arazoak dituzten pertsonentzat, interfonia eta megafonia instalatu dira \"T moduan\", eta teleadierazle eta iragarle akustiko bat, hurrengo geltokian eta korrespondentzietan.\nBidaiarientzako informazioa.\nGasteizko tranbian \"Minutran\" eta \"Sitran\" izeneko informazio sistemak daude ezarrita. Sistema hauei esker, erabiltzaileak linea ezberdinetako tranbia unitateak geltokira heltzeko falta den denbora jakin dezake.\n\"Minutran\" geltokien markesinaren gainean kokatutako bloke tekniko karratua da, LEDez osatutako lau pantailaz hornitutakoa. Pantailetan geltokira helduko diren hurrengo tranbien denbora agertzen da, dagokion linearen kolorea erabilita. Euskotrenen arabera, sistema hau edozein norabidetik eta 80 metro baino distantzia handiagotik ikusgai da. Minutran sistema Gasteizko tranbian ezarri zen lehenengo aldiz, eta Euskotren Tranbiak ustiatzen dituen tranbia sareen artean Gasteizkoa informazio sistema honetaz hornituta dagoen bakarra da.\n\"Sitran\" markesinan bertan integratutako pantailez osatutako informazio sistema da. Honen bitartez, geltokira helduko diren hurrengo tranbien denbora kontsulta daiteke, eta horrez gain tranbia zerbitzuan gerta daitezkeen aldaketak eta abisuak ere zabaltzen dira. Sitran sistema Gasteizko tranbian ez ezik Bilboko tranbian ere ezarrita dago.\nSistema hauen bitartez, Angulemako geltokia helmuga duten tranbien datuak kolore gorriz eta pantailaren goialdean puntu batez (\u00b7) adierazten dira. Ibaiondoko geltokira abiatzen diren unitateak kolore berdez eta bi puntuz (\u00b7\u00b7) identifikatzen dira. Azkenik, Abetxukoko geltokira ibiltzen diren tranbientzako kolore zuria azaltzen da, hiru punturekin (\u00b7\u00b7\u00b7).\nKontakturik gabeko txartela.\nBAT txartel bakarrarekin Gasteizko tranbian hobaridun prezioekin bidaiatu daiteke. Kolektibo berezien barruan dauden erabiltzaileek, hala nola familia ugariak, helduak, eta abar, argazkidun BAT txartela erabilita tarifa murriztuak erabil ditzakete. BAT txartel pertsonalizatua, hau da, argazkiduna, beti eraman behar da nortasun agiriarekin batera.\nTxartel pertsonalizatuak tranbiaren informazio bulegoan eska daitezke, Antso Jakituna kaleko 9. zenbakian, eta baita Gasteizko Udalaren hiritarrenganako arreta bulegoetan ere.\n2014ko abenduaren 22tik aurrera Gasteizko tranbiak Bizkaiko Barik txartela ere onartzen du.\n2015eko maiatzaren 15etik aurrera Gasteizko tranbiak Gipuzkoako Mugi txartela ere onartzen du.\nBidaia-txartelak eta tarifak.\n2018ko urtarrilaren 1etik aurrerako bidaia-txartela eta tarifak:\nGuneak.\nGasteizko tranbiak Euskotren Tranbiaren sareko gune bat osatzen du, geltoki guztiak bere gain hartzen dituelarik.\nGeltokiak.\nGeltokien nasen luzera 30 metrokoa da, eta tranbia ibiltzen den trenbidearen zabalera metro batekoa.\nIbilbide guztian zehar trenbide bikoitza dago, baina hegoaldeko luzapena gauzatzen denean, Nieves Cano kalean zeharreko trenbidea trenbide bakarrekoa izango da, 375 metrotan.\nGuztira 11 tranbia unitate ibiltzen dira Gasteizko tranbia sarean, eta hiru unitate berri eskatu zaizkio Construcciones y Auxiliar de Ferrocarriles enpresari, hegoaldeko luzapena martxan jartzen denerako. Tranbia unitate bakoitza 31,38 metro luze da, bost modulutako osaerarekin, eta 261 lagunentzako edukiera du, horietatik 2 leku mugikortasun urriko pertsonentzako bereziak. Tranbia unitateak zazpi modulutara handitu daitezke, eta gaur egun ibiltzen direnen artean hiru unitate handituko dira. Gainera, eskatutako hiru tranbia unitate berriek ere zazpi modulu izango dituzte.\nTranbiak %100 plataforma baxukoak dira, mugikortasun arazoak dituzten pertsonen irisgarritasuna bermatuz. Tranbiak 70 km/h abiadura maximoa har dezake.\nIrisgarritasuna.\nEuskal Herriko Auzitegi Gorenaren epaian ezarritako lanak gauzatzen ez diren bitartean, tranbiaren egungo baldintza ez da irisgarria. Euskotrenek epaitegiek eskatutako lanen lizitazioa iragarri du, baina oraindik ez dute hasi.\nLanak hasi aurretik, lanakegin bitartean eta tranbiaren funtzionamendua hasi ondoren, Gasteizko Udaleko Irisgarritasun Kontseiluko kide diren desgaituen elkarteek irisgarritasun-legearen ez-betetzeak jakinarazi dizkiote kontseilu honi. Udalak bilerak deitu zituen gaia aztertzeko, baina ez ziren erreklamazioak aintzat hartu. Hori dela eta, elkarteetako batek erreklamazio judiziala abiarazi behar du. Tranbian epaitu zuten, Euskal Autonomia Erkidegoko irisgarritasunari buruzko legea ez betetzeagatik, baina lanak aurrera jarraitzen du, kautelazko geldiarazteko eskaera ezetsi baitzen. Hainbat urtetako auzibide judizialaren eta tarteko epaien ondoren, 2013ko uztailean, Euskal Autonomia Erkidegoko Auzitegi Gorenak epaia eman zuen salatzaileei arrazoia emanez, eta Euskotran 12 geraleku aldatzera behartu zuen.\nEpaia bi urte eta erdi baino gehiagoz bete gabe egon ondoren, epaileak ezarritako epeak bete gabe, 2015eko abenduaren 14an, Euskotrenek, ibilbideak zabaltzeko proposamenen erdian, lanaklizitatu zituen 21 markesina irisgarri egiteko, hasieran onartu zituenak baino 9 gehiago. Obren kostua 208.816 \u20acgehi BEZa izango da. EH Bildu talde politikoak lanak berandu hasi izana kritikatu du. Argitu behar da lanak egiteak ez duela esan nahi berez irisgarritasun-legea betetzea lortzen denik. Behin lanak amaituta, aldaketek euskal irisgarritasunari buruzko legea betetzeko balio duten egiaztatu beharko da.\nEpaiak salaketa zehatza baino ez du baloratzen, eta ez ditu jasotzen Gasteizko Udalari herritarren partaidetzarako kontseiluetan irisgarritasun-kontseiluaren bidez helarazi zaizkion kexa guztiak. Hauek dira nabarmenenak eta larrienak:\nBidaiariak.\n2008ko abenduaren 23an tranbiaren lehenengo linea inauguratu zenetik urtea amaitu arte 111 180 bidaiari zenbatu ziren, tranbia doakoa izan zelarik 2009ko urtarrilaren 9ra arte.\nHurrengo urteko erdialdean bigarren linea inauguratu zen, eta urtea 4,5 milioi bidaiari baino gehiagorekin amaitu zen.\n2010ean ere gorakada handia eman zen tranbia sareko bidaiarien kopuruan, bidaiarien igoera egonkortzen hasita, ia 7 milioi bidaiarirekin.\n2011n muga jo zuen bidaiarien kopuruak, ia 7,5 milioi balioztatze lortuta. Hurrengo urteetan beherakada txikia eman zen, 2012tik 2014ra 7,3 milioi bidaiariei ezin eutsita. Aipatzea dago 2012an tranbia sarea bi geltokirekin luzatu zela, Kristo eta Abetxukoko geltokiak gaineratuz. Hala ere bidaiarien igoera geldituta mantendu zen.\n2015ean berriro ere gorakada eman zen, eta ia 7,7 milioi bidaiari lortu ziren. Joerak berdintsu jarraitu zuen eta 2016an 7 723 445 bidaiari zenbatu ziren.\n2017an lehenbiziko aldiz 8 milioi bidaiari baino gehiago lortu zuen tranbiak.\nTurismoa.\nIbilbiden zehar, Gasteizko tranbiak interes turistikoko hainbat lekurekin lotzen du:\nEtorkizuna.\n2017ko maiatzean Arantza Tapia sailburuak iragarri zuen tranbiaren ibilbidea Angulemako geltokitik hegoalderantz luzatuko zela, lau geltoki berri izango zituen 1,4 km luzeko ibilbidean, Iradier Arena igaro eta Euskal Herriko Unibertsitatearen Arabako campuseko liburutegiraino. Adierazitakoaren arabera, ibilbidea Angulema kaletik luzatuko zen, eta Florida kalea pasa ondoren, kale honetan geltoki bat gaineratuz (Florida), burdinbidearen gaineko Triana zubia igaroko zuen, Iradier Arena paretik, beste geltoki batekin (Trianas). Ondoren, Castro Urdiales eta Nieves Cano kaleak zeharkatu (Hegoalde izeneko geltoki batekin) eta Domingo Mart\u00ednez de Arag\u00f3n kalean amaitu behar zuen ibilbidea, unibertsitatearen ondoan eta etorkizunean eraikitzekoa den igarotze azkarreko autobus (BRT) linearekin lotura eginda Unibertsitatea izeneko geltokiaren bidez.\nUrte bereko azaroaren 27an, luzapen lanak hasita, Intermodal-Trianas geltokia ezeztatzea erabaki zela iragarri zuen Eusko Jaurlaritzak. Hala, lanean dagoen hegoaldeko luzapenak hiru geltoki gaineratuko dizkio Gasteizko tranbiaren sareari: Florida, Hegoalde eta Unibertsitatea. Lanek 20 hilabeteko epea dute eta 10,4 milioi euroko kostua.\n2017ko ekainean Gorka Urtaran alkateak Salburuako luzapenari buruz berri eman zuen, 4 geltoki berri eta 1.960 metro luze izango den ibilbidearekin. Salburuako adarra Florida eta Los Herr\u00e1n arteko bidegurutzean hasiko da, Floridako geltokia zeharkatu ondoren. Florida kaletik ibili ondoren Iliada ibilbidera helduko da tranbia, eta ondoren Salburuako Bulebarrera helduko da. Floridako geltokiaz gain, geltoki berriak izango dira Santa Luc\u00eda, Salburuako Gizarte Etxea, Salburuako Bulebarra (dorre gorriaren parean) eta La Uni\u00f3n plazan. Luzapena dela eta azpiestazio elektriko berria eraikiko da.\nBide berriak.\nEtorkizunari begira, Eusko Jaurlaritzak tranbia sustatu nahi du Gasteizen. Horretarako, bide berriak eraikitzeko hainbat ideia daude. Tranbiaren bigarren bide batek, Beto\u00f1u eta Mendizorrotz auzoak elkartuko lituzke, hiria hego-mendebaldetik ipar-ekialdera zeharkatuz. Horrez gain, adarra eraikiko litzateke mendebaldeko Zabalgana auzo jendetsuaren beharrizanak asetzeko."}
{"id": "41592", "revid": "1519", "url": "https://eu.wikipedia.org/wiki?curid=41592", "title": "Electronic Frontier Foundation", "text": "Electronic Frontier Foundation (EFF, Muga Elektronikoen Fundazioa) Ameriketako Estatu Batuetan egoitza duen irabazi-asmorik gabeko erakundea da. Beroren helburua adierazpen askatasuna bermatzea da, beti ere gaur egungo testuinguru digitalean. Era berean, komunikabide, legegile eta publikoa hezi nahi dute teknologiaren inguruko askatasun zibilen inguruan, eta beroien alde ekintzak burutu."}
{"id": "41593", "revid": "119347", "url": "https://eu.wikipedia.org/wiki?curid=41593", "title": "DADVSI", "text": "DADVSI (Frantziako Droit d\u2019Auteur eta Droits Voisins Dans la Soci\u00e9t\u00e9 de l\u2019Information), Frantziako egileen eskubideak bermatzeko legea da. Oinarrian, DMCAren helburu berberak ditu."}
{"id": "41597", "revid": "448", "url": "https://eu.wikipedia.org/wiki?curid=41597", "title": "Debagoieneko tranbia", "text": "Debagoieneko tranbia Gipuzkoako Debagoiena eskualdean tranbia-sarea eraikitzeko proiektua izan zen. EuskoTran enpresa publikoak kudeatuko zuen. Proiektua bertan behera utzi zen hasieratik.\nProiektuaren aurrekariak eta eraikuntza.\nDebagoieneko garraio publikoa hobetzeko asmoarekin Euskal Trenbide Sareak (Euskal Autonomia Erkidegoko trenbide sareen kudeatzailea), eskualdea zeharkatuko zuen tranbia baten proiektua prestatzen hasi zen. Obrak 2007ko udaberrian zehar hastea espero zen, behin proiektua zehaztu eta parte hartuko zuten enpresak erabakita zeudenean.\nProiektua hiru fasetan eraikiko zen, guztira 28.556 metroko luzeera izango zuen trenbideak, 32 geltoki, eta 179,87 milioi euroko kostua.\n1. fasea: Bergara - San Prudentzio - Aretxabaleta - Arrasate.\nBergara eta Aretxabaletako udalerriak batuko zituen, trenbidea bikoitza izango zen eta 15.742 metrotako luzeera izango zuen. Guztira hemeretzi geltoki izango zituen ibilbide guztian zehar. Obrek 113 milioi euroko kostua izatea aurrikusi zuen Euskal Trenbide Sareak.\n2. fasea: Aretxabaleta - Eskoriatza.\nAretxabaleta eta Eskoriatzako udalerriak batuko zituen, trenbidea bikoitza izango zen 2.055 metrotan zehar, eta bakarra beste 592 metrotan zehar. Guztira hiru geltoki izango zituen ibilbide guztian zehar. Obrek 15,9 milioi euroko kostua izatea aurrikusten zuen Euskal Trenbide Sareak.\n3. fasea: San Prudentzio - O\u00f1ati.\nSan Prudentzio O\u00f1atiko udalerrirekin batuko zituen, trenbidea bikoitza izango zen 7.443 metrotan zehar, eta bakarra beste 2.220 metrotan zehar. Guztira hamar geltoki izango ziren ibilbide guztian zehar. Obrek 50,6 milioi euroko kostua izatea aurrikusten zuen Euskal Trenbide Sareak.\nTranbiaren ezaugarriak.\nGeltoki bakoitzaren luzeera 30 metrotakoa izango zen, eta tranbia ibiliko zen trenbidearen zabalera 1,0 metrotakoa izango zen. Ibilbide guztia trenbide bikoitzekoa izango zen.\nTranbia bakoitzak 18,6 metroko luzeera izango zuen eta 120 pertsonarentzako edukiera (70 zutik eta 50 eserita), 120 plaza horietatik 2, mugikortasun gutxiko pertsonentzako gorderik erreserbaturik egongo ziren. Tranbiak 30 km/h abiadura izango zituen oinezkoentzako guneetan eta 50 km/h abiadura hiriko beste gune guztietan, eta 80 km/h abiadura hiriguneetatik kanpo.\nGeltokiak.\nDebagoieneko tranbiaren lehen faseak 17.542 metroko luzeera izango zuen, eta guztira 19 geltoki. Euretarik 7 Bergarako udalerrian egongo ziren, Arrasatek 9 geltoki izango zituen, eta Aretxabaletak azkenik 3 geltoki.\nIbilbideak 33,6 minutuko iraupena izango zuen. Ibilbideko 1.235 metro tunelak izango ziren, eta 629 metro, bidezubiak."}
{"id": "41599", "revid": "119347", "url": "https://eu.wikipedia.org/wiki?curid=41599", "title": "Leioako tranbia", "text": "EHU-Leioa-Urbinaga tranbia edo Leioako tranbia Euskal Trenbide Sareak Leioa eta Sestao udalerrietan eraikitzeko tranbia linearen proiektua da.\nAurrekariak.\n2005. urtean tranbia egitasmoa aurkeztu zen, Bilboko metroaren 1. lineari dagokion Leioako geltokia eta Euskal Herriko Unibertsitatearen Leioa-Erandioko campusa elkarlotzeko asmoarekin. Trenbideak bi helburu izango lituzke: batetik, Bilboko metroa erabiltzen duten pertsonek unibertsitateko campusera ailegatzeko garraiobide berria izatea, Bizkaibus autobus zerbitzuarekin batera; eta bestetik, Leioa udalerriko bizilagunak Metro geltokira hurbiltzea, izan ere, geltokia hirigunetik kanpo kokatzen da. Tranbia erabilita Leioa erdigunea eta Metro geltokiaren arteko ibilbidea 5 minututan beteko litzateke.\n2018an tranbia eraikitzeko asmoa alde batera utzi eta horren ordez ibilbidea betetzeko autobus elektrikoa ezartzea erabaki zuen Eusko Jaurlaritzak.\nProiektua hiru fasetan eraikitzea aurrikusi zen:\n1. fasea: Leioako Metro geltokia - EHUko campusa.\nLeioako geltokia eta Euskal Herriko Unibertsitatearen Leioa-Erandioko campusaren arteko trenbidea jasotzen du. Guztira lau kilometro inguruko luzera eta bederatzi geltoki ditu:\n2010ean fase honi ekiteko Leioako geltokiaren ondoan kotxetegiak eraiki ziren. Eraikuntza-fase honen lanak 2014an amaitzea aurreikusi zen, baina linearen eraikuntza bertan behera gelditu ondoren gaur egun proiektua baztertuta dago.\n2. fasea: Urbinaga - Leioako metroa.\nBigarren fasean Urbinagako eta Leioako geltokien arteko trenbidea jasotzen da. Sestao udalerrian bi geltoki ditu, horietariko bat Urbinagako geltoki intermodala, tranbidearen geltoki-buru. Zubi mugikor baten bidez Ezkerraldea eta Eskuinaldea elkarlotzea aurreikusten du, tranbiaz gain bidegorria eta oinezkoentzako pasabidea ahalbidetuz. Horrela, Bilboaldeko bi ertzen arteko mugikortasuna hobetzea jasotzen da. Bi geltokiak hurrengoak dira:\n3. fasea: EHU - Bilboko Aireportua - Bizkaiko Teknologia Parkea.\nHirugarren fasean trenbideak campusa, Bilboko aireportua eta Zamudioko Teknologia Parkea lotzea aurreikusi zen.\nEraikuntza.\n2010ean tranbia linearentzako kotxetegiak eraikitzen hasi ziren Leioako geltokiaren ondoan, Gobela ibaiaren bestaldean, eta 2012an lanak amaitu ziren, 11 milioi euroko kostuaz. Lan hauen ondoren eraikitze proiektua gelditu zen, eta gaur egun Eusko Jaurlaritzak ez du aurreikusten lanen berrekitea. Bitartean, Leioako Udalak Sabino Arana etorbidea moldatzeko proiektua egin zuen, tranbiak jaso ahal izateko plataforma bat eraikitzea aurreikusita.\n2018ko otsailaren 21ean Eusko Legebiltzarrak adostu zuen Leioako geltokia eta Leioa-Erandioko campusa lotzeko garraio modua berriro aztertzea, tranbia linearen proiektua alde batera utzita. Urte bereko azaroan proiektua baztertu zen, errentagarritasun falta aitzakia, eta horren ordez autobus elektrikoa ezartzearen alde agertu zen Eusko Jaurlaritza.\nTranbiaren ezaugarriak.\nGeltoki bakoitzaren luzeera 30 metrokoa izatea aurreikusi zen, eta trenbidearen zabalera 1.000 milimetrokoa. Ibilbide guztia trenbide bikoitzekoa izan behar zuen.\nTranbia unitate mugikor bakoitza 30 metro luze eta 196 pertsonako edukiera izango luke, horietatik 148 zutik eta 48 eserita, eta mugikortasun urriko pertsonentzako erreserbatutako bi toki. Oinezkoentzako guneetan 30 km/h abiadura gainontzeko guneetan 50 km/h abiadura hartuko luke."}
{"id": "41600", "revid": "512", "url": "https://eu.wikipedia.org/wiki?curid=41600", "title": "Dodoma", "text": "Dodoma Afrikako ekialdean dagoen hiria da Tanzaniako hiriburua dena 1974tik. Hala ere, eskumen administratibo guztiak ez ditu bereganatu, eta Dar es Salaam aurreko hiriburuak gordetzen ditu oraindik horren ezaugarri batzuk.\n324.347 biztanle zituen hiriak 2002an."}
{"id": "41601", "revid": "119247", "url": "https://eu.wikipedia.org/wiki?curid=41601", "title": "Geruza fisikoa", "text": "Geruza fisikoa OSI ereduko geruza fisikoa konputagailu eta sarearen arteko konexio fisikoaz arduratzen da, bitartekoen (kablea, zuntza edo haririk gabekoa), bitartekoaren ezaugarrien (kategoria, konektoreak...), eta transmisioaren ezaugarriaren (kodifikazioa, tentsio mailak, intentsitatea, modulazioa...) nondik norakoak zehaztuz.\nEsaldi biribil batean esanda laburbilduz, bit-fluxua transmititzeko ezaugarri mekanikoak, fisikoak, elektrikoak eta konexio fisikoak aktibatzeko, desaktibatzeko eta mantentzeko prozedurak definitzen ditu.\nErabiltzen den bitartekotik informazioa bit moduan; osagai ezberdinen propietate fisikoez zein elektrikoez; transmisio abiaduraz eta noranzko bakarrekoa edo bikoa izateaz arduratzen da. Era berean, konexio eta terminalen ezaugarri mekanikoak eta seinale elektriko eta elektromagnetikoak kontutan hartu behar ditu.\nLotura geruzatik datorren datu trama bat bitarteko fisikoarentzat egokia den seinale bihurtu behar du. Seinale honen pultsuak elektrikoak (kablez) edo elektromagnetikoak izan daitezke. Elektromagnetikoak badira, eta uhin luzera eta maiztasunaren arabera, optikoak, mikrouhinak edo irratia izan daitezke. Hartzailearen ikuspegitik ikusita, jasotzen dituen seinaleak datu bitar trama bihurtu behar ditu, lotura geruzari emateko.\nFuntzio nagusiak honakoak dira:\nSeinalea kodetzea.\nMaila fisikoak trama (transmisio sinkronoan bit sekuentzia trinkoa) bitarra jasotzen du, seinale elektromagnetiko bihurtu behar duena, transmisio bitartekoan pairatu lezakeen degradazioa hartzaileak egarri ez dezan.\nKasurik arruntena digitala da, zuntz optikoan bezala, argi pultsuak transmititzen dituelako.\nBitartekoa digitala ez denean, seinalea kodetu behar da. Sinpleena tentsio pultsuen bitartez kodetzea da, adibidez, 5 Volt \u201c1\u201d denean eta 0 Volt \u201c0\u201d denean. Beste bitarteko batzuk korrontea dagoen ala ez dagoenaren arabera kodetzen dira. Orokortuz, kodetze modu hauek oso sinpleak dira eta ez dute bitartekoaren ahalmena ustiatzen. Bitartekoari fruitu gehiago ateratzeko modulazio teknika konplexuagoak erabiltzen dira, eta bitartekoaren araberakoak izaten dira.\nKasurik konplexuenak WiFi estandarretan ematen dira, non modulazio teknikak oso korapilatsuak diren.\nTopologia eta bitarteko konpartituak.\nGeruza fisikoan egiten den konexio motak eragin dezake lotura geruzan. Bitarteko bat konpartitzen duten ekipo kopuruaren arabera, bi aukera daude:\nHorrela, zuntz optikoak ez ditu hain errez puntu anitzeko konexioak ahalbidetzen, eta haririk gabeko konexioak definizioz dira puntu anitzekoak. Eraztun topologian, adibidez, makina asko konektatu daitezke puntuz puntuko konexioetatik abiatuta. Nodoek bitartekora duten atzipenaren kontrola lotura geruzaren ardura da.\nGeruza fisikoko hardwarea.\nSare bat diseinatzeko orduan, badaude maila fisikoan funtzionatzen duten elementuak, errepikagailuak, alegia. Berezko funtzioa seinalea anplifikatzea da, nahiz eta birsortu dezaketen ere. Ethernet sareetan (erabilienak) hub-ak erabiltzen dira, eta hauen bidez sareko ekipoak elkar konektatzen dira. Switch-ak lotura mailako kontzentratzaileak dira."}
{"id": "41602", "revid": "119347", "url": "https://eu.wikipedia.org/wiki?curid=41602", "title": "Dar es Salaam", "text": "Dar es Salaam (; lehenago Mzizima) Afrikako ekialdean dagoen hiria da, bai eta Tanzaniako hiri nagusia eta hiriburua izandakoa. Gaur egun, haatik, eskumen administratiboak gordetzen ditu, Dodoma hiriburu ofiziala izan arren Indiako ozeanoaren kostaldean kokatuta dago. Metropoli-barruti osoak 2.456.100 biztanle zituen 2005ean.\n1866 arte Mzizima swahilizko izena eduki zuen, baina hortik aurrera Zanzibarko sultan batek emandakoa gorde izan du gaur egun arte. Hiriak \"Bongo\" ezizena ere hartzen du hiritarren artean, \"burmuina\" esan nahi duen swahilizko berba, hiriko bizimodu zailari aurre egiteko azkartasuna aipatuz.\n1998ko abuztuaren 7an Al-Qaedarekin lotutako talde terrorista batek atentatua egin zuen AEBetako enbaxadaren aurka, hiri honetan, 11 pertsona erailez."}
{"id": "41603", "revid": "27333", "url": "https://eu.wikipedia.org/wiki?curid=41603", "title": "IP", "text": ""}
{"id": "41604", "revid": "58701", "url": "https://eu.wikipedia.org/wiki?curid=41604", "title": "Zanzibar", "text": "Zanzibar Afrikako ekialdean dagoen uhartedia da. Indiako ozeanoan dago. Administratiboki Tanzania da, eta bertako hiru eskualde osatzen ditu: Zanzibar Central/South, Zanzibar North eta Zanzibar Urban/West.\nBi uharte hartzen ditu barne: Unguja (nagusia, Zanzibar ere deitua) eta Pemba. Bi uharteek lurralde autonomo bat osatzen dute Tanzaniako Errepublikaren barruan.\n1.070.000 biztanle zituen 2004an. Zanzibar City da uhartediko hiriburua (391.002 biztanle), Unguja uhartean dagoena.\nGeografia.\nOrografia eta klima.\nTanzaniako itsasertzaren aurrean dagoen koral uhartedia da Zanzibar. Izen bereko itsasarteak bereizten du Afrikako kostaldetik.\nKlimari dagokionez lurralde epel euritsua da.\nEkonomia.\nTeka arbola eta erritxina zuhaitzen oihan asko da eta kotoia, azukre kanabera eta kokoa ekoizten dira. Zanzibarrek dauka iltzearen munduko monopolioa.\nHistoria.\nAntzinatean sultan herria izan zen, eta bertan zegoen Afrikako esklaboen salerosketarako merkaturik handiena. 1890eko hamarkadan, Anglo-zanzibartar Gerra eta gero, britainiar protektoratu bihurtu zen.\n1963an, burujabetza lortu zuen Commonwelth erakundearen barruan. Handik urte betera, iraultza bat izan zen, sultan herria desegin eta errepublika sortu zen. Urte hartan bertan, uharteak Tanganikarekin batu ziren eta Tanzaniako Errepublika sortu zuten."}
{"id": "41606", "revid": "28807", "url": "https://eu.wikipedia.org/wiki?curid=41606", "title": "Urola-Kostaldea", "text": ""}
{"id": "41607", "revid": "237", "url": "https://eu.wikipedia.org/wiki?curid=41607", "title": "Urola Kostaldea", "text": ""}
{"id": "41608", "revid": "126007", "url": "https://eu.wikipedia.org/wiki?curid=41608", "title": "Eusko Trenbideak", "text": "Eusko Trenbideak \u2013 Ferrocarriles Vascos S.A. Eusko Jaurlaritzak 1982an sortutako enpresa publikoa da, Euskal Autonomia Erkidegoko hainbat trenbide, tranbia eta autobus zerbitzu kudeatzen dituena. Lau marka komertzial ditu: Euskotren Trena tren bidezko bidaiarien garraiorako, Euskotren Tranbia tranbia lineen ustiapenerako, Euskotren Autobusa autobus bidezko bidaiarien garraiorako, eta Euskotren Kargo tren bidezko zama-garraiorako.\nNortasun korporatiboa.\nBide estuko trenbideak Eusko Jaurlaritzara transferitu zireneko lehen urteetan, ohikoa izan zen ikustea, \"FF.VV.\" inskripzio ezaguna aprobetxatuz (Ferrocarriles Vascongadosen jatorrizkoa), \"FF.VV.-E.TB.\" inskripzio diskretua Bilbotik Donostiara doan burdinbideko automobil-autoetan eta tren-makina elektrikoetan. Orduan sortutako Euskal Telebistarekin (ETB) nahasterik egon ez zedin, behin betiko ezarri zen \"Eusko Trenbideak - Ferrocarriles Vascongados\" izena enpresa sortu zenean.\nIzen hori \"ET/FV\" sigletara laburtu zen erabilera-eremu batzuetan (logoa barne, inoiz aldatu ez zena), eta oraindik ere oso adierazgarria da errepideen seinaleetan, tren geltokietarako seinaleetan. Hala ere, hasieratik bertatik, eta nahiz eta garraiobide publiko ezberdinetan egon (trenak, tranbiak, autobusak eta funikularrak), publizitate guztietan erabili zen marka bakarra enpresaren izen bera izan zen beti, \", S.A.\" barne.\nKolore korporatiboei dagokienez, lehen urteetan urdin iluna eta horia (ibilgailuaren inguruan margotutako banda moduan) nagusitu ziren trenetan eta autobusetan, 80ko hamarkadaren erdialdera arte, zuria nolabaiteko protagonismoa hartzen hasi zen arte (ibilgailu zuriak, banda urdinak eta horiak), urdina kolore korporatibo bezala mantenduz; Ermuko tranbiaren kasuan, estanpatu zuri bat erabili zen berde argiarekin batera, eta horrek iradokitzen zuen, 20 urte geroago, Bilboko eta Gasteizko tranbien kolore-konbinazioa. Ibilgailu zaharrenek logoaren erabilera handia egin zuten Eusko Trenbideetara igaro zirenean (autobus edo tren-auto bakoitzak, alboetan); hori nabarmen murriztu zen ondorengo diseinuetan; adibidez, 200 eta 300 serieetako tren-unitateetan.\n1990eko hamarkadaren erdialdean, \"Eusko Trenbideak\" aldaketa nabarmena jasan zuen bere antolaketan, hainbat arrazoirengatik, baina bereziki Bilbo-Plentzia linea emankorra lagatzeagatik eta berriki abian jarri delako Burdinbidearen Euskal Museoa. Horrek guztiak ekarriko lukeen barne-berregituraketak eta beste garraio batzuen \"in crescendo\" lehiak (hala nola beste operadore batzuen autobus publikoak edo sortu berria den Bilboko metroa) beren nortasun korporatiboaren eraldaketa nabarmen bat behartu zuten, marka sendoagoa, sinpleagoa eta, beraz, erakargarriagoa sortzearen ingurukoa. Hala, 1994 eta 1995 artean, operadoreak \"Eusko Trenbideak\" marka (euskaraz bakarrik) indartzea probatu zuen, bere logoa mantenduz eta \"ET/FV\" siglak behin betiko baztertuz. Marka hamar urte baino gehiagoko ibilbidean jendarteratzeko lehen saiakera da. Hala ere, saiakera hau iragankorra izan zen.\n1996an, ordura arteko \"EuskoTren\" lagunarteko apokopea ofizialki onartu zen, oraingoan, bere logotipo berrian islatuko zen aldaketa bat. Honek, laukizuzen urdin batean bildutako \"Univers\" tipografia erabiltzen zuen, trinkoagoa zen eta ez zuen isotiporik. Pixkanaka, irudi berria indartuz joango zen: hamarkada amaieran eta bi milako hamarkadaren hasieran, trenak eta autobusak osorik margotu ziren itsas urdinez (hasiera batean logotipoa baino ez zitzaien aldatu), eta estreinatu eta hamar urtera, 2005ean, behin betiko utzi zen laukizuzen urdina, eta isotipo bat sartu zen, \"e\" itxurakoa, trenen aurrealdeetan ezarriko zena. Autobusen alboetan, merkantzia-lokomotoretan eta tranbietan ere jantzi zuen.\nEtapa horretan bertan, eta enpresaren autobus lineak Bizkaibus edo Lurraldebus zerbitzuetan integratzen ziren heinean, horien ibilgailu-parkea pixkanaka itsas kolore urdina alde batera utzi eta marka horien diseinuak hartzen hasi zen. Anezka zerbitzuetarako mikrobusek bakarrik, trenen osagarri, mantendu zuten irudi hori. Aldi horretan \"EuskoTran\" (berdearekin lotuta) eta \"EuskoKargo\" (gorriz) markak sortu ziren, tranbientzat eta merkantzientzat, hurrenez hurren. Bitartean, \"EuskoTren\" beteranoena bere ohiko zerbitzuetarako gorde zuten; bereziki, aldiriko trenetarako. Autobusetan, aldundien marken azpian, oso logotipo txikia zegoen aurrean eta atzean, eta ez zen pentsatu marka gehigarri bat mantentzea.\nEuskotrenen brandingeko azken aldaketa nabarmena, 1996az geroztiko esanguratsuena, 2011 eta 2012 artean egin zen, gizartearen hogeita hamargarren urteurrenarekin batera. \"Interbrand\" estudioaren zuzendaritzapean, eta estetika hutsetik haratago, \"EuskoTren\" marka, ordura arte enpresa eta bere bi garraiobide identifikatzen zituena, ofizialki \"Euskotren\" izatera pasako zen (\"euskotren\" estilizatua logotipo berrian). \"Aterki marka\" gisa, jendeari begira izendatuko luke, legezko izena aldatu gabe, gizarte osoa. Bere dibisioak izendatzeko, euskarazko \"Trena\", \"Tranbia\", \"Autobusa\" eta \"Kargo\" hitzak gehitu zitzaizkion, aplikazio eremuaren arabera.\nLogoaren \"e\" isotipoa ere berritua izan zen. Itxura abstraktuago baterantz eraldatua izan zen, eta zuriz degradatutako zerbitzuaren arabera koloreztatua; kolore korporatiboa, bere aldetik, grisa izatera pasa zen. Marka horien ezarpena, beste behin ere, Euskotren Tranbiarekin hasi zen Bilbon, 2012ko apirilaren 25ean zerbitzuan jarri zen linearen zabalkuntza aprobetxatuz. Halaber, konpainiak berriki erositako 900 tren unitateetan inprimatutako logotipoak (hasieran 2005eko marka erakutsi zutenak) berehala eguneratu ziren, eta 200 serieko unitateen kanpo-errotulazioa, itsas urdina, errotik aldatu zen, bizitza baliagarririk handiena duen 200 serieko unitateetatik, UT900 modernoena emulatu zuena.\nTrena.\nEuskotren Trenak Euskal Trenbide Sareak bere gain dituen trenbideak ustiatzen ditu Bizkaia, Gipuzkoa eta Lapurdin, guztira 241,184 kilometroko luzeerarekin, zeinetatik 4,505 elektrifikatu gabe dauden, Burdinbidearen Euskal Museoan, Lasao - Azpeitia lurrunezko trenari dagozkienak. Gainera, Larreinetako funikularrak beste 1,198 kilometro gaineratzen dizkio Euskotren Trenaren sareari.\nTranbia.\nEuskotren Tranbia tranbia zerbitzuak eskaintzeko marka komertziala izan zen 2012ko apirila arte. Euskotrenen marka komertzial berriak Bilboko tranbian sartu ziren lehen aldiz, 2012ko apirilaren 25ean izan zen linearen luzapena aprobetxatuta. Basurtuko Ospitalea eta La Casillako tarte berria martxan jartzearekin batera, informazio material grafikoa berritu zen, marka berria erabiliz.\nBilboko tranbia.\n1990eko hamarkadaren erdialdera Gasteizen tranbia ezartzeko proiektu bat antolatzen ari zen bitartean, Bilboko Udalak Bilbon tranbia berriz ezartzeko zer nolako aukerak zeuden ikertzen hasi zen. Azkenik 2002an tranbiaren lehen zatia zabaldu zen. Hilabeteak aurrera egin ahala Basurturarte ailegatu zen tranbia.\nAzkenik 2002ko abenduaren 18an jarri zen martxan Atxuri-Uribitarte geltokien artean. 2003ko apirilean Guggenheimerarte luzatu zen, 2003ko uztailean Santimamiraino, eta 2004an Basurtuko geltokia ireki zen, 2012an Ospitalea izena hartu duena. Urte berean, tranbia Etxetxura heldu zen, Autonomia kaletik.\nAtxuri \u2194 La Casilla lineak 5,570 km ditu, eta 10-15 minutuko maiztasunaz dabil. Ekitaldi bereziak daudenean zerbitzu bereziak jartzen dira, adibidez, Bilboko Athletic futbol klubaren partidak daudenean.\nGasteizko tranbia.\nGasteizen bi linea daude martxan, Abetxuku, Lakua eta Ibaiondoko auzoak hiriaren erdialdearekin lotzen dituztenak. Lehen linea 2008ko abenduaren 23an inauguratu zen, eta bigarren linea 2009ko uztailaren 10ean jarri zen martxan. Tranbiak Gasteizko zentroa urrunen dauden auzoekin lotzen ditu, tarte amankomun bat eta bi adarreko sarearen bidez, guztira 20 geltokirekin (Unibertsitatea - Ibaiondo linean 15 geltoki eta Florida - Abetxuko linean 15), eta sareari zazpi geltoki gaineratuko zaizkio luzapen-fase ezberdinetan dauden proiektuak gauzatu ondoren.\nUnibertsitatea \u2194 Ibaiondo lineak 4,967 km ditu, eta 15 minutuko maiztasuna. Linea honen hegoaldeko luzapenaren lanak 2017ko udazkenean hasi ziren eta lineari hiru geltoki gaineratuko dizkio: Florida, Hegoalde eta Unibertsitatea.\nFlorida \u2194 Abetxuko lineak 5,685 km ditu eta 15 minutuko maiztasuna.\nAngulema eta Hondurasko geltokien arteko tartean maiztasuna bikoizten da, 7,5 minututik behin tranbia bat pasatzen dela.\nAutobusa.\nEuskotren Autobusa marka komertzialaren bitartez, Eusko Trenbideak sozietateak Bizkaian zein Gipuzkoan hiri-arteko eta hiri-barruko autobus linea batzuk ustiatzen ditu.\nBizkaian, Bizkaiko Foru Aldundiaren menpe dagoen Bizkaibus hiri-arteko zerbitzuko linea batzuk kudeatzeaz gain, Bilboko metroaren autobus zerbitzu gehigarria ere ustiatzen du, astean zehar gauetan eskaintzen den zerbitzua, alegia. Hiri-barruko zerbitzuei dagokienez, Euskotren Autobusak bi anezka zerbitzu ustiatzen ditu: Zamudioko tren geltokia eta Bizkaiko Zientzia eta Teknologia Parkearen artekoa, eta Usansoloko tren geltokia eta Galdakaoko Ospitalearen artekoa; eta Barakaldo udalerriko hiri-barruko autobusa, Kbus izenekoa, \"ADNOR\" eta \"Transitia\" enpresekin batera ere ustiatzen du.\nGipuzkoan, Gipuzkoako Foru Aldundiaren menpe dagoen Lurraldebus hiri-arteko zerbitzuko linea batzuk kudeatzen ditu, eta Eibar udalerriko hiri-barruko autobusa, Udalbus izenekoa, ere kudeatzen du.\nBizkaibus.\nBizkaian, Euskotren Autobusak Ezkerraldean eta Eskuinaldean linea batzuk ustiatzen ditu, Bizkaiko Foru Aldundiaren menpe dagoen Bizkaibus hiri-arteko autobus zerbitzuaren barruan. Hurrengoak dira:\nLurraldebus.\nGipuzkoan, Euskotren Autobusak Urola Kostan eta Debabarrenean linea batzuk ustiatzen ditu, Gipuzkoako Foru Aldundiaren menpe dagoen Lurraldebus hiri-arteko autobus zerbitzuaren barruan. Hurrengoak dira:\nKbus.\nEuskotren Autobusak, ADNOR eta Transitia enpresekin lankidetzan, Barakaldoko hiri autobus zerbitzua, Kbus, 2011. urtetik dihardu.\nUdalbus.\nEuskotren Autobusak Eibarko hiri autobus zerbitzua, Udalbus, 2008. urtetik dihardu.\nAnezkak.\nEuskotren Autobusak, gainera, Euskotren Trena sareko geltoki batzuetatik (Usansoloko geltokia eta Zamudioko geltokia) trenbide-konexiorik ez duten helmugetara joateko anezka-zerbitzuak eskaintzen ditu, hala nola Galdakaoko ospitalea eta Zamudioko parkea. Zerbitzu horiek erabiltzeko, lineen arteko ontzi-aldaketa klasikoa egiten da, baina tren batetik autobus batera.\nKargo.\nEuskotren Kargo marka komertzial bat da, eta Euskal Autonomia Erkidegoko trenbide sare batzuetan merkantzia garraio zerbitzuak eskaintzen ditu. Trenbide sareak Euskal Trenbide Sareak kudeatzen ditu. Beste marka komertzialak Euskotren Trena, Euskotren Tranbia eta Euskotren Autobusa dira, eta Euskadiko tren bidezko bidaiari garraioez, tranbien ustiapenez eta autobus bidezko bidaiari garraioez arduratzen dira, hurrenez hurren."}
{"id": "41611", "revid": "564", "url": "https://eu.wikipedia.org/wiki?curid=41611", "title": "Joshua fishman", "text": ""}
{"id": "41612", "revid": "122052", "url": "https://eu.wikipedia.org/wiki?curid=41612", "title": "Erromatar Eliza Katolikoa", "text": "Erromatar Eliza Katolikoa katolizismoan fededun kristauen adierazpen handiena da, eta mundu osoan 1.166.000.000 partaide baino gehiago zituen 2009. urtean. Kontuan izan behar da Eliza Katolikoak katolikotzat hartzen duela bere baitan bataiaturiko edonor, nahiz eta egun ez duen fede edo eliza bizitzarik, espreski Elizatik ateratzea eskatu ez badu. Apostasia izeneko prozesua egitera behartzen du.\nErromatar Eliza Katolikoa da gaur egun alhan diren gobernuz kanpoko erakundeen artean zaharrena. Erromatar erlijio katolikoa nagusi den herrialdeetan, Erromatar Eliza Katolikoa Eliza izenaz da ezaguna, besterik gabe. Termino horrek ez du balio Suediaren kasuan adibidez, \u00abEliza\u00bb esatean eliza protestantea ulertzen baita han. Era berean, kontuan izan behar da badirela beste Eliza katoliko batzuk, hala nola Ekialdeko Eliza katolikoak; eta Eliza ortodoxoak ere katolikotzat du bere burua (\"katoliko\" izenondoa grezierazko \u03ba\u03b1\u03b8\u03bf\u03bb\u03b9\u03ba\u03cc\u03c2, \"katholikos\" hitzetik dator, eta \u00abunibertsal\u00bb edo \u00aborokor\u00bb esan nahi du).\nVatikanoko II. Kontzilioaren ostean, indarra hartu zuten eliza izendatzeko beste kontzeptu batzuek: \"Jainkoaren Herria\", \"Kristoren Sakramentua\", \"Kristoren emaztea\", \"Kristoren gorputza\", eta abar.\nEtimologia.\nEliza hitzak latindar hizkuntzetan [\"\u1f10\u03ba\u03ba\u03bb\u03b7\u03c3\u03af\u03b1\" (ekklesia), grekotik \"\u1f10k-k\u03b1\u03bb\u03b5\u1fd6\u03bd\"(ek-kalein) - 'kanpora deitu'] 'deitzea' esan nahi du. Erlijio kutsuko herritarren biltzarrak izendatzen ditu. Hauetan, Jainkoak \"deitu\" egiten dio Herriari munduko toki guztietara. \"Kiriak\u00e9\" adiera, ingelesean \"Church\" bihurtzen dena eta alemanez \"Kirche\", \"Jainkoari dagokiona\" esan nahi du.\n\u00abKatoliko\u00bb adiera grekoko \"\u03ba\u03b1\u03b8\u03bf\u03bb\u03b9\u03ba\u03cc\u03c2\" (katholik\u00f3s) hitzetik dator, 'unibertsal' esan nahi duena. Ignazio Antiokiakoak 110 urtean ezagutzen den termino horri buruzko lehen aipamena egin zuen: \"Apezpikua dagoen tokian, jendetza dagoen tokian, kristauek esaten zuten \"kristau nire izena da, katoliko nire ezizena\". Ondoren, \"katoliko\" hitzak lerro nagusitik irteten ziren beste kristauetatik ezberdintzeko erabiltzen hasi zen.\nElizaren antolaketa.\nEliza Katoliko hierarkiko antolatutako dagoen erakundea da, Munduko herrialde guztietan kideak dituena. Kleroa hierarkiko antolatzen da, baina fededunen komunioa kontuan hartuz.\nLurraldeari dagokionez, Eliza Katolikoa elizbarrutitan antolatzen da, bakoitzean apezpiku bat buru duelarik. Elizbarruti batzuk maila altuagoa dute eta artxidiozesia deitzen zaie (artzapezpiku bat buru delarik). Ekialdeko eliza katolikoetan, eparkia eta artxieparkia deritzaie, hurrenez hurren. Gaur egun (2010eko martxoa) 2.806 elizbarruti daude, horietatik 622 artxidiozesiak dira. Erromako elizbarrutia, Vatikano Hiria barne hartzen duena, Aita Santuaren Egoitza da. Hala nola, 9 patriarka-hiri ( 3 latindar eta 6 ekialdeko erritukoak), 9 exarka-herri eta 5 patriarken menpeko lurralde daude.\nLurralde batzuk, ez dira elizbarruti izatera heltzen, baina era berean funtzionatzen dute: prelatutzak eta abadetzak dira, prelatu edo abade batek zuzenduak, hurrenez hurren. Gaur egun, 47 lurralde prelatutza daude, gehienak Hego Amerikan (gehienbat Brasil eta Perun), eta 11 lurralde abadetza, nagusiki Italian. Ekialdeko errituetan, 35 ordinariotza militar eta 8 ordinariotza daude.\nToki batzuetan non Elizaren antolaketan ez den nahikoa elizbarrutik bat (edo eparkia bat) osatzeko, bikario (edo exarka) batek zuzentzen ditu bikariotza (edo exarkau) apostoliko izenpean.\nEliza Katolikoaren agintea apaizetan datza:\nHerrialde bateko Apezpiku-batzarrean biltzen dira (Ekialdeko errituetan Ordinario-batzarra). Halaber, baudade herrialde ezberdinen arteko batzarrak:\nHistoria.\nErdi Aroa.\nErromatar Inperioaren garaian (Milango ediktuaren bidez, 313an, kristauek gurtzeko askatasuna lortu zuten) Estatuko erlijio bihurtuta, kristautasuna Europan zehar Erdi Aroko lehenengo mendeetan hedatu zen. Erlijioaren zabalkuntzarekin batera, elizaren hierarkia ere eraikitzen joan zen, Aita Santuaren inguruan. Elizaren burua izanik, Erromako apezpikua Mendebaldeko botere nagusienetakoa zen, haren autoritate espirituala Petri apostoluaren ondorengotzan oinarritzen baita.\nBilakaera hau motela izan zen (V. mendetik XIII. mendera), dena den, eta oztopo andana gainditu behar izan zituen. Lehenik eta behin, Elizako dogmak kontzilioetan finkatzen ziren, eta, horretarako, denbora igarotzea beharrezkoa zen. Izan ere, zenbait dogma ez onartzerakoan, heresiak sortzen ziren, Elizaren ustetan, desagertu beharrekoak, Kristoren benetako mezua nagusi zedin. Horietako bat bisigodoen arrianismoa izan zen, zeinek Iberiar Penintsulan VII. mendera arte iraun zuen.\nHorretaz gain, Bizantzioko Elizaren gainean gailendu behar izan zuen Erromako Elizak. Mendebaldeko Erromatar Inperioaren desagerpenarekin, askoz boteretsuago suertatu zen zutik zirauen Inperioaren hiriburuko eliza, Bizantziokoa hain zuzen ere; eta ez zen Erromarenganako mendekotasunik onartzeko prest agertu. Onartzekotan, berdinen arteko maila handixegoa aitortuko zion Erromari. Nolanahi ere, bizantziarren ikonoklasiaren krisialdiarekin (726-843), Erromako elizak gero eta autoritate gehiago lortu zuen ekialdekoen aurrean. Ekialdeko Zisma gertatzerakoan (1054an Erromako Aita Santuak eta Bizantzioko Patriarkak elkar eskumikatu zuten) norbanakoen aginte-eremua argi ezarri zen.\nHori bezain garrantzitsua liturgia bakarra ezartzeko auzia da. Izan ere, tokian tokiko elizak bere usadioak zituen ekitaldi kristauak ospatzerakoan. Irlandako liturgiak Pazkoa beste data batean kokatzen zuen, eta Britainia Handian ere eragin handia izan zuen Whitbyko sinodora arte (664). Kristautasuna hedatu ahala (batik bat erresuma anglo-saxoietan eta frankoen artean), Erroma saiatu zen Elizako ohitura orok bat egin zezan, besteak beste, bere nagusitasuna bermatzeko.\nEuroparen kristautzea.\nEbanjelioetako apostoluen ereduari begira, irizpide katolikoen arabera, \"lurreko mugetaraino\" hedatu behar du Elizak, fedeak batzen duen erakundeak. Horretarako, Erdi Aroan bi modu erabili ziren; alde batetik, era bakezalea eta espirituala, predikazioa, gizabanakoen borondatezko konbertsioa; beste aldetik, ordea, era bortitza eta borrokazalea, Germanian gertatu zen bezala, non kristautzeko prozesua frankoen konkisten eskutik joan zen.\nGoi Erdi Aroan, Erromak, ahal zuenean, babestutako misiolarien lanak bi helburu nagusi zituen, kristautzeari dagokionez. Lehenengoa herri baten elitea edo buru nagusia konbertitzea zen, honek herriaren gainerakoak kristautzeko egundoko babesa ekarriko liekeelakoan. Honen eredua frankoen kristautzea izango litzateke, haren erregea Klovisek 496an edo 498an kristautasun erlijioa hartu zuenean (kristautu zen lehen errege germaniar paganoa). Bigarrena, nagusien azpian zeuden jende xeheei Kristoren mezua helaraztea izango litzateke, neurtzen zailagoa den prozesua (ez dago ahazterik \"paganus\" landetan bizi denari izendatzen zitzaion latinez). Apaiz askoren lana izan zen, eta haietako batzuk ezagunak dira: San Kolonbano Galian, San Agustin Canterburykoa Kent eskualdean, edo San Bonifazio Frisian.\nAntzinako germaniarrak kristautzeko prozesuan, lehenengo pausoak Erromatar Inperioan bertan eman ziren, honek eta honen erlijio kristauak zeukan ospea zirela eta. Hala ere, eskala txikiko banan banako konbertsioak izan ziren.\nIV. mendean gertatu ziren lehendabiziko kristautze masiboak, godoek arrianismoa (Eliza Katolikoak heresia izendatutako adar kristau bat) hartu baitzuten. Kristautasun katolikoa bere erlijiotzat jo zuen lehen herri germaniarra frankoak izan ziren, 496an edo 498an Reimsen batailatu zenean. Hala ere, VII. mendean ere hainbat usadio paganok bizirik zirauten. Lonbardarrak ere, Italian sartzerakoan, VI. mendean, kristautu ziren.\nNolanahi ere, horren aurretik Irlandako kristautzea iritsi zen, San Patrizioren eskutik V. mendearen lehen erdialdean. Irlanda, kontinenteko mugimenduetatik at egon arren, azkar kristautu zen, eta 590 inguruz geroztik misiolari andana abiatu ziren bertatik Europa (Britainia Handia eta Germania batik bat) kristau bihurtzera. Britainia Handiaren konbertsioa Gregorio I.a Aita Santuak Kentera bidalitako komisio batekin hasi zen 596an. X. mendera arte, hein handi batean era independientean, irla kristautzean jardun zuten.\nKontinentean, frankoak kristaututa, saxoiak bortizkeria erabiliz konbertitu zituen Karlos Handiak VIII. mendearen amaieraldean. Eskandinaviari dagokionez, lehen misiolariak VIII. mendean iritsi ziren, baina XII. mendera arte ez zen burutu. Samiek, ordea, XVIII. mendera arte pagano jarraitu zuten. Baltikoko herriak ere bortizki konbertitu zituzten Iparraldeko Gurutzaden bidez, alemaniarrak ekialdera hedatzen ziren bitartean. Poloniako erregeak, Mieszko I.ak 966an onartu zuen, bere boterea indartuko zelakoan. XIII. menderako, erromatar katolizismoa Poloniako erlijio nagusia zen. Hungariako Erresuma (egungo Hungaria baino handiagoa) 970 eta 1038 bitartean kristautu zen.\nBulgaria, mendebaldeko eta ekialdeko elizen artean, Boris I.aren agintaldian hasi zen konbertitzen ekialdeko elizaren eskutik. Eliza horrek egungo Bielorrusia, Errusia eta Ukraina ere kristautu zituen, VIII. mendean hasita. Nolanahi ere, 980 inguruan hartu zuen kristautasuna Vladimir Handiak, eta prozesua XIII. mendera arte ez zen burutu.\nIslama erlijio nagusia zuten tokitan ere hedatu zen kristautasuna Erdi Aroan. Hala, gertatu zen Iberiar Penintsulan 722tik (Covadongako borrokaren ustezko data) 1492ra arte, non Granada, zutik zirauen azken erresuma musulmana, erori zen. Ekialde Hurbilean prozesu berdintsua gertatu zen, era handiagoan, lehen aldiz 1095ean Urbano II.ak deitutako Gurutzaden bidez. Nolanahi ere, Ekialde Hurbilean eratutako estatu kristauek gainbehera izan zuten, Bizantziar Inperioak Otomandarren aurrean (1453) egin zuen bezala. Prozesu horretan, kristautasunak atzera egin zuen islamaren mesederako.\nXI., XII. eta XIII. mendeak.\nElizak oztopo bat botere laikoetan topatu zuen, Aita Santuaren eraginari aurre egin baitzioten, nork bestearen aferetan eskua sartu nahi baitzuen bere kasa zuzentzeko. Esaterako, lonbartar erregeek Erroma azpiratu nahi zuten. Hori zela eta, Aita Santuak Karolingiarrengana zuzendu ziren laguntza eskean VIII. mendearen erdialdean. Elkarrenganako laguntza honen ondorioz, mendebaldean inperioa sortu zen berriro Karlos Handiarekin (800).\nHala ere, Enperadorearen eta Aita Santuaren paperak ez zeuden zehaztuta. Hastapenean, Aita Santuaren eragina atera zen kaltetuta, baina geroago enperadore titulua desagertu egin zen, hain ahulduta zegoen eta. X., XI. eta XII. mendeetan elizan barnan hainbat erreforma gailenduta, Aita Santuaren papera indartu zen. Inbestiduren Auzia deritzon prozesuan, germaniar Enperadoreari aurre egin zion. XIII. mendean botere erlijiosoak garaitu zuen, hein handi batean eskumikatzeko gaitasunari esker, baita gurutzadak eta lortutako benetako boterea eta aberastasuna zirela-eta ere. Inozentzio III.ak, bere agintaldian (1198-1216), \"Dictatus Papae\" izeneko buldan ezarritako printzipioak (1075), pontifize-teokrazia zeritzona, abian jarri zituen.\nLehen monasterio-erreforma nagusia X. mendekoa izan zen, non Cluny (909an sortua) monasterioaren bitartez saiatu zen jatorrizko diziplinetara itzultzen. Izan ere, bizitza zuzena izan ezean, mojek zeregin garrantzitsuak, Jaingoikoari bertutetsuentzat mundu hobea eskatzeak alegia, haien izatearen beraren arrazoiak, zentzua galtzen zuen. Zistertar erreforma (1098an sortuta) berriro saiatu zen jatorrizko diziplinara itzultzen klunitarrek bizkarra eman ziotelakoan.\nNolanahi ere, erreforma batzuek elizen mugak gainditzen zituzten. Waldotarrak eta \"humiliati\" gaitzetsi zituzten kalostrapeko bizitza ez onartzeagatik. Kataroek bere burua baizik ez zuten garbitzat jotzen. Eskeko ordenak, ordea, onartu zituzten Aita Santuek XIII. mendean, eta honela, frantziskotarrak, domingotarrak, karmeldarrak eta agustindarrak sortu ziren, domingotarren kasuan, hein handi batean aipaturiko heresien aurka borrokatzeko.\nXIV. eta XV. mendeak.\nFilipe Ederraren garaietatik, Aita Santuak frantziar koroaren azpian geratu ziren. Izan ere, 1309an, San Petriren ondorengoen egoitza Erromatik Avignonera eraman zuten. Honi, \"Aita Santuen Babiloniako presoaldia\" (juduen Babiloniako presoaldia gogoraraziz) deitu zitzaion. Azkenean, 1377an, Aita Santuak Erromara itzultzea erabaki zuen. Alabaina Avignonen eta Erroman Aita Santu desberdinak aukeratu zituzten, eta, ondorioz, Mendebaldeko Zisma (1378-1417) sortu zen.\nKonstanzako kontzilioan (1414-1418) Aita Santu bakarra ezarri zen berriro. Kontzilio edo biltzarren sistema aintzat hartu zen Elizaren barneko arazoak konpontzeko, baina berehala arbuiatu zen. Batasun berria gorabehera, Mendebaldeko Zismak kalte handia eragin zuen kristautasunean barnan.\nEliza Katolikoen arazoak konpondu nahian, barnetik erreformatzeko hainbat mugimenduak sortu ziren. Horietako bat Oxfordeko Unibertsitateko irakasle John Wyclifena (1325 inguru - 1384) izan zen. Wyclifek adierazi zuen Biblia baino beste autoritate-iturririk ez zegoela erlijio auziei zegokienez. Halaber, transubstantziazio, zelibato edo indulgentzien aurka mintzatu zen. Ingalaterran jarraitzaleak, lolardarrak izenekoak, lortu arren, azkenean bertan behera geratu zen mugimendua.\nJan Hus (1369-1415) txekiarraren irakaspenak John Wyclifenetan oinarrituta zeuden. Nolanahi ere, haren jarraitzaileek, husitek, lolardarrek baino eragin politiko handiagoa izan zuten. Itzala handia eskuratu zuen Husek Bohemian, eta 1415ean heresiarengatik erre zutenean, matxinada eta Husitar gerrak piztu ziren.\nEliza Katolikoari egindako kritikak.\nEliza Katolikoak kritika ugari jaso izan du bere bi mila urteko ibilaldi horretan. Gaur egungo kritika iturri aipagarrienen artean, honako hauek ditugu:"}
{"id": "41613", "revid": "6327", "url": "https://eu.wikipedia.org/wiki?curid=41613", "title": "Eliza Katolikoa", "text": ""}
{"id": "41614", "revid": "9597", "url": "https://eu.wikipedia.org/wiki?curid=41614", "title": "Zero urte", "text": ""}
{"id": "41615", "revid": "6327", "url": "https://eu.wikipedia.org/wiki?curid=41615", "title": "Eliza Katoliko", "text": ""}
{"id": "41616", "revid": "336", "url": "https://eu.wikipedia.org/wiki?curid=41616", "title": "Bilboaldeko Metropoliaren Hegoaldeko Saihesbidea", "text": "Bilboaldeko Metropoliaren Hegoaldeko Saihesbidea, \"Supersur\" izenez ezagutzen dena, Bilboaldeko mendebaldean dagoen ordainsari bidezko autobidea da.\nEzaugarriak.\nGuztira 36 kilometroko luzera izango du eta 1.280 milioi euroko kostua. Hiru fasetan eraikiko da, eta lehen tartea 2011. urtean martxan jartzea espero da. Bidesaridun autobide honen helburu nagusia A-8 autobideak gaur egun jasaten duen trafiko handia arintzea izango da. Zailtasun handia izango du autobidearen eraikuntzak, izan ere, Bilbo hego-mendebaldekoa, oso gune menditsua da, eta horregatik, hainbat tunel eta bidezubi eraiki beharko dira.\nFaseak.\nLehen fasea: Trapagaran - Arrigorriaga - Venta Alta.\nLehen faseak, Trapagaran eta Arrigorriagako udalerriak batuko zituen. Lehen fasea gainera, bi zatitan banatzen da, bata Trapagaran eta Bilboko Pe\u00f1ascal auzoaren artekoa, eta bestea Venta Altararte doana. Pe\u00f1ascalen, AP-8 autobidearekin lotu du Supersur autobideak.\nGuztira hamalau kilometroko luzera du, horietatik zortzi tunelak dira. Ibilbidearen tarte honetan, zazpi tunel dira guztira: Argalario, Mesperuza, Santa Ageda, Arraitz, Larraskitu, Arnotegi eta Seberetxe. Horrez gain, erliebearen zailtasuna dela eta bost bidezubi eraiki dira: Trapagaran, Gorostiza, Kadagua, Pe\u00f1ascal eta Bolintxukoak.\nGuztira Hegoaldeko Saihesbidearen tarte honek lau lotune izango ditu AP-8 autobidearekin, Trapagaran, Kadagua, Larraskitu eta Venta Altan. Lehen faseak guztira 707 milioi euroko kostua izan zuen.\nBigarren fasea: Arrigorriaga - Galdakao - Zornotza.\nBigarren faseak Venta Alta eta Zornotzako Kortederra auzoak batuko ditu. Guztira hamaika kilometroko luzera izango du, eta ibilbidearen erdia tunelak izango dira. Tarte honen eraikuntza eta inaugurazioa oraindik ez daude zehazturik, eta lehen fasea noiz amaitzen den baldintzaturik dago.\nIbilbidean zehar guztira lau tunel izango dira: Tximintxe, San Anton, Bekea eta Burtozamendikoak. Horrez gain, lau bidezubi eraikiko dira, AP-68 autobidean, Nerbioi ibaiaren gainean, Ibaizabal ibaiaren gainean, eta Kortederran. Eta AP-8 eta AP-68 autobideekin hiru lotura eraikiko dira, Venta Alta, Galdakao eta Kortederran. Bigarren faseak guztira 336 milioi euroko kostua izango du.\nHirugarren fasea: San Fuentes (Muskiz) - Trapagaran.\nHirugarren fasea Muskizgo San Fuentes auzotik Trapagaranera luzatuko da. Fase hau, azkena eraikitzen izango litzakete, eta ez dago oraindik argi eraikitzea beharrezko izango den. A-8 autobidea Barbadun ibaia zeharkatzen duen bidezubia handitu beharko da, bertatik hasiko delarik autobidea.\nHirugarren faseak zazpi kilometroko luzeera izango du, eta guztira hiru tunel, Murrieta, Gallarta eta Zaballan. Horrez gain, beste hiru bidezubi eraikiko dira, El Bao, Zaballa eta La Bateriakoak. Guztira hiru lotune eraikiko dira autobide honen eta A-8 autobidearen artean, Monta\u00f1o, Sanfuentes eta Ugarten. Hirugarren faseak guztira 244 milioi euroko kostua izango du.\nTunelak eta zubiak.\nGuztira, hamahiru tunel eta bidezubi eraikiko dira. Gallartako tunela, bere 4.350 metroko luzerarekin, Euskal Herriko tunelik luzeena izango da, AP-1 autobidean eraikitzen ari diren tunelen luzera ere gaindituz."}
{"id": "41617", "revid": "1982", "url": "https://eu.wikipedia.org/wiki?curid=41617", "title": "Supersur", "text": ""}
{"id": "41619", "revid": "536", "url": "https://eu.wikipedia.org/wiki?curid=41619", "title": "Barrio", "text": "Barrio hitzak esanahi ezberdinak izan ditzake:"}
{"id": "41620", "revid": "512", "url": "https://eu.wikipedia.org/wiki?curid=41620", "title": "Wikimedia Commons", "text": "Wikimedia Commons (\"Commons\" edo \"Wikicommons\" izenekin ere ezaguna dena) irudi, soinu eta multimedia fitxategi askeak biltzeko gunea da. Wikipedia bezalaxe, Wikimedia fundazioaren proiektu bat da eta beste proiektu guztietan erabil daitezkeen baliabideak gordetzeko balio du.\nOrrialdeen aldaketa anonimoak onartzen badira ere, bertara irudiak igotzeko nahitaezkoa da izena ematea. Irakur itzazu Commonsera irudiak igotzeko eman behar diren lehen pausoak.\nPolitikak.\nWikimedia Commonsek ez ditu fair use lizentziapean igotako irudirik onartzen, ezta askeak ez diren lizentziak onartu ere.\nLizentziak.\nHauek dira Wikimedia Commons gunean edukiak argitaratzeko hautatu behar diren lizentziak; (hauetariko lizentzia bat hautatu behar da, ezinbestean):"}
{"id": "41621", "revid": "371", "url": "https://eu.wikipedia.org/wiki?curid=41621", "title": "Geruza fisiko", "text": ""}
{"id": "41623", "revid": "1659", "url": "https://eu.wikipedia.org/wiki?curid=41623", "title": "Miribilla", "text": "Miribilla Bilboko auzo bat da. Bilboko auzorik berrienetakoa izanda, orain dela gutxira arte gune bat zen eta ez zuen legezko auzo izaera. Ibaizabal ibaiaren mendebaldera kokatuta dago, Ibaiondo barrutiaren barruan. Guztira 439.566 metro karratu dauzka. Guztira 3.000 etxebizitza baino gehiago eraiki ziren 2004-2016 urteen tartean.\nIzenaren jatorria.\nMiribilla hitza gaztelaniatik eratorritako hitz bat dela zabaldu zen, herri etimologiak sortutako \"Miravilla\" hitzaren aldaera omen da. Teoria horri eutsi egin dio, esate baterako, gaztelaniazko Wikipediak. Baina Miribilla zuzenean euskaratik datorrela ere pentsatu izan dute Mitxelena bezalako adituek. Gune horri garai labur batean gaztelaniaz Miravilla deitu zitzaion, hau da, hiribilduari begiratzeko tokia. Zaila da azaltzea gaztelaniako Miravilla hori Miribilla bilakatzea. Bilbaopedian, ordea, Javier Gonz\u00e1lez Oliverren azalpen hau irakur daiteke: \" [...] XX. mendean, \"Miravilla\" izena zabaldu zen, gaztelar herri etimologiatik sortua, baina ez zuten izen hura ofizial egin, zorionez; Mitxelenaren moduko hizkuntzalari adituen iritzian, \"Biribila\" toponimoari dagokio izena, hasierako b-ren ordez m letra jarrita, euskaraz ohi denez (c.f. Biarritz &gt; Miarritz(e)), ohiko asimilazioa. Hiribilduaren izenari buruzko etimologia hedatuenak toponimo horrekin lotzen dute, Biribilao \u2013\u201cBiribilko ahoa\u201d\u2013 esapidearen laburdura baita Bilbao\".\nInguruan, hainbeste meategi zeuden eta kale batek meategietako baten izena gorde du, San Luis Meategiaren kalea hain zuzen ere.\nLurraldea.\nMiribilla auzoak honako muga hauek ditu Bilboko Udalaren arabera: iparraldean Bilbo Zaharrarekin muga egiten, San Luis Meategiaren kalea, On Klaudio Gallastegi kalea eta Askatasuna kalea; ekialdean Mirafloreseko biaduktua; hegoaldean, San Adrian auzoarekin bat eginez, David Zalbide suhiltzailea kalea, Doctor Espinosa Oribe kalea eta Emiliano Arriaga parkea. Azkenik mendebaldean Zabala auzoarekin muga egiten du, bertan, Angela Figuera kalea, Xenpelar kalea, Zabala zeharkalea eta Andres Eliseo Ma\u00f1arikua kalea ditu mugakideak.\nMiribillako behe aldea.\nAldi berean, Bilbo Zaharrean kale bat dago Miribilla izena duena. Bertan hainbeste etxe berri egin dituzte orain dela gutxi. \"Miribillako beheko aldea\" moduan ezagutzen bada ere, ez da Miribillako auzoaren zati bat.\nHistoria.\nMiribilla beti egon izan da industriari oso loturik, XIX. mendean zehar meategiak zabaldu zituzten bertan, eta XX. mendearen erdialdera arte martxan egon dira. Guztira hiru meategi egon ziren Miribillan, San Luis meategia, Malaespera meategia, eta Abandonada meategia.\n1950eko hamarkadaren erdialdera, behin minerala ia agorturik zenean, itxi egin zituzten. Urteak aurrera egin ahala, meategiak zeuden lurrak eta inguruko etxebizitzak degradatzen joan ziren. Gunea eraberritzeko lehen pausoak 1990eko hamarkadan hasi ziren ematen. Bilboko udalak egitasmo berria aurkeztu zuen, etxebizitza berriak eta beste hainbat azpiegitura berri eraikitzeko.\n1997. urtean \"Bilbo Eder\" izeneko enpresa sustatzaileak, Miribillarako plana prestatu zuen. Auzo berria I\u00f1aki Aurrekoetxea bilbotar arkitektoak diseinatu zuen horrela. Lehen harria 1999ko uztailaren 29an jarri zen. Hasierako urtean gunearen hiritartze lanak egin ziren, kaleak, espaloiak eta abar. Ondoren, etxebizitzen eraikuntza hasi zen.\nGuztira 2.977 etxebizitza berri eraiki dira, Bilboko \"Zabalgune\" berri honetan. Horietatik, 1.935 etxebizitza Babes ofizialekoak, eta 1.042 salmenta librekoak. Lehen etxebizitzak 2003. urteko amaierarako amaitu ziren, eta gaur egun etxebizitza gehienak amaiturik daude.\nAuzokide ezagunak.\nKontuan izan behar da auzo berria izanik, orain arteko ezagun bat ere ez, ez dela txikitatik auzo honetan bizi izan."}
{"id": "41624", "revid": "1545", "url": "https://eu.wikipedia.org/wiki?curid=41624", "title": "Sacyr", "text": "Sacyr eraikuntza enpresa espainiarra da. 2003ean Sacyr eraikuntza enpresa eta Vallehermoso higiezinen eraikitzailearen batzearen ondorioz sortua. Eraikuntzaz gain beste hainbat sektoreetan inbertitzen ditu, esaterako autobideen kudeaketan eta petroliogintzan. 2006an Repsol YPF espainiar petrolioegilearen akziodun nagusi bilakatu zen, akzioen %20 erosi eta gero.\n2005tik aurrera, enpresaren kontrola lortzeko lehia bizian aritu da Luis del Rivero bere presidentea. Gaur egun, enpresako akziodun nagusia da.\nEuropistasen erostea.\n2006ko abuztuaren 6ean, Sacyr Vallehermosok Europistas autobideen kudeatzailea erosteko eskaintza aurkeztu zuen, guztira 825 milioi euroko balioarekin. Eskaintza horrek Euskadiko aurrezki kutxen (BBK, Kutxa eta Vital Kutxa) babesa izan zuen. Aurrezki kutxa hauek ziren Europistasen akziodun nagusienak.\nEuropistas erosteko lehian beste eskaintza bat izan zen, Ferrovial eraikuntza enpresaren Cintra eskumendekoak aurkezturikoa. Baina azkenik Sacyr Vallerhemosok bere eskaintza 1.000 milioi eurora handitu zuen gutun-azal itxian eginiko enkantean, eta enpresa erosi zuen. Europistas erosi eta gero, Sacyr Vallehermosok bere autobideen kudeatzailea den Itinere enpresarekin elkartuko du, enpresa berria sortuz.\nSacyr Vallehermosok esan zuenez, Itinerek, Bilbon izango du bere egoitza nagusia."}
{"id": "41625", "revid": "8630901", "url": "https://eu.wikipedia.org/wiki?curid=41625", "title": "Endesa", "text": "Endesa konpainia elektriko espainiarra da. 1944ean sortu zuen Espainiako estatuak, hasieran Empresa Nacional de Electricidad, S.A. izena izan zuelarik.\nHistoria.\nElektrizitatea ekoizteko bere lehen zentrala, Ponferradako herrian eraiki zuen, energia hidraulikoa baliatzeko. Ondoren, Endesa, energia iturri berriak erabiltzen hasi zen, energia termikoa, eta azkenik energia nuklearra. Espainiako konpainia elektrikoetatik, elektrizitatea sortzeko ikatz gehien erabiltzen duen enpresa da.\n1988ean Espainiako gobernuan PSOE alderdia zegoela, Endesa pribatizatzeko prozesua hasi zen. Enpresaren tamaina handia dela eta, prozesu horrek hamar urte baino gehiago behar izan zituen burutzeko. Estatuaren jabetzako azken akzioen salmenta 1998ean egin zen. Estatuak akziorik izan ez arren, 2006ra arte Espainiako gobernuak \"golden share\" izenekoaren bitartez, Endesa erosteko edozein saiakera oztopatzeko ahalmena izan zuen.\n1990eko hamarkadan zehar Endesa hegoamerikako merkatuetara zabaldu zen, gaur egun, hainbat herrialdetan eskaintzen du zerbitzua, batez ere Txilen. Horrez gain, 1998ko azaroan bere eskumendekoak ziren Sevillana de Electricidad eta Fuerzas Electricas de Catalu\u00f1a enpresak integratu zituen.\nGas Natural eta E.On Endesa erosi nahiean.\n2005eko irailaren 5ean Gas Naturalek Endesa erosteko eskaintza aurkeztu zuen, enpresaren akzio bakoitzeko 21,3 euro ordainduko zuela esanez. Endesak eskaintza hori ezeztatu, eta bere presidente den Manuel Pizarrok, enpresa askoz gehiago balio zuela esan zuen. Horrez gain, Endesa erosteko eskaintza horren atzean, Kataluniako nazionalismoaren asmoak zeudela salatu zuen Alderdi Popularrak.\n2006ko otsailaren 21ean, Endesak beste erosketa eskaintza bat jaso zuen, oraingoan E.On konpainia elektriko alemanak aurkeztua. Eskaintza hau, Endesako akzio bakoitzarengatik 27 euro ordaintzen zituen, eta Endesako presidentearekin onespenarekin aurkeztu zen. Ondoren, Endesako buruek auzitegietara jo zuten Gas Naturalen eskaintza eteteko.\nAcciona Endesako akziodun.\n2006ko irailaren 25ean, aurretik zegoen nahastea gehiago korapilatu zuen Endesaren akzioen %10 erosi eta gero. Ondoren, partaidetza hori handituz joan da, gaur egungo %20ra ailegatuz. Gaur egun, Acciona Endesako akziodun nagusia da, Caja Madriden aurretik. Accionak gainera irabazi handiak lortuko ditu Endesako dibidendu eta etekinen bitartez.\nOndoren, Endesaren akzioak 35 euro ingurura igo ziren, eta enpresaren jabe nor egingo zen ez zegoen argi."}
{"id": "41627", "revid": "237", "url": "https://eu.wikipedia.org/wiki?curid=41627", "title": "Nafarroako Aurrezki Kutxa", "text": ""}
{"id": "41628", "revid": "1545", "url": "https://eu.wikipedia.org/wiki?curid=41628", "title": "Euskal selekzioa", "text": ""}
{"id": "41629", "revid": "42829", "url": "https://eu.wikipedia.org/wiki?curid=41629", "title": "Nafarroako Kutxa", "text": "Nafarroako Kutxa \u2014gaztelaniazko CAN siglaz ezaguna\u2014 Euskal Herriko aurrezki kutxa bat zen, Caixabankek erosi zuen 2012an.\nEgoitza.\nIraganean, egoitza nagusia gaur egungo Nafarroako Rural Kutxaren eraikinean izan zuen.\nNafarroako Kutxaren azzken egoitza nagusia Iru\u00f1eko Karlos III.a etorbidea eta Orreaga etorbidearen arteko izkinan egon zen, Entzierroaren monumentuaren alboan eta German Rodriguezen oroitarritik oso hurbil.\nHistoria.\n2000. urtean Nafarroako Aurrezki Kutxa eta Iru\u00f1eko Udal Aurrezki Kutxa bateratuz sortua. 2006an, Espainiako 11 probintziatan zituen bulegoak, eta urte berean Gipuzkoa, Araba eta Bizkaian hedatzeko planari ekin zion, une hartaraino ez baitzuen bulegorik izan Euskal Autonomia Erkidegoan.\nKontuz! kontsumitzaile elkarteak salatu du Nafarroako Kutxa, egiaz, dagoeneko ez dela existitzen, hainbat erakunde eta pertsonak (Endesa, Miguel Sanz, Enrique Go\u00f1i eta abar) Nafarroako Kutxaren dirua beren probetxurako erabiliz aurrezki kutxa hori porrot egitera eraman dutelako.\nCaja Canariasekin batzea.\n2009ko urriaren 7an Caja Canariasekin batera egindako prentsaurrekoan, Nafarroako Kutxako arduradunek bi aurrezki kutxen bat-egitea aurkeztu zuten.\n2012-06-30an CAN, Nafarroako finantza erakunde sendoena, errotuena, 157 milioi euroren truke erosi zuen Caixabankek. Apenas bi urtean, Nafarroako Kutxak bere balioaren %88 galdu zuen kudeaketa txarraren ondorioz."}
{"id": "41630", "revid": "336", "url": "https://eu.wikipedia.org/wiki?curid=41630", "title": "Molluscum contagiosum", "text": "Molluscum contagiosum (MC) larruazal eta mukosetan ager daitekeen birusengatiko infekzioa da. MCak gizakiak, bestelako primateak eta kanguruak infektatzen ditu. Infekzioa sortzen duen DNA birusa \"Poxviridae\" familiako \"Molluscipoxvirus\" da. \"Molluscum contagiosum\" birusen artean 4 mota bereizten dira MCV-1etik 4ra. MCV-1 gehien azaltzen dena da eta MCV-2a gehienetan helduengan azaltzen da eta sarri sexu-bidezko transmisioz. Haur gazteen artean infekzioaren prebalentzia %17koa da, eta maizago azaltzen da 2-12 urteen arteko haurrengan. Transmisioa kontaktu zuzen, listu edota partekatutako gauza zein jantziez (eskuoihalak barne) eman daiteke.\nHelduengan, infekzioa sarritan sexu bidez transmititzen da eta genitalak sabelaren behealdea, ipurmasailak eta izterren barrualdean azaldu ohi da. Kasu bakanetan ezpainetan zein mihian azaldu daitezke lesioak.\nKutsapenetik lesioen agertzerako denbora aste batetik sei hilabeteren artekoa da.\nSintoma eta zeinuak.\nMolluscum-ak eragindako lesioak erpinean unbilikazioa (koskorra) agertzen duten papulak dira, hauek arrosakarak, zuriak, horixkak edota kolorgeak izan daitezke. Papula gehienak 2-5 mm-ko diametroa dute, baina zenbaitetan 15 mm neurtzera irits daitezke. Normalean ez dira mingarriak baina azkura eman dezakete, eta zenbaitetan erresumindu ere. Koskorra urratuz gero infektatu edo orbaindu daiteke. Kasuen %10etan ekzema ager daiteke lesioen inguruan.\nLesioaren muina ezko-antzekoaz gaiaz beterik dago, bertan kokatzen da birusa eta hazkatzearen ondorioz inguruko larruazalera hedatu daiteke; autoinokulazioa deritzogu honi. Gertaera hau haurretan ohikoa izaten da eta lesioak taldetxoetan, ildoetan azaltzen dira.\nTratamenduak.\n\"Molluscum\"-ak eragindako lesioak berez desagertu ohi dira sei-bederatzi hilabetetan, baina autoinokulazioa dela eta luzeago iraun dezakete, lau urtez ere. Sarritan ez da tratamendurik behar, baina hurrengo baldintzak ematen direnean tratatu ohi dira:\nArrazoi sozialak.\nOsasun langileek genitalen inguruan dauden lesioak tratatzeko gomendatzen dute, transmisioa ekiditeko. Lesioa dirauen tartean \"Molluscum\"-a kutsatzeko ahalmena du.\nEtxean egin daitezkeen tratamendu aukera gutxi daude. Betadinez egunero 5 minutuz garbitu lesioak desagertu artean (Betadine edo iodoari alegia dutenei ez). Azido sialikoa duten zenbait botika erabili ohi dira ere infekzioaren iraupena laburtzeko. Tretinoina (Retin-A %0.025) duen krema egunero emanez gero lagungarri izan daiteke ere. Ikerketa batean bainatu eta gero lesioak kolaz edo zeloz tapatu ziran eta 16 asteren buruan gaixoen %90an lesioak desagertu ziran. Sagar-ozpinaz bustitako kotoia 24 orduz ezarriz gero garatxoa desagertzen da zarakarra gelditzen delarik.\nLesio gutxi badaude botika gabe ere ezabatu daitezke bizpahiru egunetan. Hartarako, lehenengo alkoholez garbitu lesioa eta ingurua, gero esterila den orratzaz lesioa ziztatu eta barruko mamia hustu.\nTratamendu kirurgikoa koilaratxoaz edo kriokirurgiaz (nitrogeno likidoa) egin ohi da."}
{"id": "41635", "revid": "105290", "url": "https://eu.wikipedia.org/wiki?curid=41635", "title": "Elebide", "text": "Elebide herritarren hizkuntz eskubideak bermatzeko Eusko Jaurlaritzaren Euskara Sailaren, Hizkuntza Politikaren Sailburuordetzak kudeatzen duen zerbitzua da. Elebideren helburu nagusia, Euskal Autonomia Erkidegoko bi hizkuntza ofizialen arteko parekotasun erreala lortzea da, hau da, euskara eta gazteleraren erabilera berdina izatea. Hizkuntza eskubideak urratuak izan zaizkion edozein pertsonak bideratu ditzake bere kexa, galdera edota iradokizunak webgune, e-posta -elebide@ej-gv.es- edo 012 telefono zenbakira deituz."}
{"id": "41636", "revid": "1830", "url": "https://eu.wikipedia.org/wiki?curid=41636", "title": "Arraio Irratia", "text": "Arraio Irratia, 80 hamarkadan sortu zen Zarauzko irrati kate libre bat da. Hala ere, emititzea utzi zuen 2000ko hamarkadan herritar talde batek irratia berpiztea erabaki zuen arte. Horrela, 2006ko maiatzaren 20an egin zuen salto Fm-ra, naiz eta lehenago internet bidez emititzen zen.\nArraio irratiaren bigarren jaiotza honek, Zarauzko Gaztetxetik igortzen du, 99.3 FM frekuentzian. Programazioa, elkarrizketa eta musikaz osatzen da, eta baita ere, Gaztetxeko kontzertuak zuzenean ematen ditu kateak.\n2022ko uda bukaeran irrati libreak eten bat egin behar izan zuen, Putzuzulo gaztetxea eraitsi egin baitzuten. 2023an gaztetxe berrian hasi zuten ibilbidea estudio berriarekin."}
{"id": "41637", "revid": "105290", "url": "https://eu.wikipedia.org/wiki?curid=41637", "title": "Hit Zarautz Kosta", "text": "Hit Zarautz Kosta Zarauzko (Gipuzkoa) irrati kate bat da. 2006an sortu zen eta hasiera batean, era guztietako musikazko irrati-formula bat da. 105.7 FM frekuentzian igortzen du."}
{"id": "41638", "revid": "105290", "url": "https://eu.wikipedia.org/wiki?curid=41638", "title": "Aitza", "text": "Aitza Nafarroa Garaiko mendia da, 1055 metro ditu eta Latxagako mendilerroan kokatuta dagoena."}
{"id": "41639", "revid": "17", "url": "https://eu.wikipedia.org/wiki?curid=41639", "title": "Analfabetismoa", "text": ""}
{"id": "41640", "revid": "137486", "url": "https://eu.wikipedia.org/wiki?curid=41640", "title": "GRAPO", "text": "GRAPO edo \"Grupos de Resistencia Antifascista Primero de Octubre\" (Urriaren Leheneko Erresistentzia Talde Antifaxistak, euskaraz) 1975ean sortutako Espainiako talde armatu iraultzailea da eta espainiar estatu sozialista bat eraikitzea du helburu. Europar Batasunak eta AEBk talde terroristatzat du GRAPO.\nBere burua antifaxista bezala definitzen du, bere baitan komunistak, anarkistak, etab. bildu dituelarik, ezker-muturrekoa hain zuzen. Politikoki, PCE (r) Espainiako Alderdi Komunista (berreraikia)-ri atxikitzen zaio. Bi erakunde hauek xede berdinak eduki arren, bi erakunde ezberdinduak direla nabarmentzen dute euren idatzietan. Sortu zenetik, 21 militante hil dira.\nGRAPO gutxienez 25 eta gehienez 200 kidez osatutako taldea izan zen eta, 1975etik, 400 ekintza armatu baino gehiago egin ditu, 84 pertsona hil zituelarik: 57 polizia, 20 zibil, 7 militar. 1979 izan zen aktibitate handieneko urtea, 21 pertsona hil baitzituen. Taldeak azkenetariko ekintza 2006ko uztailaren 4an burutu zuen Compostelako Donejakuen (Galizia), banketxe batean lapurreta burutu zuenean. Urte bereko otsailaren 6an, GRAPOk bere azken hildakoa eragin zuen Zaragozan (Espainia), Ana Isabel Herrero enpresaburua hil zuelarik.\nHistoria.\nLehenengo urteak (1968-1975).\nGRAPOren hastapenez mintzatzerakoan, 1968ra jo behar da, Parisen Espainiako Erakunde Marxista-Leninista (OMLE) sortu zenean hain zuzen ere; Espainiako Alderdi Komunistatik alde egindako 10 kidek PCE errebisionista zela salatzen zuten eta baita SESB eta haren aldeko alderdiak ere. OMLE bere I. Kongresuan autodisolbatu zen eta bertatik sortu ziren PCE (r) eta bere beso armatua izango zen GRAPO.\nHedabide guztiek GRAPOri esleitzen dioten lehenengo ekintza armatua 1975eko abuztuaren 2an jazo zen, Madrilgo kanodromoan hain justu ere. Bertan, Enrique Cerd\u00e1n Calixto, Abelardo Collazo Ara\u00fajo eta Jos\u00e9 Luis Gonz\u00e1lez Zazo alias \"Caballo\"k, bi guardia zibilen aurka ekin zuten kolore zuriko Simca 1000 batean, Casimiro S\u00e1nchez Garc\u00eda hilez eta bere lan-kidea larriki zaurituz. Talde armatu honen lehenengotako beste hildako bat Juan Antonio Alba Escalera izango zen, 1975eko urriaren 8an Bartzelonan eraila. Abuztuaren 2ko atentatua baino egun batzuk geroago, 1975eko irailaren 29an hain zuzen ere, beste ekintza armatu bat burutu zen, oraingo honetan Bartzelonan, Diego del R\u00edo Martin polizia armatua akabatu zutelarik.\nHala eta guztiz ere, taldeari izena eman zion atentatua bi egun geroago jazo zen, 1975eko urriaren 1ean, Madrilen, Polizia Armatuaren 4 kideren aurka. Biktimak Joaqu\u00edn Alonso Bajo, Agust\u00edn Gin\u00e9s Navarro, Antonio Fern\u00e1ndez Ferreiro eta Miguel Castilla Mart\u00edn izan ziren.\nHilketa laukoitz honek Francoren diktadurako azkeneko 5 fusilamenduei erantzun zien, 1975eko irailaren 27an, FRAPeko hiru eta ETAko bi kideren heriotza-zigorrak bete baitziren.\nGRAPO Francoren heriotzaren ondoren (1975-1982).\nFrancisco Francoren heriotzaren ondoren, GRAPOk bere jarduera armatuarekin jarraitu zuen oraindik eta ekintza terrorista bortitzagoak burutuz. Espainiako trantsizioaren lehen urteetan, GRAPOk oihartzun sozial handiko bahiketak eta atentatuak gauzatu zituen. 1976ko amnistiak eta poliziaren kolpeen ondorioz, PCE (r) jende gutxi biltzen zuen taldea bilakatu zen. Taldeak ekintza armatuak oso noizean behin burutzen jarraitu zuen eta, ondorioz, GRAPO desegintzat hartu zuten ez gutxitan. Militante bakan batzuk jarraitu zuten lehergailuak jartzen, lapurretak gauzatzen eta enpresariei estortsio egiten eta ez zuten sostengu sozial handirik izan. Bere historian, zehar 80 bat pertsona hil zituzten, poliziak eta militarrak gehienak.\n1976an, Espainiako Estatu Kontseiluko lehendakari zen Antonio Mar\u00eda Oriol bahitu zuten eta, urtebete geroago, 1977an, Justizia Militar Goreneko Kontseiluko lehendakaria zen Emilio Villaescusa Quilis. Bi bahiketa hauek otsailaren 11n amaitu ziren, poliziak askatu zituztenean. 1978ko abuztuaren 24an bi polizien aurkako erasoa jazo zen Vigon, biak zaurituak izan zirelarik. Abuztuaren 26an, berriz, talde batek Banco del Noroesteren sukurtsal batean lapurtu zuten. Hilabete bereko 28an, GRAPOri atxikitutako Liga Armada Galega (Galiziako Liga Armatua, euskaraz) deituriko talde batek, aurreko bi atentatuak bere gain hartu zituen eta guardia zibil bat hil zuten Santiago de Compostelan. Hala eta guztiz ere, gerora GRAPO izango zen egiletza bere gain hartuko zuena eta Galiziako Liga Armatua salatu zuen, \"asmakizun\" bat besterik ez zela esanez. 1979ko urtarrilaren 8an, Espainiako Auzitegi Goreneko VI. gelako presidentea zen Miguel Cruz Cuenca hil zuten.\nKalifornia 47ko sarraskia.\nGRAPOren eraso terrorista odoltsuena 1979ko maiatzaren 26an burutu zen Madrilen. GRAPOko kideek lehergailu indartsu bat jarri zuten Kalifornia 47 izeneko erdiguneko kafetegi batean, Goya kalean. Bonbaren leherketa larunbat bateko 18:55ean izan zenez, une horretan jende ugari aurkitzen zen bertan. 9 pertsona hil eta 61 izan ziren zaurituak, horietako asko larritasunez. Kafetegiaren barrunbea guztiz txikituta eta kiskalita geratu zen.\n1981ean, Auzitegi Gorenak 270 kartzela urtetara kondenatu zituen taldeko lider ziren Jos\u00e9 Mar\u00eda S\u00e1nchez Casas eta Alfonso Rodr\u00edguez Garc\u00eda, atentatuaren errudunak izateagatik.\nHala eta guztiz ere, GRAPOk ez zuen inoiz atentatuaren egiletza onartu eta talde ultraeskuindar eta parapolizialek gauzatu zutela adierazi zuen behin eta berriz.\nGainbehera.\n1982an GRAPOk su-etena eskaini zion Felipe Gonz\u00e1lezen gobernuari eta, 1983an, Espainiako Barne Arazoetako Ministroarekin izandako hainbat negoziazioren ondoren, GRAPOk oraindik eta sostengu gehiago galdu zuen, bere partaide batzuk armak alboratu zituztelarik.\n1984ko kanpaina sendoaren ondoren, GRAPOren berrantolaketa berria zapuztuta geratu zen 1985eko urtarrilaren 18an, Espainiako hiri ezberdinetan gauzatu zen operazio polizial batean 18 pertsona atxilotu zituztenean. Garai hartako Barne Arazoetako Ministro zen Jos\u00e9 Barrionuevo Pe\u00f1ak azaldu zuenez, urte bereko urtarrilaren 21ean GRAPOko jardunean zeuden kide guztiak atxilotu zituzten, Manuel P\u00e9rez Martinez, alias \"camarada Arenas\" eta Milagos Caballero Carbonellek ihes egin zutelarik, ordurako hilabete baitzeramaten Espainiatik kanpo.\n1987an komando ibiltari bat berrantolatu zuten. Hilabete batzuk geroago, 1988an, Caixa Galiciako presidentea zen Claudio San Mart\u00edn enpresari galegoa erail zuten, Coru\u00f1a erdialdean zuen etxean. 1989an, Gij\u00f3neko Ogasunaren Ordezkaritzaren aurka eraso egin zuten eta bi guardia zibil hil zituzten.\n1995ean, Publio Cord\u00f3n enpresaria bahitu zuten Zaragozan. GRAPOk beti esan zuen aske utzi zutela, baina, 2012ko uztailaren 19an Sevilla eta C\u00e1dizen GRAPOko 3 ustezko militante atxilotu ondoren, enpresaria bahitu eta handik bi asteetara Frantziako hegoaldean bahituta zuten etxetik ihes egiten saiatzen ari zenean hil zutela jakin zen.\n1999an, GRAPOk aktibo zegoela ziurtatu zuen Valladolideko sukurtsal batean lapurreta eginez eta Madrilgo PSOEko egoitza batean bonba bat ipini zuelarik.\n2000n, furgoi blindatu baten aurkako lapurreta saio batean, Vigon, bi jagole hil zituzten eta beste bat larriki zauritua izan zen. Urte berean, antolakundearen goi-karguak desegituratu zituzten, Parisen PCE (r)ren eta GRAPOren 7 buruzagi atxilotu ondoren. 2000ko azaroaren 17an, GRAPOk Madrilgo Carabanchel auzoan bakarrik patruilatzen zuen polizia bat hil zuen, garondoan emandako tiro baten ondorioz.\nHainbat bonba ere ipini zituzten enpresa eta eraikin publikoen aurkako erasoetan.\n2002an, antolakundeko 14 kide atxilotu zituzten (8 Frantzian eta 6 Espainian).\n2003an berragertu egin ziren Alcorc\u00f3neko sukurtsal bati lapurreta eginez eta beste 18 kide atxilotu zituzten. Urte horretan bertan, Baltasar Garz\u00f3n epaileak PCE (r)ren jarduera eten zuen GRAPOren beso politikotzat hartu izanagatik.\n2006ko otsailaren 6an GRAPO berragertu zen taldea; Ana Isabel Herrero hil zuten eta bere senarra zauritu, aldi baterako lanak eskaintzen zituen enpresa baten jabe zen Francisco Colell, Zaragozako Cervantes kalean jazo zen tiroketa batean. GRAPOk Zaragozako Antena 3 telebista-kateko ordezkaritzari gutun bat bidali zion jazotakoa erreibindikatuz. Hilabete bereko 26an, Israel Torralba atxilotu zuten, atentatuaren ustezko autore gisa eta, horrez gain, taldeak 2000. urtean egindako hilketak egotzi zitzaizkion.\n2006ko ekainaren 9an, Zaragozako atentatuaren ondorengo ikerketari esker, Kataluniako Reus herrian, GRAPOko beste 3 kide atxilotu zituzten, horien artean une horretan taldeko buruzagi gorenetzat hartzen zena, Juan Garc\u00eda Mart\u00edn.\n2006ko uztailaren 4an, berriz, GRAPOko bi kidek Caixa Galiciako sukurtsal batean lapurreta egin zuten Santiago de Compostelan. Ordubetez eta aurpegia estali gabe, hiri horretako 1 zenbakiko Caixa Galicia banku-agentziako zuzendaria bahitu zuten. Rosal\u00eda de Castro kalean bortizki eraso ondoren, pistola batekin apuntatu eta sukurtsal batera arte lagundu zioten, kale horretako 89.ean kokatua, bertan lapurreta egiteko. 20.000 euroko harrapakina lortu zuten gutxi gorabehera.\nPoliziaren ikerketek lapurrak Israel Clemente eta Xurxo Garc\u00eda Vidal zirela identifikatu zen. Ikerketa-iturrien arabera, bi hauek 2006ko otsailaren 6an Ana Isabel Herreroren hilketaren ustezko errudunak izatez gain, beste sukurtsal bat lapurtu zuten Castell\u00f3 de la Planan urte bereko martxoaren 16an, banketxeko zuzendaria tiro batez hankan zauritu zutelarik.\n2007ko ekainean, GRAPOko egituraren ustezko desegite berri bat gertatu zen, Bartzelonako bi pisu franko miatu ondoren. 2009ko maiatzaren 11n, ordea, Frantziako Jendarmeriak, Paristik gertu GRAPOren zulo bat aurkitu zuen. Honek armategi gisa funtzionatzen zuen eta honela taldearen desegitea gezurtatua geratu zen. 2011ko martxoaren 11n, lehergailu txiki bat lehertu zen Santiago de Compostelako etxebizitza batean. Aspaldi, Xos\u00e9 Antonio S\u00e1nchez Bugallo bizi zen bertan, hiriko alkatea eta PSOEko militantea. Egun horretan bertan, GRAPOko aspaldiko kide bat atxilotu zuten, Telmo Varela Fern\u00e1ndez (GRAPOtik urrundua eta galiziar nazionalismoaren gertukoa), erasoen erantzule egin zutena. Bere etxean egindako ondorengo miaketa batean molotov koktelak egiteko materiala aurkitu zen, atentatua Resist\u00eancia Galega taldearekin lotu bazuten ere.\nBabes soziala.\nOro har, GRAPOk ez du izan gizartearen babes handirik, baina leku eta sektore jakin batzuetan militante eta jarraitzaileak izan ditu historikoki: Madrilgo eta Bartzelonako behargin auzoetan, Andaluziako gune batzuetan, Vigon, eta Bilboaldeko Ezkerraldean.\nEgungo egoera.\n2006tik ez du inolako ekintza armaturik burutu, eta 2007ko ekainean, hainbat atxiloketaren ondorioz, Espainiako Gobernuak GRAPO erakundea desegintzat jo zuen, sortu zenetik hainbatetan egin duen bezala. Egun GRAPOko, PCE (r)-ko eta hauen aldeko elkartasun taldeetako (AFAPP eta Nazioarteko Sorospen Gorria) 40 preso daude, horietatik 22 GRAPOko militanteak direlarik.\n2009ko maiatzean Frantzia hegoaldean ustez GRAPOrenak diren bi zulo aurkitu zituen poliziak, horietan 6 pistola, 10 bat kilo lehergailu eta 5 tenporizadore zeuden.\n2017an, berriz, Madrilen, beste zulo bat aurkitu zuten. 2007az geroztik ez badu ekintzarik burutu ere, GRAPOk ez dio borroka armatuari uko egin. Guardia Zibila balizko azpiegituren bila dabil oraindik eta 1995ean bahitu zuten Publio Cord\u00f3n enpresariaren gorpua ez dute oraindik aurkitu."}
{"id": "41641", "revid": "1491", "url": "https://eu.wikipedia.org/wiki?curid=41641", "title": "Eustat", "text": "Eustat, euskararen estatistiketan espezializatua ez den arren Euskal Estatistika Erakundea izen ofiziala duena, Eusko Jaurlaritzaren erakunde autonomoa da, estatistikak lantzen diharduena, 1986ko azaroaren 25ean sortua. Jaurlaritzako Ekonomia eta Ogasun Sailari atxikia dago. Eustaten egitekoa da Euskal Autonomia Erkidegoko gizartearen eta ekonomiaren gaineko estatistika informazio ofiziala bildu, aztertu eta hedatzea. Gainera, ikerketa eta garapenean, prestakuntzan eta laguntza metodologikoan aritzen da, unibertsitateekin, estatu-erakundeekin eta Eurostatekin lankidetzan.\nDatu Pertsonalak Babesteko Lege Organikoak bermatzen du Eustatek ez duela emango informatzailea identifikatu edo gizabanakotu dezakeen informaziorik, sekretu estatistikoak babesten baitu. Euskal Estatistika Batzordearen (Euskal Autonomia Erkidegoko Jaurlaritzako sailak, foru aldundiak eta udalak erakunde sortzaile direlarik) eta Euskal Estatistika Kontseiluaren (gizarte-eragile guztiek eta beste ordezkariek hartzen dute parte) aholku-organoen koordinatzaile gisa dihardu.\nEustaten estatistika-eragiketak Eusko Legebiltzarrak lau urtean behin onesten dituen planetan erabakitzen dira, eta urteko estatistika egitarauetan garatzen dira. Euskal Autonomia Erkidegorako 2005-2008 aldiko Estatistika Planean 180 eragiketari ekin zitzaion."}
{"id": "41642", "revid": "105290", "url": "https://eu.wikipedia.org/wiki?curid=41642", "title": "Ex\u00e9rcito Guerrilheiro do Povo Galego Ceive", "text": "Ex\u00e9rcito Guerrilheiro do Povo Galego Ceive edo EGPGC (\"Galiziako Herri Askearen Armada Gerrillaria\", euskaraz) Galizian aritutako talde armatu independentziazale eta sozialista bat izan zen. 1986an eman zuen bere burua argitara eta 1993an desagertu egin zen.\n90 bat ekintza armatu burutu zituzten, tartean 1989an guardia zibil baten hilketa.\nPolitikoki, Galiza Ceive-OLN taldearen gertukoa izan zen, lehenik, eta Assembleia do Povo Unido taldearen hurbilekoa, ondoren."}
{"id": "41643", "revid": "56334", "url": "https://eu.wikipedia.org/wiki?curid=41643", "title": "Erronkariera", "text": "Erronkariera edo erronkaribarrera euskalki bat da, Nafarroa Garaiko Erronkaribar (\"Kallesa\") ibaxako berezko euskara. Euskalki ekialdekoena eta enigmatikoena da. Batzuek Zubereraren azpieuskalki gisa sailkatzen dute, beste batzuek euskalki propio gisa, eta beste batzuek ekialdeko goi-nafarreran sartzen dute, aezkera eta zaraitzuera hizkerekin batera, sailkatzen zailenak diren azpieuskalki gisa.\nAzken hiztuna Fidela Bernat izan zen, 1898an Uztarrozen jaioa eta 1991n Iru\u00f1ean (\"Uru\u00f1a\", \"Uri\u00f1a\") hila. Euskalki horretarako garrantzi handia izan zuen beste hiztun bat Ubaldo Uhalde izan zen, 1967ko uztailaren 31n hil zena Izaban, erronkarieraz hitz egiteaz gain idazten zekien azken pertsona.\nHerriko hizkeraren aztarna anitz dago Erronkariko ibaxako toponimian, esaera zaharretan eta eguneroko hainbat hitzetan.\nHistoria.\nLuis Luziano Bonapartek, 1869an, Erronkaribarko herri guztiak sailkatu zituen, zuberera euskalkiko hegoaldeko azpieuskalkian. Pedro Irizarren kalkuluen arabera, 1860 eta 1870 artean, 747 euskaldun inguru egongo ziren Erronkaribarran, guztiak erronkaribarrera hiztunak.\n1904an, \"Iru\u00f1eko gotzaindegiko Elizaren Gida eta langileen egoeraren arabera, 1904ko irailaren 1ean\", erronkaribarrera hitz egiten zen Erronkaribarko herri guztietan, Uztarrozetik Burgira.\nAingeru Irigaraien 1935eko datuek, biztanleriaren datuekin konbinatuta, adierazten dute urte horretan Erronkaribarko 16 euskaldun bide zirela, guztiak ere erronkaribarrera hiztunak.\n1930eko hamarkadan, Erronkaribarko azpieuskalkiak nagusitasuna galdu zuen gaztelaniaren mesedetan, asmo politikoko (frankismoa) eta izaera ekonomikoko hainbat inguruabar sozialengatik, gaztelaniaren aurrerabidea errazten zutenak. Borondatezko berezko hizkuntzaren galera hori euskaraz hitz egiteko debekuarekin batera gertatu zen. Hala, 1937an erabat debekatu zen bide publikoan euskaraz hitz egitea. Hurrengo urtean, euskara erregistroetatik kanpo uzten da, eta horren atzetik daude auzitegiak, saltokiak, eskritura publikoak, aldizkariak, eskolak, irratiak... Horrela, herri landatarrenetan, edo batzuetan ezta hori ere, euskara familiartera bakarrik baztertuta geratu zen.\nOndorioz, 1970ean beste zenbaketa bat egin ondoren, Erronkaribarko hiru euskaldun erronkaribarreraz mintzo ziren: Urzainkiko Maria Ezker, Izabako Antonia Anaut eta Uztarrozeko Fidela Bernat. Bi urte lehenago Ubaldo Uhalde hil zen, hiruretatik erronkaribarrera hitz egiteaz gain idazten zekien bakarra, eta ibaxako herrien arteko ezberdintasunak ezagutzen zituen. Jose Mar\u00eda S\u00e1nchez Carri\u00f3n \"Txepetx\"ek urte berean emandako datuen arabera, Erronkari herrian euskaraz mintzo zen azken laguna 1969an hil zela pentsa daiteke. Garde herrian, 1980 inguruan bazen oraindik Pedro Irizarren ikerketetarako zenbait aditz forma emateko gai izan zen bertakorik, euskaldun osoa ez izan arren. Ibaxako hegoaldeko herrietan ilunagoa da euskararen galeraren data. Burgin, nolanahi ere, 1863rako euskara galtzen hasita zegoela adierazi zuen Bonapartek. Garai horretako Erronkariko seme ospetsuena, Julian Gaiarre opera kantaria, izan zen galera-garaiko hiztun horietariko bat, eta euskaraz Bartzelonatik Erronkariko izeba bati idatzi zion gutun bat gorde da.\nGaur egun, erronkaribarrera galduta dago, 1991n hil baitzen Fidela Bernat, hizkera hori ama-hizkuntza zuen azken euskalduna. Haren aurretik, Antonia Anaut 1976an zendu zen eta Maria Ezker, pare bat urte lehenago.\nAzkenik, hizkuntzaren galeraren arrazoiak aztertuta, Erronkariko ibarrean ez da Euskal Herriko beste leku batzuetan jazo dena gertatu baino. Izan ere, munduko landa giroko beste eskualde batzuetan eta hizkuntza gutxituekin lotutakoa baino ez da funtsean. Horrela jaso zuen Pablo Fermin Irigarai \"Larreko\"k (1869-1949): \"\u00abErronkariar askoekin itz-egiteko aldia izan dutalarik, bati ez (Izabako bat) beste guztieri ezpada geieneri euskara galtzeakin ikasiago bere buruak agertzen dituztela iduri zaie\u00bb\".\nEzaugarriak.\nAhoskera.\nErronkariko euskararen ezaugarri nabarienak, fonetikaren aldetik, hauek dira:\nMorfologia.\n\"Ni Mikel naz\", \"Yi nor yaz?\", \"Kurak engoxan xin ditzu\".\nErronkarierak lau mintzamolde zituen; liburuen araberako azalpenak honakook ditugu:\nHizkerak.\nErronkaribarrerak hiru hizkera ditu.\nBidankozeko hizkera.\nHizkera horrek, Luis Luziano Bonaparteren ustez Erronkariko ibaxa osoaren adierazgarritzat jotzen dena, Bidankoze udalerriaz gain, Burgi eta Garde udalerriak ere hartzen ditu. Pentsatzekoa da Obelban XIX. mendearen amaiera arte hitz egindako euskara ere barietate horretakoa izango zela. Hizkera \"neutroa\" zen, agian, eta aditz forma guztietan konjugazio guztiak berreskuratu dituen bakarra.\nKalkuluen arabera, 1860n 750 hiztun zituen Bidankozeko erronkaribarrerak, 1935ean 16 eta 1970ean 0.\nUrzainkiko hizkera.\nHizkera hori Erronkari eta Urzainki herriek osatzen zuten, nahiz eta azken horretan hiztun gehiago egon, bere izena jasotzen du. Izan ere, Resurreccion Maria Azkuek ez du Erronkari aipatzen euskal hiztun gisa, bai, ordea, Urzainki.\nKalkuluen arabera, 1860n 700 hiztun zituen Urzainkiko erronkaribarrerak, 1935ean 34 eta 1970ean 0.\nUztarrozeko hizkera.\nUztarrozeko hizkera Uztarrozek eta Izabak osatzen zuten hasieran, Luis Luziano Bonaparteren arabera, baina azkenean bi aldaeratan banatzea erabaki zuen, nahiz eta gainerako barietateekin baino ahaidetasun handiagoa izan. Hori, batez ere, haien kokapen geografikoagatik gertatzen da, eta, beharbada, baita ibaxako herri horietan gizonezkoek uskara eta gaztelania ere erabiltzen zituztelako, ibaxako gainerako herrietan elkarren artean gaztelaniaz hitz egiten zuten bitartean. Hala ere, egia da emakumeekin uskara erabiltzen zela, haiek uskara ezagutzen eta erabiltzen baitzuten.\nUztarrozeko eta Izabako aditz-formek konjugazio osoak osatzen dituztenen zati txiki bat irudikatzen duten arren, herri batean eta bestean erabilitako aditz-formen artean alde nabariak antzematen dira. Hala, alde handia dago hirugarren pertsonaren zeharkako objektua duten flexioetan, bai aditz iragangaitzean, bai iragankorrean. Uztarrozen \"-io-\" formei, oro har, Izabako \"-aio-\" (\"-ayo-\") formak dagozkie.\nHona hemen flexio-formen eta hirugarren pertsonen zeharkako objektuen arteko konparazio bat:\nKalkuluen arabera, 1860n 600 hiztun zituen Uztarrozeko erronkaribarrerak, 1935ean 390, eta 1970ean, 1. Izabakoak, 900, 180 eta 1 dira.\nHiztegia.\nErronkarierazko hitz banaka batzuk zaraitzuerarekin eta euskara batuarekin alderatuta.\nZenbait udalerrik erronkarierazko tradiziozko izena dute:\nHiztunak.\nEuskalkia galduta dago 1991tik. Hauxe da hiztun kopuruaren bilakaera historian zehar:\nKonparaketa.\nHoriek bat datoz, alderdi fonetiko txikiren bat izan ezik, Koldo Artolak urte batzuk geroago bildutakoekin. Hemen Zaraitzuera eta Zuberera pareko euskalkiak eta Aezkera eta Erroibarrera beste euskalkietarekin batera aurkezten dira, bertan zaraitzuera sartu baitzen hasiera batean.\nGainera, hona hemen familiari buruzko testu ezezagun bat, erronkaribarreraz eta batuaz:"}
{"id": "41645", "revid": "1491", "url": "https://eu.wikipedia.org/wiki?curid=41645", "title": "Kuku", "text": "Kukua edo kuku arrunta (\"Cuculus canorus\") Cuculidae familiako hegazti espezie bat da. Arrautzak hegazti txikiagoen habietan jartzen ditu (hala nola kaskabeltz edo txantxangorriak). Kukuak, zeuden arrautzak habiatik kanpo bota ondoren berea jartzen du (kolorez eta tamainaz, hautatzen dituen espezieetakoen antzerakoak); horrela, hegazti txikiek berea bezala erruten eta elikatzek dute kuku txita.\nKukua 32 cm inguru izaten da luze. Gorputzaren gaineko aldea eta paparra gris urdinxka du, azpikoa aldiz zurixka eta zerrenda ilunak dituena. Izaeraz bizia eta izutu erraza da. Udaberrian hasi eta uda ondo aurreratu arte kanta berbera errepikatzen du. Lezka-txoriaren eta txantxangorriaren habietan erruten du arrautza eta haiek ateratzen eta hazten diote umea, eta berenik ez dute hazi ahal izaten gainera, honen umeak beste arrautzak habiatik kanpora botatzen dituelako. Europan, Asian eta Afrikan bizi da, eta intsektuak jaten ditu.\nEspezie honen beste ezaugarri nagusiena bere kantua da, nondik hegazti honen izena dator.\nKultura herrikoian.\nEuskal Herrian kukuaren kantua eta udaberria aspaldidanik lotu izan da. Kukua udaberriaren iragarle. Hainbat sineskeria zegoen kukuaren inguruaneta horietako batzuk idatzizko literaturarairitsi ziren.\nAtsotitzetan.\nKukua, euskal kultura herrikoian, udaberriaren sinboloa izanda, hainbat esapide eta atsotitzetan erabili izan da. Gotzon Garateren \"Atsotitzak\" bilduman 50 esaera zaharretik gora ikus daitezke \"kuku\" hitzari lotuta.\n\"Urliak ez du hurrengo kukua entzungo\" bezalako esamoldeak erabiltzen ziren pertsona batek negua amaitu baino lehenago hilko zela iragartzeko."}
{"id": "41646", "revid": "499", "url": "https://eu.wikipedia.org/wiki?curid=41646", "title": "EGPGC", "text": ""}
{"id": "41648", "revid": "113393", "url": "https://eu.wikipedia.org/wiki?curid=41648", "title": "Wikibertsitatea", "text": "Wikiversity Wikimedia fundazioaren proiektuetako bat da, Wikipedia bezalaxe MediaWiki softwarean oinarrituta dagoena. Bere helburua ikasketa askerako edukiak biltzea da, sarean dagoen unibertsitate bat bailitzan. Oraindik beta fasean dagoenez hizkuntza gutxi batzuetan baino ez da existitzen.\nBertako edukiak GFDL lizentziapean argitaratzen dira."}
{"id": "41657", "revid": "512", "url": "https://eu.wikipedia.org/wiki?curid=41657", "title": "Diska (Izate taldearen diskoa)", "text": "Diska Izate taldearen diskoa da. 2006an plazaratu zuten.\nAbestien zerrenda.\nHauek dira:"}
{"id": "41663", "revid": "119347", "url": "https://eu.wikipedia.org/wiki?curid=41663", "title": "Kefir", "text": "Kefirra sinbiosian dauden hainbat mikroorganismo bizi diren egitura polisakaridoa da. Lingirdatsua, irregularra, kolore txuri edo horixkakoa, itsaspen elastikoduna eta azalorearen itxurakoa da. Milimetro batetik zentimetro batera arteko neurria izan ditzakete kefir aleek.\nEzagutzen diren kefir guztiak mikroorganismo bera dute oinarri. Halere, esnearekin erabiltzen diren kefir aleak dira ezagunenak eta erabilienak eta artikulu honetan deskribatzen direnak. Kefir-ura lortzeko erabilitako aleei ur-kefir izena ematen zaie. Kefirrak hartzitutako produktuari kefir-esne edo kefir-ur deitzen zaio, erabilitako lehengaiaren arabera: esneak jogurtaren antzeko emaitza du, urak limonadaren antzekoa, mahats-urak kabarena...\nJatorria duen Kaukaso inguruan ezezik, Europa ekialdean da batez ere ezaguna; Errusia, Polonia, Txekiar Errepublika, Eslovakia, Alemania eta Errumanian.\nProduktu berdinari \u2018\u2019aroki\u2019\u2019 edo \u2018\u2019kummys\u2019\u2019 ere deitzen diote. Ematen zaizkion beste izen batzuk \u2018\u2019kephir\u2019\u2019, \u2018\u2019kewra\u2019\u2019, \u2018\u2019talai\u2019\u2019, \u2018\u2019mudu kekiya\u2019\u2019, \u2018\u2019matsoun\u2019\u2019, \u2018\u2019matsoni\u2019\u2019 dira.\nJatorria.\nBere izena \"kefy\", \"keif\" edo \"kef\" turkierako hitzetik dator, zapore atsegina esan nahi du (goxo).\nProduktu hau mendeetan da ezaguna Europa eta Asiako muga inguruetan. Marco Polo berak ere aipatzen zuen bere ekialderako bidaian.\nKefir aleen jatorria esne jaitsi berria egurrezko potizetan mamitu zenekoa da. Gazta egiteko beharrezkoa zen txahalaren gatzagiarekin esnea mamitzea. Garai hartan hozkailurik ez zegoenez hori baitzen esnea mantentzeko sistema bakarra. Esnea ontzi berean egun batzuez mamitu ondoren ontziaren paretetan ale lingirdatsu hauek sortzen ziren. Esne jaitsi berritan jarriz gero, Kaukasoko biztanleak zapore atsegina zuen edari bat hasi ziren ekoizten, esne freskoa baino errazago kontserbatzen zena.\nKaukaso iparraldeko tribuek Ala jainkoaren oparitzat zeuzkaten kefir aleak. Familiaren ondare kontsideratzen zituzten, belaunaldiz belaunaldi pasatuaz, kefirraren ekoizpena sekretuan gordeaz.\nXX. mendearen hasieran Errusiar Fisikari Elkarteak \u2018\u2019Blandovs\u2019\u2019 anaiei galdegin zien kefirra nola ekoitzi. Bi anaia hauek gazta lantegi bat zuten Kaukaso iparraldeko mendietan. Anaiek erronka onartu eta \u2018\u2019Irina Sakharova\u2019\u2019 izeneko langile gazte eta eder bat erabili zuten \u2018\u2019Bek-Mirza Barchorov\u2019\u2019 kaukasiar printzea engainatzeko. \u2018\u2019Irina\u2019\u2019k printzea bereganatu zuen, baina printzeak ez zion bere sekretua erakutsi, erlijio sinesmenak medio.\nBaina printzea maitemindurik geratu zenez, \u2018Irina\u2019\u2019 etxera itzuli zenean gizon batzuk bidali zituen neska gaztea bahitu zezaten, \u2018\u2019Irina\u2019\u2019rekin ezkondu nahi baitzuen nola edo ahala. Irinak ez zuen ezkondu nahi eta \u2018\u2019Blandovs\u2019\u2019 anaiek askatzea lortu zuten.\nEtxera itzulitakoan \u2018\u2019Irina\u2019\u2019k Tsarraren gortera eraman zuen bere kasua eta printzeak urre eta bitxiak eskaini zizkion sortutako galeren konpentsazio gisa. Halere \u2018\u2019Irina\u2019\u2019k ezetz esan zuen eta kefir aleak ematea lortu zuen kalte-ordain gisa.\n1908 urtearen bukaeran eraman zituen \u2018\u2019Irina\u2019\u2019k bere lehen aleak Moskura, tuberkulosia sendatzeko erabiliaz, emaitza onak lortuaz gainera.\n1973an, 85 urte zituela, SESBeko Industria eta Nekazaritza ministroaren esker-gutuna jaso zuen \u2018\u2019Irina\u2019\u2019k, errusiar biztanleei kefirra ekarri izanagatik.\nKefirra 1930.eko hamarkadan hasi zen produzitzen kantitate handietan Errusian. 1988. urtean 1,2 milioi tona ekoizten ziren.\nFrantziako \u2018\u2019Fran\u00e7ois I\u2019\u2019 erregearen pasadizo bat ere bada. Sendatu ezinezko beherako larria omen zuen. Erregeak turkiar mediku batek kasu egin ziezaion eskatu zuen eta hark ardiak eta esnea hartzitzeko errezeta sekretu bat ekarri omen zituen. Kefirra hartu ondoren beherakoa sendatu omen zitzaion erregeari.\nKefir motak.\nKefir aleak hainbat mediotan hazi daitezke: animalia-esnetan, soja-esnean, uretan, belar infusioan, mahats uretan edo azukre asko duen beste edozein fruituren uretan.\nEsnea da guztietan ezagunena. Halere kefir ale guztiak medio ezberdinetara egokitutako mikroflora berbera da, organismoarentzako eragin onuragarriak antzekoak dira, agian kefir-uretan nabarmenagoak direlarik. Esnea erabiliz gero jogurt antzeko bat lortzen da, kefir-esne eta ura erabili ezkero gasdun limonada antzeko bat, kefir-ura. Mahats ura erabilita txanpainaren antzeko edari bat lortzen da.\nOsagaiak.\nKefir aleetan sinbiosian dauden zenbait bakterio eta legamia topa litezke, hartzidura alkoholiko eta hartzidura laktikoaren erantzule direnak:\nBakteriak:\nLegamiak:\nHomofermentatibo eta heterofermentatiboak diren bakterio laktikoz dago konposatua, baita laktosa hartzitzaileak eta ez hartzitzaileak diren legamiaz eta azido azetikoak diren bakterioz (Bulgaricus, Sacharomices kephir eta Leuconostoc caucasiano, Torula motakoa den onddo zelulabakarra).\nKefirraren batez besteko azidotasuna, azido laktiko kopurua, %0,6 eta %1,0 bitartean dago, %0,6-0,8 alkohol kopuruarekin eta bolumenaren %50 gas karboniko du.\nKefir aleak organismo biziak direnez, hazi egiten dira egunak pasa ahala. Hazkundea esnearen kalitateak, tenperatura eta argitasunak baldintzatuko dute batez ere.\nPropietate onuragarriak.\nEuskal Herriko Unibertsitateko Immunologia, Mikrobiologia eta Parasitologia Saileko eta CIC bioGUNEko (Biozientzietako Ikerketa Kooperatiboko Zentroa) ikertzaileek egindako bibliografia zientifikoaren berrikuspenean, kefirrari egotz dakizkiokeen propietate onuragarri hauek nabarmendu ziren:\nKefir-aren kontraindikazioak.\nPrintzipioz pertsona osasuntsu batentzat ez dago kontraindikaziorik, baina kontuan hartu behar da gogaikarria izan daitekeela edo urdaileko edo digestioko arazoak izaten dituztenengan ondorio kaltegarriak eragin ditzakeela; hala, gorakoak, beherakoak, urdaileko ondoeza, sabelaldea handitzea eta abar eragin ditzake. Era berean, komeni da tratamendu immunodepresoreak egiten dituztenek medikuari kontsulta egitea, bakterio eta legamia bizien edukiari buruz.\nNola egin kefirra etxean.\nKefirra eskuz egiten da eta ez ditu prozesu industrialak onartzen. Esne esterilizatuarekin edo UHT esnearekin erabiltzea posiblea bada ere hobe da esne freskoa erabiltzea da; pasteurizatua bada hobe, esterilizatua edo UHT baino.\nKefir-pikorrak ditugunean, limoi baten tamainako kantitate bat jartzen da, pasteurizatutako esne freskoaren hiru litro laurdenekin batera, itxitura hermetikoko kristalezko ontzi batean. Proportzioak errespetatuta beste tamainak ere erabil daitezke.\nUtzi 24 orduz hozkailuko alderik hotzenean, eta gero iragazi eta edari gisa hartu, beste elikagai batzuekin nahastu edo hainbat errezetaren osagai gisa erabili ahal da. Jogurtaren antzera, hotza eta mendaz lurrindurik goxoa dago, entsalada edomazedoniaren lagungarri, adibidez.\n24 orduz baino luzeago utziz gero, zapore biziagoa hartzen du, garratza eta lehorgarria. Potoa pixka bat busti ondoren, esne gehiago botatzen da eta, berriro, kefir-noduluak. \nOrganismo bizia denez, kefirren noduluak handitu egingo dira egunak igaro ahala. Edozein arrazoirengatik kefirra egiteko aukerarik ez badago, hiru edo lau egunez gorde daiteke hozkailuan azukrea duen uretan. Denbora gehiago bada, hobe da ondo xukatzea, lehortzea eta izoztea. Horrela, zenbait hilabete irauten du. Gero, pixkanaka desizoztu beharko da hozkailuan, eta ur mineralarekin eta azukrearekin berrhidratatu edari hartzitua egiten utzi baino egun batzuk lehenago. Izozte-prozesu horren ondoren, kefirra ez da lehen bezala hazten. Hala ere, supermerkatuan ere eros daiteke.\nNola gorde.\nKefir aleak gehienez ere bi egun eduki litekeenez esnerik berritu gabe, aukera desberdinak ditugu luzaroago gorde nahi badugu.\nHotzak esnea eraldatzeko prozesua moteldu egiten du.\n4 edo 5 egun.\nKefirra dagoen ontzia hozkailuan mantendu, esne eta guzti. Egun horiek pasa ondoren beti bezala irazi.\n8-10 egun.\nAste gutxi batzuk mantendu nahi badugu, nahikoa izango da kefir aleak garbitu eta klororik gabeko uretan gordetzea hozkailuan.\nBerriz ere kefirra egiten hasi nahi dugunean 2 edo 3 egunetan eduki behar dira esne beretan betiko martxan kefir-esnea ekoitzi arte.\n12-18 hilabete.\nModu honetan postaz ere bidal dezakegu kefirra nahi izanez gero.\nUretan garbitu aleak ondo. Sukaldeko paper gainean jarri toki aireztatu batean, eta tarteka mugitu itsaskor ez dagoela ikusi arte. Hiru egun nahikoa litzateke. Lehorra dagoenean paperetan bildu eta gero aluminio paperean. Toki fresko eta lehorrean gorde behar da.\nBerriz ere kefirra martxan jartzeko esnetan utzi 2 aste, esnea 2 egunez behin berrituz. 2 aste hauen ondoren kefir-esnea ohi bezala egin dezakegu.\nIzoztu ere egin genezake. Uretan garbitu eta pote itxi eta ez oso handi batean jarri behar da. Pote hori handiago batean sartu eta hozkailuan gorde. Hozkailutik ateratzeko poliki desizoztu behar da.\nSalmenta.\nKefir aleak ez daude salgai. Kefir aleak hazi egiten direnez, soberan dituen norbait aurkitu behar dugu bere kefirraren zati bat eman diezagun. Gauza bera egin beharko dugu guk gure aleak hazitakoan, norbaiti eman."}
{"id": "41664", "revid": "536", "url": "https://eu.wikipedia.org/wiki?curid=41664", "title": "Gotiko (argipena)", "text": "Gotiko izen eta izenondoak hainbat adiera ditu:"}
{"id": "41665", "revid": "119347", "url": "https://eu.wikipedia.org/wiki?curid=41665", "title": "Kefir-esne", "text": "Kefirrak hartzitutako esneari deitzen zaio kefir-esne.\nJatorria duen Kaukaso inguruan izan ezik, Europa ekialdean da batez ere ezaguna; Errusia, Polonia, Txekiar Errepublika, Eslovakia, Alemania eta Errumania batez ere.\nJatorria.\nBere izena \u2018\u2019kefy\u2019\u2019\u2019 edo \u2018\u2019kef\u2019\u2019\u2019 turkierako hitzetik dator, zapore atsegina esan nahi du.\nProduktu hau mendeetan da ezaguna Europa eta Asiako muga inguruetan. Marco Polo berak ere aipatzen zuen bere ekialderako bidaian.\nKefir aleen jatorria esne jaitsi berria egurrezko potizetan mamitu zenekoa da. Gazta egiteko beharrezkoa zen txahalaren gatzagiarekin esnea mamitzea. Garai hartan hozkailurik ez zegoenez hori baitzen esnea mantentzeko sistema bakarra. Esnea ontzi berean egun batzuez mamitu ondoren ontziaren paretetan ale lingirdatsu hauek sortzen ziren. Esne jaitsi berritan jarri ezkero, Kaukasoko biztanleak zapore atsegina zuen edari bat hasi ziren ekoizten, esne freskoa baino errazago kontserbatzen zena.\nKaukaso iparraldeko tribuek Ala jainkoaren oparitzat zeuzkaten kefir aleak. Familiaren ondare kontsideratzen zituzten, belaunaldiz belaunaldi pasatuaz, kefirraren ekoizpena sekretuan gordeaz.\nXX. mendearen hasieran Errusiar Fisikari Elkarteak \u2018\u2019Blandovs\u2019\u2019 anaiei galdegin zien kefirra nola ekoitzi. Bi anaia hauek gazta lantegi bat zuten Kaukaso iparraldeko mendietan. Anaiek erronka onartu eta \u2018\u2019Irina Sakharova\u2019\u2019 izeneko langile gazte eta eder bat erabili zuten \u2018\u2019Bek-Mirza Barchorov\u2019\u2019 kaukasiar printzea engainatzeko. \u2018\u2019Irina\u2019\u2019k printzea bereganatu zuen, baina printzeak ez zion bere sekretua erakutsi, erlijio sinesmenak medio.\nBaina printzea maitemindurik geratu zenez, \u2018Irina\u2019\u2019 etxera itzuli zenean gizon batzuk bidali zituen neska gaztea bahitu zezaten, \u2018\u2019Irina\u2019\u2019rekin ezkondu nahi baitzuen nola edo ahala. Irinak ez zuen ezkondu nahi eta \u2018\u2019Blandovs\u2019\u2019 anaiek askatzea lortu zuten.\nEtxera itzulitakoan \u2018\u2019Irina\u2019\u2019k Tsararen gortera eraman zuen bere kasua eta printzeak urre eta bitxiak eskaini zizkion sortutako galeren konpentsazio gisa. Halere \u2018\u2019Irina\u2019\u2019k ezetz esan zuen eta kefir aleak ematea lortu zuen kalte-ordain gisa.\n1908 urtearen bukaeran eraman zituen \u2018\u2019Irina\u2019\u2019k bere lehen aleak Moskura, tuberkulosia sendatzeko erabiliaz, emaitza onak lortuaz gainera.\n1973an, 85 urte zituela, SESBeko Industria eta Nekazaritza ministroaren esker gutuna jaso zuen \u2018\u2019Irina\u2019\u2019k , errusiar biztanleei kefirra ekarri izanagatik.\nKefirra 30. hamarkadan hasi zen produzitzen kantitate handietan Errusian. 1988. urtean 1,2 milioi tonelada ekoizten zirealrik.\nFrantziako \u2018\u2019Fran\u00e7ois I\u2019\u2019 erregearen pasadizo bat ere bada. Sendatu ezinezko beherako larria omen zuen. Erregeak turkiar mediku batek kasu egin ziezaion eskatu zuen eta honek ardiak eta esnea hartzitzeko errezeta sekretu bat ekarri zituen. Kefirra hartu ondoren berakoa sendatu zitzaion erregeari.\nJogurta eta kefirraren arteko aldea.\nKefir-esnea jogurtaren antzekoa izan arren, alderik nagusiena kefir-esneak esnea erreakzio lakto-alkoholiko bidez hartzitzen duela da eta jogurtean ordea hartzidura laktikoa bakarrik ematen da. Hartzidura lakto-alkoholikoak esnearen laktosa azido laktiko bilakatzen du eta karbono dioxido eta alkohola sortzen dira, azkenak % 1 baino gutxiago suposatzen duelarik. Hartzidura laktikoak ordea laktosa azido laktiko bilakatzen du.\nJogurta desberdintzen duen beste ezaugarri bat bi bakteria biziren presentzia da, kopuru oso txikia izan arren: \u2019S. Termophilus eta L. Bulgaricus. Bi bakteria hauek proportzio beretsuan daude.\nKefirrak ez du esnearen azukrea bakarrik hartzitzen, baita albumina eta kaseina, hartzidura hidroalkoholikoa, ere. Begi hutsez begiratu ezkero kontsistentzia da bien alde nabarmena: jogurta trinkoa da (kaseina gatzatua) eta kefirra likidoa (kaseina disolbatua)\nKefir aleak ez dira esnetan disolbatzen eta gainera ugaldu egiten da, jogurta ez bezala. Jogurta ez da irazi behar, jatorrizko jogurta berrian nahasia geratzen baita.\nZapore garratza du eta jogurta baino lodiagoa da.\nEsnearen arazoak.\nKefir-esnea da ezagunena, baina abantaila nabarmenak ditu kefir-urak. Kefir-ura askoz kantitate handiagotan kontsumitu liteke.\nKefir-esneak duen arazorik nagusiena, erabilera terapeutikoa egin nahi bada, esnearen kalitatean datza. Kaukasiar herrietan esnea bere horretan erabiltzen zuten, jaitsi berria. Gaur egun saltzen diren esneak produktu kimikoak, toxikoak, antibiotikoak, hormonak, \u2026 dituzte, prozesu ugari jasaten dituztelarik: homogeneizazioa, pasteurizazioa, gaingabetua, \u2026 Esne hauetatik ekoitzitako kefirra ez da jaitsi berriarena bezala.\nEsnea egosteak entzimen izaera aldatzea suposatzen du. Komenigarria da esnea irakitea kaltegarriak diren mikroorganismoak desegiteko. Hau da kefir-esneak duen abantaila handi bat, esne gordina arrisku gabe kontsumitu zitekeen, kefirrak babesten baitu.\nBestalde kefirrak hainbat mediotan hartzitu daiteke, hala nola: muztioa, soja esnea, belar-tea, eta abarretan. Medio hauetatik aipagarriena soja esnea dugu, hain zuzen ere gorputzak behar dituen 8 aminoazidoak dituelako. Hala, kefiratutako soja esnetik jogurt antzekoa lortzen da: ahogozo on eta kalitate handiko edari begetarianoa.\nProzesua.\nKefir aleak esne jaitsi berritan jarritakoan, hartzidura bikoitza sortzen da, bata legamiek eragina eta bestea bakteriek eragina. Sortutako prozesu esanguratsuenak honako hauek dira.\nPrestakuntza.\nEsnea freskoa baldin bada pasteurizatua baino hobe da. Ez da 35\u00ba baino gehiago dituen esnea erabiltzea komeni, bertako bakteria eta legamiak alda baititzakegu.\nEsnea edukiontzian jarri behar da kefir aleekin batera, eta ontzia itxirik mantenduko dugu. Proportzioak aldatu ezkero kefirra lodiago edo arinago irtengo da, norberaren gustuaren arabera. Berriz ere kefirra egiteko guztia iragazi behar dira, aleak kendu eta berriz ere esnetan jarri behar dira.\nOntzian dagoen kefirra bero eta hotzetik babestea komeni da. 20 \u00ba C inguru da kefir-esnea egiteko tenperatura aproposa.\nKefir-esnea aringarri izango da 24 orduz edukitzen badugu eta 36 ordu baino gehiagoz eduki ezkero lehorgarri izango da.\nKomenigarria da aleak eta ontzia astean behin uretan garbitzea.\nBeirazko pote itxia edo irekia erabili liteke, baina itxita mantentzea komeni da, hartzidura errazteko. Potea goraino ez betetzea komeni da, hartzidura prozesuak gasak askatzen baitu.\nKefirrarekin lana egiteko ontziak ez da aluminiozkoak izatea komeni, aluminioa ez baita egonkorra kefirra bezalako ingurune azidoan, eta partikula kaltegarriak aska ditzake.\nSalmenta.\nBadira kefir-esnea ekoizten duten industria gutxi batzuk eta saltoki batzuetan erosi liteke lortutako produktua."}
{"id": "41666", "revid": "119347", "url": "https://eu.wikipedia.org/wiki?curid=41666", "title": "Txantxangorri", "text": "Txantxangorria (\"Erithacus rubecula\") passeriforme klaseko hegaztia da, Muscicapidae familiakoa. Europa osoan aurki daiteke, gehienbat hegoaldean, eta urte osoan leku berean bizi da. Europako Iparraldearen eta Afrikako ipar-mendebaldearen arteko migratzaile partziala da. Txantxangorria hegazti lagunartekoa, ausarta eta bitxia denez, ohikoa da txori horrek momentu batez basoa atzean utzi eta begi bistan jartzea, bere bizilekura zein edo zer iristen den ikusi ahal izateko. Deiadar bereizgarria du eta alerta gisa erabiltzen du. Kantu melodikoa du, urretxindorrarenaren oso antzekoa.\nBular gorriagatik bereizten den hegazti txikia da, 14 cm luze ingurukoa. Gazteak arreak dira, tantoz josiak, eta arren eta emeen artean ez dago desberdintasun fisikorik. Zientzia Ikerketen Kontseilu Nagusiak egindako ikerketa baten datuen arabera, txantxangorrien lumadiari erreparatuta, beren sexuaren eta adinaren informazio zehatza jakin daiteke.\nIntsektu txikiak eta zizareak ditu elikadura iturri nagusi. Euskal Herri osoan zehar egiten ditu habiak (gehiago lurralde hezeetan idorretan baino). Neguan populazioak gora egiten du, Europa iparraldeko hotzetik ihesi datozen txoriak ere gerturatzen direlako. Euskaraz beste hainbat izen ere baditugu: anttonpapargorri, antxogorri, lepogorri, papargorri, papogorri, txantxako, txantxango, txindor, txotxolongorri.\nDeskribapena.\nTxantxangorri helduak 5-14 cm-ko luzera du, 16-22 g-ko pisua eta 20-22 cm-ko hego-zabalera. Bai arraren bai emearen lumadia antzekoa da. Ar eta emeen ezaugarriei dagokienez paparra eta aurpegia laranja kolorekoak dituzte, gris-urdin kolore batez inguratuta, goiko aldea marroia dute eta sabel aldea zuria, hankei eta oinei dagokienez marroiak dira eta mokoa eta begiak berriz beltzak. Txantxangorri gazteek ez dute ia kolore laranjarik, okre-kolorea izan ohi dute gehienbat. Hala ere, pixkanaka-pixkanaka paparrean eta aurpegian laranja koloreko zati batzuk agertzen zaizkie nagusitu ahala.\nTaxonomia.\nCarlos Linneo zientzialari eta naturalista suediarrak gaur egungo taxonomiaren oinarriak jarri zituen: bere \"Systema naturae\" obran, txantxangorria, \"Motacila rubecula\" izenarekin deskribatu zuen. Haren berariazko epiteto \"rubecula\" latineko gorri (\"ruber\") hitzaren txikigarri eratorria da. \"Erithacus\" generoa Georges Cuvier naturalista frantsesak sortu zuen 1800. urtean eta txantxangorriari izena eman zion, egun duen nomenklatura binomiala, hain zuzen, \"Erithacus rubecula\".\nTxantxangorria intsektuak jaten dituen hegazti talde baten kidea da. Talde horren kide bezala birigarroa eta euli-txoria ere izendatu izan dira beste batzuen artean, taldeak taxonomikoki oso antzekoak baitziren. Azkenik, birigarroaren eta euli-txoriaren espezieak berriz aztertu ziren eta, horren ondorioz, \"Erithacus\" generoa \"Saxicolini\" taldearekin lotu zen. \"Saxicolini\" taldeak bere baitan aurreko hiru espezieak izateaz gain, urretxindor arrunta ere hartzen du, \"Saxicolini\" familiako beste hegazti askorekin batera.\nEkialdeko Paleartikoan bi espezie daude \"Erithacus\" generoan: \"Erithacus akahigea\" eta \"Erithacus komadoria\". Hala ere, datu biogeografiko eta DNA sekuentzia batzuk adierazten dutenaren arabera, bi horiek Ekialde Urruneko urretxindorrekin batera sailka daitezke, \"Erithacus\" generoan europar espezieak soilik utzita.\nAzpiespezieak.\nBritainiako \"Erithacus rubecula melophilus\" azpiespeziea hegazti kontinentaletatik arintasunez desberdintzen den bakarra da. Azpiespezieei dagokienez, James Clementsek hurrengo hurrengoak aitortzen ditu:\nEurasiako area kontinentalaren zati handi batean txantxangorrien arteko desberdintasunak oso urriak izanik, azpiespezieak desberdintzeko gehienbat uharteak eta mendiko zonaldeak erabiltzen dira.\n\"Erithacus rubecula melophilus\", Europako mendebaldearen zati handi baten bizi den subespeziea, Britainiar uharteak barne, Afrikan, Korsikan edo Sardiniako ipar-mendebaldean ere ibiltari aritzen da. \"Erithacus rubecula witherbyi\" espeziea \"Erithacus rubecula melophilusen\" oso antzekoa da; hala ere, lehenengoa hego-zabalera txikiagoa izateagatik bereizten da. \"Erithacus rubecula tataricus\", ipar-ekialdeko espeziea, handi samarra da eta bere lumak tonu ilunekoak dira. Banaketa eremuei dagokienez, hego-ekialdean, Krimeako penintsulako \"Erithacus rubecula valens\" espeziearen, Kaukasoko eta Transkaukasiako \"Erithacus rubecula caucasicus\" espeziearen eta Irango \"Erithacus rubecula hyrcanus\" espeziearen arteko diferentzia nabarmenak onartuta daude.\nMadeirako eta Azoreetako azpiespezieak \"Erithacus rubecula microrhynchos\" izena hartu du. Morfologia desberdina ez duen arren, bere isolamenduak subespezie bezala konfirmatzeko baliotasuna ematen du.\nEuskal Herriko txantxangorria.\nEuskal Herrian bizi den txantxangorria \"Erithacus\" \"rubecula\" espeziekoa da: 14 cm luze da eta 16-22 g-ko pisua du. Kasu horretan, lurrean, sastraketan eta antzeko tokietan bilatzen ditu zizare, barraskilo, intsektu edota armiarmakain, ba neguan dieta handitu egiten du, eta fruitu edo haziak ere jaten ditu: horretarako, herrietako parke edo lorategiak erabiltzen ditue. Udaberrian, hegazti-hazkuntza leku freskoetan egin ohi du. Txantxangorria oso zorrotza da bere lurraldeko mugak zaintzen, eta borroka egiten du bertara hurbiltzen diren espeziekide guztiak uxatzeko.\nTxantxangorriei eraztun ipintzeak Kantauri kostako leku aberasgarrienetan egin dira: Urdaibaiko Biosferaren erreserban, hain zuzen.\nTxantxangorriak bikotea topatu ondoren, aldendu egiten dira bata bestearengandik egun batzuetarako. Gerora, emea kabia egiten hasten denean, berriz ere elkartu egiten dira. Bien arteko kopulak hasten dira arrautzak jartzeko momentua heldu arte. Euskal basoetan arrautzen kopurua 4 eta 6 artekoa izaten da orokorrean.\nKanariar Uharteetako txantxangorria.\nKanariar uharteetan bi espezie aurkitzen dira; batetik, Kanaria Handikoa \"Erithacus rubecula marionae\" eta bestetik, Tenerifekoa \"Erithacus rubecula superbus\". Ezaugarri bereziak dituzte, hala nola, beteraztun zuria, bularreko kolorazio bizia eta kolore marroia eta gorrixka banantzen ditu marra gris bat. Sabelaldea guztiz zuria da.\nB zitokromo sekuentzien eta bokalizazio sekuentzien datuek Tenerifeko eta Kanaria Handiko txantxangorriak oso desberdinak direla erakusten dute. Seguruenik, gutxi gorabehera orain dela bi milioi urte egon zen hegaztien kolonizaziotik eratorriak dira. Gainera, bi espezieok deberdintasun genetiko esanguratsuak dituzte.\n2003. urtean Christian Dietzen, Hans-Hinrich eta Michael Wink autoreek, Avian Science aldizkarian, \u00a0\"The phylogeographic differentiation of the European robin Erithacus rubecula on the Canary Islands revealed by mitochondrial DNA sequence data and morphometrics: evidence for a new robin taxon on Gran Canaria?\" izeneko ikerketa argitaratu zuten. Amaieran, konklusio bat lortu zuten: Kanaria Handiko txantxangorriak bere Europako senideetatik orain dela 2.300.000 urte aldendu zela eta Tenerifekoak aldiz, 500.000 urte beranduago gauza bera egin zuela, hau da, orain dela 1.800.000 urte. Horren arrazoia, kolonizazio desberdina da, lehenik eta behin Kanaria Handira izan zen kolonizazioa eta urte mordo bat beranduago handik Tenerifera izan zena. \"Marionae\" eta \"superbus\" subespezieen arteko desberdintasunak zehazteko eta auzi horiei erantzuna emateko oraindik ez da lan zehatzik argitaratu. Aurretiazko emaitzek iradokitzen dute Kanaria Handiko txantxangorriaren hegoak % 10 laburragoak direla, bestearekin alderatuta.\nKanariar uharteetako hegoaldeko herriak gazteagoak dira, erdi pleistozenokoak eta beraien dibergentzia genetikoa hasiberria da. Mendebaldeko Kanariar uharteetako (Hierro, La Palma eta Gomera) \"Erithacus rubecula microhynchus\" txantxangorria txantxangorri kontinentalaren (\"erithacus rubecula\") antzekoa da. Azkenik, Fuerteventuran aurkitutako txantxangorriak kontinentalak dira, hala ere, hau ez da harrigarria espezieak ez baitu habia egiten ez Fuerteventuran ez Lanzaroten. Hegazti hauek negua igaro edota joan-etorrikoak dira, esaterako Afrikatik Europarako migrazioa.\nHabitata: banaketa eta kokapena.\nTxantxangorriaren banaketak toki asko hartzen ditu: Europa, Asiako ipar-mendebaldea, Afrikako iparraldea eta ekialdean Siberiako mendebaldera arte hedatzen da, hego-ekialdean Kaukasoko mendikateak arte eta hegoaldean Aljeria arte. Era berean Britainiar Uharteak eta Makaronesia eskualdea ere hartzen ditu.\nEskandinaviako eta Errusiako txantxangorriak Mendebaldeko Europara migratzen dute haien lurraldean egiten duen hotzagatik ihes egiteko. Hegazti migratzaile hauek haien goialdeko tonu grisagatik eta paparreko kolore laranjagatik bereizten dira. Europa iparraldean gustukoen duten habitata izei basoa da, Britainiar uharteetan berriz nahiago dituzte parkeak eta lorategiak.\nXIX. mendearen amaieran espezie hau Australian eta Zeelanda Berrian sartzea nahi izan zuten baina plan honek zuen arrakastarik izan. Hegaztiak Melbourne, Auckland, Christchurch, Wellington eta Dunedin inguruan izan ziren askatuak baina ez zuten kokatzea eta lurraldeetara egokitzea lortu. Ipar Amerikan ere antzeko emaitza izan zen. Hegazti hauek Long Islanden izan ziren askatuak, 1852. urtean New Yorken, 1889an Oregonen eta 1908an Saanicko penintsulan eta Kolumbian, baina saiakera hauek ere ez zuten arrakasta handirik izan.\nPortaera.\nEguneko hegaztia da, noizbehinka ilargi gauetan edo argi artifizialaren inguruan intsektuak ehizatzen dituen arren. Ornogabe lurtarrez elikatzen da gehienbat, armiarmak, zizareak edo intsektuak, esate baterako. Udazkenean eta neguan, bere eguneroko ornogabeen dieta baia eta fruitukin osatzen du. Txorien elikagailuetan jartzen diren hazien nahasteak ere jaten ditu.\nGizakien presentziara nahiko ohituta dago, adibidez, norbaitek lurra mugitzen dagoenean bertara hurbildu ohi dira bertan zizareak edo antzeko harrapakinak harrapatzeko asmoarekin. Horren ondorioz, uharte britainiarretan txantxangorria lorezainaren laguntzat hartzen da, eta ez zaio kalte egiten hainbat arrazoi folkloriko direla eta. Europa kontinentalean \u2014bertan txantxangorriak beste hainbat hegazti txiki espezie bezala ehizatu ziren\u2014, arretatsuagoak eta arduratsuagoak bilakatu ziren. Lurrazalean beste elikagai batzuk aurkitzeko asmoarekin, txantxangorria animalia basatiei ere hurbiltzen zaie, basurdeari eta lurra mugitzen duten beste animalia batzuei ere, esate baterako.\nArrek lurraldetasun portaera nahiko oldarkorra eta erasotzailea dute. Haien lurraldera hurbiltzen diren beste arrak erasotzen dituzte, eta inongo itxurazko probokaziorik gabe beste espezie txikiago batzuk erasotzen ere ikusi izan dira. Askotan, baten bat hil da erasoan: eremu jakin batzuetan, txantxangorri helduen % 10aren heriotzak irudikatzen edo ordezten ditu. Bestetik, espeziea \"Dasypsyllus gallinulae\" deituriko arkakuso batek josita egoten da.\nMigrazioei dagokienez, lurraldearen arabera txantxangorriek jokaera erabat desberdina dute. Europako ipar-ekialdean guztiz udako populazioak dira, baina hegoaldean, espezie sedentarioak dira.\nUgalketa.\nHabia egiteko, era askotako lekuak erabiltzen ditu: zulogune edo zulo bat duen edozein leku habia egiteko leku egoki da txantxangorriarentzat. Ohiko arrakalez edo babesa duten bankuez gain, txantxangorriak habia egindako leku arraroen artean daude makineria piezak, barbakoak, bizikleten eskulekuak, baztertutako lapikoak, ureztontziak, lorontziak... baita txapelak ere. Habia goroldioarekin, orriekin eta larrearekin egiten du, eta belar fin, ile eta lumekin estaltzen du. Kumeak izateko garaian edo umealdietan, martxo edo apirilean hasi eta abuztu edo irailera arte, bost edo sei arrautza jartzen ditu, bi edo hiru errunalditan. Arrautzak krema kolorekoak, beixak edo zuriak dira, izpildunak edo marroi gorrixka batekin orbainduta, eta gehienetan mutur luzeenean orbain gehiago izaten ditu.\nEmea bigarren errunaldia hazten ari denean, arra lehen errunaldiaren elikadurarekin arduratzen da. Txitaldi aldia 13-14 egunekoa da. Jaioberriak kuxkutik irten eta 13-14 egunera hegan egiten hasten dira.\nHegaztiak oraindik marroi izpildun kolorekoak direnean, bi hilabetetik hiru hilabetera bitartea daramatenean habiatik kanpo, lehen luma laranjak agertzen zaizkie kokots azpian, eta hurrengo bi edo hiru hilabeteetan, apurka-apurka kolore laranja hori zabaldu egiten da, lehen lumaldatzea egin eta nagusi itxura izan arte.\nBokalizazioak.\nKume garaian kantu ildaskatu eta txioa dauka: askotan gauez kantatzen du, batzuetan oso berandu arte. Hori dela eta, urretxindorrarekin (\"Luscinia megarhynchos\") nahasten da. Hiri giroan egiten duen gaueko kantua egunez oso zaratatsuak diren guneetan izaten da, horrek aditzera ematen du gaueko lasaitasunean kantatzen duela, bere mezua argitasun gehiagoz hedatzen edo zabaltzen delako. Neguan zehar, arrek eta emeek lurralde banatuak dituztenean, bi sexuetako txorien kantuak udan baino errukigarriagoak edo penagarriagoak dira. Neguan zehar, emea habiaraketa gunetik irten eta gune gertuagoko lurralde batera mugitzen da, janari bila. Arra habiaraketa lurraldean egoten da urte guztian.\nMagneto harrera.\nTxantxangorri europarraren iparrorratz magnetikoa zabalki ikertua izan da eta ikusmenean oinarritutako \u201cmagneto harrera\u201d erabiltzen duela esan daiteke. Bertan nabigaziorako erabilitako kanpo magnetikoa antzemateko, eta hegaztiaren begian sartzen den, argiak eragina du. Modu ulergarriagoan esanda, animalia askok lurraren kanpo magnetikoa antzeman dezakete, eta hori orientatzeko eta nabigatzeko erabiltzen dute, objektu, harrapakin edo leku baten norabidea, kokapena eta altitudea jakiteko aukera ematen baitie. Hala ere, oraindik ez da guztiz ezagutzen bere zentzu magnetikoaren mekanismo fisikoa.\nIrudikapen kulturalak.\nTxantxangorria oso garrantzitsua da folklore britainiarrean eta Frantziako ipar-mendebaldean, baina ez horrenbeste Europako beste leku batzuetan. Europako iparraldeko mitologian, ekaitz txoritzat hartzen zuten: ekaintzaren jainko Thor-entzat, sakratua zen. \"Babes in the Wood\" deituriko umeentzako ipuin tradizional batean ere agertzen da, hildako umeen gorpuak gorde edo estaltzen.\nGabonak.\nBerriki Gabonekin lotu izan da kultura anglosaxoian: horregatik, Gabonetako txartel askotan agertu izan da XIX. mendeko erdialdetik gaur egun arte; halaber, Gabonetako posta zigilu askotan agertzen da. Hona jatorria: garai viktoriarrean, postari britainiarrak uniforme gorriak jantzen zituztenez, \u201cRobin\u201d (txantxangorri) izenaz ezagutzen ziren. Seguruenik hauxe da Gabonetako txarteletan txantxangorria agertzearen arrazoi nagusia, txartela ematen duen postariaren ikur bat dela esan daiteke.\nSinbolismoa kristautasunean.\nKristau ikonografian aipatzen da elezaharretan, eta errepresentatu izan da margoetan, txantxangorria, Kristoren odol isuriaren sinbolo gisa. Kristori gurutzean iltze bat errukiz kentzeko ahaleginean, odolarekin paparra gorriz margotu zitzaion txantxangorriari, hori da funtsean istorioa.\nEuskal kulturan.\nBestalde, euskal kulturari eta euskarari dagokionez, \u201cEuskararen txantxangorria\u201d delakoa ere ezagutzen da. Ekimen hau Eusko Jaurlaritzak, Arabako Foru Aldundiak, Bizkaiko Foru Aldundiak, Gipuzkoako Foru Aldundiak, Donostiako udalak, Gasteizko udalak, Bilboko Udalak eta EUDELek bultzatuta dago. Hala ere, Euskararen txantxangorria ez da instituzio hauena, gizartearena da. \u00a0\nEuskararen txantxangorria sinbolo honek euskaraz hitz egiteko gonbita bat egiten du, gizarte guztiak euskara egin eta txantxangorria bezala hegan egiteko gonbita egiten du. Honen helburua euskara gehiago erabiltzea eta entzutea da, baita euskaraz hitz egiteko gonbita bistakoa izatea eta jendeak erratz identifikatzea gonbita hori. Beste helburu bat administrazio publikoko bulegoetan, eraikin publikoetan, garraio zerbitzuetan, osasun zerbitzuetan, eskoletan, kirol instalazioetan, unibertsitateetan\u2026 \u00a0txantxangorri hau ikusgai egotea da. Pertsona bakoitzak ahal duen neurrian, helburu komun batekin. Txantxangorria aukeratu zen honen sinbolo gisa txantxangorria animalia txikia delako, oso maitea, azkarra eta bizia. Euskarak bezala hegoak hastintzea behar du hegan egiteko eta airean mugitzeko.\nTxantxangorriari lotutako euskal abestiak.\nEuskararen txantxangorriak aurretik aipatutako guztia irudikatzeaz gain bere abestia ere badu, abestia Sorotan Bele taldeko Urbil Artolak eta Gorka Sarriegik egina da, Dani Venegas musikariarekin batera. Hitz hauek ditu:\nBestalde, Itoiz taldearen \u201cHegal egiten\u201d deituriko abestiak ere txantxangorria du aipagai. 1985ean \"Espaloian\" diskoaren barnean kaleratu zen. Abesti honek basora ihes egiten duen gazte baten inguruan hitz egiten du, horrela txantxangorri bat bezala bizitzeko. Hitzak Bernardo Atxagak sortu zituen, eta hauek dira:"}
{"id": "41667", "revid": "306131", "url": "https://eu.wikipedia.org/wiki?curid=41667", "title": "GTA", "text": ""}
{"id": "41668", "revid": "336", "url": "https://eu.wikipedia.org/wiki?curid=41668", "title": "Grand Theft Auto", "text": "Grand Theft Auto edo GTA bideo-joko-sail bat da, hainbat bertsio baitaude. Jatorriz, \"DMA Design\"ek diseinatu zuen, ondoren Rockstar North eta azkenean Rockstar Games deituko zen konpainiak. Bideo-jokoen serie bat da David Jones sortu zuena eta gero Sam Hourse eta Dan Houser lagundu zioten.Saga honek hainbat kriminalen istoriak erakusten dizkigu eta bata besterakin erlazionatzen dira, gero eta jende gehiago arazo ezberdinetan sartuz denbora pasa ahala.\nBertsioak.\nGrand Theft Auto V' abenturazko bideo-joko bat da. Rockstar North konpainia britainiarrak Rockstar Games-ek banatzen du. PlayStation 3 eta Xbox 360.4 kontsoletarako 2013ko irailaren 17an kaleratu zen eta, ondorioz, 2014ko azaroaren 18an kaleratu zen PlayStation 4 eta Xbox One belaunaldi berrietarako grafiko hobeak eta ezaugarri berri interesgarriak txertatuz, lehen pertsonako ikuspegiarekin eta azkenik, Microsoft Windows-en, 2015eko apirilaren 14an. Grand Theft Auto serieko lehen izenburu \u00a0Grand Theft Auto IV izan zen 2008an argitaratu zena\nLehenengo informazioa Rockstar Games-ek 2011ko urriaren 25ean argitaratu zuen.Jolasa Los Santos \u00a0fikziozko hirian kokatzen da, baita inguruetan ere, Los Angeles hirian eta Kaliforniako hegoaldean.\nAurrekoa GTA jokoa San Andreas izan zen. Lehen aldiz jokoan hiru pertsonai desberdin egongo dira: bat bakarra, Michael, Trevor eta Franklin. Jokalariak online moduan erabiltzen duen pertsonaiaz gain. Grand Theft Auto V-en estreinaldia 2011ko azaroaren 2an inauguratu zen\nHistoriako bigarren joko garestiena da, 265 milioi dolarreko gastua duena, bere aurreko GTA IV-100 milioi dolar baino gehiagotan gaindituz. Hala ere, Grand Theft Auto V-ek 800 milioi dolar lortu zituen estreinaldiaren lehen 24 orduetan, \u00a0historiako zortzigarren bideo-jokoa denbora hain gutxian hainbeste diru lortu zuena; 3 egunetan 1000 milioi dolarreko salmenten errekorra lortu zuen.\nHIRIAK.\nLos Santos: GTAren historiaren zati bat garatzen duen hiria da: San Andreas eta GTA V.-ren historia. Los Angelesen (Kalifornian) inspiratuta.\nSan Fierro: GTAren historiaren zati bat garatzen duen hiria da: San Andreas. Kaliforniako San Frantziskon inspiratuta.\nLas Venturas: GTAren historiaren zati bat garatzen duen hiria da: San Andreas. Las Vegasen (Nevada) inspiratuta.\nBlaine konderria: GTA V. historiako zati bat garatzen duen konderria da, hau da, Bone County, Flint County, Whetstone, Stolen Land eta Red County."}
{"id": "41671", "revid": "512", "url": "https://eu.wikipedia.org/wiki?curid=41671", "title": "Abako (argipena)", "text": "Abako hitzak adiera zebait ditu:"}
{"id": "41672", "revid": "56334", "url": "https://eu.wikipedia.org/wiki?curid=41672", "title": "Abako", "text": "Abakoa kalkuluak egiteko tresna bat da, metalezko alanbre batzuetatik igarotzen diren bolatxoen bidez batuketak, kenketak eta biderketak egiteko balio duena. Bolatxo hauek, unitateak, hamarrekoak, ehunekoak, milakoak eta abar markatzen dituen marko batean daude. Seguruenik jatorri babilonikokoa, kalkulagailu digital modernoaren aitzindaria da. Europa eta mundu arabiarraren bidez, Erdi Aroan merkatariek erabilia izan zen, eta apurka-apurka indoarabiar zenbakietan oinarritutako aritmetikagatik ordezkatua izan zen. XVIII. mendeaz geroztik Europan gutxi erabili bada ere, oraindik Ekialde Hurbilean, Txinan, Japonian eta Korean erabiltzen dute.\nEtimologia.\n\u201cAbako\u201d terminoa latinezko hitz bat da; bere jatorria grezierako \u201cabax\u201d edo \"abakon\"-en du eta \u201cazalera laua\u201d edo taula esan nahi du. Uste da hauen jatorria \u201chautsa\u201d esanahia duen abaq hitz semitikoa dela. Txineraz \"Suan Pan\" da, japonieraz \"Soroban\", koreeraz \"Tschu Pan\", vietnameraz \"B\u00e0n To\u00e1n\" edo \"B\u00e0n T\u00ednh\", errusieraz \"Stxoty\", turkieraz \"Coulba\" eta armenieraz \"Choreb\".\nJatorria.\nKalkuluak egiteko tresnarik zaharrena dela kontsideratua dago, kultura ezberdinetan moldatua eta estimatua. Abakoaren jatorria literalki denboran galdua dago. Baliteke bere hasieran azalera lau bat izatea, eta harriak hautsez marraztutako marren gainean mugitzea. Gaur egun abakoaren jatorria Txinan aurkitu daitekeela pentsatzen da, tresna honen erabilera oraindik nabarmena baita, Japonen bezala.\nAbako terminoa aritmetikaren sinonimo izatera pasatu da, aritmetikaren zati handi bat abakoan burutzen baitzen.\nKultura askok erabili dute abakoa edo kontaketa taula, nahiz eta europar kulturetan kalkuluak egiteko beste metodo batzuk lortzean desagertu zen, bere erabilera teknikaren arrastorik aurkitzea ezinezkoa izatearen punturaino. Abakoaren erabileraren ebidentzia antzinako idazle grekoen esanetatik sortzen da. Adibidez Demostenesek (K. a. 384-322) buruz egiteko zailak diren kalkuluak egiteko harriak erabiltzearen beharraz hitz egin zuen. Herodotok ere bere idatzietan aipatu zuen.\nAbakoaren izatea ziurtatzen duten froga fisiko batzuk grekoen aurreko garaietan aurkitu ziren, hondeaketa arkeologikoetan. 1851-n anfora handi bat aurkitu zen, 120cm-ko altuerakoa, \u201cDarioren edalontzia\u201d izena eman zitzaion eta bere marrazkien artean kontuak manipulatuz eginiko kalkuluak erakusten dituen irudi bat agertzen da. Bigarren froga arkeologikoa, benetako kontaketa taula bat da, 1846an aurkitua, Salamis uhartean; Salamis taula, seguruenik Babilonian (K. a. 300) erabilia, marmolezko pieza handi bat da, 149cm-ko luzera eta 75cm-ko zabalerakoa, eta bertan garaiko txanpon zehatz batzuei dagozkien inskripzioak daude; taula bitan hautsita dago.\nBestalde, jakina da erromatarrek beren abakoa marmolezko edo kareharrizko harriekin erabiltzen zutela, \u201ccalculi\u201d deitutako kontuak burutzeko. \u201cCalculi\u201d hitza kalkulu hitzaren sustraia da.\nEuropan.\nXIII. mendean, abako mahai bat araupetu zen Europan. Bertan marra batzuk marrazten ziren tiza edo tintaz eta zapi batez estalita dagoen mahai batean. Bi saiakera egon ziren mahai hau modernoago batzuez ordezkatzeko. Lehena Boethius filosofo erromatarrak sortu zuen, geometria liburu bat idatzi zuen eta bertako kapitulu bat abakoari eskaini zion. Bigarren saiakera Gerbert de Avrillac monjeak (945-1003) egin zuen. Bera Aita Santua izan zen, Silvestre II.a izenarekin. Boethiusen liburutik ideia batzuk hartu eta Kristo ondoren 1000.urtean abakoaren erabilera berri bat deskribatu zuen. Bi abako hauetatik batere, ez zen famatua izan.\nAbako mahaia Britainian oso erabilia izan zen, baina aldi berean jende gehienak baztertu zuen. \"The Grounf of Artes\" liburua Robert Recordek (1510-1558) idatzia. Liburu honetan geometria azaltzen du abako mahaiaren bidez. Europan, abakoaren erabilera guztiz desagertu zen, Napoleonen soldaduek Errusia 1812an inbaditu zutenean, eta abakoak ekarri zituzten herrialdearen oroitzapen eta trofeo gisa.neure aman etxin da bat.\nAsian.\nYuan (1279-1368) Dinast\u00eda (Mongoliarra) bitartean abakoa pixkanaka ospea hartuz joan ziren, herrialde osoan zehar. Ondoren, Ming Dinastiaren (1368-1644) erdialdean, abakoa oso ohikoa izatera pasa zen eta erabilera teknika sistema algoritmiko osatua bihurtu zen. Wu Ching-Hsin-Min-ek 1450ean idatzitako liburu batean, abakoaren inguruko deskribapenak ageri dira, abakoa famatua izatera ailegatu zela ziurtatzen du bertan. Ming Dinastia bitartean,abako txinatarra Korearaino zabaldu zen 1400.urtean. 1600.urtean Japoniara eta Asiako hego-ekialdera.\nMing Dinastia bitartean Txinan abako mota bakarra zegoen, goialdean kontu bat zituena eta behealdean bost. Horietako bat Lu Weizhen-en (1543-1610) hilobian aurkitu zen. Qing Dinastiaren ondoren (1644-1912), abakoak goialdean bi kontu izan zituen eta behealdean ordea, bost. Modelo hau gaur egun arte oso erabilia izan da. Japoniarra aldiz, goialdean (zerua) kontu bakarra eta behealdean (lurra) lau zituen.\nErdi Aroko bukaeran, mongoliarrek abakoaren erabilera zabaldu zuten, txinatar eta tartaroengandik etorria Errusian.\nAsian gehien hedatu den abakoa, munduan, soroban izen japoniarrarekin zabaldu da.\nAmerikan.\nMesoamerikarrek aritmetikari eginiko kontribuzio handienetariko bat, Nepohualtzitzin-aren asmakuntza izan zen.Hau, aritmetika ariketak modu azkar batez egiteko erabiltzen da. Egurrez, hari eta arto alez egina dago, eta \u201ckonputagailu azteka\u201d izenez ere ezaguna da. Tramankulu honen erabilerak 1521eko Mexikoko konkistaren ondoren porrot egin zuen.\nGaur egun.\nAbakoaren erabileran garrantzi handiko gertaera bat 1946ko azaroaren 12an izan zen. Japoniar Ministerioko Kiyoshi Matsuzaki japoniarrak (japoniar abakoa erabiliz) eta Thomas Nathan Wood estatubatuarrak (kalkulagailu elektromekaniko batez baliatuz) lehiaketa batean parte hartu zuten. Harrigarria badirudi ere Matsuzakik irabazi zuen, bostetik lau kontutan garaituz.\n1996.urteko azaroaren 13an, Maria Teresa Cuberes, James K. Gimzewski eta Reto R.Schlittler Suizako IBM laborategiko zientzialariek abako berri bat eraiki zuten: kontuak egiteko molekulak erabiltzen dituena. Molekula hauek, milimetroaren milioigarren zatia baino txikiagoak dira. Kontu molekularrak mugitzen dituen \u201chatza\u201d tunel efektuko mikroskopio bat da."}
{"id": "41681", "revid": "237", "url": "https://eu.wikipedia.org/wiki?curid=41681", "title": "Kefir-esnea", "text": ""}
{"id": "41682", "revid": "237", "url": "https://eu.wikipedia.org/wiki?curid=41682", "title": "Txantxangorria", "text": ""}
{"id": "41685", "revid": "9032008", "url": "https://eu.wikipedia.org/wiki?curid=41685", "title": "Toyota", "text": "Toyota Motor Corporation edo, besterik gabe Toyota (japonieraz \u30c8\u30e8\u30bf\u81ea\u52d5\u8eca\u682a\u5f0f\u4f1a\u793e), 1933an Kiichiro Toyodak sortutako automobil, kamioi, autobus eta robot ekoizlea da. Egoitza Toyota izeneko hirian dago kokaturik.\nJaponiako enpresarik errentagarrienetakoa da, munduko zortzigarrena izan zen 2006n. Gainera, automobilei dagokienez, munduko bigarren ekoizlea da, General Motorsen atzetik. Hainbat aurreikuspenen arabera, 2008rako General Motorsen ekoizpena ere gaindituko du. Erregai hibridoko automobilak merkaturatzen dituen enpresa gutxienetakoa da.\nBestelako informazioa.\nToyota, Japoniako enpresarik errentagarriena eta arrakasta handienekoa bihurtu da. Toyota, automobil hibridoen teknologian eta ekoizpenean oinarritzen den enpresa bat da, bere Toyota Prius modeloarekin, Toyota CH-R modelo berriarekin eta Lexusen luxuzko modeloekin. Toyota munduko automobil fabrikatzaile fidagarri gisa bezala ezagutzen eta aurkezten da. Inkesten eta analisien arabera, Toyota diseinatzaile bururik gabe geratu zen, 18 hilabetez, baina orain Tokuo Fukuichi (38 urteko esperientziarekin), toyota autoen diseinua berritzea baieztatu eta erabaki du. Berrikuntza honekin batera toyota GT -86 autoa etorri zen 2012 -an (Subaruk eta Toyotak batera garatutako autoa)(Subaruren modeloa Subaru BRZ deitzen da). GT -86 autoak 1967 urteko Toyota 2000GT auto \"mitikoaren\" ezaugarri estetiko batzuk heredatu ditu, atzeko argiak hain zuzen.\nHistoria.\nToyota Motor Corporation 1933ko Irailaren 23an sortu zen, Kiichiro Toyoda-k (enpresaren fundatzailearen semea) \"Toyoda Automatic Loom\" enpresan,automobilen ekoizpenean oinarritzen zen dibisio bat sortu zuenean. Gutxi barru, dibisioak bere lehen A motako motorra sortu zuen 1934-an,1935-eko maiatzean Toyotako lehenengo A1 modeloan erabili zen motor hau eta 1935eko abuztuan berriro erabili zen G1 kamioian. AA modeloaren ekoizpena 1936-an hasi zen.\nNahiz eta Toyota taldea gaur egun ezagunagoa izan autoak direla medio, oraindik ehungintza negozioan jarduten du, ehungailu automatikoak eta josteko makinak oraindik ekoiztuz eta salduz.\nBigarren Mundu Gudaren zehar, enpresak, Japoniako Armada inperialarentzako kamioiak ekoiztu zituen. Japonian zegoen gabezia handiarengatik, kamioiak ahal ziren basikoagoak ekoiztu zituzten. Adibidez, kamioiak aurreko argi bat bakarrik zuten kapotaren erdialdean.\nGuda, Aichi-ko Toyota fabriketan izandako aliatuen bonbardaketa aurretik amaitu zen.\nToyota-k automobil komertzialak produzitzen hasi zen 1947-an, Toyota SA modeloarekin. 1953ko Maiatzean 5 Toyota Land Cruiser esportatu ziren El Salvadorera, hauek Amerikara eraman zituzten lehen Toyotak izan ziren. 1956ko Apirilean Toyopet salerosketa katea fundatu zuten. Hurrengo urtean, Toyota Crown automobila Estatu Batuetara esportatzen zen lehen automobil japoniarra bihurtu zen eta Estatu Batuetan (\"Toyota Motor Sales Inc.\") eta Brasilen (Toyota do Brazil S.A) dibisio Amerikarrak sortu ziren.\nToyota 1960-an hedatzen hasi zen, I+G instalazio berri batekin, Tailandian fundatutako dibisio berri batekin, hamar milioigarren modeloa jada fabrikatu zuten, Deming saria lortu zuten eta Hino Motorsekin eta Daihatsurekin elkartea sortu zuten. Hamarkadaren amaieran, Toyota mundu osan zehar finkatu zuen haren presentzia, lehen milioigarren unitatea esportatuz.\nToyotaren hedapena 1970 urtean ere jarraitu zuen. Enpresari bere lehen kalitate kontrol japoniarra eman zioten eta automobilgintzan presentzia eman zioten.\n1982an, \"Toyota Motor Company\" eta \"Toyota Motor Sales\" enpresa bakar batean fusionatu ziren, \"Toyota Motor Corporation\" sortuz. Bi urte geroago, Toyota NUMMI (\"New United Motor Manufacturing, Inc\")-rekin bateratu zen. Toyota auto marka berriak ateratzen hasi zen 1980ko azken hamarkadan, adibidez, Lexus deituriko luxuzko marka 1989an.\nEuropan presentzia handia izan zuten, Toyota team Europe- en arrakastarekin. Hau ikusiz, korporazioa TMME (\"Toyota Motor Europe Marketing &amp; Engineering\") sortzea erabaki zuen, kontinente guztitik autoak saltzeko. Bi urte geroago, Toyotak Britania Handian base bat sortu zuen,TMUK, britaniar gidariak Toyota autoak gogoko zituztelako. Indianan, Virginian eta Tianjin-en ere sortu ziren Toyotaren baseak. 1999an, Toyota enpresak New Yorkeko eta Londreseko boltsan kotizatzen hasi zen.\n2002an, Toyota F1eko talde batean sartu zen eta Citro\u00ebn eta Peugeot automobilgintza enpresa frantsesekin aliantza bat egin zuen.\n2008ko \"Fortune global 500\"-en arabera, Toyota munduko bosgarren enpresarik handiena da. 2006-ko \"Forbes Global 2000\"ren arabera munduko hamabigarren enpresarik handiena da.\nBerraztertze deiak.\n2010-eko urtarrilean, Toyotak, Estatu Batuetan zeuden 2,3 milioi Toyota autoen berraztertze deia egin behar izan zuen modeloek zeukaten ustezko azelerazio espontaneoarengatik. Honek, Estatu Batuetan 12 hildako baino gehiago ekarri zuen. Azkenean, argi geratu zen Toyota autoek ez zutela arazorik eta bezeroak zirela azelerazio espontaneoaren errudun oinpeko okerra zapaltzeko orduan.\nToyotak berraztertze deietara deitu dituen modeloak Avalon, Camry, Corolla, RAV4, Matrix, Sequoia, Highlander eta Tundra dira. Modelo hauen produkzioen urteak 2007-2010 artean daude.\nNazioarteko presentzia.\nToyotak mundu osotik ditu fabrikak. Fabrikazio plantak ditu; Amerikako Estatu Batuetan, Kolonbian, Ekuadorren, Japonian, Australian, Kanadan, Hegoafrikako Errepublikan, Indonesian, Polonian, Britania Handian, Frantzian, Brasilen, Pakistanen, Indian, Argentinan, Txekiar errepublikan, Mexikon, Malaysian, Thailandian, Txinako Herri Errepublikan, Venezuelan eta Filipinetan.\nJaponiatik kanpo fabrikatu zen lehen Toyota, Toyota Land Cruiser FJ-251 izan zen, S\u00e3o Paulon (Brasilen), 1959ko maiatzean.\nToyotak baliabide asko inbertitzen ditu errekuntza garbia duten autoen ikerketetan, toyota Priusa adibidez Hybrid Synergy Drive teknologian oinarritua. 2002-an Toyotak arrakastarekin probatu zuen RAV4-aren bertsio berria, hidrogenozko zelula bat erregai modu erabiltzen zuena.\n2003-an Toyotak haren bi modelorik ospetsuenak eraman zituen Japoniatik Amerikara eta auto marka berri bat sortu zuen Scion deiturikoa. Scionen autoak pertsona gazteentzako bideratuak daude. Automobil hauek pertsonalizatzeko aukera handia dago eta errepidean normalki erabiltzeko ere balio dute. Scion xA eta Scion xB 1.5Litroko DOHC I4 motor bat dute. Scioneko hirugarren modelo bat sortu zuten 2004-an Scion tC izendatua. Scionen modelo guztiak dauzkate prezio eskuragarria eta baxua.\n2005-ean, Toyota munduko laugarren enpresarik handiena izan zen salneurrien inguruan $135.820 milloi irabaziz, irabazle moduan General Motors zegoen $185.520 milloi irabaziz, gero Ford zegoen $164.200 milioi irabaziz eta DaimlerChrysler ere zegoen $157.130 milioi irabaziz. 2006ko Maiatzean Toyotak DaimlerChrysler harrapatu zuen Estatu Batuetako salneurrietan. 2006ko Uztailean Toyotak Ford Motor Company harrapatu zuen Estatu Batuetan saldutako garraiobideen totalean, baina hilabete bat pasa eta gero Ford Motor Company haren posizioa berreskuratu zuen ondoren, berriro galtzeko gasolinaren prezio altuen menpe. 2007ko lehenengo hiruhilekoan Toyotak General Motorsi Estatu Batuetako garraiobideen salmenten lehenengo postua kendu zion.\nToyotaren buruzagitzak 2011ren seihilabetekora arte iraun zuen, Japonian Martxoaren 11an izandako lurrikaragatik. Honen bide Toyota salmenten hirugarren postura jaitsi zen, General Motors lehen postuan jarriz eta Volkswagen bigarren postuan ipiniz. Hala ere, garraiobideen salmenten lehenengo postua berreskuratu zuen 2012-an.\nMarkak.\nLexus.\nLexus Toyota markaren luxuzko bikoizketa da, Audi Volkswagenena bezala eta Infiniti Nissanena bezala. Lexus autoak Ipar Amerikan, Ekialde Hurbilan, Europan, Afrikan, Latinoamerikan, Asian eta Ozeanian. Amerikako Estau Batuetan gehien saltzen den luxuzko marka Lexus da. 2005 aurretik Lexus markako autoak Toyota markakoak bezala saltzen ziren Japonian, gero, Lexus bezala saltzen hasi ziren.\nLexus auto markaren estreinalditik (1989)-tik aurrera, fidagarritasun ospea garatu du haren autoen inguruan. 2001-ean Estatu Batuetan egindako inkesta batean, autoak zituzten 47000 bezerok parte hartu zuten. Inkesta honek, bezeroek lehen hiru urteetan garraioarekin izan zituzten arazoak adierazteko balio zuen. Lexus irabazi zuen inkestarekiko hamabigarren aldi jarraian.\nScion.\nScion 2003tik aurrera Estatu Batuetan bakarrik jarduten duen toyota enpresaren zatiketa da. Scion Toyotaren Genesis proiektuarengatik sortu zen, hau da, Genesis proiektua bezero gazteak erakartzeko alferrikako ahalegina izan zen. Gaur egun, Scion autoak, Estatu Batuetan, Kanadan, Guam-en eta Puerto Rico-n saltzen dira.\nDaihatsu.\nDaihatsu automobil txikiak fabrikatzen dituen Toyota enpresaren beste zatiketa bat da.\nKanpo estekak.\nwww.toyota.co.jp"}
{"id": "41687", "revid": "360", "url": "https://eu.wikipedia.org/wiki?curid=41687", "title": "Autoa", "text": ""}
{"id": "41688", "revid": "336", "url": "https://eu.wikipedia.org/wiki?curid=41688", "title": "Ford Motor Company", "text": "Ford Motor Company edo Ford Henry Fordek 1903an sortutako AEBetako automobil ekoizlea da. Munduko hamar korporaziorik handienetan egon da azken urteotan, baina 1995tik merkatua galdu du, batez ere Toyotaren mesedetan. Konpainia honek marka asko bereganatu ditu, besteak beste Lincoln, Mercury, Jaguar, Aston Martin, Land Rover edo Volvo.\nEskala handiko ekoizpenean aitzindaria izan zen Ford enpresa, muntaketa-katea hor sortu baitzen. Henry Forden lantegi eraginkorrek, soldata handiko langileek eta prezio merkeek (1914rako Fordismo zeritzonak) ekoizpena irauli zuten."}
{"id": "41691", "revid": "119347", "url": "https://eu.wikipedia.org/wiki?curid=41691", "title": "Kurdu", "text": "Herri kurdua (kurdueraz:\u06a9\u0648\u0631\u062f, \"kurd\") Ekialde Hurbileko talde etnolinguistikoa da, irandar herrien barnean sailkatzen dena. Kurdueraz mintzo dira, eta 30 milioi inguru dira guztira. Gehienbat Kurdistanen bizi dira, Irango goi-ordoki zabaleko eskualde menditsu batean; Kurdistan estaturik gabeko nazioa da, Turkia, Irak, Iran eta Siriaren artean zatitua.\nKurdistandik kanpo ere kurdu talde handiak bizi dira, bereziki Kaukasian, neurri handi batean historian jasan dituzten deportazioen eta errepresioaldien ondorioz. Hartara, aspaldidanik kurdu ugari bizi da mendebaldeko Turkiako hirietan, Armenian, Georgian, Israelen, Azerbaijanen, Errusian, Libanon eta, azken hamarkada hauetan, Mendebaldeko Europako estatu batzuetan eta Ameriketako Estatu Batuetan.\nHistoria.\nKurduera hizkuntza irandar hizkuntza bada ere, kurduen jatorria ez da zehazki ezagutzen. Zazpigarren mendean islamera bihurtu ziren; gehienak sunniak dira. Historia luzea badute ere ez dute estatu bat eratu sekula.\nKurduak sarritan saiatu dira burujabetasuna lortzen, eta herri askoren kontra borrokatu behar izan dira: sumertarren, asiriarren, persiarren, mongolen, europar gurutzatuen eta turkiarren kontra. Haien buruzagi aipagarrieneko bat Saladin izan zen. Lehen Mundu Gerraz geroztik, Irak, Turkia eta Irakek gogor zapaldu dituzte kurduen matxinada guztiak.\n1961ean Irak iparraldeko kurduak matxinatu ziren; 1970ean bakea hitzartu zuten eta zenbait eskubide lortu zituzten, gobernu autonomoa besteak beste. Kurdu talde batek, Mustafa al-Barzaniren gidaritzapean, hitzarmena gauzatzea eragotzi zuen 1974an, eta gerra piztu zen berriro. Matxinadak porrot egin zuen handik urtebetera, baina borrokaldiak izaten dira noizean behin. 1979ko Irango Iraultzaren ondoren, borroka latzak izan ziren gobernuko gudarosteen eta autonomia politikoa eta kulturala aldarrikatzen ari ziren kurduen artean.\n1988an, Irakeko gobernuak bultzatutako berkokatze programa batean, milioi eta erdi kurdu beren bizilekuak uztera eta beste leku batzuetara behartu zituzten. 1991n, Golkoko Gerrak kurduen itxaropenak piztu zituen, baina Irak galtzaile atera bazen ere, agintaritza ez zen aldatu. Irakek kurduen matxinada bat zapaldu eta milioi bat kurdu baino gehiago Turkia edo Iran aldera joatera behartu zituzten.\nBizimodua.\nBeren mendietan ardiak eta ahuntzak zaintzea izan da antzinatik kurduen ohiko lanbidea. Gaur egun ere, kurdu asko bizi da udan azienda mendian larratzen, eta neguan ibarrera jaisten. Hala ere, kurdu gehienak bizileku finkotan bizi dira. Nomada taldeak antzina bezala leinuka antolaturik badaude ere, bizimodu hori utzi dutenak hirietan bizi dira, zein bere nazioko ohituren arabera."}
{"id": "41692", "revid": "512", "url": "https://eu.wikipedia.org/wiki?curid=41692", "title": "Bahman Ghobadi", "text": "Bahman Ghobadi (; , \"Behmen Qubad\u00ee\"; Baneh, Irango Kurdistan, 1969ko otsailaren 1a - ) zinema zuzendari kurdua da.\nHainbat film labur egin ditu, baina 2000an \"Dema hesp\u00ean serxwe\u015f\" egin zuen, Iranen egindako lehendabiziko pelikula luze kurdua izan zena.\nGeurean oihartzuna eduki dutenak 2004 eta 2006an Donostiako Zinemaldian urrezko maskorra irabazi duten pelikulak izan dira: \"K\u00fbs\u00ee J\u00ee Dikarin Bifirin\" edo \"Dortokek hegal egin dezakete\" eta \"N\u00eewemang\" edo \"Ilargi-erdia\" hurrenez hurren."}
{"id": "41695", "revid": "9422329", "url": "https://eu.wikipedia.org/wiki?curid=41695", "title": "Ararat", "text": "Ararat \u2014\"Ararat mendia\" izenaz ere ezaguna\u2014 (; ; ) Turkia eta Kurdistango mendirik altuena da, 5.137 metrokoa.\nI\u011fd\u0131r probintzian dago, Turkiako ipar-ekialdean, Irango mugatik 16\u00a0km-tara mendebalerantz eta Armeniatik 32\u00a0km-tara hegoalderantz. I\u011fd\u0131r da hiririk gertuena.\nGaur egun Turkiako parte izan arren Ararat mendia Armenia historikoaren parte da, eta bertako sinbolo nazionala. Armeniako Errepublikako armarrian agertzen da eta ia herrialde osotik ikus daiteke. Armeniak lurralde hori galdu zuen armeniar genozidioa eta gero."}
{"id": "41696", "revid": "6327", "url": "https://eu.wikipedia.org/wiki?curid=41696", "title": "Ararat mendi", "text": ""}
{"id": "41697", "revid": "119347", "url": "https://eu.wikipedia.org/wiki?curid=41697", "title": "Ya\u015far Kemal", "text": "Ya\u015far Kemal (G\u00f6k\u00e7edam, Osmaniye, 1923ko urriaren 6a - Istanbul, 2015eko otsailaren 28a) turkierazko idazlerik ezagunenetarikoa izan zen. Kemal Sad\u0131k G\u00f6k\u00e7eli izenarekin jaio zen, familia kurdu batean.\nLangileen Alderdiko Batzorde Nagusiko partaidea zen. Oso ezaguna izan zen Kurduen kontrako errepresioaren salaketa egiteagatik. Bere herriaren aldeko lanak tortura, kartzela eta erbestea ekarri dizkio.\nTurkia eta Kurdistango paisaiak eta landa-bizimodua islatzen ditu bere liburuetan. Prosa poetiko aberatsa du. Liburu asko idatzi ditu,denak kutsu mitiko eta lirirko handikoak. Anatoliako koblakarien tradizio kulturaletik abiatuta emozioz sentimanduz eta grinaz beteriko testuak sortzen ditu, eta bereziki oparoa da naturaz, paisaiez eta urtaroz egindako deskribapenean."}
{"id": "41698", "revid": "59723", "url": "https://eu.wikipedia.org/wiki?curid=41698", "title": "Kurduera", "text": "Kurduera ( edo ; ahoskera: [\u02c8ku\u027edi\u02d0]) Ipar-mendebaleko irandar hizkuntzen continuum bat da, kurduek mintzatua, Hego-mendebaldeko Asian. Kurdistango jatorrizko hizkuntza da eta 30 bat milioi hiztun ditu munduan zehar. Indoeuropar mintzaira da, irandar hizkuntzen adarraren barruan dagoena.\nEstatusari dagokionez, Iraken beren hizkuntza ofiziala izatea lortu dute kurdueradunek, baina Turkian oztopo larriak ipini dizkiete, Sirian debekatuta dago eta Irango eskoletan ez dago baimenduta.\nHizkuntzak eta dialektoak.\nKurduek hainbat mintzaira dituzte, ipar-mendebaleko irandar taldekoak denak. Bi azpitaldetan sailkatuta daude: kurduera eta zaza-gorania. Azken hori batzuetan kurdueraren dialektotzat hartzen da baina, oro har, beste hizkuntzatzat hartzen da (horrenbestez, kurduek berezko bi hizkuntza dituztela esan ohi da):"}
{"id": "41701", "revid": "512", "url": "https://eu.wikipedia.org/wiki?curid=41701", "title": "Washington Irving", "text": "Washington Irving (New York, Ameriketako Estatu Batuak, 1783ko apirilaren 3 \u2013 Tarrytown, New York, Ameriketako Estatu Batuak, 1859ko azaroaren 28) idazlea izan zen. Istorio laburren egilea izan zen batik bat. Bere lanik ezagunenen artean \"The Legend of Sleepy Hollow\" eta \"Tales of the Alhambra\" daude. Geoffrey Crayon, Diedrich Knickerbocker eta Jonathan Oldstyle ezizenak ere erabili izan zituen.\nBizitza.\nLege ikasketak hasi bazituen ere, ez zituen bukatu eta bidaiak egiten eta, aldi berean, idazten hasi zen. Hasierako lanetan New Yorkeko gizartearen satira egin zuen. Ordukoak dira: \"Salmagundi: or the whim-whams and opinions of Lancelot Langstaff\" (1807-1808, \"Salmagundi: edo Lancelot Langstaff-en iritzi eta ateraldiak\") eta \"History of New York\" (1809, \"New York-eko historia\").\n1818an Amerika utzi eta Ingalaterrara joan zen, eta hamazazpi urtez han bizi izan zen. Ingalaterran zelarik idatzi zuen \"The sketch-book\" (1819-1820, \"Zirriborroen liburua\"), Europako elezahar askoren bertsioa ematen duena. Europan barrena egindako bidaietatik sortu zitzaion \"The Alhambra\" (1832, \"Alhambra\") izeneko ipuin bilduma, Irvingen ezagunena dudarik gabe.\nAtzera Estatu Batuetara itzulita, Sunnysiden (Tarrytown, New Yorketik gertu), hartu zuen bizilekua, eta han eman zituen bere bizitzako azken urteak. Hil aurretxoan bukatu zuen \"Life of Washington\" obra. \nGarrantzia.\nIrvingen lanetan ezaugarri erromantikoak antzematen dira: historiaren eta gauza exotikoen ardura, eta herri ohiturekiko interesa. Zubi lana egin zuen Europako kulturaren eta Estatu Batuetako kultura hasi berriaren artean.\nWashington Irving bere idazkietatik soilik bizi izan zen lehen idazle estatubatuarra izan zen. Henry Wadsworth Longfellowek 1859ko abenduan idatzi zuen literatura estatubatuarrean izan zuen paperari buruz: \"Harro gaude egile gisa izan zuen ospeaz, ahaztu gabe, gure esker onari gure herrialdearentzat izen ohoretsu bat eta Letren Historiako postu bat irabazi zuen lehena izatea gehitu behar zaiela\"."}
{"id": "41702", "revid": "58701", "url": "https://eu.wikipedia.org/wiki?curid=41702", "title": "Paul Gauguin", "text": "Eug\u00e8ne Henri Paul Gauguin (Paris, 1848ko ekainaren 7a \u2013 Atuona, Hiva Oa, Frantziar Polinesia, 1903ko maiatzaren 9a) margolari eta eskultore frantziarra izan zen.\nBiografia.\nHaurtzaroan Perun izan zen (1850-1855). 1865etik 1871ra bitartean itsas armadan ibili zen, eta ondoren banketxe batean lan egin zuen, baina pintura alde batera utzi gabe betiere. Camille Pissarrok bultzaturik, inpresionistekin batera egin zituen lehen erakusketak (1880, 1881, 1882, 1886). 1881ean Paul C\u00e9zannerekin lan egin zuen. 1883an lana eta familia utzi eta pintura hartu zuen bizibidetzat. 1886an Bretainiara joan zen eta bertan \u00c9mile Bernard ezagutu zuen, eta ondoren Parisen Van Gogh. 1887an Martinikara joan zen, inpresionistak bazter utzi, eta Kolonen aurreko artea oinarri edalontzi sail bat egin zuen.\n1888an Bretainiara itzuli zen berriro eta \u00c9mile Bernardekin batera sintetismoa sortu zuen. Margolaritzari neurri izpiritual bat eman nahirik, sinbolistekiko jakin-mina piztu zitzaion, ideiari lehentasuna eman zion eta artearen jatorrietara itzultzen saiatu zen. Marrazki japoniarren eraginez, lerro eta kolore sotiletara jo zuen. Van Gogh-ekin hiru hilabete Arles-en egin ondoren, bere estiloaren jatortasuna areagotu zuen zenbait obratan (\"Le Christ jaune\", 1889; \"La vision apr\u00e8s le sermon\", 1889 eta \"B.M. Gauguin\", 1889).\nEstiloa.\nKoloreari buruzko teoria neoinpresionistak landu zituen (\"Nature morte ripipoint\", 1889). Tahitira joateko erabakia hartu zuen (\"Tahitiar emakumeak hondartzan\", 1891, \"Quand te maries-tu?\", 1892 eta \"L\u00b4esprit des morts veille\", 1893), eta anitz lurraldetako eraginak bereganatu zituen. Gaixoturik, Parisa itzuli eta bere obrak saldu zituen. 1895ean Tahitira joan zen berriro eta \"Never More \"(1897), \"Les seins aux fleurs rouges\" (1897) eta bere testamentutzat jotzen zuen \"D\u00b4o\u00f9 venons-nous? Que sommes-nous? O\u00f9 allons-nous? \"(1897) margotu zituen. Bere buruaz beste egiteko saio baten ondoren, Markesa uhartetara joan zen, eta han bertakoen alde jarri zen, kolonia administrazioaren kontra. Hala ere margotzeari eta eskultura lanak egiteari ez zion utzi (\"L\u00b4or de leur corps\", 1901; \"Cavaliers sur la plage\", 1902), eta irudien antolamendu berri bat erakutsi zuen.\nGauguinen lanak eragin handia izan zuen XX. mendeko margolaritzan eta eskulturan (Derain, Picasso, Modigliani, etab.); kolorearen ikusmoldeari dagokionez, fauvismoaren aitzindaria izan zen.\nPrimitibismoa eta kritika.\nGauguinen jatorrizkoaren bilaketa argi eta garbi askatasun sexualaren nahia zen, eta hori islatzen da \"Manao tupapau\" (1892), \"Parau na te Varua ino\" (1892), \"Anna the Javanerin\" (1893), \"Te Tamari No Atua\" (1896) eta \"Kontakizun krudelak\" (1902) margolanetan, besteak beste. Gauguinen Tahitiren ikuspegia, maitasun libreko, klima leuneko eta ninfa biluziko Arkadia lurtar bat bezala, berdin-berdina ez bada, arte akademikoaren pastoraltza klasikoaren antzekoa da, milaka urtetan zehar nekazal bizitzaren mendebaldeko pertzepzioak osatu dituena. Bere margolan tahitiarretako bati \"pastoral tahitiarra\" deitzen zaio eta beste bati \"Nondik gatoz? Nor gara? Nora goaz?\". Horrela, Gauguinek Arte Ederretako eskoletako pastoral-tradizio akademikoa zabaldu zuen, ordura arte antzinako greziar eskulturatik kopiatutako irudi europarretan soilik oinarritu zena eredu ez europarrak sartzeko.\nGauguinek, tahitiar gizartea ospatzen eta tahitiarrak kolonialismo europarraren aurka defendatzen ari zela ere uste zuen. Kritikari feminista postkolonialek, ordea, gaitzetsi egiten dute Gauguinek maitale nerabeak hartu izana, horietako bat hamahiru urte baino ez dituena. Gogorarazten digutenez, bere garaiko eta ondorengo europar askok bezala, Gauguinek askatasuna ikusten zuen, bereziki sexuala, hertsiki kolonizatzaile maskulinoaren ikuspuntutik. Gauguin primitibismoarekin \"gaizki\" dagoenaren adibide gisa erabiliz, kritikari hauek, euren ustez, primitibismoaren elementuek \"arraza- eta sexu-fantasien lotura trinkoa eta botere koloniala zein patriarkala\" barne hartzen dituztela ondorioztatzen dute. Kritikari horien ustez, Gauguinen moduko primitibismoak arraza- eta sexu-desberdintasunari buruzko fantasiak erakusten ditu, \"Primitibismoaren nozioak\" Bestearekin \"esentzializatzeko ahaleginean\". Horrela, diotenez, primitibismoa exotismoaren eta orientalismoaren antzeko prozesu bihurtzen da, Edward Saidek kritikatu zuen bezala, non inperialismo europarrak eta \"ekialdearen\" ikuspegi monolitiko eta iraingarriek \"mendebaldearen\" aldetik herri kolonizatuak eta euren kulturak definitzen zituzten."}
{"id": "41708", "revid": "512", "url": "https://eu.wikipedia.org/wiki?curid=41708", "title": "Otsaileko Iraultza", "text": "Otsaileko Iraultza (; Errusiako historiografian \"Otsaileko Iraultza Burges Demokratikoa\" izenez ezaguna) 1917ko martxoaren 8tik 12ra Errusiar Inperioan gertatutako iraultza izan zen, Errusiar Iraultzaren lehen urratsa. Horren ondorio nagusia Nikolas II.a tsarraren abdikazioa izan zen. Iraultza tsarraren politikaren aurkako erreakzio gisa abiatu zen, Lehen Mundu Gerran Errusiak zuen parte-hartzearen kexu zirelako asko, eta tsarrak liberalek eskatzen zituzten erreforma politikoak ukatzen zituelako. Iraultzatik jaio zen gobernua liberalen eta sozialisten artean osatu zuten, eta gerora batzar konstituziogile batek gobernu berria osatu behar zuen demokratikoki. Behin-behineko Errusiar Gobernua deitzen zaion gobernu hori Georgi Lvov printzearen esku egon zen.\nErrusiak hainbat arazo ekonomiko eta sozial bizi zituen garai hartan, batez ere Lehen Mundu Gerraren eraginez. Janari-matxinadaren eragileak eta industriako langile grebalariak kalean elkartu ziren, eta hiriaren zaintza egiten zuten hainbat militar ere batu zitzaizkien. Geroz eta tropa gehiagok desertatu zuten, eta leialak zirenak Lehen Mundu Gerran borrokan ari ziren, frontean, Nikolas II.aren agindupean. Hiria laster erori zen kaosean, eta tsarra azkar bota zuten. Guztira 1.400 pertsona baino gehiago hil ziren protesta haietan.\nOtsaileko Iraultzaren ostean Urriko Iraultza etorri zen Errusiar Iraultzaren bigarren zatia, boltxebikeek Errusiaren gaineko agintea eskuratzea ekarri zuena. Geroago etorri zen Sobietar Errepublika Sozialisten Batasunaren bidea ireki zen.\nAurrekariak.\nOtsaileko Iraultza Lehen Mundu Gerra bete-betean zela gertatu zen, baina haren aurrekariak aurkitzeko hainbat hamarkada egin behar dugu atzera. Errusiar Inperioa gainbeheran zetorren garai hartan. XIX. mendean eta XX.aren hasieran ez zuen lortu bere egitura politiko, ekonomiko eta sozial zaharkitua modernizatzea, bere hartan eusten zion monarkia autokratikoari, tsarraren figura ardatz zuela. Errusian ordurako gertatua zen lehen Industria Iraultza, nahiz eta haraino berandu iritsi. Baina egoera ekonomikoaren inguruko ezinegona handia zen. Nikolas II.aren aitona Alexandro II.ak hainbat erreforma liberal abiarazi zituen herrialdean, egoerari buelta emateko, baina mugimendu sozialista eta anarkista gorantz zihoazen, eta 1881eko martxoan erail zuten. Haren seme Alexandro III.ak atzera egin zuen aitaren erreforma guztietan; berriro ere autokrazia indartu zuen.\nAlexandro III.aren heriotzarekin (nefritisak eragina), Nikolas II.ak hartu zuen bere gain Inperioa. Haren seme Alexei Nikolaevitxek hemofilia zuen; eta, gaixotasun hori sendatu edo kontrolatzeko, Grigori Rasputin mistikoaren laguntza eskatu zuen. Alexandraren eta Rasputinen arteko harremana handia izan zen. Mistizismoan eta erlijiozaletasunean erorita, bere gain hartzen zituen kudeaketa lan guztiak, baita Lehen Mundu Gerrako frontean egotearena ere. 1914ko uztailaren 31n Errusia gerran sartu zen, eta hurrengo egunean Alemaniak gerra deklaratu zion Errusiari. Egin diren zenbatespenek diotenez, 3,3 milioi errusiar hil ziren Lehen Mundu Gerran. Armada Inperialak zailtasunak zituen bere galerei aurre egiteko, eta gainera Agintaritza Nagusia ezgai zelako mezua hedatzen hasi zen. Horretaz gain, janaria eta erregaia falta ziren Errusian.\nHala ere, 1914ko abuztuan klase guztiek eta ia alderdi guztiek bozkatu zuten gerraren alde. Alderdi Boltxebikea eta, bereziki, Vladimir Lenin, agertu ziren gerraren aurka. Aurkariek \"porrotistak\" deitzen zituzten. Gerra deklarazioak errusiar nazionalismoaren gorakada ekarri zuen gizarte osoan, barne arazoak alde batera utzita denbora batez. Armadak lehen garaipen batzuk lortu zituen Galitzian 1915ean eta Brusilov Ofentsibarekin 1916an, baina porrot garrantzitsuak ere izan zituen, adibidez Tannenbergeko gudua 1914an, Masuriako Lakuetako bigarren gudua 1915eko otsailean, eta Errusiar Poloniaren galera 1915eko maiatzetik abuztura.\nMorala igotzeko eta bere lidergoa indartzeko helburuarekin, 1915eko udazkenean Nikolasek iragarri zuen Armadaren gaineko kontrola bere gain hartuko zuela, gomendio orokor guztien aurka. Emaitza oso txarra izan zen hiru eremutan. Lehenik eta behin, monarkia eta geroz eta gutxiago atsegin zuen jendeak, gerrari loturik zegoelako; bigarrenik, Nikolas estratega militar ona ez zenez, eta lider eskasa zenez, bere komandanteak ere sutu zituen; hirugarrenik, frontean zegoenez, ezin zuen gobernua gidatu. Frontean zegoenean, alemaniar jatorriko Alexandra tsarinak hartzen zuen agintea. Herrian hedaturik zegoen zurrumurruak zioenez, Alexandrak espioitzan ziharduen, eta Grigori Rasputinen agindupean ari zen. Tsarina ez zen agintari eraginkorra, behin eta berriro aldatzen zituen lehen ministroak, eta Duma haserrarazi zuen.\nLehen aipatutako 3,3 milioi hilei zaurituak eta desagertuak gehituz gero, 1917ko urtarrilerako sei milioi gizabanako galduak zituen Errusiako Inperioak. Mutinak ohikoak ziren, morala baxu zegoen, eta aukera gutxi ziren desertatutako soldaduak ordezteko. Hilero 34.000 soldaduk desertatzen zuten. Tsarra frontean zegoelarik, Duma eta Stavka haren kontroletik at lan egiten hasi ziren.\nBaina ez ziren horiek izan aurrekari bakarrak. Herritar soilek geroz eta okerrago bizi zuten aristokraziaren eta euren arteko harremana. Nekazariek arazoak zituzten lur-jabeekin, eta geroz eta gehiago joaten ziren hirietara, industria hasi berrietan lan egitera. Hirietan Mendebaldetik etorritako ideia politikoak langileen artean hedatzen ari ziren. Proletarioen ezinegona gero eta handiagoa zen, bai porrot militarrengatik, bai janari ezagatik. 1905ean Errusia-Japonia Gerraren porrota jazo zen, eta urte berean 1905eko Errusiako Iraultza eta 1905eko Igande Odoltsua. Egun hartan, tsarraren tropek armarik gabeko manifestazio baketsua tirokatu zuten, eta 1.000 inguru pertsona erail. Urte hartan bertan, Potemkin korazatuaren mutina gertatu zen. 1905eko Iraultzaren ostean egoera ez zen hobetu, eta matxinada orokorreko egoeran sartu zen Errusia. 1917an berriro agertu zen bere gordinean iraultza, eta tsarra erortzea ekarri zuen.\n1916an Rasputin, Alexandra tsarina eta tsarra eraisteko kolpe saiakera politiko eta militarrak ugaritu ziren. Garrantzitsuena 1916ko udazkenean izan zen, Alderdi Oktubristak, Errusiako Alderdi Aurrerakoiak eta \"kadete\"ek prestatua. Parte-hartzaileek estatu kolpea bultzatu nahi zuten herri-iraultza ekiditeko asmoz, baina asmoa ez zen aurrera eraman hainbat atzerapen izan zituztelako; azkenean, burgesiak nahi ez zuen iraultza gertatu zen. Leninek dioenez, eskuinaren helburua \"monarka baten ordez beste monarka bat jartzea\" zen, \"ahal izanez gero, Romanov bat\". 1916ko otsailean estatu kolpe politiko bat gertatzea posible zela ikusten zuten tsarraren gertuko hainbatek. Azaroaren 18an [azaroaren 5a], Nikolas Nikolaevitxek esan zion liberalizazio politikoa bultzatzen ez bazuen laster galduko zuela tronua. Abenduaren 17an, Feliks Jusupov printzeak eta beste politikari eskuindar batzuek Grigori Rasputin hil zuten.\nLeninen ustez, eskuin politikoa, boltxebikeak eta mentxebikeak elkartu izana eta iraultza \"hain azkarra\" izateak erakusten du interes-batasuna zegoela indar guztien artean. Haren esanetan, mentxebikeek iraultza sozialista ekidin nahi zuten, eta \"bakezaletasun txiki-burgesa\" erabiltzen zuten. Eskuineko indarrek eta nazioarteko kapitalistek, ordea, iraultza ekiditeaz gain gerran jarraitzea zuten helburu.\nGertakariak.\nUrte hasierako egoera.\n1917. urtea hotzarekin eta inflazio oso handiarekin hasi zen Errusian. Langileen grebak bata bestearen atzetik gertatzen ziren, eta hiri nagusietan manifestazioak zeuden janari eskasia zela-eta, edo janariaren banaketa ez zelako egokia. Manifestazio horien izaera geroz eta kezkagarriagoa zen erregimenarentzat: protestak ez ziren bakarrik ekonomikoak, izaera politiko handia zuten. Inflazioa hain zen handia urte hasieran, langileek ezin zituzten erosi arrautzak, esnea, haragia, azukrea edo frutak. Langileek hotzari aurre egitearen edo jatearen artean aukeratu behar zuten. Hirietako proletarioek \"xtxi\" jakia ogia apurrekin eta urarekin jaten zuten, eta metalurgiako langileak ere inflazioa nabaritzen hasi ziren. Metalurgiako langileak nahitaezkoak ziren Lehen Mundu Gerrako esfortzuari aurre egiteko. Okhranak egindako txostenak adierazi zuen iraultza, izatekotan, gosetearen ondorio izango zela:\n1916ko abenduan Petrogradeko 39 enpresa geldirik zeuden ez zutelako erregairik; eta beste 11, elektrizitate mozketak zirela eta.\nEstualdi horiei gehitu behar zaie Gobernuaren errepresioa, debekatu egin baitzituen bai fabrikaz edo lanpostuz aldatzea, bai bilerak eta sindikatuak; eta protestan ari ziren langileen aurkako jarrerak sortu ziren. Horrek handitu egin zituen langileen erantzuna eta oposizio politikoaren erantzuna. Gerra ekonomiak aurretik Errusiak zituen arazo sozial eta ekonomiko larriak areagotu zituen. Errusiak 15.000.000 gizon erabili zituen gerran, eta horregatik garraio zerbitzuak edo manufaktura industriak ez zuten langile nahikorik herritarren beharrei erantzuteko. 1916aren bukaeran, trenek ezin zituzten eraman oinarrizko produktuak hirietara, eta Gobernuak elikagaien errazionatzea ezarri zuen. Gerraren ondorioz, landaguneetako milaka errefuxiatu iritsi ziren hirietara; horiek produkzio belikoan lanean hasi ziren fabrikatan, eta emakumeek ere esfortzu belikoan parte hartu zuten; familietan kontziliazio arazo larriak sortu ziren. Pobreziak etsipena hedatzen zuen herritarren artean, eta polizia sekretuak bere txostenetan egoera honen berri ematen zuen.\nHiriburuan, Petrograden (gaur egungo San Petersburgo), barruti militarreko buruek zailtasunak zituzten garnizio militarra mantentzeko (150.000 kide) eta indar polizialak antolatzeko (6.000 kide). Horiek beharrezkoak ziren aurreikusten ziren gatazkei aurre egiteko. Hiriaren hainbat puntu estrategikotan metrailadoreak jarri zituzten, edozein matxinada geldiarazteko. Baina alderdi iraultzaile gehienetako buruak ez ziren gai Gobernuaren aurkako matxinada bat zuzentzeko, gehienak kartzelan edo deserrian zeudelako. Gainera, alderdi parlamentario kritikoek ez zuten buruan horrelako matxinada baten bultzada.\nGerrak egoera latza sortu zuen, herrialdeari milioika hildako eta desplazatu eragin zizkiolako. Tsarrari leial zitzaizkion ofizial eta soldaduak hiltzen joan ziren, eta sartu ziren ofizial berriek ez zuten instrukzio militar berezirik lan horretan aritzeko, ez eta tsarrarekiko leialtasun maila bera ere. Ofizial berri asko herriaren ezinegonetik hurbil sentitzen ziren. Hiriburuko garnizioa bereziki aldatu zen une horretan, erregimenari fidel zitzaizkion ofizial asko frontera eraman zituztelako, eta sartu ziren ofizial berriak ez zitzaizkiolako Gobernuari leial.\nUrtarrilaren 22an [urtarrilaren 9a], hiriburuko 150.000 langilek \u2014langileen %\u00a040\u2014 (iturri batzuen arabera, 177.000 ziren greban Petrograden, eta 270.000 herrialde osoan) greba egin zuten Igande Odoltsuaren urteurrenean. Herrialde osoan zehar 186.000 langilek greba egin zutela kalkulatzen da. Egun horretan itxi ziren fabrika batzuk grebarik egin gabeak ziren 1905. urteko iraultzaz geroztik, eta argi ikusi zen militar batzuek langileak eta haien bandera gorriak agurtzen zituztela. Otsailaren 6an [urtarrilaren 24a], gerra industriako langileen ordezkariek, boltxebike eta iraultzaile sozialista internazionalisten aurrean zuten ospe-galtzeari aurre egin nahian, langileei Dumaraino manifestatzera dei egin zieten. Duman urteko lehen saioa ospatzear zegoen, eta haien eskaera Dumako kideek boterea hartzea zen. Bi egun geroago, atxilotu eta Krestyko kartzelan sartu zituzten, Errepublika Demokratikoa sortu eta garatzeko asmoa zutela argudiatuta. Otsailaren 22an [otsailaren 9a] hiriburuko gobernadore militar berriak, Jabalov jeneralak, Dumaraino iritsi nahi zuen manifestazioaren aurkako mezua zabaldu zuen. Petrogradeko segurtasun indarrak sendotu nahi izan zituen, baina ez zuen guztiz lortu, beste hirietako errefortzuak non sartu ez zuelako, alde batetik, eta Gobernuarekiko leialtasun osorik ez zutelako, bestetik.\nOtsailaren 27an [otsailaren 14a] Dumak urte hartako lehen bilera egin aldiz behar zuen, eta hiriburuko hirurogei fabriketako langileak grebara gehitu ziren, ikasleekin batera. Polizien mehatxuari jaramonik egin gabe Nevski Prospekt kaletik martxa egin zuten, abesti iraultzaileak kantatzen. Manifestaziorako deia alderdi ez-iraultzaileek egin zuten, eta helburua Duma bera indartzea zen, eta boterea eskura zezan eskatzea. Mentxebikeek kontrolatzen zuten Gerra Industriako Batzordeetako sindikatua eta manifestazioa Dumarekiko \"elkartasun\" gisa deitu zuten. Boltxebikeek lau egun lehenago mobilizaziora deitu zuten, \"Gerra amaitu!\", \"Gobernua amaitu!\" eta \"Gora Errepublika!\" goiburuekin, industria belikoko komiteek deitutakoaz ez zirelako fida. Manifestazioa ez zen, hala ere, arrakastatsua izan, baina Gobernuak Duma osoa polizia eta militarrez inguratu zuen, eta parlamentu barruan egoera tentsiozkoa zen. Bere hitzartzean Aleksandr Kerenskik Gobernua eta Bloke Aurrerakoia kritikatu zituen. Parlamentuan liberal eta sozialdemokraten arteko harremanak ere ez ziren onak, bigarrenek Errepublika nahi zutelako eta lehenengoek, lehen aipatu bezala, bestelako monarkia bat. Kerenskiren hitzetan, Duma ez zegoen prest Gobernuari aurre egiteko. Ohiturari jarraikiz, Gobernuko kideak ez zeuden Duman egun hartan, diputatuekiko mespretxu neurritzat.\nOtsailaren 28an [otsailaren 15a] irin erreserbak inoiz baino urriagoak ziren hiriburuan. Kalkulatu denez, hamar egun ingururako erreserbak zeuden. Janariaren errazioak mugatu zituzten, eta dendetan eskasia areagotu zen. Kalean -20\u00a0\u00b0C egiten zuen, eta ilara luzeetan zeuden pertsonak bortizki matxinatzen hasi ziren. Matxinoetako asko emakumeak ziren.\nPutilov fabrikako greba.\n1917rako, errusiar gehienek galdua zuten tsarraren erregimenarekiko fedea. Gobernuaren ustelkeria geroz eta nabarmenagoa zen, eta Nikolas II.ak askotan egin zuen Duma Inperialaren aurka. Egoera hartan, milaka langile atera ziren kalera Petrograden, euren ezinegona erakusteko. Martxoaren 3an [otsailaren 18a] Putilov fundizioko langileak (gaur egun, Kirov Planta) kalera atera ziren, greban. Petrogradeko industriarik handiena zen, eta euren grebaren arrazoi nagusia Gobernuaren aurka agertzea zen. Lehen egunetan ehun bat langile atera ziren greban. Soldata handiagoak eta kaleratutako lankide batzuk berriro onartzea eskatzen zuten. Hasierako greba hori egonkortu egin zen hurrengo egunetan, langile protesta ugarirekin. Fabrikako 30.000 langileek bat egin zuten grebarekin laster batean, eta gainerako enpresetako langileak eurekin batzera animatu zituzten.\nEgun haietan elurte handia izan zen, eta hiriburura ogia eta erregaia ekarri behar zuten ibilgailuak bidean geratu ziren, ezin iritsi. Hori gutxi balitz bezala, martxoaren 7an [otsailaren 22a] tsarra berriro abiatu zen gerrako frontera. Egun hartan bertan Putilov enpresako jabeek fabrika itxi zuten, greban ari ziren langileak kanpoan utzita. Egoera hark beste enpresa batzuetan langileen mobilizazioak sendotu zituen, eta egun hartan 100.000 bat langile kalera atera zirela kalkulatu da. Kalean, langileei gazteak eta emakumeak batzen hasi zitzaizkien. \u00c9dourd Burdzhalov historialariak dioenez: \"gazteek hartu zuten manifestazioaren aurrealdea, bileratan presente zeuden eta parte hartu zuten poliziarekiko borrokaldietan, [eta] iraultzaren esploratzaile gisa jardun zuten, langile [helduak] ohartarazten zituzten polizia eta tropak non ari ziren biltzen\".\nMartxoaren 8a.\nMartxoaren 8an [otsailaren 23a] Emakumeen Nazioarteko Eguna ospatu zen, sozialisten artean mobilizazio egun garrantzitsua. Putilov enpresako langileek euren fabrika itxita aurkitu zuten goiz horretan, eta egoera desesperatu horretan manifestazioan joan ziren. Emakumeen Nazioarteko Eguna zela eta, mitinetarako eta manifestazioetarako deia egina zegoen, egoera ekonomikoa eta politikoa aipagai hartuta. Boltxebikeek, iraultzarako edo greba orokorrerako aukerarik ez zegoela pentsatuta, hitzaldi batzuk eta propaganda banaketa bat zuten prest.\nLantokietan geroz eta emakume gehiago zeuden, Lehen Mundu Gerran parte hartzen ari ziren gizon kopuru izugarria zela eta. Horregatik, boltxebikeek zein mentxebikeek ezer berezirik prestatuta ez bazuten ere, lantokietako emakumeek aurrea hartu zuten. Tranbia geltokietako langile gehienak emakumeak ziren, eta martxoaren 8aren aurretik jada egin zizkieten banderak 180. Infanteria Erregimentuari, eta protesta egiten bazuten tirokatuko ote zituzten galdetu. Soldaduek ezetz esan zietenez, martxoaren 8an tranbia langileek greba egin zuten, eta manifestazioetara batu ziren. \"Tranbiek ez zuten funtzionatzen, beraz kaleak bereziki hutsik eta isil zeuden. Baina Bolshoi Prospekt eta Gavanskaya kaleen arteko izkinan emakume taldeak hasi ziren biltzen\" idatzi zuen Fiodor Raskolnikovek.\nVyborg industria guneko oihalgintzako lantokietan hainbat bilera ilegal egin ziren goiz hartan. Gai nagusia \"gerra, prezio altuak eta emakume langileen egoera\" izan zen. Emakumeek lanegun luzeak zituzten, eta gainera familiaren kargu egin behar zuten ondoren. Baina janaria lortzeko arazoak zeudenez, lanegunaren ostean gosetea zabaltzen zen. Bilera horietan, euren egoeraren inguruan eztabaidatuta, grebaren alde egin zuten, baina ez zuten protesta bere horretan utzi. Kalera atera ziren milaka emakume, inguruko fabriketara jo zuten, eta haietako langileak animatu zituzten. Piketea oso eraginkorra izan zen. Goizeko 10etarako 27.000 langile zeuden greban, eta eguerdirako itxita zeuden 21 lantoki eta 50.000 langile gehitu zitzaizkion grebari.\nEmakumeak fabriketara sartzen ziren, ateak kolpatu, elur-bolak jaurti eta, grebara batzen ez baziren, harri zein burdin zatiak botaz greban parte hartzera deitzen zituzten. Eguna bukatu zenean 59.800 gizon eta emakume zeuden greban Vyborgen, langileen %\u00a061 (beste datu batzuek diote manifestazioetan, guztira, 90.000 pertsona inguru zeudela). Goizean kalera atera zirenei metalurgia eta gerra industrietako langileak gehitu zitzaizkien. Boltxebike batzuk ez zeuden pozik egoerarekin, greba batzordeek erabaki zutelako ez zegoela kondiziorik greba orokor bat mantentzeko. Hala ere, laster eman zioten buelta egoerari, eta greba baliatu euren deiak txertatzeko.\nManifestazioak hiriaren erdigunera iritsi zirenean, janaria lortzeko ilaran zeuden emakumeak manifestazioetara batu ziren, eta espontaneoki mobilizatu ziren monarkiaren aurka eta gerra bukatzearen alde. Istiluak ekiditeko, agintariek bulego eta denden itxiera agindu zuten. Horrek ilaran zeudenak sutu eta dendetako langileak manifestatzera eraman zituen. Langile eta ikasleen mobilizazioari emakumeak gehituta, monarkia egun gutxiren buruan bukaraziko zuen herri altxamendua hasi zen, alderdien koordinaziorik gabe eta alderdi iraultzaileen deialdirik gabe. Leninek, ordea, 1905eko Iraultzaren ondorioz langileria antolatuta eta mobilizatuta zegoela argudiatzen zuen.\nBitartean, Duman, Kerenskik beste diputatuei ohartarazi zien hiriaren hornidura hautatutako komiteen esku utzi behar zela. Demokraziarako lehen pauso gisa ikusten zuen, baina egoeraren larriduraren neurria hartzea aipatu zien:\nKerenskik hori esanagatik, Gobernuak ez zuen atxilotzeko agindurik eman, bere ahuldadearen seinale.\nEmakume langileek rol garrantzitsua jokatu zuten egun horretan, batez ere langileen eta militarren arteko harremanari dagokionez. Soldadu ilaretaraino joaten ziren, eta agindu hau ematen zieten bertan zeuden gizonei (gehienak gazteak): \"jaitsi zuen baionetak, elkartu gurekin!\". Trotskiren arabera ilara hausten zutenean jendeak \"Hurra!\" oihukatzen zuen, beste militarrak inguratzen zituzten eta eztabaida sutsuak pizten ziren kalean, batak besteari gauzak leporatzen.\nEgunean zehar aldarrikapen ekonomikoen ordez politikoak nagusituz joan ziren, lehen esandako boltxebikeen eraginaren pean. Gau partean, poliziak aipatzen zuelarik 80.000 langile zeudela kalean, janari denden arpilatzeak hasi ziren. Hala ere, arratsaldeko zazpietarako, hiria lasai zegoen eta manifestazioak kontrolpean zituztela ematen zuen, eta ez zen ia atxiloketarik egin. Emakumeen eskariz, poliziak ez zien tirorik egin janaria eskatzen zutenei.\nGau hori bereziki hotza izan zen, eta hiriko gobernadore militar berri Sergei Khabalovek \"nagaika\" izeneko akuiluak banatzea agindu zuen. Gauean urgentziazko bilerara deitu zuen, hiriburuko poliziako eta armadako agintariekin. Hiriko puntu estrategikotara tropak bidali zituen, eta okindegi handietara irina bidaltzeko agindu. Haren ustez, hurrengo egunean protesta isolatu batzuk baino ez ziren izango. Gobernuak erabaki zuen ez ziola zertan protesten inguruko albisterik eman tsarrari, Nikolas II.a Mogileven baitzegoen. Haien neurri bakarra izan zen hiri osoan zehar kartelak jartzea, eta aski irin bazegoelako mezu faltsua hedatu zen.\nMartxoaren 9a.\nMartxoaren 9an [otsailaren 24a] Gobernuaren prebisioa betetzen ari zela ematen zuen: erdiguneko kaleak lasai altxatu ziren, behelainoaren tartean. Barne Ministroa zen Aleksandr Protopopov konbentzituta zegoen matxinada bukatzear zegoela. Gau osoan zehar, hala ere, hainbat aktibista hurrengo egunean manifestatzera animatzen egon ziren, alderdi sozialistatetako buruen babesik gabe. Goizeko 9ak aldera Stetinin fabrikako langileak kalera atera ziren, eta eurekin batera beste 40.000 langile bildu zituzten Vyg, Vasilevski eta Petrogradski barrutietan. Aleksandrovski zubira iritzi zirenean Neva ibaia gurutzatzen saiatu ziren, eta Liteinyi Prospektetik hiriaren erdigunera joaten ahalegindu. Zubiaren sarbidea blokeatuta zuten berrogeita hamar soldaduk, kosakoek eta zaldiaren gainean zihoazen poliziek. Duda une batzuk izan ziren, baina hainbat emakume iritsi ziren aurrealdera eta soldaduei ogia eta gerraren bukaera baino ez uztea eskatzen esan zieten. Kosako batzuk langileen aldean jarri ziren, eta bazirudien ez zutela langileen aurka kargatuko. Manifestariek kosakoen aldeko oihuak egin zituzten. Aldi berean zubiak ekiditeko asmoz, milaka langilek Neva ibai izoztua oinez igaro zuten. Zubian zeudenek kosakoen artetik pasa eta beste aldera iritsi ziren inork euren aurka kargatu gabe. Manifestariek ez zuten zaldizko polizien babesik izan, baina hauek lan gehiegi zuten manifestazio guztien aurka aldi berean egiteko. Iparraldetik zetorren jendetza hau gelditzeko aukera izango zuten, hirian barrena beste protestarik izango ez balitz.\nVyborgeko barrutian 74.842 langilek euren lanpostua utzi zuten; Petrogradekoan 22.248k; Vasilevski uhartean, 23.248k; Moscova barrutian, 19.506k; hiriguneko auzoetan ere, aristokraziaren kontzentrazio guneak, klase ertaina eta ministerioak zeuden gunean, 16.421 grebalari kontatu zituzten. Narvako barrutian miltarrek fabriken kontrola zuten, baina hala ere 9.000 langile inguru batu ziren protestetara. Kalkulatzen da arratsalderako 160.000 langile zeudela greban hiriburuan. Ikasle, etxeko-andre, dendari eta bestelako herritarrekin batera, 200.000 pertsona inguruk hartu zuten parte protestatan. 1905ko Iraultzatik ez zen parekorik ikusi hiriburuan. Jendetza hori Nevski Prospekt kaletik gora zihoan, Kazaneko Katedralaren inguruan kontzentratu zen eta Znamesnkaia plazan diskurtso iraultzaileak entzutera batu zen, Alexandro III.aren estatuaren inguruan. Jendetza horren aurka bidali zituzten kosakoek jendea agurtu eta ez zuten erasorik egin.\nGau horretan bertan bilera berria egin zuen Khabalovek polizia eta militarrekin. Beldurra zuten manifestariek eta kosakoek bat egingo ote zuten, eta masaren eta autoritateen arteko borroka ekidin nahi zuten. Bileran merkatu beltzean irina saltzearen aurkako neurriak hartu zituzten, ezagutzen zituzten hainbat iraultzaile atxilotzeko erabakia hartu zuten, eta Novgoroden zeuden zalditeria tropak deitu zituzten, trenez hiriburutik sei ordutara. Protopopov, Iraultza gertu zegoela ikusita, ez zen bileran egon. Poliziak ametrailadora berriak jarri zituen hainbat teilatutan, manifestariak sakabanatu ahal izateko. Era berean Aleksandr Gutxkoven mediazio saiakera Gobernuan gelditu zuen. Kerenski saiatu zen Dumaren iniziatiba bultzatzen, baina ez zuen arrakastarik izan.\nMartxoaren 10a.\nMartxoaren 10ean [otsailaren 25] errebolta orokorra zen. Greba orokorra zegoen garraio publikoan eta unibertsitariek euren gelak utzi zituzten martxetan parte hartzeko. Alderdi sozialistetako koadro txiki batzuek, batez ere Mentxebikeen artean, protesta guzti hori bideratu eta aldarrikapen zehatz batzuk sartuta mugimendua kohesionatzea lortu zuten. Militarrek ez zekiten manifestarien alde edo kontra jardun, eta poliziaren kargak ez ziren eraginkorrak izan. Gobernuak deitutako kosakoen destakamentuek ez zituzten manifestazioak desegin eta, kasu askotan, manifestarien alde egin zuten. Manifestariak, aldi berean, tsarraren poliziaren aurka oldartzen ziren, eta kosakoen kidetasuna lortu zuten.\nEgun horretan manifestariak 200.000 inguru ziren jada, eta fabrikak bilera eta agit-prop gune bilakatu ziren. Boltxebikeek paper garrantzitsua izan zuten egun honetan. Emakumeek manifestazioen aurrealdean jarraitzen zuten, eta militarrekin topo egiten zuten bakoitzean protestetara batzeko deia egiten zieten. Militarrek geroz eta jarrera ezkorragoarekin erantzuten zieten ofizialei. Poliziak, hala ere, Gobernuarekiko fideltasuna mantendu zuen, eta manifestarien aurkako kargatan zaurituak eta hildakoak eragin zituzten. Aleksandrovski zubian, egunero bezala, jendetzaren aurka kargatu zuten, baina zalditeria poliziako buruzagi bat manifestariek inguratu zuten, bere zalditik jaitsarazi eta bere errebolberrarekin hil zuten. Langileak, geroz eta haziago, komisariatan sartzen hasi ziren Vyborgeko barrutian, eta bertan zeuden polizien aurkako erasoak hasi ziren.\nPutiloveko langileak, aurreko egunean kaleratuta enpresako buruek ateak itxi baitzituzten, protestara batu eta fabrikaren okupazioarekin hasi ziren. Bat-batean langileek behin-behineko komite iraultzaile bat sortu eta kalean zehar joateko gudulari destakamentuak antolatzen hasi ziren. Putiloveko langileak Petrograd hiribidean zeuden fabrikak okupatzen hasi ziren, beste manifestariak Nevski Prospektetik Znamenskaia plazara abiatzen ziren bitartean.\nGoizean 30 langile ordezkari inguruk bilera egin zuten Petrogradeko Langileen Sindikatuen Kooperatiban, eta euren burua Sobiet batean antolatu zuten. Bildutakoan erdia gau horretan bertan atxilotu zituzten, baina egoera bi egunera lasaitu zenean bileran zeudenek Petrogradeko Sobietaren Behin-Behineko Komite Exekutibo izango ziren. Euren buru N. S. Txkheidze Mentxebikea izendatu zuten, nahiz eta ez zen inongo enpresako ordezkari. Euren helburua \"herriaren indarra antolatu eta askatasun politikoa zein gobernu herritarra kontsolidatzeko borroka egitea\" zen.\nIkasle eta langileen hitzartze ugari egon ziren Alexandro III.aren monumentuaren inguruan, kosakoek eta zalditeria-poliziak manifestariak inguratzen zituen bitartean. Polizia, kosakoen pasibitatea ikusita, jendetzaren aurka oldartu zen arratsaldeko 15:00etatik aurrera, bereziki bandera gorriak eta pankarta iraultzaileak eramaten zituztenen aurka. Bat-batean langile batzuek kosakoei laguntza eskatu zieten poliziaren aurka; baita lortu ere: kosakoen unitate batek polizia sakabanatu zuen, eta haien teniente berria hil zuten polizia gehiagoren bila zihoala. Gobernuaren errefortzuak etortzen zirela ikusita, lehen barrikadak altxatu ziren.\nOrdu batzuetara segurtasun indarren lehen desertzioak hasi ziren gertatzen: emakume langile batzuek lortu zuten Nevski Prospekt eta Sadovaia kaleen arteko kantoian zeuden militarrak protestatara gehitzea. Beste soldadu batzuek, hala ere, jendetzaren aurka tiroka hasi ziren zonalde berdinean eta hamar bat hildako eragin zituzten manifestarien artean. Tropak oraindik Gobernuari leial ziren, baina euren dudak areagotzen hasi ziren.\nGau horretan Tsarrak bere Mogileveko kuartel orokorretik mezua bidali zuen: \"biharko desordena guztiak amaiarazi\". Barruti militarreko komandanteak agindu zehatza eman zien gau horretako hamarretan berarekin bilduta zeuden arduradun militar eta polizialei: manifestazioak desegiten ez zituztenei tiro egitea. Khabalov, hala ere, ez zen bere tronpetaz fio, eta uste zuen matxinada Iraultza bilakatzeko arriskua aurreikusten zuen. Tsarraren aginduak, hala ere, argiak ziren, eta ez zuen aukerarik ematen akordiorako edo negoziaziorako. Khabalovek unitate militar berriak mugiarazi zituen, ametrailladore berriak jarri eta ibilgailu blindatuak atera zituen hiriko puntu ezberdinetara. Era berean Okhranak aurreko egunean aurkitutako iraultzaile guztiak atxilotzeko agindua eman zuen. Era berean bi ohar publiko argitaratu zituen: lehenengoan bi egunen buruan euren lanpostuetan ez zeuden langileak frontera bidaltzearen mehatxua egiten zuen; bigarrenean bilera guztiak debekatzen zirela adierazten zuen, eta egotekotan armekin etengo zirela. Gau horretan hiria lasai egon zen. Alderdi Iraultzaileen jarduera geldirik zegoen, poliziaren eraginpean zein mugitzeko arazoak direla eta.\nMartxoaren 11.\nMartxoaren 11n [otsailaren 26]a, igandea, Khabaloven mezuez beteta esnatu zen hiria. Ametrailladoreek puntu estrategiko guztiak estaltzen zituzten eta eraikin nagusien sarreretan militarren pelotoiak zeuden. Kosakoen taldeek hiria zeharkatzen zuten. Ordena sentsazioa hedatu zen, baina garraio publikoa geldituta zegoen eta denda, kafe eta jatetxe guztiak itxirik zeuden. Eguerdian, egoera kontrolpean zuela ikusita, Khabalovek telegrama bidali zion Estatu Nagusiari, hiria lasai zegoela esateko. Baina goiza bukatzen ari zela, langileak berriro ari ziren manifestazioan, Nevski Prospekt kalera iristeko asmoz. Bertara iristerakoan militarrek tiroka hartu zituzten sakabanatzen ez baziren. Arratsaldean hamarnaka hildako zeuden, eta borrokaldiak egon ziren indar armatuen eta manifestarien artean hiri osoan zehar. Grebalarien kopuruak gora eta gora egiten zuen gelditu gabe. 438 enpresa geldi zeuden eta 306.500 langilek jarraitu zuten greba.\nGertakari garrantzitsua izan zen arratsalde horretan Znamenskaia plazan. Volinski Erregimentuak tiroz hartu zituzten manifestariak. Hasiera batean airera egin zuten tiro, baina ofizialen errieta jaso ostean herritarren aurka tiroka hasi ziren. Koartelera itzultzerakoan errepresio ekimen gehiagotan parte hartzeari uko egin zioten. Poliziak 50 hildako eta 48 zauritu kontatu zituen (edo 40 hildako eta beste hainbeste zauritu). Eguna bukatzerakoan 150 hildako baino gehiago zeuden hirian zehar.\nManifestarien aurkako tiroketak egitearen aurkako agertu ziren Pavloski erregimentuko militarrak, arratsaldez. Hiru konpainia bidali zituzten manifestarien aurka jarduteko, eta laugarrena erreserban geratu zen, isolatuta. Arratsaldeko 16etatik 18etara euren kideek manifestarien aurka tiroz hasi zirenaren albistea iritzi zitzaion laugarren talde horri. Ehun eta berrogeita hamar inguru, hogeita hamar erriflekin Nevski Prospektera abiatu ziren, eta polizien aurka tiroka hasi ziren. Ofizialak iritsi ziren, baita kapilaua ere, eta hauek militarren matxinada denbora batez gelditzea lortu zuten. Gau horretan bertan autoritate militarrek altxatutako hemeretzi soldadu bidali zituzten San Petri eta San Paulo Gotorlekura eta beste hamasei beste misio batzuetara bidali zituzten. Euren helburua zen militarren matxinadaren berri inon ere ez kutxatzea. Belaiev Guda Ministroak gorte martziala deitu eta exekutatzeko gomendioa eman zuen, baina Khabalov jenerala ez zen ausartu neurri hori hartzera eta atxilotzera mugatu zen.\nZiurrenik gertakari hau izan zen arratsaldeko 17:00etan Rodziankok Tsarrari bidali zion telegraman aipatzen den \"militarrek euren artean egiten dute tiro\" [ikus atal honen hasierako eskuineko laukia]. Rodziankoren telegramari ez zion jaramonik egin Tsarrak. Erantzun laburra eman zion mezu batean Vladimir Fredericks Gorte Inperialeko ministroari:\nHala ere tiroketek ez zuten eragin handirik manifestarien artean. Horrela deskribatu zuen egoera Segurtasun Departamentuko kide batek bere txostenean:\nKhabalov jeneralak arratsaldeko 18:00ean adierazi zuen polizia talde baten aurka granada bat jaurti zutela, eta polizia bat eta zaldi bat zauritu. Vyborg barrutian, aldi berean, polizia kasernen aurkako pogromoak egon ziren. Arratsalde horretan bertan Nikolai Golitsin Lehen Ministroak gobernua bildu eta Petrograd setiatzea agindu zuen, baina agintariak ez ziren gai izan horren berri ematen zuten kartelak jartzeko. Aldi berean Duma desegiten zuen, eta gobernu berri bat eratzeko ideia guztiz ezeztatu zuten. Euren ustez posible zen matxinatzea gelditzea.\n\"Okhrana\" polizia sekretuaren kuartela laster eroriko zen Iraultzaileen esku. Gertaera horren aurretik Xurkanova izeneko agente zirikatzaileak txostena idatzi zuen egoeraren berri emateko:\nLehen esan bezala Golitsinek Duma bertan behera utzi zuen egun honetan. Era berean Estatu Kontseilua ere desegin zuen, apirilaren 1 arte. Horren berri eman zion Nikolas II.ari eta Dumako arduraduna zen Rodziankori. Hurrengo goizean egon zen bileran formalki adierazi zien Dumako kide guztiei. Rodzianko ez zen batere ados egon erabaki honekin, \"\"ordenaren azken gotorlekua\" desegiten ari zela erantzun zion telegrama bidez aginduari eta \"ministro arduratsu\" bat eskatu zuen. Bestela mugimendu iraultzailea militarren esku gera zitekeela aipatu zuen eta \"Errusiaren kolapsoa zein bere dinastiarena ekidinezina\"\" izango zela argudiatu zuen. Telegrama frontera ere bidali zuen, Tsarraren esku gera zedin. Hala ere ez zuen erantzunik jaso.\nMartxoaren 12a.\nMartxoaren 12a [otsailaren 27a] egun garrantzitsua izan zen Iraultzaren garapenean. Hainbat militar matxinatu eta mugimendu iraultzailearekin bat egin zuen, eta herri altxamendu bat zena iraultza armatu bilakatu zen.\nAltxamendu armatua.\nGauean zehar Volynski erregimentuko militarrek armak lortu zituzten, konpaniako komandantearen agindu bat faltsifikatuz, eta masen aurka oldartzeko aginduei men ez egiteko prestatu ziren. Goizean, komandantea iritsi zenean, sarjentu batek komandanteari esan zion militarrek ez zutela zibilen aurka tiro egiteko asmorik. Ofizialak laster konturatu ziren ez zituztela soldaduak kontrolpean eta ihes egiten saiatu ziren, baina konpainiako maiorra leihotik tirokatu zuten, ihes egitea lortu aurretik. Konpainia mutinatuak ez zuen lortu erregimentuko gainontzeko kideen babesa, baina bai gertu zeuden Preobrazhenski erregimentuko kideena, goardia lituandarrena eta ingeniarien seigarren batailoiarenak. Matxinatuak kalera atera ziren seigarren batailoiko musika bandarekin batera eta langileen manifestazioaren atzetik abiatu ziren kalean zehar. Protestara gehitu zen garnizio atala gutxiengoa zen, baina Gobernuak errepimitzeko zuen gaitasuna ezeztatu zuten. Hainbat ofizialek, egoera ikusita, euren unitateak bertan behera utzi edo ez ziren bertara joan. Tropek euren agintzeko gaitasuna dudatan jarri zuten eta ezinegona zabaldu zen hainbat unitate militarren artean.\nArratsaldeko 13ak aldera Epaitegi Zibileko egoitza erre zuten. Handik ordubetera manifestariek hiriko zubi guztiak zeharkatzea lortu zuten, eta hiriaren erdigunerantz abiatu ziren. Volynski erregimentuko militar matxinatuak Liteini etorbidean aurkitu ziren Semenovski erregimentuko militarrekin. Azken hauek, dudatan geratuta, barrikadak kendu zituzten. Hala ere, bi konpainien artean gatazka laburra sortu zen, matxinatuek irabazi zutena. Hortik Liteinin zegoen artsenal erraldoia hartzea lortu zuten, 40.000 fusil, 30.000 pistola eta 400 metrailadoreekin. Honela, janari eskasiagatik sortutako greba, arrazoi politiko sakonak zituen mobilizazioa izatera pasa zen eta, hortik, Iraultza armatura autokraziaren aurka. Azken finean militar asko gutxiengo ezberdinetako zein derrigortutako militante sozialistak ziren, manifestarien eskariekin ados zeuden pertsonak.\nGoizean zehar Boltxebikeek zuzendutako langile talde batek Lesnoi barrutian beste artsenal batera sartzea lortu zuen. Handik ordu gutxitara beste talde batek kartutxo fabrika kontrolatzea lortu zuen. Eguerdirako, armatutako langileek Aleksandrovski zubia gurutzatu eta Mosku erregimentuko tropen aurka hasi ziren, eta hiriaren erdigunean zeuden mutinatutako tropekin elkartzea lortu zuten. Guztiak batera Vyborg barrutira erretiratu ziren. Ordurako milioi laurden herritar zeuden Gobernuaren aurkako altxamenduan parte hartzen eta horien laurdena armaturik zegoen. Hamar altxatutik bat soldadua zen.\nEguerdia pasata matxinatuek Kresty gartzela hartu zuten Vyborg barrutian eta bertan ziren 2.400 preso komun zein politiko askatu zituzten, eta euren polizia-txostenak erre. Jarraian kartzela militarrean eta emakumeen kartzelan zeuden presoak askatu zituzten. Arratsaldean ibilgailu blindatuen dibisioko soldaduak matxinadara gehitu ziren.\nManifestarien aurka tiroka hasteko agindua iritsi aurretik, batez ere militar gaztez osatutako hiriburuko tropek disziplina mantendu edo matxinatuekin joan artean gatazkan izan ziren. Baina Gobernuak tirokatzeko agindua eman ostean, matxinatu eta gobernuaren boterea azkar batean amaiarazi zuten. Tropen babesa galduta, Inperioaren gobernuak ez zekien zer egin, ez zutelako planik euren militarren mutinatze bati aurre egiteko. Tradizionalki fidelagoak ziren tropak, adibidez kosakoak, neutral mantendu ziren. Gobernuak ez zuen hiriburua mantentzeko inongo biderik. Era berean, Duma desegitearen aurrean bertako kideek izandako jarrerak Iraultza ekidinezina egiten zuen. Gau horretan bertan Khabalovek Tsarrari mezua bidali zion esanez ezin zituela bere aginduak bete, eta hiriburuko tropen kontrola galduta zegoela. Gobernuak, hala ere, pasibitate handia izan zuen egun osoan zehar. Arratsaldean egindako bilera batean Protopopov barne ministroak gaixo zegoela esan eta erretiratu zen. Gobernuak ezin zuen ordezkorik izendatu, Tsarra ez zegoelako bertan eta, beraz, kargua hutsik geratu zen. Gobernuaren erabaki bakarra Tsarrari tropa gehiago eskatzea izan zen, eta gauerarte ez zuten bilera berririk egin. 19:35tan bidali zioten telegrama.\nGobernuaren mugimenduak.\nEguerdian, tropak matxinatuta eta langileak armaturik zeudela, Rodziankok beste telegrama bat bidali zion Tsarrari, Gobernu berri bat osatzeko erregutzeko. Pixka bat lehenago Tsarinak berak, kezkaturik, hainbat gauza aldatzeko eskatu zion mezu batean. Mikhail Alexeiev Estatu Nagusiko jeneralak ere Rodziankoren telegrama babestu zuen, baina ez zuen ezertarako balio izan. Bien bitartean, Khabalov eta Beliaev defentsa ministroak telegrama lasaigarriak bidaltzen zituzten, egoerari buelta emateko gai izango zirela adierazita. Jasotako informazioak kontraesankorrak izanda ere, tsarrak ez zuen inongo saiakerarik egin benetan egoeraren berri izateko: \"\"Ez nion denbora gehiegi eman txostenari eta arratsaldean Orkako bidetik pasioak ematen egon nintzen\". Tsarrak dominoan jokatu zuen, eta gogoan zuen \"Eguzki ederra egiten zuela\"\". 19:35an Estatu Nagusiak Defentsa ministroaren telegrama berria jaso zuen, matxinada kontrolaezina zela esanez eta berari aurre egiteko tropa berriak eskatzen.\nGauean Tsarraren anai txikiak, Errusiako Mikel Romanov Duke Handiak, telegrama bidez erregutu zion Rodziankoren eskaerari men egiteko eta Dumari Gobernu berria proposatzeko. Baina erregu honi ere ezezkoa eman zion. Duke Handiak Golitsin lehen ministroarekin eta Rodziankorekin egoera aztertu zuen gau horretan bertan, eta onartu zuen bere anaiak baimena ematen bazion erregente titulua hartzea. Enperadoreak, eskaintza horri uko eginda, hurrengo egunean Petrogradera joango zela eta egoera berak konponduko zuela esaten idatzi zien. Ministroek erantzun hori gauerdi arte itxaron zuten Mariinski jauregian, baina kanpoko jendetzak jauregia hartzeko saiakerak egin zituenez, bertatik alde egin zuten. Duke Handiaren proposamenari ezezkoa jaso zuten, baina ez bera Tsarskoie Selora iritsi arte itxoiteko agindua. Hurrengo goizean jaso zuten agindu hori telefonoz, baina ordurako jauregia asaltatu zuten manifestariek eta ministro gehienak atxilotuta edo izkutuan zeuden.\nInongo kontzesiorik egiteko asmorik gabe, Tsarrak Nikolai Ivanov deitu eta hiriburura bueltatzeko agindua eman zion. Ivanovek botere diktatorialak eskuratu zituen eta, bereziki, San Jurgi batailoiaren agintea eskuratzea eskatu zion. Batailoi hori San Jurgiren domina jaso zuten militar beteranoz osatua zegoen. Aldi berean Alexeievek esan zion frontetik Tsarkoie Selora lau infanteria erregimentu bidaliko zituela, beste hainbeste zalditeria erregimentu, ametrailadore bi unitate eta artileria bi bateria. Ivanovek Ipar eta Mendebalde frontean zeuden unitateak eraman behar zituen, guztiak fidelak, baina Iraultza bera geldiarazteko gutxiegi. Asmoa Tsarkoie Selotik astearte goizean ofentsiba hastea zen. Hala ere Dnora iristerakoan militarren trena hiriburutik zetorren beste batekin topatu zen. Bertan zeuden zibil eta militarrek hiriburuaren egoeraren berri eman zieten eta teorian leial ziren unitateek ere desertatu zuten. Jeneralak, hala ere, hiribururainoko bidean jarraitu zuen, Khabaloven txostenak hiriburua galdutzat ematen bazuen ere.\nDumaren Batzordea eta Petrogradeko Sobietaren sorrera.\nMartxoaren 11n Duma desegiteko agindua eman zuen Golitsinek, baina diputatuek ez zioten aginduari men egin. Parlamentua desegin ordez hamaika kidez osatutako behin-behineko batzorde bat sortu zuten. Bertan zeuden Bloke Progresistako alderdi burges liberalak, Aleksandr Kerenski \"trudovik\"a eta Nikolai Txkheidze mentxebikea. Euren helburua ordena berrezartzea zen. Batzordea sortuta, Duma desegin zen, ondoren hartuko ziren erabaki guztien parte izan ez zedin. Batzordeak komisarioak bidali zituen gobernuko sail guztietara, mezu hau zabaltzera: boterea beren esku hartzen zutela, behin-behineko Gobernu bat eratuko zutela, eta lasai egoteko.\nEgun horretan bertan hainbat lider sindikal eta kooperatibo kidek, diputatu sozialistek eta askatu berriak ziren Gerrako Industriarako Batzorde Zentraleko kidek, guztira 30-40 pertsona, Tauride jauregian bildu ziren sobiet bat sortzeko asmoarekin, 1905eko Petrogradeko Sobietaren ereduari jarraituz. Batzorde Exekutibo bat izendatu zuten eta gau horretan bertan egingo zen bilkurara deitu zituzten langileen ordezkariak. Hurrengo hilabetetan eredu hau herrialde osoan zehar hedatuko zen. Herritarren babesa eman zioten, modu azkarrean, sobieten antolaketari, eta botere politiko azkarra eskuratu.\nDumako eraikinean, baina, tentsioa zen nagusi: geroz eta langile eta militar gehiago gerturatzen ziren bertara, armak eskuetan zituztela, aginduak eskatzeko. Kereski, Skobelev eta Txkheidze diputatuek ongi etorria ematen zieten, baina diputatu kontserbadoreek ez zituzten begi onez ikusten. Duma desegitearen aurka zeuden diputatu gehienak, baina, aldi berean, monarkikoak ziren eta ez zuten Tsarraren aurkako oposizioa egiteko asmorik. Kaletik, ordea, Iraultza gidatzeko eskaria behin eta berriz luzatzen zieten. Honela adierazi zuen egoera Rodziankok:\nBoltxebikeek ez zuten, gerora ere, begi onez ikusiko Kerenskiren saiakera hau. Euren ustez soluzio interklasista hau ematen zen burgesek eta liberalek nahiago zutelako sozialistaren bat eduki gobernuan, euren ereduarekin jarraitzeko. Mentxebikeek, ordea, ondo ikusten zuten gobernua, \"Errusia berria antolatu ahal izateko baldintzak emango dituena\".\nKerenskik ministroen atxilotzea agindu zuen eta posta-bulego, tren-geltokiak eta eraikin ofizial guztiak hartzea. Aldi berean Rodizankok Dumari Gobernu zaharra aldatzeko asmoa zegoela adierazi zien. Gauerdia iritsi aurretik behin-behineko Batzordea sorturik zegoen, baina Dumak oraindik ez zuen erabakirik hartu eta Nikolas II.arekin akordioa nahi zuen: lehen ministroarekin elkarrizketa bat eskatu zen \u2014arratsaldeko seietan dimititu zuen, baina alferrik\u2014 Mikel Duke Handiaren presentziarekin. Dumak \"konfiantzazko\" Gobernu bat osatzeko asmoarekin jarraitzen zuen. Rodzianko eta Duke Handiaren saiakerak arbuiatu zituen Tsarrak, igandean jasotako txosten optimistetan oinarrituta. Behin-behineko Batzordeak komisario gehiago bidali zituen eraikin ofizialak hartzeko eta Gobernu zaharreko kide atxilotuak kustodian zituen. Protopopov barne ministroak ere Dumaren babesa eskatu zuen.\nMartxoaren 13.\nMartxoaren 13an [otsailaren 28] Dumako behin-behineko Batzordeak boterea bere esku geratzen zela adierazi zuen, eta Golitsinen gobernu jarduerak bukatutzat eman zituen. Rodzianko, Dumako behin-behineko idazkari gisa, telegrama bat bidali zion Aleksev jeneralari, fronteko komandanteari:\n8:25ean Khabalov jeneralak telegrama bidali zuen Kuartel Nagusira: \"\"euren beharrari leial mantentzen direnen kopurua infanteriako 600 kidera eta beste 500 pertsonara mugatzen da. 13 ametrailadore, 12 pistola eta 80 kartutxo baino ez dituzte. Egoera benetan zaila da\". 9:00etatik 10:00etara Ivanov jeneralaren hainbat galderari erantzun zion: \"lau Goardia konpainia, bostehun eskuadra kide eta bi bateria. Beste tropa guztiak iraultzaileen aldera joan dira, edo, euren erabakiz, neutral mantentzen dira. Soldadu eta talde armatu batzuk hirian zehar dabiltza oinez, tiroz, ofizialak desarmatuz... terminal guztiak iraultzaileen esku daude, eta bereziki zaindurik daude... artilleria biltegi guztiak iraultzaileen esku daude.\"\"\nEgunean zehar behin-behineko Batzoreak Lavr Kornilov izendatu zuen Petrogradeko barrutiko komandante, eta komisarioak bidali zituzten ministerio guztietara albistearen berri ematen.Bien bitartean, langile eta militar altxatuek aurrera egiten zuten kalean, zubiak zeharkatu, eta Vasilyevski uhartera iristea lortu.\nBertan 180. Infanteria Erregimentuarekin eta Finlandia erregimentuarekin egin zuten topo. Iraultzara batu ziren Baltikoko 2. Itsas Depositua eta \"Aurora\" izeneko gerra-itsasontziko kideak. Eguerdirako San Petri eta San Paulo gotorlekua hartu zuten, gotorlekuaren zaintzaileak iraultzaren aldera pasata. Nikitin jeneralak gobernu berria onartu zuen. Bi egun lehenago atxilotutako Pavlovski erregimentuko militarrak askatu zituzten eta gotorlekuko artilleria guztia eskuratu zuten.\nEguerdian iraultzaileek Khabalov jeneralari ultimatuma eman zioten, bera zegoen gotorlekuari artilleriarekin erasoko ziotela eta. Khabalovek geratzen ziren bere gobernuaren aldeko indarrak Amiralgoko eraikinetik Neguko Jauregira mugitu zituen, baina hori ere behin-behineko Batzordearen tropek eta Petrogradeko Sobietaren tropek okupatu zuten. Gobernuaren alde zeuden tropek errendizioa eman eta Iraultzaileen esku utzi zuten lekua Erregearen alde zegoen botere bakarra Petrogradeko polizia zen, baina 3.500 kide baino ez ziren eta ezer gutxi egin zezaketen iraultzaileak gelditzeko.\n16:00ak aldera Khabaloven jeneralak atxilotu zituzten.\nGoizeko 5:00etan Tsarraren trenak Mogilev utzi zuen. Trenak 950 versta zeharkatu behar zituen Mogilev - Orxa - Viazma - Lihoslavl - Tosno - Gatxina - Tsarskoie Selo ibilbidearekin. Argi denez, ez zen bere helmugara iritsi. Trenean isolatuta, behin eta berriz desbideratu zuten iraultzaren aldeko trenbideetako langileek. Tsarrak trenean 40 ordu baino gehiago eman zituen, telegramen sarerako sarrera eskasarekin, eta benetan gertatzen ari zenaren berri izan gabe. Eguerdiko 13etan lortu zuen Orxara iristea eta, bertan, Estatu Kontseiluko 23 kideren telegrama bat jaso zuen:\nTrenbideen eta telegrama sareen kontrola Aleksandr Bublikoven esku utzi zuen behin-behineko Batzordeak. Hau bereziki garrantzitsua zen, izan ere bi sare hauetatik hedatu zen Iraultzaren egoera Petrogradetik kanpora, eta beste hirietara iristen hasi ziren altxamenduaren egoera. Bereziki garrantzitsua da telegrama hau:\nTren geltokietako buruei eskatu zitzaien behin-behineko Batzordeari tropen Petrograderanzko edozein mugimenduren berri emateko, eta ez uzteko geltokietatik ateratzen batzordearen baimenik gabe. Gainera Petrogradetik 250 verstako erradioan tren militarren mugimendu guztiak debekatu zituen. Egun berean iraultzaile talde batek Ipar-Mendebaldeko Trenbideen Txanbelana zen Valuev tiroz hil zuten, Tsarkoie Selora iristen saiatu zelako Vartsovia geltokitik. Geltoki guztiak iraultzaileen esku zeuden.\nMartxoaren 14a.\nMartxoaren 14an [martxoaren 1a] Estatu Dumako Behin-behineko Batzordeak Erresuma Batua eta Frantziaren onarpena izan zuen. Leninen arabera bi herrialde horietako kapitalistek interes berezia zuten bai gerrak aurrera egiteko eta, horretarako, beharrezkoa zuten Tsarrik gabeko gobernu bat lagundu, Boltxebikeak gerratik aterako bailirateke:\nGoiz horretan bertan Kronstadten zegoen itsas-basean altxamendua hasi zen (ikus Baltikoko Flotako ofizialen erailketa sekzioa).\n13:20tan Aleksev jeneralak Moskuko barrutiko Mrozovski jeneralaren telegrama haso zuen esanez Moskun altxamendua hasi zela. 14:20tan bigarrena jaso zuen esanez \"Moskun iraultza osoa da\".\n16:00tan Estatu Dumak Kiril Vladimirovitx Duke Handiari babesa eman zion itsaso baseetan gertatzen ari zen altxamendua ikusita. Kronstadteko gertakariaren ostean Dukea beldur zen bere kargu zeuden ofizialak erailtzeko asmoekin.\nAldi berean, jendearen haserrea lasaitzeko, Vladimir Sukhomlinov gerra ministroa atxilotu zuten. Herritarrek uste zuten 1915eko Errusiar Poloniaren galeraren arduraduna zela.\nTsarraren trenak saiakerak egin zituen Tsarskoie Seloraino iristeko. 3:45tan trena Malaia Vixeraraino iritsi zen. Bertan trenbideen goardien ofizial baten txostena jaso zuen: bera kontrako norantzan zetorren, Luban eta Tosno geltokiak iraultzaileen esku zeudelako eta berak ere alde egin behar izan zuelako Lubanetik. Nikolas II.ak trena desbieratu eta Bologietik Pskoveko bidea hartzea eskatu zuen, Iparraldeko Fronteko kuartel orokorra zegoen hiria. Trena bertan zegoela ikusita Bublikovek jarraitu beharreko instrukzioak eskatu zizkion behin-behineko Batzordeari. Eztabaidan ari zirela Bologoieraino iritsi zen trena. Dumaren agindua trena Bologoien gelditzea zen, bertan telegrama bat jasotzeko. Bublikovek trena bera nola gelditu adierazten zuen agindu berezia bidali zuen, baina ez zen bete. Bologoien goizeko 9:00etan pasa zen trena eta, hortik, lokomotorra aldatu gabe, Vindavara joan zen, Dnotik igaroz, Pskoverantz. Bublikovek agindua eman zuen Bologoie-Dno trenbide zatiak trena geldiarazteko, Enperadoreari debekatzeko \"armadarengana iristea\". Hau lortzeko Dnoko trenbidean zeuden merkantzia tren guztiak geldiarazi zituen, fisikoki ezinezkoa egiteko trenaren zirkulazioa. Agindua ez zen bete.\n15:00etan tren inperiala Dnoko geltokira iritsi zen, eta bertan zuen Rodziankoren telegrama bat, Errusia bera salbatzeko hartu beharreko neurriak beharrezkoak zirela errepikatuz, hantxe itxaron zezala bera iritsi arte, \"minutu bakoitza garrantzitsua da\" esanda. Rodziankori itxoin gabe Nikolas II.ak Pskoverako bidea hartu zuen. Gau horretan bertan Rodziankok Ruzski jeneralarekin izandako elkarrizketa batean azaldu zion ezin zuela Petrograd utzi, hiria anarkia osoan eror zitekeelako.\nArratsaldeko 19:00etan iritsi zen tren inperiala Pskovera. Ohorezko Guardia espero zuen andenean, baina gobernatzailea eta ofizial gutxi batzuk baino ez zeuden bertan. 40 ordu igaro ziren atera zenetik eta egoera asko aldatu zen denbora horretan. Nikolai Ruzski Iparraldeko Fronteko Komandantea trenbidera iritsi zen laster. Ruzskik negoziazioa hasi zuen enperadorearekin. Estatua bera erreformatu behar zela argudiatu zuen, eta \"ministro arduratsuak\" sortzeko beharra aipatu. Pskovera iritsi bezain pronto telegrama batean adierazi zioten Moskun ere altxamendua gertatu zela.\nNikolas IIak Ruzski jeneralarekin afaldu zuen gau horretan. Egoera politikoaren inguruko informazioa eman zion, Moskuko mugimendu iraultzailearen hazkuntzari buruz hitz egin eta berehalakoan Rodzianko eta Alekseieven proiektuak onartzea eskatu zion: Dumari erantzungo zion gobernu berria osatzea. Nikolas II.a ez zegoen ados, ez zuelako ulertzen bere burua monarkia konstituzional batean. Berak botere osoa autokrata gisa hartua zuela adierazi zion, Jaungoikoarekiko ardura gisa, eta bera zela arazo publikoak kudeatzearen arduraduna. Bereak ziren ardurak beste batzuei ematen baizkien, bera jada ez zen izango arduraduna. Rodzianko Lehen Ministro izendatzeko prest zegoela adierazi eta berak ministro batzuk aukeratzeko eskumena emateko aukera zegoela aipatu zuen.\nNegoziazioa gau osoan zehar hedatu zen, eta askotan eten zen. 22:20tan dokumentu baten zirriborroa zuten, Dumari erantzungo zion gobernu baten sorrerarako. Pskoveko koartelera bidali zuten, Alekseiev jeneralak sinatuta. Dokumentu horren arabera Rodzianko izango zen behin-behineko Gobernu baten sorreraren arduraduna. Hala ere enperadoreak denbora asko behar izan zuen dokumentu hori sinatzeko. Bitartean Dumak Lvov izendatu zuen Lehen Ministro.\nGaueko ordubiak pasata Ruzskik Rodziankori esan zion Tsarra prest zegoela neurri batzuk hartzeko, baina honek erantzun zion jada beranduegi zela, eta Tsarrak abdikatu beharko zuela.\nMartxoaren 15a: abdikazioa.\nGauean izandako elkarrizketa horren edukia zuzenean eman zitzaion Alekseievi, hainbat orduz egoera baloratu ostean, martxoaren 15eko [martxoaren 2] goizean Tsarrak bere semearengan abdikatu zezala onartuz, Mikel Duke Handiaren erregentziarekin. Horrela Armadaren kohexioa mantenduko zela pentsatu zuen. Alekseievek agintari militarren iritzi komuna eman nahi izan zion Tsarrari eta, horretarako, berehalako ekarpenak eskatu zizkien komandante guztiei. Ordubete igarota onarpen orokorra jaso zuen, eta planteatutako abdikazioarekin aurrera egitea onetsi zen.\nBitartean Ruzskik Rodziankorekin izandako konbertsazioaren transkripzioa erakutsi zion, abdikazio eskaera barne, eta Nikolasek aurrera egiteko aukera ikusi zuen. 14:30ean Alekseieven telegrama berria jaso zuen, fronteko agintari guztien iritzia berbera zela esanez eta eskatuz abdikazioa aurkez zezala. Ruzskirekin azken bilera egin ostean tsarrak abdikazioa aurkeztu zuen, gurutze santuarena eta aitarena eginez. une horretan Dumatik Pskovera bi ordezkari zetozela esan zioten (Aleksandr Gutxkov eta Vasili Xulgin), eta dudatan egon zen bere erabakia adierazi edo ez, baina azkenean Rodzianko eta Alekseievi telegrama bana bidali zizkien, abdikazioaren berri emateko.\nDumako bi delegatu gaueko 22:00etan iritsi ziren eta Tsarrarekin elkartu ziren. Gutxkoven hitzartze luze baten ostean Ruzskik adierazi zien Tsarrak abdikazioa aurkeztu zuela. Une horretan Nikolas IIak adierazi zien iritziz aldatu zuela eta ez zuela bakarrik bere izenean abdikatuko, baizik eta bere semearen izenean ere \u2014medikuen ustez tsarevitxak aukera gutxi zituen denbora luzez bizirauteko\u2014. Bertan zeudenek ez zekiten ekintza hori legala ote zen, baina unearen larritasuna dela eta, onartzea erabaki zuten. Gauerdian Gutxkov eta Xulginek Tsarrari esan zioten behin-behineko batzordeak bere abdikazio bikoitza onartzen zuela eta Nikolasek Alekseievek Mogilevetik bidali zion abdikazio manifestua sinatu zuen, tronua bere anaia Mikeli emateko. Gaueko ordu batean Nikolasek Pskov utzi zuen bere familiarekin biltzeko, baina helburu hori ez zuen lortuko martxoaren 22a arte [martxoaren 9a], kontseiluaren eta batzordearen gatibu gisa. Tsarrak, denbora horretan, Mogilev bisitatu zuen Estatu Nagusia agurtzeko eta Kievetik etorri zen bere amaren bisita jasotzeko. \nMartxoaren 16a: Mikel Romanoven dimisioa.\nNikolas IIak bere anaiaren alde abdikatu zuen, baina honek gaizki-ulertuak sortu zituen iraultzaren liderren artean. Kerenski martxoaren 16ko [martxoaren 3ko] bilerara eraman zuen gaia, Xulgin eta Gutxkoven telegrama irakurriz non esaten zen Nikolas IIak Mikel Duke Handiaren aldeko hautua hartu zuela. Kerenskiren arabera, ordea, Mikel Duke Handia ezin zen izan agintari, \"inoiz ez zuelako erakutsi interesik estatuko arazoengatik, intriga politikoak egiten dituen emakume batekin ezkondua dago (...) eta egoera salbatu zezakeen unean, gogo falta osoa erakutsi duelako\". Kerenskiren ustez \"iraultzaren une horretan ez zen onargarria inongo erregerik\".\nEgoera ikusita erabaki zuten Nikolas II.aren abdikazioaren akta sekretupean mantentzea eta, bigarrenik, Mikel Duke Handiarekin bilera antolatzea, bere nahiak ezagutu eta tronuari uko egin zezan konbentzitu nahian. Horrela bi abdikazio aktak aldi berean publikatu zitezkeen. Rodziankoren ustez Duke Handia enperadore bilakatzen bazen, inork ez zuen onartuko eta gerra zibila piztuko zen.\nGoizeko 10etarako behin-behineko gobernuko kideak eta Estatu Dumako behin-behineko Batzordea bildu zen Putiatin printzearen apartamentuan egoera aztertzeko. Bertan egon zen gordeta, aurreko bost egunetan, Mikel Duke Handia. Eztabaida baten ostean Duke Handiak adierazi zuen Lvov eta Rodziankorekin pribatuan hitz egin nahi zuela. Minutu batzuk pribatuan pasa ostean, Duke Handia bileratik etorri eta boterea ez zuela hartuko adierazi zuen. Rodziankoren arabera galdera bakarra egin zion: \"Mikelek galdera arantzatsua egin zidan, ea bere bizitza ziurta nezakeen, tronua hartuz gero, eta erantzun negatiboa eman nion... horretarako armada solidoa behar delako\".\nArratsaldeko 4etan sinatu zuen bere dimisioa:\nUne horretarako Nikolas II.a Kuartel Orokorrean zegoen, eta bertan jaso zuen Mikhail Alexandrovitx anaiaren dimisioaren berri. Nikolas II.ak bere egunerokoan idatzi zuen:\nNikolas II.aren eta Mikel II.aren dimisio aktak aldi berean argitaratu ziren.\nBaltikoko Flotako ofizialen erailketa.\nBaltikoko Flotaren ofizialen erailketa Helsingforsen hasi zen martxoaren 16an [martxoaren 3a]. Martxoaren 15ean Nikolas II.ak abdikatu zuenaren albisteak eztabaida handiak sortu zituen marinelen inguruan. G. Bubnov lotinanta izan zen lehen biktima, ez zuelako Andrei Pervozvanny itsasontziaren bandera aldatu nahi, bandera gorria jartzeko. Haserre zeuden soldaduek baionetak erabilita erail zuten lotinanta. Horrela hasi zen ofizialen aurkako sarraskia. Andrei Nebolsin amiralak bere buruaz beste egin zuen itsasontzian bertan.\nEgun horretan bertan Kronstadteko portuko amiral zen Robert Nikolaevitx erail zuten, eta portuko kontratazioen arduraduna zen Aleksandr Butakov.\nMartxoaren 17an [martxoaren 4a] beste hainbat komandante, lotinant-jeneral eta bestelako ofizialak erail zituzten, hala nola lehorreko beste arduradun militar batzuk.\nHilabete bukaeran Baltikoko Flotak 120 ofizial galdu zituen, horietako 76 erailak (Helsingforsen 45, Kronstadten 24, Revelen 5, Petrograden 2). Kronstadten lehorreko beste 12 ofizial erail zituzten. Lau ofizialek bere buruaz beste egin zuten eta 11 desagertu ziren. Guztira 600 ofizial baino gehiago erasotu zituzten. Lehen Mundu Gerran hildako itsas militarrak 245 ziren.\nIraultzaren hedapena Moskura eta Errusian zehar.\nMosku izan zen Petrogradeko gertakarien berri izaten lehena. Martxoaren 12an [otsailaren 27a] hasi ziren mugimendu iraultzaileak hirian. Egun horretan setio-estatua adierazi eta manifestazio guztiak debekatu ziren. Aleksev Jeneralak Petrograden izandako istiluak janari eskasiarekin lotu zituenez, Iosef Mrozovski jeneralari adierazi zion garrantzitsua zela janaria garaiz iristea. Mrozovskik Petrogradetik zetozen mezuak argitaratzeko debekua ezarri eta egunkari guztien argitalpena bertan behera utzi zuen. Hala ere neurri hauek beranduegi iritsi ziren.\nEgun berean Riabuxinski izeneko Moskuko merkatari batek gobernuan ez zeuden talde liberalen bilera bat deitu zuen, \"Moskuko Antolakunde Publikoen Komitea\" izenarekin, anarkia egon ez zedin. Komiteak martxoaren 14an egin zituen bere lehen lanak, eta bere aginduak agentzia eta norbanako guztiek betetzea zalantzarik gabe betetzeko eskaria egin zuen.\nMartxoaren 13an Moskuko fabrika gehienek grebarekin bat egiten zuten. Debekuaren gainetik, manifestazioa udaletxetik bertatik hasi zen. Gauerdian Artilleriako 1. Brigadarekin talka egon zen.\nMartxoaren 14an [martxoaren 1a] Yauzskiko langileen eremuan talka izan zen poliziarekin, eta Hilarion Astakhov langilea hil zuten. Ondoren, polizia ofiziala hil zuten eta errekara bota zuten. Jendetzak poliziaren kordoia hautsi eta aurrera egin zuen, zubia gurutzatuta. Egun horretan bertan Erreserbako 192. Erregimentuko soldaduak Iraultzaren aldera pasatu ziren. Matxinatutako soldaduak bildu eta armak eskuratu zituzten. Mrozovskik mezua bidali zion Alekseiev jeneralari: \"Moskun iraultza osoa da. Militarrak iraultzaileen aldera ari dira igarotzen\". Manifestazio bat Butirska gartzelara sartu zen eta 350 preso politiko askatu zituzten, beste 700 preso komunekin batera.\nMartxoaren 15ean [martxoaren 2a] iraultzaileek posta bulegoak, telegrafo eta telefono bulegoa, tren geltokiak, artsenalak eta Kremlina kontrolpean zuten. Iraultzaileek \"Okhrana\"ren bulegoa okupatu zuten. Bertan polizia infiltratuen datuak eskuratu, ofizialak eta jendarmeak atxilotu eta Butirska kartzelara bidali zituzten.\nPetrograden bezala, Moskun ere Kontseilu paralelo baten sorrera eman zen. Martxoaren 12tik 13rako gauean [otsailak 27-28] \"Behin-behineko Batzorde Iraultzailea\" sortu zuten, eta martxoaren 14tik aurrera Moskuko Langileen Diputatuen Sobiet izena hartu zuen. Martxoaren 17an soldaduek beste sobiet bat antolatu zuten. Urriko Iraultzaren ostean bi sobiet horiek fusionatuko zituzten.\nPetrograden eta Moskun bezala, beste hiri batzuetan ere altxamenduak izan ziren. Martxoaren 14an Nizhni Novgoroden gobernu iraultzailea sortu zen. Martxoaren 15ean Saratoven soldaduen altxamendua izan zen. Vologdan behin-behineko batzordea sortu zuten. Martxoaren 16an Samaran mugimendu iraultzailea hasi zen, kartzelari eraso zioten, eta Herriaren Botere Batzordea sortu zen. Martxoaren 21ean Jekaterinburgen ere batzorde berriak sortu ziren.\nBehin-behineko Errusiako gobernua.\nPetrogradeko Sobietaren sorrerak botere bikoizketa konplexu bat sortu zuen. Bai Estatu Dumako behin-behineko Batzordeak, bai Sobietak aldarrikatzen zuten eurak zirela gobernu ardurak hartu behar zituztenak. Laster hasi ziren boterearen inguruko borroka batean, eta herrialdea kaos administratibo batera eraman zuten. Hasiera batean Sobieta, sozialista moderatuz osatua, Gobernu berriaren politika kontrolatzera mugatu zen, baita Dumak gobernu berri bat era zezala babestuz martxoaren 14an [martxoaren 1a].\nDumaren Batzordearen eta Petrogradeko Sobietaren arteko konponketa hau sozialisten lagatze ideologiko gisa interpretatu izan da: sobietaren gaineko kontrola zuten, baina liberalek zuten Batzordearen ardura. Hala ere ahultasun militarra dela eta hartu zen erabaki hau ere, politikari burgesen laguntza behar zelako mugimendua militarki eror ez zedin.\nErrusia osoan zehar erregimen zaharretik egoera berria igarotzea azkarra eta odol-jariorik gabekoa izan zen. Gobernu lokalak eratu ziren, Petrogradeko Sobietaren antzera, eta manifestazio zein jaiak hedatu ziren herrialde osoan zehar.\nGobernu berrian ez ziren sartu Petrogradeko Sobieteko kideak, hala erabakita. Euren helburuen artean ez zegoen, momentu hartan, boterea eskuratzea. Batzordeko kideek, batez ere, osatu zuten Gobernua, eta Kerenski ere sartu zen. Gobernu berriak, hasiera batean, babes ia osoa zuela ematen zuen, eta Errusiako berezko-izen liberal askoren laguntzarekin kontatu zuen. Lehen Ministroa Georgi Lvov izan zen, aurrerakoia eta \"zemtsvo\"en beterano oso errespetatua. Gobernuko kide gehienak Alderdi Demokratiko Konstituzionalearen ordezkari ziren. Ordezkaritzaren buru Pavel Miliukov zen, Kanpo Harremanen ordezkaria. Ministroen Kontseilu berria, hala ere, ahula zen. Bere agintea Petrogradera mugatua zuen, eta han ere ez zuen aginte osoa. Inperioan zeuden nazionalismo ezberdinek, sozialisten artean zegoen dibisioa (Boltxebike eta Mentxebikeen artean, adibidez) zein hauen eta liberalen artean zegoen ezinegonak Gobernuaren autoritatea murrizten zuen. Petrograden edozein erabaki hartzeko, kontuan hartu zehar zuen Sobieta.\nPetrogradeko Sobieta.\nMartxoaren 12an [otsailaren 27a] hainbat lider sindikal eta kooperatibo kidek, diputatu sozialistek eta askatu berriak ziren Gerrako Industriarako Batzorde Zentraleko kidek, guztira 30-40 pertsona, Tauride jauregian bildu ziren sobiet bat sortzeko asmoarekin, 1905eko Petrogradeko Sobietaren ereduari jarraituz. Batzorde Exekutibo bat izendatu zuten eta gau horretan bertan egingo zen bilkurara deitu zituzten langileen ordezkariak. Hurrengo hilabetetan eredu hau herrialde osoan zehar hedatuko zen. Herritarren babesa eman zioten, modu azkarrean, sobieten antolaketari, eta botere politiko azkarra eskuratu zuten.\nAltxamenduaren alde zegoen soldadu konpainia bakoitzak delegatu bat aukeratu behar zuen, eta langileek delegatu bana hautatu behar zuten mila langileko. Delegatuak arratsaldeko 7etan biltzeko beharra zuten. Azkenean gaueko 9ak aldera hasi zen lehen saioa, 250 delegatu ingururekin, baina bilerak aurrera egin ahala delegatu kopurua hazten joan zen. Bileraren puntu bakarra Sobietaren antolakuntza izan zen, eta zortzi kidez osatutako Batzorde Exekutiboa aukeratu zuten: Steklov, Petrov, Krasikov, Sokolovski, Sukhanov, Xliapnikov, Aleksandrovitx eta Kapelinski. Lehendakaria Txkheidze izango zen eta Kerenski eta Skobelev lehendakari ordeak. Zortzi kide hautez gain alderdi sozialista bakoitzak bi delegatu bidaliko zituen Batzordera. Bogdanov eta Baturski ziren Mentxebikeen ordezkariak; Stalin eta Molotov Boltxebikeen ordezkari; Rusanov eta Zenzinov sozialiraultzaileenak; Henryk Ehrlich (beranduago Mark Liberrek ordezkatu zuen) eta Rafes bundismoarenak; Leonti Bramson eta Txaikovski \"trudoviki\"enak; Peshekonov eta Txarnoluski sozialista herritarrenak; Kurenev Mezhraiontsyrenak eta P\u0113teris Stu\u010dka eta Kozlovski Letoniako Sozialdemokratena.\nMartxoaren 14an [martxoaren 1a] beste bederatzi delegatu gehitu ziren eta Sobietaren izen ofiziala aldatu zen: \"Langile eta Gudarien Diputatuen Petrogradeko Sobieta\". Saio berdinean erabaki zuten milizia bat sortzea hiriburuan ordena berrezartzeko eta Tsarraren poliziaren ordezko izateko. Sobietaren ostean batzorde exekutiboa bildu zen eta hamar komisario aukeratu zituzten hiriko barruti bakoitzean milizia horren arduradun izateko. Hautatutakoek, ordez, ez zuten egoera lokalaren berri eta euren guda politikoa beste bat zen; ez zuten, beraz, unitateen sorreran berebiziko eraginik izan. Langileek begi onez ikusi zuten milizia horren sorrera, eta lagundu zuten aldaketan. Sobietak Otsaileko Iraultzan Petrograden agertu zen egunkari bakarra argitaratzeari ekin zion: \"Izvestia\".\nBere lehen aldarrian Sobietak herriaren babesa eskatu zuen eta bere helburua herritarren aldeko Gobernu bat osatzea zela aldarrikatu zuen. Batzar konstituziogile bat demokratikoki hautatzeko prozedura sendotu nahi zutela eta, bitartean, hiriburuan ordena mantentzen saiatu.\nMartxoaren 15ean [martxoaren 2an] 1. agindua () argitaratu zuten, garrantzi berezikoa Urriko Iraultzaraino doan garai politiko osoan zehar. Indar iraultzaileen gaineko agintea Petrogradeko Sobietak eta ez Behin-behineko Gobernuak zuela aldarrikatzen zuen. Organo horren askatasun politikoa bermatu zuen, eta frontera mugiezintasuna ziurtatu. Botere bikoitza sortu zuen 1. aginduak, bereziki bere 4. puntuari dagokionez:\nMartxoaren 17an [martxoaren 4a] Sobietaren parte ziren 3.000 delegatu (horietatik 2.000 soldaduak) eta 39 kide zituen batzorde exekutiboak. Hala ere erabakiak gutxiengo batek hartzen zituen, mentxebikeek kontrolpean zuten batzorde batean. Arrazoi ezberdinak daude Mentxebikeen eta Sozialiraultzaileen boterearen zergatia azaltzeko. Petrogradeko proletario gehienak boltxebikeen aldekoak ziren 1912-1916 bitartean, baina gerraren eraginez oso deseginda zegoen antolakunde hori. Enpresetako langile berriek ez zuten 1905eko esperientzia bizi izan eta, ondorioz, prentsaren bitartez ezagutzen zituzten ezkertiar gehiengoak ez ziren boltxebikeak. Horrela azaldu zuen Trotskik:\nHilabete beranduago, apirilaren 16an [apirilaren 3a] Leninen itzulera baimendu zuen Alemaniak. Gertakari honek Boltxebikeen posizioa indartu zuen eta egoera politikoa erradikalizatu zuen, batez ere Apirileko Tesiak izeneko dokumentua argitaratu zuenean. Tesi honek ez zuen boltxebikeen gehiengoaren babesa, moderatuagoa zena, baina laster mugituko zuen egoera.\nBehin-behineko Gobernuaren eta Sobietaren arteko diferentziak handituz joan ziren, gerrak sortutako desgastea kontuan hartuta. Iritzi publikoa gerraren bukaera eskatzen zuen bitartean, behin-behineko Gobernuak aurrera jarraitzen zuen. Boltxebikeek gerraren bukaera nahi zuten, baina gainontzeko alderdiek ez zuten nahi Errusiak amore ematea. Mentxebikeen artean ere gatazka handia zegoen: euren buruzagitza uztearen aurka zegoen, eta ezkerrerantz mugitu zitzaketen sektore internazionalistak ez zuen indarrik alderdia gerraren aurka lerrokatzeko.\nEgoera honetan eman ziren \"Uztaileko Egunak\" deitzen den gertakaria. Manifestazio handiak egin ziren kaleetan, gerra bukatzea eskatzeko eta \"Botere guztiak Sobietentzat\" izan zedila aldarrikatzeko. Irailean Kornilov jeneralak estatu-kolpe saiakera egin zuen, eta ezkerreko mugimenduak indartuta atera ziren, behin-behineko Gobernua ahultzen zen bitartean.\nEgoera horretan eman zen Urriko Iraultza, \"Errusiako Iraultza\" gisa ezagutzen den gertakariaren bigarren fasea. Nikolas II.a, bere emaztea eta bere seme-alabak Jekaterinburgen hil zituzten 1918ko uztailaren 18an."}
