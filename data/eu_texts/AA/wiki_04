{"id": "4383", "revid": "9407968", "url": "https://eu.wikipedia.org/wiki?curid=4383", "title": "Lapurdi", "text": "Lapurdi Euskal Herriko zazpi herrialdeetako bat da, ipar-erdialdean kokatua. Administrazioari dagokionez, Frantziako Akitania Berri eskualdeko Pirinio Atlantikoak departamenduko (64. departamendua) parte da. 858 km\u00b2 ditu, eta 2013an 243.466 biztanle zituen. Ez du lurralde ofizialtasunik Frantziako administrazioan. Hiriburua Baiona da, Pirinio Atlantikoetako departamenduko suprefetura eta Ipar Euskal Herriko hiririk jendetsuena dena. Baionaz gain, Angelu, Miarritze, Donibane Lohizune, Hendaia, Hazparne eta Ziburu dira hiri nagusiak.\nPirinioak, Aturri ibaia eta Kantauri itsasoa (Bizkaiko golkoa) dira Lapurdiren muga naturalak. Iparraldean Gaskoniarekin du mugakide, ekialdean Nafarroa Beherea, mendebaldean Kantauri itsasoa eta hegoaldean Gipuzkoa eta Nafarroa Garaia. Egun, Baiona hartzen da Lapurdiko hiriburutzat. Alta, Frantziako Iraultzaren ondorioz foruak kenduak izan zirenetik baizik ez da. Orduan, onarpen instituzionalik gabe geratu ziren hiru euskal lurraldeen hiri nagusi bihurtu zen Baiona, hots Ipar Euskal Herriko hiriburua. Historikoki Lapurdiko hiriburua Uztaritze izan da 600 urtez, han egiten baitzen Lapurtarren Biltzarra, herrialdearen erdialdean. Sinbolikoki bada ere, azken 40 urtez Lapurtarren Biltzarra bertan egin izan da berriro.\nKostaldearen jarduera nagusia turismo masiboarekin lotua da, bereziki Biarritzen, Donibane Lohizunen eta Hendaian. Barnealdean oraindik muino berdeak eta herri txikiak dira nagusi; Sara eta Ainhoa herri politenen zerrendan sar daitezke. Landa turismoa eta naturari lotutakoa garrantzia hartuz doaz. Frantsesen folklorizazioaren ondorioz, herrialdea ezaguna da, bertzeak bertze, Baionako jaiengatik, kostaldeagatik eta Ezpeletako piperrarengatik.\nGeografia.\nOrografia.\nOso orografia homogeneoa du Lapurdik. Aturri ibaiaz hegoalderantz eta kostaldetik ekialderantz gora egiten du bertako orografiak. 500 metrorainoko muinoak daude herrialdearen erdialdean. Itsasertza malkartsua da (30-80 metro bitartekoa).\nHidrografia.\nLapurdiko ibaiek Kantauri itsasoan isurtzen dute ura. Ibai laburrak eta ur emari handikoak dira. Lapurditik igarotzen diren ibai nagusiak Aturri, Errobi, Bidasoa eta Urdazuri dira. Aturrik Lapurdiko erreka gehienen ura jasotzen du, eta Euskal Herriaren eta Gaskoniaren arteko muga da. Bokale herrian (Baionako kantonamenduan) isurtzen du ura Aturrik. Bidasoa Nafarroa Garaiko Baztanen jaiotzen da; hamabi kilometro egiten ditu Lapurdin barrena, eta Txingudiko badian (Gipuzkoan) isurtzen du ura. Lapurdi eta Gipuzkoa bereizten ditu Bidasoak. Errobi ibaia Nafarroa Behereko Errozate mendian jaiotzen da, eta Aturri ibaiarekin bat egiten du Baionan. Urdazuri ibaia Urdazubiko eta Zugarramurdiko arroan, Nafarroa Garaian, jaiotzen da, eta Donibane Lohizunen du ahoa.\nKlima.\nLapurdiko klima ozeanikoa eta epela da. Neguan 8\u00a0\u00b0C egiten du batez beste eta 20\u00a0\u00b0C abuztuan. Urteko batez besteko tenperatura 14\u00a0\u00b0C-koa da. Klima hezea da eta euri ugari izaten da (1.500 mm urtean batez beste).\nItsasaldea.\nLapurdiko kostaldea laua da Bizkaikoa edota Gipuzkoakoarekin alderatuta. Hondartza luzeak daude, eta hegiak altuera txikikoak dira. Bidaso eta Atturri ibaiek beren urak hor isurtzen dituzte.\nBarnealdea.\nLurraldeko hegoaldean Mendebaldeko Piriniotako lehendabiziko tontorrak daude, guztiak 1.000 metrotik beherakoak eta Artzamendi eta Larrun mendi nagusiak izanda.\nHalaber Sarako lezeak ere aipagarriak dira, bertzaldeko Urdazubi eta Zugarramurdikoekin batera multzo nabarmena osatzen dutenak.\nUdalerriei dagokienez, azkenik, Hazparne dugu gaur egun populatuena.\nLandaredia.\nAntzina Lapurdi baso trinkoek estaltzen zuten. Gaur egun lurraldearen % 10 baino ez dute hartzen harizti, gaztainadi, urkidi eta pinudiez osaturiko baso txikiek. Lur landuek Lapurdiko % 45 hartzen dute eta larreek % 40.\nDemografia.\nIpar Euskal Herriko herrialderik jendetsuena da Lapurdi; Nafarroa Behereak eta Zuberoak ez bezala, goranzko bilakaera izan du biztanle kopuruak, Hego Euskal Herriko herrialdeetan adinako igoera izan ez duen arren. Lapurdiko biztanle kopurua etengabe hazi da XX. mendearen hasieratik, 1931-1936 bitartean izan ezik (Bigarren Mundu Gerraren atarian), 1950etik aurrera bizkorrago.\nBiztanleriaren igoeran, aipatzekoa da Frantziako estatuko gainerako lurraldeetatik iritsitako etorkinen kopurua. Biztanle gehienak Angelu-Miarritze-Baiona ardatzean bizi dira (Lapurdiko biztanleriaren % 48 inguru). Baionak, Lapurdiko hiriburuak, herrialdeko biztanleen bosten bat hartzen du gutxi gorabehera (44.200 biztanle). Dentsitateari dagokionez halaber, Lapurdi Ipar Euskal Herriko lehen herrialdea da (266,2 biztanle km2-ko). 2000. urtearen inguruan Lapurdiko biztanleen % 2,5 mila biztanle baino gutxiagoko herrietan bizi da; % 25, mila eta bost mila biztanle bitartekoetan; % 11,5, bost mila eta hamar mila biztanleko herrietan; % 11,4, hamar mila eta hogei mila biztanle bitarteko herrietan; eta % 48,8, hogei mila biztanle baino gehiagoko hirietan. Lan banaketari dagokionez, langileen % 2,4 baino ez da ari lehen sektorean, % 20,9 industrian eta % 76,6 zerbitzuetan.\nHistoria.\nHistoriaurrea.\nPaleolitokoak dira Lapurdi aldean aurkitu diren zibilizazio aztarna zaharrenak, Kostaldean (Ilbarritze) eta Aturri ibaiaren bokalean (Maignon, Hiriburu) zaharrenak, Olhako harpeetan (Kanbo), Lezian (Sara), Xabiagan (Biarritz) eta Hiriburun beste batzuk. Neolitoko hileta monumentu ugari (harrespilak edo jentil baratzeak, trikuharriak eta jentilarri edo zutarriak) dago Lapurdiko hegoaldeko mendialdeetan: Xoldokogaina (Biriatu), Ibardin-Larrun (Azkaine-Sara), Artzamendi (Itsasu).\nMetal Arotik aurrera ugaldu ziren leizetatik kanpoko finkamenduak Lapurdiko kostaldean (Biarritz, Bidarte) eta Lapurdiko barnealdeko herri behereetan (Hiriburu, Ahetze, Milafranga). Historiaren atarian, baskoien leinuko herri euskaldun bat bizi zen Lapurdiko lurretan, erromatarrek \"tarbeli\" izenez (Akize, \"Aquae Tarbellicae\", egungo Akize, hiriburua) deituko zutena agian.\nAntzinaroa eta Klasizismoa.\nK. a. 56. urtean nagusitu ziren erromatarrak Akitanian; Augustoren garaian sendotu zen euskal leinuak bi lurralde berezitan, Galiari loturiko Akitania Pirinio mendien iparraldean eta Hispaniari loturiko Tarraconensis hegoaldean, banatzen zituen administrazio egitura. Ezin esan daiteke ziurtasunez Lapurdin bizi zen herria baskoi ala tarbeli zenik; garbi dago, halere, herri euskalduna zela eta erromatarrek ez zutela Pirinio mendietatik Ebro eta Garona ibaietaraino zabaltzen ziren herri euskaldunen batasuna administrazio berria ezartzerakoan errespetatu. Izan ere, ez dirudi euskaldunek, lurralde zabala hartzen zuen etnia zabala izanik ere, politika egitura sendo baturik zutenik garai hartan. Nolanahi ere, erromatarrek ez zuten aztarna asko utzi Lapurdin. Galtzada nagusi batek lotzen zituen Akizeko eta Iru\u00f1eko hiriak Nafarroa Beherean barrena (Iba\u00f1eta-Donazaharre-Garr\u00fcze, Bordele-Astorga galtzada nagusian) eta galtzada xumeago batzuek igarotzen zituzten Pirinio mendiak Bera-Ibardin-Sara-Azkainetik eta Baztan-Itsasu aldetik. Bigarren mailako galtzada batek lotzen zituen Baiona eta Hazparne \"Imus Pyreneus\" (Donazaharre) herrigunearekin.\nBaionako hiria ez zen IV. mendea arte benetan egituratu; kostaldean, bide batek lotzen zituen Baiona eta Akize, eta beste batek Baiona eta Oiasso. I. mendearen hasieran, Augustoren garaian, guztiz bereizi ziren Akitaniako bederatzi \"pagus\" edo lurralde nagusiak, Novenpopulania, Galiatik (bereizketa hori gogoratzen duen K.o. I. mendeko oroitarri erromatar bat aurkitu zen Hazparnen 1665. urtean) eta Lapurdiko lurraldea Akizeko hiriaren gobernupeko lurren barnean geratu zen, Hazparne hiri nagusi zela.\nIII.-IV. mendeetan gotortu zuten Baiona (\"Lapurdum\" latinezko testuetan). Lapurtarrengandik jaso zuten kronikariek izen hori, Baiona lapurtarren hiriburu bihurtu baitzen, eta garai hartan bihurtu zen portu nagusi, Oiasso hiria eta portua behera etorri ondoan. Erromatarren garaiko hondakin garrantzitsuak aurkitu dira, bestalde, egungo Hazparne eta Getarian.\nErdi Aroa.\nBaskoniako dukerria.\nV. mendearen hasieratik aurrera igaro ziren Lapurditik suebo, bandalo eta alano herriak, eta frankoak eta bisigodoak Novenpopulania konkistatzen saiatu ziren mende hartan. VI. mendean buruzagi frankoak finkatu ziren Baskoniako hiri nagusietan: Segiberto I.a Akitaniako merovingiar erregearen hiria zen Baiona 567. urtean. 578an, Gregorio Tourskoa kronikari frankoaren arabera, zabaldu ziren mendi eta oihanetako euskaldunak Akitania aldeko Baskoniako lurralde landuetara, \"Saltus Vasconum\" deitu hartatik \"Ager Vasconum\" izeneko lurretara beraz, eta hala okupatu zituzten berriro euskaldunek herri germaniarren inbasioen ondorioz utzi behar izan zituzten lurrak eta hiriak.\nVII. mendearen hasieran osatu zen Baskoniako lehen dukerria, errege frankoen basailu, Genial izeneko dukea buru (\"Vasconia\" edo \"Wasconia\" izena eman zioten frankoek erromatarren garaiko Novenpopulaniari, euskaldunen lurra baitzen, eta izen bera erabili zuten bisigodoek). Nolanahi ere, kristau kontzilioetara agertu ziren apezpikuen zerrenden arabera, VII. mendean bertan bereizi zen egungo Ipar Euskal Herria Novenpopulaniako gainerako lurraldeetatik. Garai hartan gaurko Nafarroa Beherera, Gipuzkoako ekialdera eta Nafarroa Garaiko ipar-mendebalera zabaltzen zen Baionako hiriaren manupeko lurraldea. 638. urtean bereizi ziren Akitaniako eta Baskoniako dukerriak eta 670. urtetik aurrera Lupo I.a Otsoak bere koroara bildu zituen biak, baina bereizirik segitu zuten administrazio eta gobernu mailan. Lapurdiko lurrak Baskoniako dukerriaren barnean egon ziren luzaroan eta garrantzi handia hartu zuen Baionako hiriak handik aurrera, apezpikutegi hiri gisa.\nBaskoniako printzerria.\nVIII. mendean, Baskoniako dukerria printzerri bihurtu eta bere gain jardun zuten euskaldunek, Eudon Handiaren garaietatik (710-735) aurrera. 751-781. urteetan etengabeko guduak izan ziren euskaldunen eta karolingiar frankoen artean, Orreagako gudua (778) adibidez. Ipar Euskal Herria frankoen mendean geratu ondoren sortu zen Iru\u00f1eko erresuma (824). IX. mendean normandiarrak heldu ziren Baionara eta Lapurdiko kostaldera eta eraso batzuek egin zituzten barne lurretan 863-864. urteetan. IX. mende erdialdean, ipar euskaldunek frankoak egotzi eta bere gain jarri ziren berriz ere, Antso Otsoa \"princeps\"-a buru. Harreman estuak izan zituen Antso Otsoak Nafarroako Erresumako gortearekin. X. mendean gorena jo zuen Baskoniako printzerriak, Gilen Antsoren eskutik. Nafarroako Erresumako gudalburu izan zen halaber Gilen Antso, eta Baskoniako apezpiku nagusia izan zen haren anaia Gombaldus.\n981. urteko dokumentu baten arabera \"(Arsieuren karta)\" egungo Lapurdi, Nafarroa Beherea, Nafarroa Garaiko ipar-mendebaleko lurralde asko eta Gipuzkoako ipar-ekialdeko eremuak hartzen zituen Lapurdiko apezpikuaren barrutiak. Antso II.a Gartzez Abarka Nafarroako erregeak egotzi zituen betikoz normandiarrak 985. urtean. Euskal itsasertzean ibili ziren bikingo haiek erakutsi zizkieketen euskaldunei itsas eta arrantza arteak.\nLapurdiko bizkonderria, Nafarroatik Akitaniako dukerrira.\nXI. mendearen hasieran desagertu zen Baskoniako printzerria, Antso Gilen ondorengorik gabe hil ondoan. 1033. urtean sortu zen Lapurdiko bizkonderria, Lupo Antso, Iru\u00f1eko errege Antso III.a Nagusiaren lehengusua, buru. Baiona zen Lapurdiko hiriburua eta bertan bizi zen bizkondea. Nafarroako Erresumarekiko harremanak estuak izan ziren hasieran eta 1122tik aurrera gero eta eragin handiagoa izan zuten Lapurdin Akitaniako dukeek. Lapurdiko bizkondeek erregeordetzak eskuratu zituzten Nafarroa erdialde eta hegoaldeko hainbat gaztelu eta herritan XI. mendean.\nTomas Urzainkik 1152 arte luzatzen du Nafarroaren subiranotasuna Baiona hiribilduaren gainean. 1152an lotu zitzaion Akitaniako dukerria Ingalaterrako koroari, Leonor Akitaniakoa Henrike Plantagenetekin ezkondu eta gero. 1167an Akitaniako dukerriaren aurka jo zuen Bertrand Lapurdikoak, 1169an Akitaniako duke egin zuten Rikardo Lehoi Bihotz eta ondoko urteetan eraso latzak bideratu zituen duke ingelesak Lapurdiko lurretan.\n1177an bereizi zuen Rikardo Lehoi Bihotzek Baionako hiria Lapurditik eta 1193an geratu ziren Lapurdiko lurrak Akitaniako dukearen mendean. Handik aurrera administrazio molde bereziak izan zituzten Baionak, alde batetik, eta Lapurdiko gainerako lurraldeak, bestetik. XIII. mendean itxuratu ziren egungo Lapurdiko mugak. Nafarroako Erresumak sendotu zituen bere mugak Nafarroa Beherean, baina guztiz nagusitu ziren Ingalaterrako koroa Lapurdin, bertako nobleekiko eta Baionako hiriarekiko harremanak eten ez ziren arren, eta Gaztelako koroa Gipuzkoan (1200, Bidaso ibairaino).\nInstituzioak eta gizarte klaseak Erdi Aroan.\n1215ean jaso zuen hiri-gutuna Baionako hiriak Joan Lurgabearen eskutik eta 1273an aldarrikatu zen Lapurdiko gainerako lurraldeetako usadioetatik erabat bereiziko zuen Baionako forua edo kostuma. 1244an izendatu zuten Lapurdiko lehen baile edo erregearen ordezkaria. Guienako seneskalaren aginduetara zegoen, Uztaritzen bizi zen, erregeari zegozkion zergak jasotzen zituen eta justizia epaitegi nagusiko burua zen.\n1311. urtean Ingalaterrako erregeak eginarazi zuen inkesta batek dioen arabera, nobleen lurrak (\"nobiles\") eta baserritar xumeen lurrak (\"terra rustica\") bereizten ziren Lapurdin. Gorte bat zuen Lapurdiko baileak (\"sui homines\") eta bazen herri lurren kudeatzeaz arduratzen zen elkargo bat, ondoko mendeetako Biltzarraren aitzindaritzat har litekeena. Inkesta hartan zehaztu zen zein ziren Lapurdiko jaun feudal nagusiak, Lapurdiko lurralde asko eskuko zituztenak: Makeako Paganduria, Ezpeletako jauna, Sarako Lehete familia, Hazparneko Salduiatarrak (Sault frantses grafian). 1396. urte aldera osatu zen Lapurdiko Ermandadea deituriko arma taldea, Henrike IV.a Frantziakoak bultzatuta, Lapurdiko herritarren babeserako.\nBaionaren eta Lapurdiko gainerako lurren arteko gatazkak.\nXII. mendearen bukaeran Lapurdi Akitaniako dukerriaren eta Ingalaterrako koroaren menpean geratu zenetik, kontrakarrean ezarri zituzten agintariek Baionako hiriaren eta Lapurdiko gainerako lur eta herrien interesak. Erregeak emaniko eskubideei esker, monopolioan hartu zuten Baionako burgesek portuko eta Aturri ibaiko garraioa eta merkataritza, eta gainerako lapurtarrei galarazi zieten salerosketa tratu librean jardutea, ordua arte, Baiona Lapurdiko hiria izaki, egiten zuten bezala. Gatazka eta liskar ugari izan zen baionesen eta gainerako lapurtarren artean eta 1343an gertatu zen istilu larriena: lapurtarrek uretara bota zituzten Baionako sarreran jarri ziren kontrolatzaileak eta, ordain gisa, Baionako miliziak Milafrangako gazteluan sartu eta preso hartu zituzten Lapurdiko bost aitonen seme. Hiriko kartzelan hil ziren bostak. Ordea, Baionako hiriak ez zuen onik atera guzti hartatik; Nafarroarekiko merkataritza harremanak guztiz eten ziren eta baionesak hiri barnean geratu behar izan zuten luzaroan, kanpora irteteko beldurrez. 1357an izenpetu zuten baionesek eta lapurtarrek bakea.\nLapurdiko ekonomia Erdi Aroan.\nBaionako hiri burgesaren ondoan, Lapurdiko gainerako herriak nekazaritzari eta, kostaldean, arrantzari lotuak zeuden nagusiki. Baionako hiriarekin eta haren bitartez bideratzen ziren merkataritza jardun gehienak. Oro har, oihan lurralde oparoa zen Lapurdi, eta bertako foruak edo kostumak arautzen zituen zuhaitzen moztea eta landatzea, eta zuraren eta egurraren erabilera. Zurgintza bereziki garatu zen Lapurdin (ontzigintza, etxegintza, dupagintza) eta, bestalde, ezkurrak eta pagatxak erabiltzen ziren nagusiki azienda bazka gisa. Laborantzak ez zuen garrantzi handirik Lapurdin; garia egiten zen, baina ez bertako jendearen beharrak asetzeko adina. Oloa eta lihoa ere egiten ziren, eta baita sagardoa eta txakolina ere. Eiheraz edo errotaz beterik zegoen Lapurdi garai hartan; marea-errotak Aturri eta Urdazuri ibaietan, Baiona aldean bereziki, eta ur-errota arruntak gainerakoan (gutxiago ziren haize-errotak). Zerri eta ardi aziendak ziren nagusi Lapurdiko kabalean. Behi azienda ez zen munta handikoa eta lanerako erabiltzen zen bereziki.\nArrantzak berebiziko garrantzia zuen Lapurdin. Ibai arrantzak garrantzi handia zeukan Aturri ibaian (\"tilhole\" izeneko ontzietan ziharduten Baiona aldeko arrantzaleek), eta apalagoa gainerako ibai, erreka eta bokaleetan. Itsas arrantzak garrantzi handia zeukan Biarritzen, Getarian eta Donibane Lohizune-Ziburu aldean (balea eta, XV. mendetik aurrera, bakailaoa). Hendaiako portuak ez zuen ordu hartan aparteko garrantzirik. Benetako industria bat sortu zen arrantza eta portuen inguruan (ontziolak), eta guztiz azkartu zen merkataritza Lapurdiko itsasaldean Erdi Aroan, maila gorena XVI.-XVII. mendeetan joa bazuen ere. Euskal Herriko beste probintzietan bezala, burdinola ugari izan zen Lapurdin Erdi Aroan zehar.\nLapurdi Frantziako koroaren menpean.\n1438an erasopean ezarri zituen Karlos VII.a Frantziako erregeak Bordele eta Baionako portuak, baina atzera jo behar izan zuten. 1443an Gaston Foixkoa izendatu zuen Frantziako erregeak Gaskoinako buruzagi militar nagusi eta haren ekinaren pean geratu zen Zuberoako eta Lapurdiko konkista. 1449an sartu ziren Frantziako erregearen manupeko osteak Zuberoan eta 1450ean jabetu ziren Lapurdiko lurraldeaz, Gixune herrian Ogerot Senperekoa Lapurdiko bailearen arma-taldeak menderatu ondoren.\nBaiona hiriak, ordea, eutsi egin zion eta 1451ko abuztuan sartu ziren oste frantsesak hirian. Bitartean, 1450eko maiatzean, itun bat hitzartu zuten lapurtarrek eta erregearen ordezkariek Makea herrian: Frantziako errege berria ezagutu behar zuten lapurtarrek eta, ordainean, errespetatu egingo zuen monarkia frantsesak Lapurdiko forua. 1513an ikuskatu ziren berriro Lapurdiko forua (1341ean idatzia) eta Baionako lege zaharrak, eta 1514an onartu zen Lapurdiko foru berria.\nLapurdiko Biltzarra.\nLapurdiko Biltzarra izan zen Lapurdiko politika erakunde nagusia, Lapurdi Frantziako koroaren mendean geratu zenetik. Biltzarrera biltzen ziren herri bakoitzeko ordezkariak, bina; ez zuen eskurik justizia alorrean, baina bazuen zergak biltzeko ahalmena eta haren kargu zeuden Lapurdiko administrazioa eta egitura militarra. Herri bakoitzeko etxeko jaunak biltzen ziren \"xapitel\" edo batzarretara (\"kapitale\" ere deituak) eta bertan aukeratzen zituzten \"auzapez\" edo alkateak eta Biltzarrerako ordezkariak. Biltzarra Kapito Harriko haritz deigarri baten pean bildu ohi zen.\nBiltzarraren esku zegoen oste edo miliziaren antolamendua; baileak ziren buruzagi nagusi, Senpereko eta Urtubiako jaunak eskuarki; ofizialak zuzenean aukeratzen zituen Biltzarrak eta soldaduak, mila lagun, hautatzen zuen herri bakoitzak xapitelean. Lapurdiko gizarte banaketa ohiko egitura feudaletatik urrun zegoen; ez zen estaturik eta politika eta gizarte egiturari dagokionez askoz ere hurbilago zegoen Lapurdi Gipuzkoatik Nafarroatik baino. Lapurdiko aitonen semeak errege gizonak ziren nagusiki. Etxeak gotortzeko baimena zuten, erregeak emanda, eta seneskalaren aginduetara zeuden. Administrazio mailan, ez zuten inolako kargurik Biltzarrean. Elizak ez zuen berezko aginterik politika alorrean eta eliz ondasunak xumeak ziren Lapurdin, beste lurralde askoren aldean. Kapare edo noble txikiek aitonen semeen eta herritar arrunten arteko maila osatzen zuten. Herritar soilak ziren lapurtar gehienak eta etxeko jaunek erabiltzen zituzten bereziki politika mailako eskubideak. Baziren, halaber, \"fibater\" edo petxeroak. Justizia mailako agintea zuten aitonen semeek \"fibater\" horienganako. Lapurdiko lurralde administrazio molde horretatik kanpo zegoen Baionako hiri burgesa.\nAro Modernoa.\nXVI. mendearen hasieran guztiz areagotu ziren Frantziako eta Espainiako koroen arteko gatazkak, Europako nagusigoaren alde, eta egoera guztiz larritu zen Gaztelako koroak Nafarroako Erresuma konkistatu ondoren (1512). Baiona hiri militar bihurtu zuten eta bereziki gotortu zen Lapurdiren eta Gipuzkoaren arteko muga, Bidaso ibaiaren ertzean. 1523an setiatu zuten espainiarrek Baiona eta 1542an Donibane Lohizune. Egoera hori ez zen 1659an Pirinioetako Bakea hitzartu arte zuzendu.\nXVI. mendean guztiz bizkortu zen Lapurdiko arrantza (balea eta bakailaoa, Ternua eta Labrador aldeko arrantzaldiak) eta portu-hiri oparo bihurtu ziren Biarritz, Getaria, Ziburu eta, bereziki, Donibane Lohizune. 1566an piztu zen erlijio gerra Ipar Euskal Herrian, baina Zuberoan eta Nafarroa Beherean ez bezala, eragin gutxi izan zuen higanoten eta katolikoen arteko gatazkak Lapurdin. Nolanahi ere, ondorio guztiz garrantzitsua ekarri zuten Lapurdira: Filipe II.a Espainiako erregearen eraginez, Baionako apezpikutegitik kanpo geratu ziren 1566an ordura arte hari loturik egon ziren Gipuzkoako (Bidaso eta Oiartzun arroetako herriak) eta Nafarroa Garaiko (Baztan-Bidaso ibai arroko herri guztiak, Urdazubi, Zugarramurdi eta Luzaide) herriak.\nXVI. mendearen bukaeran areagotu ziren Lapurdin sorginkerien salaketak eta 1609an bidali zuen Bordeleko Parlamentuak Pierre de Lancre kontseilaria egoera haren aurrean beharreko neurriak har zitzan. Sorginkeriaren aurkako borrokaren aitzakian, bi helburu nagusi izan zituen Pierre de Lancrek Lapurdin bideratu zuen zapalkuntza bortitzak: Frantziako koroaren eta hari loturiko erakundeen nagusitasuna bermatzea eta Lapurdiko herri ohiturak, hizkuntza eta bizimodua zaputzean uztea. 30.000 biztanle inguru zituen Lapurdik 1610. urtean; 60 bat lagun hilarazi zituen Lancrek suan, ehunka atzeman zituen preso eta milaka batzuek utzi behar izan zuten etxea eta herria, haren zapalkuntzaren beldur.\nEspainiako eta Frantziako koroen arteko gatazkak ez ziren amaitu, eta 1636an gehienbat euskaldunez osaturiko armada talde espainiar bat Lapurdin finkatu eta bertan egon zen bi urtez. Luis XIII.a eta Luis XIV.a erregeen garaian murrizte garrantzitsuak ezarri zizkion Frantziako koroak Lapurdiko Biltzarrari eta Baionako hiriari. Soldadu eta aduana funtzionario gehiago bidali zuten Lapurdira. 1656an piztu zen sabel xuri erregetiarren eta Biltzarraren autonomiaren alde zeuden sabel-gorrien arteko gerra latza, eta 1659an amaitu zen gatazka hura, Chourio sabel-gorrien buruzagia hil ondoren. 1659an sinatu zen Bidaso ibaian Pirinioetako Bakea, eta 1660an Lapurdiko Biltzarraren ahalak murriztu zituen aurreko urtean Donibane Lohizunen ezkondu zen Luis XIV.a erregeak.\n1669an Lapurdiko marinel jendea itsas armadan nahitaez sartzea agindu zuen erregeak eta matxinada batzuk sortarazi zituen neurri honek, Donibane Lohizunen bereziki. XVII. mende erdialdetik aurrera hasi zen Lapurdiko arrantza oparoaren gainbehera eta Utrechteko Itunaren ondoren (1714) guztiz urritu zen Lapurdiko portuen eragina. XVII. mende horretako kostaldeko eta, bereziki, Donibane Lohizune aldeko oparotasunak badu zerikusi zuzena mende horretan euskal liburugintzak Lapurdin izan zuen zabalkunde azkarrarekin. Nabarmentzekoa da Sarako Eskola, apaiz talde batek osatutakoa eta euskal literaturan eragin nabarmena utzi zuena.\nMatxinada ugari gertatu zen Lapurdin XVIII. mendean, hondora etorritako ekonomia eta gizarte egoerak bultzatuta. Emakumeen papera garrantzitsua izan zen gatzaren eta tabakoaren gainean ezarri nahi izan ziren gehiegizko zergek eragindako matxinada horietan. Guztietan garrantzitsuena 1784koa izan zen, Hazparne aldeko emakumeek aitzindari izan zirenekoa. Bi mila emakumetik gora matxinatu ziren Hazparnen bertako industriari ezarri zizkioten zerga berezien aurka eta armadaren esku-hartzea izan zuten erantzuna. Bestalde, 1774an izurrite batek eraman zuen Lapurdiko behi azienda gehiena eta egoera guztiz txarrean geratu ziren Lapurdiko nekazariak.\nPolitika alorrean, gero eta eragin handiagoa izan zuten Lapurdiko lurraldean errege erakundeek, Biltzarraren kaltetan, eta Erregimen Zaharraren azken urteetan (1772-1789) aurkeztu ziren Ipar Euskal Herriko lurraldeak Biarnorekin batzeko (1785), eta Baionako hiria eta Lapurdiko gainerako lurraldea Biltzar berri batera biltzeko asmoak. 1789an deitu zuen Frantziako erregeak Estatu Orokorretara eta martxoan aukeratu zituzten lapurtarrek beren ordezkariak Uztaritzen. Aitonen semeen, eliza eta hirugarren estatuko ordezkariek Lapurdiko Biltzarra errespetatzea eskatu zuten; egiteko horretan Dominique eta Joseph Garat anaiak gailendu ziren bereziki, hirugarren estatuko ordezkariak. Halaz ere, biderik gabe utzi zituzten 1789ko abuztuaren 4an gisa horretako erakunde guztiak, eta Ipar Euskal Herriko lurralde eta hiri guztiek galdu zituzten lehengo erregimen zaharrari loturiko instituzio guztiak, berdintasun berriaren ildoan. Neurri hura onartu zuten Garat anaiei ahotsa kendu eta bere ezadostasuna adierazi zuen Lapurdiko Biltzarrak 1789ko irailaren 1ean. Beste hainbeste egin zuten urte bereko azaroaren 18an, baina alferrik: 1790ean Frantziako Batzar Nazionalak erabaki zuen Ipar Euskal Herria eta Biarno departamendu bakar batera biltzea, Garat anaien euskaldunen aldeko eginahal guztiengatik ere.\nFrantziako Iraultzak aldekoak izan zituen hirietako burgesen artean, Baionan eta Donibane Lohizunen batez ere, baina errezelo handiz jaso zen nekazarien artean. 1789-1790. urteetan plazaratu zen elizaren ondasunak nazionalizatzeko agindua eta aldarrikatu zen kleroaren konstituzio zibila. Oposizio handia izan zuten neurri horiek elizaren eraginpean zeuden herritarren aldetik. 1792an aldarrikatu zen Frantziako Errepublika, eta 1794ko martxoan Itsasu, Sara eta Azkaineko biztanle guztiak, eta Ezpeleta, Ainhoa eta Zuraideko zati handi bat preso hartu eta deportazioan eraman zituzten Donibane Lohizunera, lehenik, eta Landetara, ondoren, mugan eraso egin nahiz zebilen armada espainiarrari laguntza eman ziotelakoan. Deportazioan eramaniko jende asko \u2014haur, gazte, heldu nahiz zahar\u2014 hil zen esetsaldi hartan, eta Lapurdiko muga-herrietako jende askok babestu behar izan zuen mugaz bestaldeko herri euskaldunetan.\nAro Garaikidea.\n1798an, Frantziako Errepublika jaio berriak eta haren ideia zentralistako jakobinoek euskal herrialdeak ezabatu zituzten, eurekin Lapurdi, eta Pirinio Apalak (\"Basses-Pyr\u00e9n\u00e9es\"; egun, Pirinio Atlantikoak) sortu zituzten, Bearnorekin batera.\n1807tik aurrera, bereziki bizi izan zuen Lapurdiko herriak Napoleonen kanpainen eragina, estatuko muga lurraldea baitzen, eta espainiar eta ingeles armadaren erasoei aurre egin behar izan zieten lapurtarrek 1813-1815. urteetan. Baionako hiria hego-euskaldun eta espainiar iheslari politikoen biltoki bihurtu zen garai hartan, eta paper hori bete du, Ipar Euskal Herria osoarekin batera, aurrerantzean. Napoleonen ondoren, arian-arian nagusitu ziren Frantziako estatuko politika eta gizarte moduak Lapurdin, berezko erakundeak guztiz galduak baitzituen. Departamendu berezi baterako eskabidea aurkeztu zuen Baionako Merkataritza Ganberak, 1816. eta 1836. urteetan, Aturri Behereko departamendu baten alde, baina ukatu egin zuten bietan halako aukerarik.\n1830etik aurrera hasi ziren Lapurdiko noble, lurjabe eta burgesak politika munduan murgiltzen, jabetza-errolda kontuan hartzen zuen hauteskunde sistema murritza aldeko zutela eta 1848ko iraultzaren ondoren egin ziren gizaseme heldu guztiek botorako eskubidea zuten lehenengo hauteskundeak. \"Xuri\" eskuindarrak nagusitu zitzaizkien \"gorri\" ezkertiarrei. Haien artean Baionan Ariel izeneko kazeta elebiduna sortu zuen Agosti Xaho zuberotar ospetsua gailendu zen, baina ez zuen diputatu kargurik lortu. Lapurdiko gizarte sare tradizionalean haustura garrantzitsuak izan ziren 1830. urtetik aurrera; Baionako hiria neurri batean sendotu zen bitartean, laborari jendeak emigraziora jo behar izan zuen nekazari xeheek, guztiz pobreak, bizibidea aterako bazuten. Laurogei mila lapurtarrek utzi zuten sorterria 1830-1890. urteetan, eta Ameriketarako bidea hartu zuten horietako askok.\n1848-1849. urteetako iraultzaldiaren ondoren, Frantziako Bigarren Inperioko aldia zabaldu zen. Ez zuten inperioa begi onez hartu Baionako hiriko burges txikiek eta Xaho bezalako errepublikarrek, baina ongi etorria egin zioten Lapurdiko eta Ipar Euskal Herriko jauntxoek, Jean-Baptiste Etxeberrik eta Harizpe mariskalak, behe-nafarrak biak, buru.\n1854tik aurrera egin zen ospetsu Biarritzeko bainutegia, eta goi mailako turismoaren eraginez hasi zen ordu arte arrantzari guztiz loturik egon zen Lapurdiko kostaldea Lapurdiko barnealdetik bereizten.\n1870ean Frantziako III. Errepublika ezarri zenean, elkarri erasoka hasi ziren berriro xuriak eta gorriak, eta berebiziko papera jokatu zuen urte haietatik aurrera Ipar Euskal Herriko apezgo euskaldunak xuri erregezaleen alde. 1887an Louis Etxeberri eskuindar diputatuak \"Eskualduna\" astekaria sortu zuen Baionan, euskaraz idatzia, eta Jean Hiriart-Urruty Hazparneko apezaren eskutik, euskaldunek historia osoan izan duten lehen euskarazko kazeta bihurtu zen (Ipar Euskal Herri osoan zabaltzen zen Eskualduna, 15.000 aleko tiralditan).\nXX. mendea.\nXIX. mendearen bukaeran eratu zen Lapurdiko lehen industrialde modernoa Baiona, Bokale eta Hazparne aldean, eta bide horretatik egituratu ziren Lapurdiko lehen talde sozialista eta komunistak. Eragin gutxi izan zuten, hala ere, ideologia horiek, xurien eta gorrien arteko gatazkak baitzirauten Lapurdin. Emigraziorako joera handia zen, bestalde, nekazarien artean.\nXIX. mendearen bigarren erdialdean Anton Abadia euskaltzalearen ekinari jarraiki Euskal Lore Jokoak sortu ziren, eta XX. mendearen hasieran gorpuztu ziren Lapurdin lehen talde euskaltzaleak, kulturaren alorrean eragin handia izango zutenak, baita Hego Euskal Herrian ere (Euskalzaleen Biltzarra, 1901). Lehen Mundu Gerraren garaian, ordea, guztiz indartu zen Ipar Euskal Herri osoan Frantziaren aldeko sentimendua, gerrara joan nahi izan ez zuten euskaldunak asko izanagatik (Ipar Euskal Herriko 7.000 soldadu inguru hil ziren Lehen Mundu Gerran).\nGerraren ondoren, guztiz nabarmendu zen Jean Ibarnegarai eskuindarra Ipar Euskal Herrian. 1931n sortu zen Lapurdin Aintzina mugimendu abertzalea, Hego Euskal Herriko abertzaletasunaren ildotik, Ipar Euskal Herria hartuko lukeen departamendu baten aldeko ideia plazaratu zuena. Cl\u00e9ment Mathieu apezpikua \"Gure Herria\" aldizkariaren sustatzailea nabarmendu zen euskararen aldeko egitekoan. Alabaina, Ibarnegaray eskuindarraren aldeko botoa gomendatu zuten abertzaleek 1936ko hauteskundeetan, ezkertiarren aurka. Espainiako Gerra Zibilean, Eusko Alderdi Jeltzaleak errepublikaren alde jokatzeak gatazka handiak piztu zituen Lapurdiko eta Ipar Euskal Herriko katolikoen artean: abertzale eskuindar batzuk Hego Euskal Herriko abertzaleen alde jarri baziren ere, Ipar Euskal Herriko buruzagi katoliko gehienek Francoren alde jo zuten, Ibarnegarairen ildotik.\nBigarren Mundu Gerraren garaian, naziek Lapurdi okupatu zuten. Haien alde jo zuen Ibarnegaraik eta haren menean zegoen \"Eskualduna\" aldizkariak. 1942an osatu zen, berriz, isilpean, \"Aintzina\" talde abertzalea eta 1944an sortu zen \"Herria\" astekaria, Piarres Lafitte buru; haren inguruan egituratu ziren nazien aurkako taldeak, katoliko abertzaleei lotuak.\nBigarren Mundu Gerraren ondoren guztiz nagusitu zen Lapurdin Frantziako eskuin ikuspegi berria eta 1958tik aurrera alderdi gaullista. 1963. urtean sortu zen \"Enbata\" Itsasu herrian (Itsasuko Agiria), Ipar Euskal Herriko lehen erakunde abertzale handia, hauteskundeetan emaitza xumeak lortuagatik, eta 1962an aukeratu zuten Michel Lab\u00e9guerie abertzalea (nahiz frantses kristau demokratekin batean aurkeztu zen) diputatu Lapurdiko barnealdean. ETAren eta Hego Euskal Herriko iheslarien eraginez neurri batean, 1974tik aurrera gorpuztu ziren Lapurdin Ipar Euskal Herriko lehen talde ezker abertzaleak eta handik aurrera egituratu da Ipar Euskal Herriko mugimendu abertzale berria. Lapurdin sortu ziren, bestalde, Ipar Euskal Herriko lehen ikastolak, Baiona-Arrangoitzen eta Donibane Lohizunen.\nAzken hamarkadetan eskaerak gero eta ugariagoak dira instituzio propioa (autonomia) sortzeko, Zuberoa eta Nafarroa Beherearekin batera.\nEkonomia.\nMerkataritza eta turismoa dira Lapurdiko ekonomiaren oinarri nagusiak. Nekazaritzara emandako lursailak lurraldearen %\u00a045 dira gutxi gorabehera (38.655 hektarea inguru); baina laborantzari baino gehiago abeltzaintzari (behi eta ardi azienda bereziki) emanak daude. Arrantza ere tradizio handiko jarduera izan da Lapurdin; Ziburu eta Donibane Lohizunen, nagusiki (atuna, sardina eta antxoa). Lapurdiko barnealdeko eta ekialdeko ekonomia jarduera nagusia nekazaritzan oinarritua bada ere, industria eta zerbitzuak dira kostaldeko jarduera garrantzizkoenak.\nIndustria Aturriko bokalean, Donibane Lohizunen eta Ziburun dago bilduta eta 21.000 lagun ingururi ematen dio lan (eraikuntza, altzairugintza, janari industria, elektronika). Industriak txiki samarrak dira, 50 langile ingurukoak (enpresa bakar batek ditu 1.000 langile baino gehiago). Lapurdiko ekonomia jarduera nagusia (langileen % 61) zerbitzuen alorrean oinarritzen da.\nXIX. mendeaz geroztik izugarri garatu den turismoak zerbitzuen alorrera bultzatu ditu Lapurdiko behargin asko eta asko (hotelak, kanpinak, dendak, banketxeak eta, oro har, turismorako azpiegiturak). XIX. mendearen bigarren erdian zabaldutako komunikabide berriek (Baiona-Paris burdinbidea, 1857; Madril-Irun burdinbidea, 1864) erraztu egin zuten udatiarren etorrera eta, XX. mendearen hasierako, Miarritze oso turismogune garrantzitsu bihurtu zen. 1940 ondoko urteetan eta Bigarren Mundu Gerraren ondorioz turismoak behera egin bazuen ere, mende erditik aurrera indar handia hartu zuen berriro ere Lapurdiko kostaldean. Egun badira 293 hotel Lapurdin, horietatik 80 Miarritzen, 28 Baionan, 34 Donibane Lohizunen, 31 Hendaian eta 13 Senperen.\nBanaketa administratiboa.\nLapurdiko eskualdeak.\nLapurdi honako eskualdetan banatua dago:\nAdministratiboki 12 kantonamendutan banatzen da, nahiz eta horietako batzuek Nafarroa Behereko herriak hartzen dituzten barnean.\nTermino orokorretan BAB Kantonamendua hartzen da makro-kantonamendu moduan. Horrek Baiona, Angelu eta Miarritzeko kantonamenduak hartzen ditu baitan, eta horregatik Baiona-Anglet-Biarritz siglak hartzen dira izendatzeko.\nLapurdiko udalerriak.\nLapurdik 41 udalerri ditu. Handienak kostaldean daude: Baiona (40.078 biztanle 1999an), Angelu (36.800), Miarritze (30.055), Donibane Lohizune (13.247), Hendaia (12.596), Urru\u00f1a (7.043), Bokale (7.007) eta Ziburu (6.283).\nBarnealdean, Hazparne (5.477), Uztaritze (4.984) eta Kanbo (4.416) handienak dira.\nAzpiegiturak.\nKomunikabide sare zabal batek lotzen du Lapurdi Euskal Herriko eta kanpoko eskualde nagusiekin. Lapurdiko bi errepide nagusiak Euskal Itsasertzeko autobidea (A-63, Bilbo-Pausua autobidearen jarraipena) eta RN 10 (Madril-Irun errepide nagusiaren jarraipena) dira. Garrantzi handikoak dira Baiona Pauekin eta Donibane Garazirekin lotzen dituztenak ere. Burdinbidea (Hendaia-Paris) eta nazioarteko aireportua (Miarritze). Garrantzi handiko merkataritza portua (Baiona).\nKultura.\nEuskara.\nLapurdin hitz egiten den euskalkia nafar-lapurtera da. Ipar Euskal Herriko herrialderik erdaldunena da; XX. mendearen hasieran, lapurtarren %\u00a050 mintzatzen zen euskaraz; 1970. urtean, berriz, %\u00a024. Industrializazioa eta etorkinak euskararen beherakadaren eragile nagusiak izan dira, itsasaldean batez ere. Hala ere, ikastolen eta euskarazko irrati-telebisten eraginez, egoera euskararen alde zertxobait aldatu dela dirudi.\nLiteratura.\nIzen handiko euskal idazle klasikoen artean, bertakoak ziren Joannes Leizarraga eta Axular. Garaikideen artean, Itxaro Borda, Ur Apalategi eta Eneko Bidegain ere lapurtarrak ditugu.\nFrantsesezko egileen artean, aipatzekoak dira Pierre Loti eta Marie Darrieussecq.\nMusika.\n1970eko hamarkadan Errobi musika taldea sortu zuten Anje Duhalde eta Mixel Ducauk, rock erregistroekin aitzindariak izan zirenak Euskal Herrian. Dozena bat urtez jardun zuten. Apur bat lehenago, Pantxoa eta Peio abeslari bikoteak ekin zion ibilbideari, garai politiko gatazkatsuetan. Ez Dok Amairu kultura mugimenduko kideekin harremanetan izan zituzten, Ipar eta Hego Euskal Herriko musikarien artean elkarlanean. Bikotea 1990eko hamarkadaren amaieran berpiztu zen, eta hurrengo hamarraldian ere diskoak argitaratu zituzten. \n1990eko urteetan, King Mafrundi, Doktor Deslai eta Skunk bandak nabarmendu ziren, bertzeak bertze. 2000ko hamarkadatik aurrera, Willis Drummond, Gojira eta The Sparteens aipatzekoak dira."}
{"id": "4385", "revid": "1519", "url": "https://eu.wikipedia.org/wiki?curid=4385", "title": "Landseer", "text": "Landseer txakur arraza bat da. Bere jatorria Suiza zein Alemanian kokatzen da."}
{"id": "4389", "revid": "119347", "url": "https://eu.wikipedia.org/wiki?curid=4389", "title": "Ikurrin", "text": "Ikurrina Euskal Herriko bandera eta ikur nagusia da. Oinarri gorriaren gainean, gurutze zuri zuzen batez eta gurutze berde zeihar batez osatuta dago. Sabin Aranaren anaia Luis Aranak marraztu zuten 1894. urtean. Egun, Euskal Autonomia Erkidegoko bandera ofiziala da, bai eta Ipar Euskal Herrian nahiz Hego Euskal Herrian, Europar Batasuneko banderarekin batera, Bidasoa eta Pirinioetako estatu mugaren bi aldetara agertzen den bandera bakarra ere.\nBere sorrera unetik bertantxe jazarpen politiko latza jasan duen bandera bat izan da, lehen ikurrina urte baten buruan espainiar agintaritzak errekisatu baitzuen. Jazarpen hau Primo de Riveraren diktaduran jasandako debekua eta bereziki Francoren diktaduran asko areagotu zen, azken honetan agintari frankistek legez kanpo jarri eta 1936-1977 artean erabateko eta etengabeko jazarpena pairatu baitzuen, ikurrin bat zeraman oro isuna ordaintzera edo espetxera zigortua baitzen, eta hein handi batean jazarpen, eta debeku horri esker ere bai, jende askorentzat, bai abertzale nahiz abertzale ez zirenentzat ere, bere hasierako jatorrizko esanahitik askoz harago zegoen klandestinitateko bandera bilakatu, alegia, askatasuna, errebeldia, antifrankismoa eta demokraziaren ikur bilakatu zen, maiz Hego Euskal Herrian diktadura garaian ikurrina jendaurrean erakustea norberaren pentsamolde politiko edo nazio nortasunetik harago, injustiziaren aurkako berezko agintaritza ofizialarekiko errebeldia jarrera edo erantzuna izan zen.\n1977ko urtarrilaren 19an ofizialki legeztatu zen arren, 2017rarte, Nafarroako Foru Erkidegoan ikurrinaren aurka espresuki sortu zen Nafarroako Ikurren Legearen bidez jazarpen politiko eta administratiboa jasa izan zuen, berau udaletxeetan zintzilikatzen duten udalak isun, salaketa eta auzien mehatxupean izanik. Aldiz, Ipar Euskal Herriko (Nafarroa Beherea barne) herriko etxeetako fatxada eta balkoietan egunerokotasunean ikurrina Frantziako banderarekin batera normaltasun osoz zintzilikatua agertzen da.\nIzena.\nArana anaiek \"ikurrin\" izena bi hitzen elkarketatik sortu zuten:\nBandera batean egin, irudikatu edo gauzatutako ikurra.\nErdal hizkuntzetan eta giro abertzaleetatik kanpo, 1894tik, banderaren sorreratik urtetik 1936ko Gerrara arteko denboraldian zehar nagusiki \"Euskal Herriko bandera\" izenez deitua izan zen (gaztelaniaz \"bandera vasca\", frantsesez \"drapeau basque\" eta ingelesez \"basque flag\"). Francoren diktadura eta bandera honen klandestinitate garaian zehar \"ikurrin\" izendapenaren erabilera erdal hizkuntzetan ohikoa izaten hasi zen. Gaur egun, gaztelaniaz behinik behin, izendapen erabiliena euskarazko \"ikurrin\" da (\"iku\u0155i\u00f1a\" sabindar grafiaz, eta erdaraz \"ikurri\u00f1a\" idatzita).\nXIX. mendearen amaiera eta XX. mendearen hasierako Euskal Abertzaletasunaren lehen garaietan \"Bizkaitarra\", \"Bandera Bizkaitarra\" edota \"Bizkaitar Bandera\" izena ere jaso zuen.\nGaur egun, hiru koloreduna eta bi gurutzeduna izendapenak ere jasotzen ditu.\nEzaugarri teknikoak.\nGaur egungo estandar teknikoetara egokitzen diren koloreak ahalik eta hoberen identifikatzeko, eta banderen neurrien erreferentzia argiagoak ezartzeko, bidezkoa da ikurrinari buruz atal berezi bat irekitzea Erakunde-Nortasunaren Eskuliburu honetan, beti ere hasieratik onartutako ezaugarriak funtsean errespetatuz. Horrela, koloreak honela erabiliko dira: gorrirako Pantone 485 C (%100 magenta eta %100 horia) eta berderako Pantone 347C (%100 horia).\nNeurriei dagokienez, hasierakoei eusten zaie. Ikurrina laukizuzen bat da, eta bere garaiera oinarriaren luzeraren %56koa da; aspa eta gurutzea osatzen duten zerrendek zabalera bera dute, alegia, oinarriaren zabalera osoaren %8,6a.\n1936ko urriaren 28an, Eusko Jaurlaritzaren Euskal Herriko Egutegi Ofizialearen 24. Dekretuan proportzio aldaketak egin zitzaion ikurrinaren irudia eta honako azalpena argitaratu ziren:\nDefinizio ofizial hau gaur egun arte mantendu izan da, izan ere, 1977ko urtarrilaren 19an ikurrina legeztatu ondoren, 1979ko Euskal Autonomia Erkidegoko Estatutuan berretsia izan baitzen.\nEsanahia.\nIkurrinaren sortzaileen arabera bere esanahia honakoa da:\nArana anaien interpretazioa.\nIkurrina Bizkaia burujabearen ikur izateko sortu zuten Arana Goiri anaiek, nazio modernoen bandera eredu hartuz, baina XIX. mendearen azken urteetan eta XX. mendearen lehen urteetan jada, Bizkaitik kanpora bere hedapen azkarrarekin batera, jendearen gustukoa zenez, modu herrikoian Euskal Herriaren bandera izatera igaro zen.\nArana anaiek ikurrinean beren \"Jaun-goikua eta Lagi-za\u0155a\" (siglatara ekarrita, JEL, eta hortik dator EAJko alderdikideei jeltzale deitzea) goiburua laburbildu nahi izan zuten, alegia, Jainkoa (Kristautasuna) eta Lagi-za\u0155a (\"Lege zaharra\", Euskal Foruak, Gernikako Arbolan ordezkatuak). Sabin Aranarentzat kolore bakoitzat esanahi berezia du:\n1895eko uztailaren 28an, Bizkaitarra aldizkariaren 31. alean, Sabin Arana berak bere hitzez \"Feniziar bandera\" idazlaneko laugarren ekitaldian honela deskribatzen du:\nModu zabalagoan azalduz, ikurrinak hiru osagai nagusi ditu:\nOinarri gorria.\nBizkaitarrak irudikatzen ditu, historian zehar Bizkaiko banderaren hondoa gorria izan baita. Hala ere, batzuek jatorri mitikoaren zantzua hartzen diote, Padura edo Arrigorriagako guduari lotuta. 870 urte inguruan, bizkaitarren buru zen Jaun Zuriak Leongo armada garaitu omen zuen Paduran, etsaien odola lekuan barreiatuz eta bertako harriak gorrituz. Geroztik, Arrigorriaga deitzen zaio leku horri. Oinarri gorri horrek Bizkaiaren independentzia irudikatzen bide du.\nGurutze zeihar berdea edo San Andresen gurutzea.\nLege zaharrak eta Bizkaiko independentzia irudikatzen ditu, Gernikako Arbolaren kolore eta itxura estilizatua baita. Batzuen ustez, beste harreman bat ikusten dute Padurako borrokarekin, gurutze mota horrek San Andresen gurutzea izena baitu eta borroka San Andres egunez izan baitzen.\nSan Andres gurutzea Eskoziako banderan ere kolore zuriz eta hondo urdinean agertzen da, San Andres herrialde honetako santu zaindaria baita. Horra San Andresen gurutzearen agerpen batzuk ezkutu eta banderetan:\nGurutze zuria.\nJainkoa beste edozeren gainetik irudikatzen du, horregatik gurutze zuria gurutze berdea eta hondo gorriaren gainetik egotearen arrazoia, Aranak kristautasunean oinarritutako Bizkaia burujabea sortu nahi baitzuen. Bizkaiko armarrian, Gernikako Arbolaren atzean ere gurutze zuri bat ageri da.\nKristautasunaren gurutzea Europako garaiko erlijio nagusia izanik banderetan oso ohikoa zen elementua da, adibidez, gaur egungo herrialde hauetako banderek ere ikurrinaren antzera kristautasunaren gurutzea daramate: Danimarkako bandera, Suediako bandera, Norvegiako bandera, Islandiako bandera, Finlandiako bandera, Faroe uharteetako bandera, Ingalaterrako bandera, Suitzako bandera eta abarrek.\nIronikoki, Eskandinaviako herrialdeak Europan jentiltasun edo paganotasuna baztertu eta kristautu ziren azken herrialde edo lurraldeak izan arren, estatu bilakaera prozesuan, gurutze kristauak jarri zituzten euren banderetan horiek sortzeko unean, beren kristautasun fede berriarekiko leialtasunari buruzko zalantzak uxatzeko.\nBestelako interpretazioak.\nIkurrinaren itxura orokorrak Erresuma Batuko bandera (\"Union Jack\") gogoratzen du. Ezaguna da Aranak Ingalaterrarekiko zuen miresmena. Hala ere, Bizkaiaren ikurtzat marraztua zela jakinik, Bizkaiko armarriaren estilizazioa dela esan daiteke, banderaren oinarri gorria, Gernikako Arbolaren gurutze berdea eta Jainkoaren gurutze zuria. Bi gurutze horiek goiburu jeltzalearekin (Jaun-goikua eta Lagi-za\u0155a) ados daude Gernikako Arbolak lege-zarra edo foruen esanahia baitu.\nHala ere, ikurrinaren bestelako interpretazioak ere egin izan dira:\nEuskal jentiltasun edo paganotasunaren ikur.\nBitxia badirudi ere, jada ikurrina sortu zen lehen urteetan haren zerrenden itxura eta Euskal Herriko Historiaurreko sinboloen arteko lotura eginez, euskal jentiltasun edo paganotasunaren ikurtzat jo izan zuen jendea ere agertu zen.\nZentzu honetan, 1901ean Sabin Aranak Euzkadi aldizkarian honakoa idatzi zuen:\nEspainiar nazionalista batzuen arabera: Union Jack.\nEspainiar nazionalismoak aldiz, XX. mendearen erdialdera, ikurrina gutxieste aldera, Arana anaiek ikurrina eta Union Jack banderen antzekotasunean bakarrik oinarrituz, Britainia Handiko bandera \"kopiatu\" zutelako inongo oinarri historikorik gabeko esamesa edo hiri kondaira asmatu zuen, baina aurreko bertsioa bezala, bi bandera hauen arteko inongo loturarik dagoenik ez da inoiz frogatu izan.\nGainera, gaur egungo Erresuma Batuaren banderaren sorrera ikurrinarena ez bezala ez zen bat-bateko nazio edo estatu bandera baten sorrera izan, aldika gauzatutako erresuma edo herrialde ezberdinen arteko batasun prozesu historiko eta politiko luzearen ondorioz sortua baizik:\nUnion Jack-arekin dagoen antzekotasuna, bi gurutze elkarlotzean sortzen dena da, azken batean.\nHistoria.\nAurrekariak.\nEuskal Herriko banderen lehen diseinu saiakerak.\nKantauriar-Nafarren bandera (1838).\n1838an Agosti Xaho zuberotarrak eta euskal abertzaletasunaren aitzindarietako bat zenak Euskal Herrirako bandera sortu zuen bandera izan zen. Xahorentzat euskaldunak antzinako kantauriarren ondorengoak ziren.\nBandera hau marra diagonal batek bi hirukitan banatzen zuen, hiruki bat gorri kolorekoa eta bestea beltza.\nHirurak Bat bandera (1859).\n1859an Euskalerriaren Adiskideen Elkarteak Hiru Probintzi Ahizpen bandera sortu zuen, Araba, Bizkaia eta Gipuzkoa ordezkatzeko asmoz, garaiko grafian \"Irurac Bat\" (Hirurak Bat) idatzita. Banderak, Euskal Herriko mendebaldeko hiru probintzien () batasuna irudikatzen du.\nXVIII. mendearen azken herenetik aurrera hiru probintzia horietako foru ahaldunak batzar politikoetan biltzen hasi ziren. Batzar horiek Arabako Foru Aldundia, Bizkaiko Foru Aldundia eta Gipuzkoako Foru Aldundia ziren.\nBerez, bandera hondo gorriko \"Irurac Bat\" zigiluduna zen, zigilu historiko hori jada 1816-1876 artean hiru Foru Aldundiek ospatutako Batzar Politikoetako agiriak sinatzeko erabiltzen zena da.\nLaurak Bat bandera (1881).\n1881eko otsailaren 27an, Frantziako Paris hiriburuan Victor Hugo idazlearen omenez egindako manifestaldian Hego Euskal Herriko lau herrialdeak ordezkatzeko sortu zen bandera da. Bandera hori Pedro Soraluze Zubizarreta donostiarrak diseinatu zuen.\nBi erditan banatutako hondoa zuen, bata gorria eta bestea zuria. Izkin banatan lau izar zituen, erdi bakoitzean binaka, lau izar hauek Araba, Bizkaia, Gipuzkoa eta Nafarroa irudikatzen zituzten. Banderaren erdian lau burudun armarria zuen, azken honen aldaera ezberdinak daude: lau buru arrunt, mairuen lau buru, koroadun aldaera monarkikoa, koroaren ordez Gernikako Arbola duen aldaera errepublikarra. Armarriak azpialdean \"Laurac Bat\" (Laurak Bat) leloa zuen, honek ere aldaera ezberdinak ditu: batzuk Espainiako banderaren hondoa dute, beste batzuk aldiz hondo gris soila. Azkenik, badira guzti horri \"Jaingoikoa eta Lege Zaharrak\" goiburua gehitzen dioten aldaera foruzaleak ere.\nGamazada: Arana anaiak eta bizkaitarrak Nafarroan (1894).\nArana anaiek Gamazadaren matxinadan zehar Nafarroara burututako bizkaitarren ordezkaritzaren bisitaldi batean zehar lehenbiziko ikurrin baten ustezko bozeto edo eredu baten erakustaldian egin zutela uste duen euskal abertzaleen korronte txiki bat badago.\nGamazada 1890eko hamarkadan Nafarroa Garaian piztu zen matxinada bat izan zen. Aurrez, Sagastaren Espainiako Gobernuaren Ogasun Ministroak, German Gamazo liberalak, 1841eko Lege Hitzartuak ezarritako zerga-araubide forala ezereztatzea saiatu eta nafarren artean sumindura eragin zuenean piztu zen. 1893 eta 1894 urteetan Nafarroa Garaian, bai herriaren, bai erakundeen mobilizazio orokorrak manifestazioak eta sinadura bilketak eragin zituen.\n1894ko otsailaren 18an, Nafarroako Castej\u00f3n udalerrian lorpen hura ospatzeko ekitaldi edo manifestazio masibo eta erraldoi bat antolatu zen. Hori dela eta, Arana Goiri anaiak eta abertzale talde bat zekartzan tren berezi bat Bilbotik Iru\u00f1era ailegatu zen. Arana anaien talde abertzale hau manifestazio hartara batu eta bizkaitarrek nafarrenganako elkartasuna adierazten zuen honako esaldia zeraman pankarta hondo zuri eta hizki gorriduna erakutsi zuten:\nPankarta hura, aurretik eta gau batez Iru\u00f1eko Cafe Iru\u00f1an diseinatu eta Estanislao Aranzadi nafar diputatuaren Juana Irujo emazteak josi zuen.\nAipatzekoa da, manifestazio hartara bertaratu zen bizkaitar abertzaleen ordezkaritzako kideek haritz hosto orlegi eta lokarri zuri-gorriz osatutako ikurrak zeramatzatela.\nManifestapen hartara Euskal-Erria elkartea eta Bilboko Zirkulu Integrista elkartea ere bertaratu ziren. Nafarroako Aldundiak Sabin Aranari gonbidapena luzatu eta hark nafar aldundiei aurrean honako hitzaldi hau zuzendu zien:\nIru\u00f1etik Bilbora itzultzean, Sabin Aranak zorion mezu bat idatzi eta bere amaieran honako hitz hauek jarri zituen:\nBaina, handik urtetara Luis Arana berak Castejongo manifestaldi hartan erakutsi zuten bandera ikurrina ez zela baieztatu zuen:\nAlegia, Luis Aranaren hitzek bertan erakutsi zen bandera Euskal Foruzale edo Bizkaitarra bai baina ikurrina, Euskal Bandera edota Bandera Abertzalea ez zela izan agertzen dute, bizkaitarrek nafarrei beren foruen aldeko defentsa elkartasuna agertzen zuen bandera baitzen, besterik ez.\nHalere, Gamazadako bandera hau ongi aztertuz gero, jada Arana Goiri anaiek buruan zituzten asmoen eta urte hartan bertan ikurrinean irudikatuko zituzten bi osagai zituen:\nIzan ere, ez da harritzekoa Arana anaiek bandera hura erabili izana, abertzaleak izan aurretik karlistak izanak baitziren, eta hondo zuriko San Andres gurutze gorriaren bandera karlismoak maiz Karlistaldian erabili zuen gerra bandera izan baitzen. Gehienera, ikurrinak Gamazadan erakutsitako bandera honen San Andres gurutzearen osagai berbera du, baina kolorea gorria beharrean berdera aldatuz (Gernikako Arbolaren omenez). Bestalde, ziurrenik Jaun-goikua eta Lagi-za\u0155a lema abertzalea ere karlisten Jaungoikoa, aberria, erregea lema eredutzat hartuz sortua izango zen.\nIkurrinaren sorrera (1894).\nNafarroako Castejongo manifestalditik Bizkaira itzuli eta gero, Sabin eta Luis Arana Goiri anaiek elkarlanean Bizkaiko ikur izateko bandera diseinatzeari ekin zioten: hortaz, Arana anaiek ikurrina 1894ko otsailaren 18a (Aranatarrek Gamazadan parte hartu zuten data) eta uztailaren 14a (Ikurrina Euzkeldun Batzokijan eseki zen data) arteko bost hilabeteko epearen barnean diseinatu eta sortu zutela zehaztu liteke.\nSabinok jada hasieratik ikurrina Bizkaiko bandera izango zela bere idatzi eta esanetan oso garbi utzi zuen, alderdi nazionalista berria ere Bizkaiarentzat bakarrik izango zen bezala (hortik \"Bizkaia bere independentziaren alde\" izenburuko liburua idatzi eta alderdi politikoak sorreran Bizkai Buru Batzarra izena izatea, eta ondoren Eusko Alderdi Jeltzalea), gero denborarekin, gainontzeko euskal herrialdeetako banderen diseinua burutzea gogoan zuten; hartarako, beren ohiko lema politikoan oinarritu ziren: gurutze zuriak Jainkoari erreferentzia egiten zion, gurutze berdeak Lege Zaharrari eta Gernikako Arbolari, eta hondo gorria Bizkaiko armarritik hartu omen zuten. Ia 40 urte beranduago Luis Arana berak kontatu zuenez:\nLehen ikurrin hark 2,80 x 5 metroko neuriak zituen eta Gumersindo Bilbao Goioagaren ehundegian artilez egina izan zen. Jatorrizko ikurrin haren tamaina ezohikoa, orduko Bilbon zintzilik zeuden gainontzeko banderak baina handiagoa izatearen sortzaileen nahian zetzan.\n1894ko uztailaren 14an, larunbata, arratsaldeko seietan, Bilboko Zazpikaleetako Posta kalearen 22. zenbakian, Euzkeldun Batzokija elkarteko bazkiderik zaharrena zen Ziriako Iturri karlista ofizial ohiak hiru koloredun lehenbiziko ikurrina formalki inauguratu berria zen elkarteko balkoian zintzilikatu eta goratu zuen. Ikurrina Euskal Herriko kaleetan azaldu zen, lehen aldiz. Jatorrizko lehen ikurrin hura 5 metro luze eta 2,80 metro zabal zen. Bi gurutzeen zabalera, Aranatarrek apuntatutakoaren arabera, 20 cm-koa zen.\nIkurrinaz gain, Euzkeldun Batzokijaren balkoietarako zabalerako hiru koloreko zerrendez osatutako diseinua ere egin zuten: 40 cm zabalerako bi kanpo zerrenda gorri, barnealdeko beste 10 cm-ko bi zerrenda berde, eta erdialdeko 20 cm-ko zerrenda zuri bakarra. Azken diseinu horrek ikurrinaren koloreak dituenez, gaur egun kolore proportzio berak baina zerrenda neurri ezberdinekin batzoki eta udaletxeetan asko jartzen eta erabiltzen da:\nIkurrinaren zintzilikatzearen ekitaldiaren ondoren, egoitzaren barnealdean festari ekin zitzaion, alokatutako egoitza zen, ez erosia. Albokari eta txistulariek arratsaldea alaitu zuten, eta gela apaintzen zuen piano zaharra jotzera animatu zenik ere egon zen. Hurrengo eguneko goizeko bederatzi eta erdietan, eta oraindik pasa zen gaueko ajearekin, bazkide sortzaileak Bego\u00f1ako basilikan meza bat ospatu zuten. Mezan Galo Arteta bazkideak tenore ahotsaz Sabin Aranaren hitzak zituen \"Ave Mar\u00eda\" abestia abestu zuen, Ledesma maisua organoan lagun zuela. Meza amaitu ondoren egoitzara itzuli eta Zuzendaritza Batzordeko kideak izendatu zituzten, honekin inaugurazio ekitaldiak amaitutzat emanez.\nHori da zuzendaritzak azaldu zuen bertsioa, baina ez da erabat egia, inaugurazio ekitaldiek beste ezusteko gertaera bat ere izan baitzuten: Dirudienez, nonbait egoitzan bazkideek dantzak dantzatuz eta abestiaz abestuz sortutako soinuak ez ziren eraikineko laugarren solairuko bizilagunaren gustukoak izan, Filomeno Solturak, igande horretantxe gobernu agintariei Euzko Batzokijaren salaketa aurkeztu baitzien. Filomeno hiriko zuhaitz hostotsuenak moztea agintzeagatik hiritarren haserrearen ondorioz bere postua utzi beharra izan zuen zinegotzi ohi bat zen. Euzkeldun Batzokijaren aurkako bere salaketari dagokionez, abuztuaren 1erarte ez zen berririk egon, hain zuzen ere, bezperan, uztailaren 31n, Bizkaiko santu zaindaria den San Inazio egunez bazkideek ospatutako festaren ondorioz, Bizkaiko Gobernadoreak elkarteko lehendakaria izateagatik, Sabin Aranari 500 pezetako isuna ezarri zionean. Isun horren atzean Solturaren salaketa berri bat zegoen, Goldarazena bere abokatuaren bitartez bezperako festako abertzaleen soinu eta abestiek haren etxebizitan zegoen emakume gaixo baten atsedena eten zutela argudiatu zuen. Isunean \"abestea, danborra jotzea eta lurzoruan zapata soinuak burutzea\" aipatu zen.\nSabin Arana ez zen kikildu eta Bizkaitarra aldizkarian idatzitako artikulu batean Filomeno Soltura bizilagunari \"maketofilo fina\" deitu zion (\"fino maket\u00f3filo\", alegia \"maketozale fina\"), adierazpen hori ez zen zinegotzi ohiaren gustukoa izan eta berriz ere Sabinoren aurkako salaketa berria ipini zuen. Epaiketa urte batera ospatu eta Sabino Arana hilabete bat eta hamaika eguneko espetxea eta 125 pezetako isunaz zigortu zuten. Sabino Arana Larrinagako espetxean sartu zuten eta urriaren 8an atera zen.\n1895eko irailaren 13an, ostegunez, San Leoncio gobernu agintariak Euzkeldun Batzokija behin betiko itxiaraztea agindu zuen, orduko 100 bazkideak epaitzea eta zuzendaritza batzordekideak espetxeratzea. Laisterrera aske gelditu ziren, aurrez epailearen aurrean deklaratuta. Bi urte beranduago, 1897ko abuztuaren 3an, auzitegiak Euzkeldun Batzokijaren itxiera zigiluak altxatzea agindu zuen, baina ez hura irekitzeko asmoz, Sabino Aranaren izenpeko alokairuan zegoenez, hark egoitza hustutzeari ekin ziezaion baizik. Espainiako Gobernuaren husketa gobernu honekin bertan zeuden gauza guztien desjabetzea eta konfiskazioa gauzatu zen, bertan gorderik zegoen eta auzitegiko biltegian egotera igaro zen lehen ikurrina barne.\nEsamesen arabera, lehen ikurrina hura 1932. urte arte Bilboko Auzitegian gorderik egon zen, bertako barnealdeko gelak margotzeko eta altzariak babesteko margolariek babes-ehun gisa ere erabili omen zuten. Hortik aurrera, lehen ikurrin haren berri edo albisterik ez dago eta desagertutzat ematen da.\nIrailaren 13ko arratsalde horretan, Euzkeldun Batzokija elkarteko bazkideak Bilboko Iturribide kaleko Martin Aurrekoetxearen etxean bildu eta elkartea desegin zuten. Sabinok Baserritarra aldizkarian honako epitafioa idatzi zuen:\nUrte horretako abuztuan bertan Canovas del Castillo espainiar politikaria, Euskal Foruen desegitea eta euskal gazteak soldadutza derrigortua egitearen arduradun izan zena, Arrasateko Sana Ageda bainutegian Michele Angiolillo italiar anarkistaren tiroen ondorioz hil zen. Bere bizialdian, Canovas del Castillok Sabino Aranaren espetxeratzeak gai pertsonal gisa eraman omen zituen, \"Espainiako batasuna\" eta espainiar nazionalismoarentzat mehatxu larritzat jotzen baitzuen. Diotenez, Bilbon aldun kontserbadore batzuekin bilera batean zegoela, haietako batzuk Sabin Arana ero bat besterik ez zela esan omen zioten. Canovas del Castilloren erantzuna laburra eta ikurrina nahiz euskal abertzaletasunaren etorkizunarekiko iragarlea izan zen:\nHedapen azkarra (1894-1931).\nLehen erakustaldiak.\nEuzkeldun Batzokijan ikurrina lehenbizikoz zintzilikatu eta gutxira, Ortube abizeneko bermeotar arrantzaleak bere \"Aketxe\" izeneko balandroaren popan ipini zuen. Hura izan zen, Arana anaien ekimenetatik eta Euzkeldun Batzokijaren egoitzatik kanpo jendaurrean jarri eta erakutsi zen lehenbiziko aldia eta tokia.\nIkurrinaren bigarren zintzilikatzea Busturia udalerrian izan zen, Bilboko Euzkeldun Batzokijaren itxieraren ondoren ireki zen bigarren Batzokian. Baina garaiak ez zeuden txantxetarako, eta Arana anaiek Busturiako Batzokia itxi ez zezaten egoitza hura erdi klandestinitate egoeran mantendu eta bigarren ikurrin hura mendian ezkutatzea erabaki zuten, sasiez estaliriko zulo antzeko batean. Ondoren, Sukarrieta eta Mundaka eta inguruko beste zenbait lekutan ere zintzilikatu zen. Azken unean, Aranatarrek mendian gorderik zuten ikurrina atera eta Kafranga baserriaren pareko plazatxo batean jarri zuten, bertako jaiak zirela eta. Baina abertzaleak bertatik alde egitean, Goardia Zibila agertu, ikurrina bereganatu eta inguruan zegoen emakume bat atxilotuta eraman zuten, Manuela Alegria ostalaria eta alarguna, Kafranga baserriko arduraduna.\nBizkaitar bandera izatetik Euskal bandera izatera.\nJatorriz, 1894an Arana anaiek Euzko Batzokijan zintzilikatua eta Bizkai Buru Batzar alderdiaren nahiz Bizkaiaren bandera izateko diseinatu zutena, baina Bizkai Buru Batzarra alderdia Bizkaitik kanpo hedatu, Euzko Alderdi Jeltzalea bilakatu, EAJk ikurrina bere egin eta Bizkaiko bandera izatetik euskal nazioaren bandera izatera igaro zen.\nAipatutakoaren harira, Aranatarrek ikurrina sortzean ez zuten inoiz buruan Euskal Herriko edo Euskadiko bandera izango zenik, Bizkaia ordezkatzeko helburuz bakarrik diseinatu baitzuten, hortaz, zer gertatu zen ikurrina Bizkaiko bandera izatetik Euskal Herriaren edo Euskadiren bandera izatera igarotzeko?\nArgi dago, sortzaileen borondatearen aurka izan bazen ere, jada XIX. mendearen azken urteetatik XX. mendearen lehen herenerako, eta jada 1936ko Gerra hasi aurretik, ikurrina euskal herritarren gehiengoaren bandera gogokoena bilakatzeko, eta batez ere abertzaleena, hedapen eta onarpen prozesu azkar bat eman zela. Prozesu honetan ez zen bozketa edota galdeketarik egon, esan litekeen gauzarik egokiena jendeari \"gustatu\" egin zitzaiola da, eta beste bandera batzuen aurkako prozesuari jarraituz, jendearen gogokoa izatea lortu ondoren lortu zuela bere ofizialtasuna; beste munduko bandera ugarik aurrena beren ofizialtasuna lortu eta ondoren jendearen gogokoa izateko prozesuari jarraitzen dioten bitartean, ikurrinak aurkako prozesua egin zuen, lehenik jendearen gogokoa izatea lortu, eta gerora, ofizial izatera iritsi.\nLaburbilduz, ikurrina Bizkaiko bandera izatetik Euskal Herriko bandera izaterainoko prozesuan, lehenik Aranatarren borondatearen gutizia eta lehen belaunaldi abertzale aitzindarien gehiengoaren arteko talka jazo zen, eta ondoren gainontzeko euskal gizartearekin.\nIkurrina euskal bandera bilakatzeko prozesu honetan nahiz Euskadi edota Bizkai Buru Batzarra EAJ alderdian bilakatzeko prozesuan ere lehen belaunaldi abertzaleen arteko barne borroken eragina ere badago: behin, 1903an Sabino Arana hilda alderdi abertzalearen buru nor izango zen, Ramon de la Sota enpresaburu aberatsa eta Euskal-Erria elkarteko kideak alderdian sartzea, idenpendentisten eta autonomisten arteko eztabaidak, Aberri (EAJ) eta Euzko JEL-Batza (EJB) arteko zatiketa, eta abar.\nAbertzaletasunaren sektorerik ortodoxo eta independentistenaren buruetako bat zen Luis Aranak behinik behin ikurrina bizkaitar bandera zela beti defendatu zuen. Barne borroka hauetan Aranatarren kontzeptuak beste abertzale buruzagiek ikurrina Euskal Herriko bandera zelako kontzeptuaren aurka galtzaile atera zen. Galtzaile bai, baina Luis Aranak gai honekin bere bizialdi osoan ahal zuen gerra gehiena eman zuen.\n1922an Engrazio Aranzadi \"Kizkitza\" buruzagi abertzaleak ironikoki honakoa aipatu zuen:\nEuzko Gaztedi (1904).\n1904an Sabino Arana hil eta berehala Euzko Gaztedi gazte abertzale erakundea sortu zen, erakunde hau Ikurrinaren lehen hedatzaile grinatsuenetakoa izan zen. Halere, eta salbuespen batzuk salbu, 1910eko hamarkadararte ez zen ikurrina ekitaldi abertzale guztietan ikusgai jartzeko ekimen zehatzik eman, are eta gutxiago, euskaldun guztion berezko bandera gisa aurkezteko mugimendu orokorrik eman ere.\nEuskal Zentroak eta Batzokiak.\nXX. mendearen hasieratik aurrera hedapen azkar eta etengabea izan zuen, bai Euskal Herrian nahiz Euskal Diasporan, eta bandera ofiziala ez izan arren, euskal herritarren artean eta bereziki abertzaleen artean ohiko ikur bilakatuz, jaietan, ekitaldi politikoetan, eraikinetan, kultur eta folklore ospakizunetan, baita elizkizun eta hileta ospakizunetan ere.\nUdalerriz udalerri EAJren egoitza berriak ireki ziren, Euskal Zentroak zirelakoak, horietako asko izen ezberdinekin, Euskal Abertzaletasuna eta bereziki EAJ indartzen zihoan heinean izendapen bakar eta orokortu bat izatera pasa ziren: Batzokiak. 1936-1937 frankistek artean Araba, Nafarroa, Gipuzkoa eta Bizkaiako batzoki guztiak itxi edota desjabetuz joan ziren, Francoren diktadura ondoren eta 1977tik aurrera haietako gehienak negoziaketen ondoren jeltzaleei itzuliak izan ziren.\n1907ko Luis Aranaren diseinuak.\nBizkaia irudikatzeko sortua, laster alboratu zen hasierako esanahi hura, Euskadi (Euzkadi) edo Euskal Herri osoaren ikurtzat hartzen hasi baitzen. Luis Arana Goiri ez zegoen bilakaera horrekin batere ados. Horregatik, 1907. urtean Luis Aranak zazpi bandera berri marraztera ekin zion: Euskal Herriarentzat orokor bat (\"Euskadiko Konfederazioaren Bandera\") eta sei lurraldeentzat bana (Araba, Bizkaia, Gipuzkoa, Lapurdi, Nafarroa eta Zuberoa). Luisen hitzetan jada 1900en Sabino anaiari aurkeztu omen zion proiektuaren osaketa zen. 1912an proiektua eta marrazkiak amaitu eta EAJko Euskara Batzordearen euskal egutegiko kartel batean irudikatua aurkeztu zituen. Bertan, Euzkadiko Konfederazioa ordezkatuko zuen hondo gorriko zerrenda berdez osatutako bandera ikusten zen, guztiaren gainean gurutze zuria zuela. Gainera, Luis Aranaren iritziz, Euzkadiko Konfederazioa osatuko luketen Gipuzkoako Estatua, Arabako Estatua, Nafarroako Estatua, Lapurdiko Estatua eta Zuberoako Estatua ordezkatzeko \"fantasia\" ere aurkeztu zuen.\nBandera multzo honek ez zuen inoiz jendearen inolako estimurik izan, eta paperetik ohialerako bidea oso gutxitan egin zuen, nahiz eta oraindik 1932an ere Luis Aranak proiektu hau sutsuki defendazen zuen. Izan ere, urte hartako abenduan EAJ alderdiak gehiengo zabalez \"ikurrina Konfederazioaren bandera ofiziala izatea\" onartu zuenean, ordurarte Euskadi Buru Batzarreko lehendakaria zen Luis Aranak bere postutik dimititu zuen:\nLuis Arana berak Euskal Konfederazioaren bandera honela deskribatu zuen:\nEuskadiko Konfederazioaren bandera hori oinarritzat hartuz euskal lurralde bakoitzeko beste sei bandera diseinatu zituen, seiek ere Euskal Konfederazioko banderaren antzera hondo gorri eta sei zerrenda berdeen eredua jarraituz. Eta berak eta bere anaiak Bizkaiko banderarekin egin zuten bezala, sei bandera horien koloreak lurralde bakoitzeko biztanleek aukeratu beharra zutela uste izan arren, honakoa aholkatu zien:\nBeste aldi batean, Ipar Euskal Herriko Lapurdi eta Zuberoa lurraldeen banderen \"fantasiak\" zeritzaienak \"bi koloreez erabat zehaztugabeak\" gelditu zirela aipatu zuen.\nNoski, Bizkaiko bandera gisa jada 1894ean bere anaiarekin batera diseinatu zuen ikurrina aurkeztu zuen.\nIpar Euskal Herria.\nIpar Euskal Herrian ikurrinaren hedapenak Hego Euskal Herrikoaren antzeko joera izan zuen, garai honetan EAJren bandera zen, hortaz oraindik ez zuen gaur egungo euskal izaeraren ezaugarri integratzailea, alderdikoiagoa baizik. Halere, Ipar Euskal Herriko giro abertzaleko talde oso aktiboen ekimen eta gri\u00f1ari esker jende arruntak ikurrina Euskal Herriaren bandera gisa bereganatzen hasi zen.\nIpar Euskal Herrian ikurrinaren jendaurreko erabileraren lehen albiste erregistratuak Jean-Claude Larronde historialariaren eskutik datoz. Hainbat ekitaldi bananduetatik kanpo, bere esanetan Ipar Euskal Herriko jendeak ikurrina jendaurreko ekitaldi batean erabili izanaren lehen albistea paradojikoki Euskal Herriko mugetatik kanpo izan omen zen. Hain zuzen ere, 1927ko azaroan, English Folk Dance Society ingeles folk elkarteak baxenabar, zuberotar eta gipuzkoar dantzari talde bat Londres hirian dantza erakustaldi bat burutu zezaten gonbidatu zituenean. Ekitaldia eta dantza erakustaldia Londres hiriko Royal Albert Hall aretoan ospatu zen, eta ziurrenik ere, eraikin hori bera ere lehenbiziko aldiz ikurrinaren lekuko izan zen.\nHurrengo urteetan, Ipar Euskal Herrian ikurrinaren hedapena Hego Euskal Herrikoaren hedapenarekin batera burutu zen. Hegoaldean nagusiki EAJ alderdiaren eskutik burutu zen hedapena, Iparraldean ekitaldi nazionalista ugari burutzen aintzindaria izan zen Aintzina talde abertzalearen eskutik gauzatu zen. Gainera, garai honetan \"Gure Herria\" eta \"Euskaltzaleen Biltzarra\" aldizkariek ere ikurrinaren ezagutza eta hedapenean lan handia egin zuten.\n1931n jada, Larronderen esanetan, Sara udalerrian ikurrina ikusgai zegoen, eta 1932an Baiona hirian ospatutako Txistularien Biltzarran. Hark aipatutakoaren arabera, 1933an Euzko Gaztedi talde abertzaleak Iparraldera burututako bidaian taldekideek Ustaritze udalerrira iritsi eta bertako pilotalekuan ikurrin bat zintzilik zegoela ikusteak guztiz txunditu zituen.\nIparraldean Euskal Abertzaletasunaren Berpizkundea ikurrinaren hedapenarekin batera gauzatu zen. 1930eko hamarkadan jada, egunkari, aldizkari eta baita jantzietan eramaten ziren ikurrek ere kolore gorri, berde eta zuriak zeuzkaten.\nHalere, Hegoaldean bezala, Iparraldean ikurrinaren aurkariak ere agertu ziren, Frantziaren handitasunean oinarrituz taldeetan biltzen ziren, Lehen Mundu Gerrako frantziar \"balentriak\" oroitu eta separatismoaren arriskua aipatuz. 1933ko otsailaren 25ean Ipar Euskal Herria eta Landen mugan saltzen zen Les Landes egunkarian frantziarrak ez ziren ikurrei buruzko artikulu baten zatiak ikurrinari buruz honakoa zioen:\n1932ko Aberri Eguna.\n1932ko Aberri Eguna Berpizkunde Igandez, Bilbon lehenbiziko Aberri Eguna ospatu zen, egun hori bi arrazoia honakoa: usadio abertzaleraren arabera eta betiere Sabin Aranak Larrazabalgo hitzaldian aipatutakoan oinarrituz, 1882. urtean ordurarte karlista zen Sabin Aranak jada \"bizkaitarra\" zen [\"bizkaitarra\", ez esanahi geografikoan, \"abertzalea\" esanahi politiko parekidearekin baizik] Luis anaiarekin eztabaidatu eta hark esan zionaz gogoeta egin ondoren, Sabinok Euskal Aberria topatu izanaren 50. urteurrena izatea:\nHonela, lehen Aberri Egunaren ospakizunean Bilboko kaleetan burutu ziren manifestaldietan ikurrinaren gorazarrea erraldoia egin zen, ikurrin ugari nonahi erakutsiz, eta Euskal Herriko bandera gisa aldarrikatuz. Lehenbiziko Aberri Egun honek eta Donostia, Iru\u00f1ea eta Gasteizen hurrengo urteetan ospatutakoek ere, Primo de Riveraren diktadura amaitu ondoren eta Bigarren Errepublikan zehar jada Hego Euskal Herrian izugarri hedatua zegoen ikurrina oraindik eta gehiago herrikoitzen lagundu zuten.\n1932ko abenduan jada EAJ alderdiaren barnean ikurrina Euskal Herriaren banderatzat onartua zegoen. Urte honetako irailean, Durangoko Udalak Eusko Ikaskuntzari Euskal Herria zein banderak ordezkatu zezakeen aholku eske galdekatzean, kultur erakundeak ikurrinari buruz honela erantzun zion: \"mesfidantza guztietatiez gain dagoen duen euskalherritar guztien batasun izpiritualaren adierazpena da\".\nLehen ofizialtasuna (1936-1937).\nIkurrinaren ofizialtasuna ez zen Bigarren Errepublikaren ailegatzea eta 1936ko urrian Euska Estatutua eta Eusko Jaurlaritzaren sorrera arte gauzatu ahal izan. Ordura arte, Eusko Jaurlaritza osatzen zuten alderdi politikoen arteko eztabaidak okertu egin ziren, Euskadiko bandera ofiziala zein izan beharko zuen erabakitzeko.\nAzkenik, 1936ko urriaren 19an, Jose Antonio Agirre lehendakaria buru zuen Eusko Jaurlaritzak, eta Santiago Aznar Industria sailburu sozialistaren proposamenez,\n ikurrina Euskadiko bandera ofizialtzat hartu zuen. Une hartatik aurrera, zuela 40 urte Arana anaiek diseinatutako bandera eraikin ofizialak janzten hasiko da, aldaketa bakar batekin: gurutzeak jatorrizko diseinuak baina zabalagoak izango dira.\nProportzioen aldaketa (1936).\nHala ere, ikurrina Euskadiko bandera ofiziala izendatu eta aste gutxira, Eusko Jaurlaritzak Aranatarrek hasierako ikurrinari emandako neurriak egokitu beharra zeudela ikusi zuen: Victor Bilbao Goioagak Aldasoro sailburuari ikurrinaren zerrendak urrutitik hobekiago ikus zitzezen zabalagoak izatea komeni zela aipatu zion, eta horrela gainera banderaren koloreen banaketa orekatuagoa ere lortuko zela.\nEusko Jaurlaritzak Goioagaren arrazoiketa onartu eta Bilbao Goiaga ehungintza enpresari ikurrinak ekoizteko eskaera egin zion. Izan ere, jatorrizko neurriei eutsiz gero, ikurrina nekez ikusiko zen urrunetik, batez ere gurutze berdea oinarri gorriaren gainean. Hortaz, 1936ko Gerra Zibil garaian itsas gudalekuan ontzietan zintzilikatutako ikurrinen gurutzeak urrutitik nabarmen ikus zitezen, bandera osoaren luze-zabalera mantenduta (500\u00a0x\u00a0280), jatorrizko gurutzeen zabalera 43 cm-ra neurri berrira handitu zuten.\nHonela bada, 1936ko urriaren 28an, Eusko Jaurlaritzaren Euskal Herriko Egutegi Ofizialean proportzio aldaketak egin zitzaion ikurrinaren irudia eta honako azalpena argitaratu ziren:\n1936ko Gerra.\n1936ko Gerran, Tropa Kolpista eta Faxisten aurka borrokatu ziren Eusko Gudarostearen batailoi abertzaleen ikur ere bilakatuko da, ikurrina haietako askok euren jabetzakoak izan ziren batailoi eta konpainien izenak brodatuak zeramatzaten, horietako asko Kolpistek gerra trofeo moduan errekisatuak izan ziren, beste batzuk aldiz gaur egun arte iritsi zaizkigu: adibidez, 53. Saseta Batailoiaren \"Beti Aurrera\" konpainiaren ikurrina, azkenean ikurrin hori ez zen kolpisten esku erori eta ezkutuan gordea izan ondoren gaur egun arte iritsi da.\nBigarren Mundu Gerra: Gernika batailoiaren ikurrina eta Charles de Gaullen agurra.\n1941ean Bigarren Mundu Gerran parte hartuko zuen euskal herritarren batailoi baten buruan ikurrina egoteko lehen saiakera Manuel Irujo nafar politikari abertzaleak burutu zuen. Garai hartan, jada Londres hiriko Euskal Etxean egoitza zuen Atzerriko Euskal Jaurlaritzak Hego Euskal Herria munduan zehar ordezkatzeari ekin zion, Britainiar Gobernuarekin gauzatutako akordio baten bidez euskal ekintzaileek indar aliatuen alde elkarlanean aritzea ahalbideratu zuen. Frantziari dagokionez, 1941eko maiatzean Irujok eta Frantziar Kontseilu Nagusiaren ordezkari gorenena zen Charles de Gaulle frantziar jeneralak euskaldunez bakarrik osatutako bataloi bat osatzea adostu zuten: III. Itsas Infanteria Batailoia, Nafarroako kateen barnean zegoen Gernikako Arbola ikur zuela. Aldiz, Winston Churchill buru zuen Britainiar Gobernuak batailoi hark gerran parte hartzeari uko egin, eta azkenik, 1942ko maiatzean gerran partu hartu gabe desegin egin zen.\nHurrengo ekimena jada arrakastatsuagoa izan zen: Gernika Batailoia. 1944ean Atzerriko Euskal Jaurlaritzaren aginduz sortutako batailoi honek Eusko Abertzale Ekintzako kide eta lanbidez igeltseroa zen Kepa Ordoki irundarra buru izan zuen eta ikurrina bere bandera gisa erabili zuen. 1945eko apirilaren 14tik 20rarte Pointe de Grave (Gironde) eremuko alemaniar kokalekuen aurka borrokatu zen. Ondoren, batailoi horretako gudariek Bordelen burututako desfilea ikurrinarekin egin zuten, ikurrin hark esanahi eta sinbolismo handia zuen, 1936ko Gerran Kandido Saseta hondarrabiar ofizial karismatikoaren gudarosteak erabili zuena izan baitzen.\nBorrokaldien ostean, ikurrinak Frantziako Gerra Gurutzearen domina jaso eta Charles de Gaulle jeneralak Montalivet udalerriko airedromoan tropei errebista pasatzerako unean Ordokiri honakoa aipatu zion: \"Nire Komandantea, Frantziak ez du inoiz ahaztuko euskaldunok geure lurraldea askatzeko egin dituzuen agaleginak.\". Gernika Batailoiko hamar hamalau gudari Gerra Gurutzearen dominarekin sarituak izan ziren, nahiz eta haietako hamar bakarrik jasotzera joan izan. Haietako bat, Antonio Lizarraldek, hil ondoren jaso zuen. Besteak, Ordoki berak, ez zion De Gaulleri domina bere bularrean jartzen utzi, eta batailoiaren ikurrinean jarri zuen.\nIkurrinaren azken agerraldia Bigarren Mundu Gerran haren amaieraldera eman zen. AEBetako Washington Hirian EAJak Aliatuekin gerran zehar izandako elkarlanaren une batean, eta Juan Ajuriagerra eta Jesus Solaun jeltzaleek estatubatuarrekin burututako negoziazioen bitartez, lehenak bigarrenei jarraieko elkarlan hori mantentzearen trukean Ameriketako Estatu Batuetako Armadak entrenatutako euskaldunez osatutako talde militar bat osatzea. Honela bada, AEBetako Armadako ofizialek eta Shangaiko Poliziako buruzagia izan zen britainiar kolonel batek Primitivo Abad buru zuen 114 gizonez osatutako taldea Paristik hogeitamarren bat kilometrora zegoen Cernay-la-Ville udalerriko gazteluan entrenatu zituzten, gehienak Gernika Bataloitik berreskuratutako gudariak ziren. Lehenbizi, beren helburua nazien gotorleku bat erasotzea izango zela aipatu zitzaien, ondoren Hego Euskal Herrian barneratu eta Franco diktadorea irauliko zuten hainbat abangoardiako taldeetako bat izango zirela, baina asmoak-asmo, ez zen halako kasurik eman. Hori bai, talde hura osatu zuten gazteek \"Euzkadi\" hitza ikurrinaren ondoan zeraman Ameriketako Estatu Batuetako uniforme bana jantzi zuten.\nFrancoren diktadurako debekualdia (1937-1977).\nFrankisten garaipenak euskal nortasunarekin eta Euskal Herriarekin zerikusia zuen edozein adierazpenaren aurkako berehalako jazarpen eta errepresioa ekarri zuen, bereziki eusko abertzaletasunaren aurkakoa, horren barnean ikurrina zegoen. Ondorioz, Franco espainiar diktadoreak 1939an Euskal Bandera legez kanpo utzi zuen, eta diktadura osoan ikurrina debekatuta egon zen Hegoaldean, baina Ipar Euskal Herrian arazorik gabe erabili zen.\nHalere, aipagarria da, Francoren diktaduraren helburua ikurrina behin betiko debekatzea izan arren, aurkako erreakzioa sortarazi zuela, eta ziurrenik, 40 urte luze horiei esker ikurrinak inoizko ospe eta hedapen handiena bereganatu zuela, ordura arte bandera abertzalea bakarrik zena abertzaleak ez ziren euskalherritar ugarik ere bereganatuz, bandera abertzalea izatetik frankismoaren aurkako erresistentzia, demokrazia eta askatasunaren bandera izatera igaro baitzen, euskal gizartean eta herri kulturan betiko sendo errotuz.\n1946ko uztailaren 18an, Donostiako Artzain Onaren katedralean, Joseba Elosegi eta beste bi adiskide abertzaleek 75 metroko garaiera zuen dorre nagusira igo eta bertako tximistorratzean ikurrin handi bat zintzilikatu agurtu zuen. Goizeko hiruetan ekintza hori egin eta hiruak katedraletik atera bezain azkar, beren jarduera zelatatu zuen gauzain batek salatuta, Polizia Armatuak atxilotu eta Ondarretako espetxean preso sartu zituzten. Handik 30 urtera, Elosegik diktadura garai haietan jada ikurrina Euskal Herriko gizartean bereganatzen ari zen rol nabarmenari buruz hau esan zuen:\n1959an EGI gazte erakundeak ikurrina handi xamar bat bota zuen airetik Donostiako Atotxa futbol zelaira. Momentu horretan milaka lagun ari ziren partida ikusten.\n1960ko hamarkadaren hasieratik aurrera, Hegoaldean EGI eta ETAk eta Iparraldean Enbata erakundeek, egun eta leku nabarmenetan ikurrinaren aldeko aldarrikapen eta ekintzak burutzen hasiko dira, ekintzak areagotu egiten dira.\n1963ko Aberri Egunez, Oiartzungo kaleak ikurrin txikiz bete zituzten eta Guardia Zibila egun osoz haiek kentzen jardun beharra izan zuen. 1963ko udako gau batez, Andoaingo Guardia Zibilaren kuartela ikurrinez estali zuten.\n1963ko irailaren 2an, Andoingo Guardia Zibilaren kuartela ikurrinez papereztatuta agertu zen goizaldean.\n1963ko irailean, Ernio mendian ospatutako erromeria batean, ikurrinak jarri zituzten. Urbasa, Bi Ahizpak, Gorbeia, Euskal Herriko mendi tontor guztiak ikurrinarentzat babesleku bilakatu ziren, eta polizia frankista eta guardia zibila hura paretik kentzeko agindua bete ezinik ibili ziren.\nGaraiko ETAren ohiko jarduera bat ikurrina arraun txapelketetan jartzea izan zen, bai Bilboko itsasadarrean nahiz Donostiako Urumearen ibilbidean zehar. Honela bada, 1964ko urriaren 18an, Urumean arraunketa txapelketa bat ospatzen ari zela, ikurrina zuten kartelak agertu ziren.\n1966ko apirilean, Arantzazuko santutegian espainiar militar estamentuko bi kideen ezkontza baten ospakizuna aprobetxatuz, ETAk inguruetan ikurrin handi bat zintzilikatu zuen. Bertaratutako militarren familiek ospakizuna ikurrina han zela burutu beharra izan zuten.\n1965ean, Bergaran, ikurrin bat goi-tentsioko kableetan zintzilik agertuko da, helburua, handik kentzeko ahalik eta oztopo gehien izatea, eta hurrengo urteetan metodo hori erabiliz 300dik gora ikurrin gora zintzilikatuko ziren, besteak beste Galdakaon, Zornotzan eta Arrasaten.\n1966. urtearen hasieran, Mutrikun goi-tentsioko kable batean ikurrin bat agertu zen. 1966ko maiatzaren 1ean, ETAko zuzendaritzak adar militarreko kideei Erandio ikurrinez betetzea agindu zien bitartean, erakunde honetako hamar kide Xabier Zumalde \"El Kabraren gidaritzapean Garai herrira iritsi eta elizaren dorrean ikurrina zintzilikatu zuten. Handik sei ordutara Guardia Zibila iritsi zenerako joanak ziren.\n1966ko urriaren 12an, Hispanitatea eta Guardia Zibilaren egunean, hogeita hamar urte atzera Gernikako bonbardaketa jazo zela ezkutatzeko asmoz edo, espainiar agintari frankistek Gernikan ospatzea erabaki zuten. Ospakizuna, orduko Diktadurako Kanpo Ministroa zen Fernando Mar\u00eda Castiella bilbotar politikari frankistaren lehendakaritzapean burutu zen, Portugal, Filipinak, AEBak eta beste zenbait herrialdeetako enbaxadoreak bertaratu zirelarik. Inguruetan ikurrinak agertu ziren.\n1967ko apirilaren 16ean, Ondarroan, goi tentsioko kableetan ikurrin bat zintzilikatu zuten. Hura kentzeko Guardia Zibilak, gauzainak eta suhiltzaileek gau osoa behar izan zuten.\nAurretik, Beasain udalerrian ospatu zen Munduko Ziklokros Txapelketan, ETAk bi ikurrin handi goi tentsioko kableetan zintzilikatu eta zirkuituan zeuden espainiar bandera guztiak ostu zituen. Hala, bada, ikurrinak kentzeko denborarik ez zegoenez, kirol proba haien itzalpean burutu zuten. Porrot hau nolabait ekidin asmoz edo, espainiar agintariek goiz guztian bozgorailuetan espainiar ereserkia jarri zuten.\n1967ko Aberri Egunean, Irurtzungo Bi Ahizpetan ikurrin erraldoi bat zintzilikatu zuten. Ekintza honen egileak EGI gazte erakundetik banadutako EGI Batasuna taldea eta Juan Mari Feli\u00fa nafar mendizalea izan ziren. Guardia Zibilak ikurrina ikusi eta \u00abgipuzkoarrek\u00bb jarri zutela aipatu zuten.\n1967ko urriaren 12an, Hispanitatea eta Guardia Zibilaren egunean, goizean-goiz, Burgosko katedralaren kanpandorrean ikurrin bat zintzilikaturik agertu zen. Ekintza honen egileak I\u00f1aki Mujika eta Santiago Arrospide izan ziren.\nGarai hartan, ikurrin bat mendi batean ipintzeagatik, Guardia Zibilak Jose Antonio Idoate, Fausto Ruiz eta Elias Anton iruindarrak atxilotu zituen. 1968ko abuztuan, ikurrina Urbasan jartzeagatik, Idoate eta Ruiz berriz ere atxilotuak izan ziren.\n1968ko urtarrilaren 1eko egunsentian, Lazkao udalerriko Beneditarren monasterioaren elizako kanpandorrean ikurrin bat zintzilikatua agertu zen. Ekintza honen egileak bertako fraide beneditarrak izan ziren, gainera teilatu osoa koipeztatu zuten, ondorioz Guardia Zibilak ikurrina kentzeko ahaleginean egun osoz aritu behar izan zuen, teilatua irristakor zegoela eta.\n1975eko Aberri Egunean ere ikurrina ospakizunaren ikur nagusia izan zen. Pazko Igandez Gernikan ospatu zen. Espainiar poliziak 50 lagun atxilotu zituen, tartean Flandriatik etorritako Willy Kuijpers eta Walter Luyten diputatuak, azken hauek Andramazi elizako mezatik ikurrina eskuetan zutela ateratzeagatik, bai eta The Guardian ingeles egunkarirako erreportajea egiten ari zen Stephen Elliot Wilmer estatubatuar kazetaria ere.\nProtesta eta manifestazio horietan sortutako aldarriak atzerrian Euskal Diasporaren laguntzarekin zabalduko ziren.\nIparraldean normaltasunez erabilia.\nIparraldean eta Hegoaldean ikurrinak zuen egoerak kontraste nabarmena agerian utziko du: Hegoaldean ikurrinak debekualdi luzea jasaten zuen, eta Iparraldean, ordea, normaltasun osoz, inongo arazorik gabe eta beste edozein sinbolo bezala egunero erabiltzen zen.\nOndorioz, garai honetan fenomeno bitxi bat eman zen: Iparraldera \"turismoa\" egitera joaten zen Hegoaldeko jendea, han ikurrinak erosita ezkutuan zituztela muga igaro eta Hegoaldera ekartzeko asmoz. Iparraldera joan eta ikurrina atzean edo alboan zutela argazkia ateratzen zuten Hegoaldeko bisitariak ere bazeuden, eszena hori Hegoaldean bizi zen askatasun eta demokrazia ezaren ondorioz guztiz pentsaezina baitzen. Ikurrina inoiz ikusi ez eta Francoren diktaduraren pean jaiotako Hegoaldeko gazteek Iparraldean lehenbiziko aldiz ikusi edo ezagutu zutenen kasuak ere jazo ziren.\n1960ko Jose Antonio Agirre lehendakariaren hileta honen adibide garbia da. Parisen zendu zen Agirre lehendakariaren gorpua Ipar Euskal Herrian ohore eta omenaldi guztiekin hartu zuten, Hego Euskal Herrian aldiz, hedabide ofizialek ez zuten haren heriotzari buruzko inongo albisterik eman, ezta Biarritzen ospatu zen haren ehorzketaren berri eman ere. Hilkutxak ikurrina zeraman. Sinbolo bakar batek adierazi zuen harenganako zorra eta maitasuna, haren ehorzketa ospatu bitartean Donostiako Urgull mendian agertu zen dolumin xingola beltza zeraman ikurrin bat..\n1967, Andeetan.\n1967ko udan, zortzi mendizaleez osatutako Euskal Espedizio batek Peruko Andeetako hainbat mendi tontorretan ikurrinak jarri zituzten, horietako gailur asko lehendik inork igo gabe zeuden. Euskal herritarren espedizioa Madrilera iristean Espainiar Agintari Frankistek, ikurrinari buruz jakitun ez zirenez, espainiar heroien ongietorria egin zieten, espainiar kirol agintariek kemenaren dominekin ere saritu zituzten \"Espainia paraje haietan bandera gorri-horia ikusteaz oso pozik\" baitzegoen. Espainiar hedabideek balentria horri buruzko jarraipen zabala egin eta albiste ugari eman zituen.\nHandik egun gutxira, egia osoa jakin zen, alegia, Andeetako gailurretan ikurrinak bakarrik jarri zituztela. Hortaz, berehala isilpeko polizia operazioa martxan jarri eta zortzi mendizaleen atxiloketa, galdeketa eta epaiketak egin ziren: Juan Mari Feli\u00fa, Ignacio Llorente, Miguel Alexandre, Vallejo Dur\u00e1n, Luis S\u00e1ez, Angel Landa, Rodolfo Kirch eta Patxi Lusarreta. Espainiako Mendi Federazioak ematear zien Kirol Merituaren Domina berehalakoan ukatu zitzaien. Madrilen zortzi mendizaleak heroiak izatetik infernuko deabruak igaro ziren.\nHalere, Espainiatik kanpo Euskal Espedizioaren balentriari buruzko albisteak ere iritsi zirenez eta gainontzeko herrialdeetan zuela gutxi heroiak bezala hartuak eta orain ikurrina jartzeagatik bakarrik atxilotuak izatea inork ez ulertzeaz gain sekulako harridura eta sinistuezina sortarazi zuenez, eta batez ere nazioarteko presioaren ondorioz, Espainiar Agintari Frankistek zortzi euskal mendizaleak aske uztera behartuarazi zituen.\n1974 eta 1980: Munduaren gailurrean, Everest.\n1974ko maiatzaren 12an Tximist Espedizioko kideak Everest gailurretik 350 metro eskasetara gelditu ziren. Gailurretik hain metro gutxira gelditzeak Gasteizko Cegasa enpresak finantzatutako espedizioko kideei zapore gazi-gozoa utzi zien, baina baita 1980an Everestera egindako euskal herritar espedizioan parte hartuko zutenentzako eskarmentu oso baliagarria ere, lehen espedizioan aritu ziren alpinista batzuek bigarrenean ere parte hartu baitzuten.\n1980ko maiatzaren 14an, arratsaldeko 15:30etan, Martin Zabaleta hernaniarrak eta Pasang Temba nepaldar xerpak Everest mendiaren gailurrera igotzeak lortu eta Zabaletak tontorrean ikurrina jartzean Euskal Bandera itsas mailatik 8.848 metrotan eta munduko gailurrik garaienean ezarritako banderen sailera igaro zen. Gertakari hau ordurarte euskal mendizaletasunaren kirol balentria handiena izan zen eta Euskal Herria Everest gailurrera iristea lortu zuen munduko hamalaugarren herrialdea bilakatu zen. Lehen albiste eta berrien arabera nahiz Euskal Herriko nahiz Espainiako hedabideetan ikurrinaz gain bandera antinuklearra ezarri zutela zabaldu zen.\n1980ko Euskal Espedizioak, Zabaletaz gain, honako taldekideak ere izan zituen: Juan Ignacio Lorente (espedizio-burua eta medikua) eta Luis Mar\u00eda S\u00e1ez de Olazagoitia arabarrak, Juan Ram\u00f3n Arrue, Joxe Urbieta, Felipe Uriarte eta Ricardo Gallardo gipuzkoarrak, Javier Garaioa eta Xabier Erro nafarrak, eta Kike de Pablo eta Emilio Hernando bizkaitarrak, eta Angel Rosel biarriztar industria teknikaria.\nHandik gutxira, Everesteko gailurrera iritsi ziren poloniar alpinista batzuk bi bandera horiez gain ETAren ikurra zeraman banderatxo bat ere topatu zutela jakin zen. Albistea Espainiako Erresumako agintarien batere gogokoa ez zenez, espainiar hedabideetan kasik oharkabean pasarazi zuten.\n1976, Atotxa: ikurrina Kortabarria eta Iribarren eskutik.\nGarai honetarako jada ikurrina, klandestinoki bada ere, etxe askotan jarria zegoen. Baita giltzatakoetan, boligrafoetan edota su-pizgailuetan ere, edo poltsikoren batean ezkutaturik. Bilboko Goioaga dendan zetorrena aurreikusirik, ikurrinak handizka ekoizteari ekin zion. Polizia ikurrinak errekisatzeko asmoz bere biltegira aurkeztean, jada aste bat lehenagotik ekoiztutako bost mila banderetatik sei besterik ez ziren gelditzen.\nTestuinguru hartan, eta ikurrina legeztatzeko hilabete batzuk falta zirela, 1976ko abenduaren 5ean, Donostiako Atotxa zelaian jokatutako euskal derbian, Erreala eta Athletic Club taldeetako jokalariak zelairatu zirenean, bi taldeetako kapitainak ziren Inaxio Kortabarria eta Jose Angel Iribar futbolariak ikurrin bat eskuetan zutela atera ziren, ikurrin haren atzean eta bi futbolariei lagunduz, bandera berak estaltzen ziolako argazkietan aurpegirik ikusten ez zaion Jose Antonio Uranga futbolari txuri-urdina ere bazihoan, Errealaren partidurako hasierako hamaikakoaren deialdiaren barnean ez zegoen defentsa, hortik kale jantziz joatea.\nBi taldeak zelaiaren erdian eta ikurrinak elkarturik lerrokatu zirenean, bertaratutako ikusleen txalo eta babes oihuak jaso zituzten. Ikurrina oraindik legez kanpo zegoen, baina jakina zen espainiar poliziak hura kentzeko aginduak jaso arren Gipuzkoa eta Bizkaiko talde nagusien aurka egiten ez zela ausartuko, are eta gutxiago jokalariak babesten zituen zaletuez lepo beteriko Atotxa bezalako futbol zelai itxi batean. Kirol ikuspuntutik dagokionez, gipuzkoarrentzat jaia borobila izan zen, Errealak 5-0ko emaitzaz irabazi baitzuen.\nHurrengo igandean, abenduaren 12an, San Mames zelaian ere, Athletic Club eta Espanyol taldeen arteko partidan ikurrinaren erakustaldia egon, eta Atotxan bizitako jai giroa errepikatu zen.\n1977, legeztatzea.\n1977ko urtarrilaren 18an, Alkateen Mugimenduak orduko Espainiako Gobernazio Ministroa zen Rodolfo Mart\u00edn Villaren ahotik udal eta aldundietan jarriko ziren ikurrinekiko tolerantzia izateko hitzematea jaso zuen.\nGipuzkoa.\nHortaz, urtarrilaren 19an Donostiako Udaletxe Zaharrean ikurrina zintzilikatu eta Espainiako legedian berriz ere legeztatu zen. Espainiako Bigarren Errepublikatik Donostiako udaletxean ikurrina zintzilikatu zen lehenbiziko aldia izan zen, azkena, 1936ko irailaren 13an hiria bereganatu berria zuten frankistek kendu baizuten.\nUrtarrilaren 19ko arratsaldean, Donostiako Udaletxean berehalako udal batzarra ospatu eta bertaratutako 12 zinegotziek eta alkateak Donostiako danborradaren gauerdiko hastapen ospakizunean ikurrina zintzilikatzeko erabakia aho batez onartu zuten. Erabaki honekin ados ez zeuden 3 zinegotziak etxean gelditu eta jendaurreko udal batzar horretara ez ziren bertaratu ere egin. Aldiz, bertaratutako jende askok udal batzarra amaitzean \"Eusko Gudariak\" ereserkia abestu eta donostiar askok udal erabaki ofizialari itxaron gabe ikurrinak eskuetan zituztela kaleetara ospatzera atera ziren.\nUrtarrilaren 20ean, Gipuzkoako Foru Aldundiaren jauregian \"Gernikako Arbola\" jotzen zuten txistularien doinuaz zintzilikatu zuten. Bestalde, elkarte, kultur erakunde, ikastetxe, ikastola eta abarretan ere agertu zen.\nHalere, tolerantzia giroa ez zen erabatekoa izan, handik hiru egunetara espainiar poliziak Donostian euskararen koofizialtasuna eskatzen zuen manifestazio bat gogorki desegin baitzuen. Bestalde, Mart\u00edn Villak ez zuen inoiz ikurrina bakarrik agertzea onartu, eta harekin batera espainiar bandera ere ager zedin agindu zuen. Horregatik, urtarrilaren 20rako ikurrina bakarrik zintzilikatu zuten hainbat donostiar elkarteek espainiar bandera ere jartzeko agintzen zieten polizien bizitak jaso zituzten.\nDonostiarekin ia batera, Irun, Azkoitia eta Hondarribiako udaletxeetan ere ikurrina ofizialki zintzilikatu zen. Bestalde, orduko Jos\u00e9 Manuel Men\u00e9ndez Gipuzkoako gobernadore zibilak ikurrina legeztatzearen aurka azaldu eta bere dimisioa aurkeztu zuen.\nBizkaia.\nBizkaian ikurrina legeztatu zenetik zintzilikatu zen lehenbiziko Euskal Banderetako bat Sarrikoko Ekonomia eta Enpresa Zientzien Fakultatean izan zen. Ikurrina bakarrik zintzilikatua izatea espainiar polizia agertu eta berau kentzeko nahiko aitzakia izan zen.\nIkurrina zintzilikatu zuen lehenbiziko udalerria Garai izan zen. Mungia eta Bermeok jarraitu zioten, eta handik hiru astera Bizkaiko 93 udalerrietatik jada 69k ikurrina ofizialki udaletxeetan zintzilikatua zuten. Adibidez, Berangon, oraindik 1976ko urrian elizako kanpandorrean zintzilikatutako eta guardia zibilak kendu ezin izan zuen \"legez kanpoko\" ikurrin bat mantentzen zen.\nBizkaiko Probintzia Agintari frankistek ikurrina jartzeari uko egitea garaiko haserrealdi hutsal eta deigarrienetako bat izan zen. Bilbon, Donostian ez bezala, udal agintariak ikurrina legeztatzearen aurka agertu ziren. Urtarrilaren 20ean Augusto Unceta-Barrenechea buru zuen Bizkaiko Aldundiak bere egoitza guztietan \"alderdikoiak ez beste, ikur nazionala (espainiarra) eta jaurerriaren bandera\" jartzea agindu zuen. Unceta gertakizunekin haserre agertu eta maukapetik honako ediktua atera zuen: \"Lur hau maite dugu eta oinarri ukiezinak diren maitasun, leialtasun eta fideltasunarengatik, ahots ozenez, sistematikoki engainatuak izaten ari garela esan beharrean gaude. Espainiarrak eta bizkaitarrak gara\". 1977ko urriaren 8an ETAk Unceta hil zuen.\nIkurrinaren aurkako joera honen adierazgarri nagusienetakoa orduko Bizkaiko Jos\u00e9 Antonio Zarzalejos gobernadore zibilaren, \u2015Jos\u00e9 Antonio Zarzalejos kazetariaren aitaren\u2015, dimisioa izan zen.\n1977ko uztailaren 10an, Bilboko udaletxean ikurrina zintzilikatu zen.\nAraba.\nAraban gainontzeko udal erakundeei edo aldundiari ikurrina zintzilikatzen aurre hartu zion udalerri bakarra Aramaio izan zen.\nUrtarrilaren amaieran Gasteizen bertako udal agintari frankistak ikurrina udaletxean zintzilikatzearen aurka agertu ziren. Halere, azkenean, 1977ko uztailaren 25an, Gasteizko udaletxean ikurrina zintzilikatu zen.\nNafarroa Garaia.\n1977ko urtarrilaren 16an, Alkateen Mugimenduak Bergaran egindako deiari helduz, Etxarri-Aranatzeko udal taldeak manifestua onartu zuen. Poliziaren eta guardia zibilen kontrolei muzin eginez hamarnaka lagun elkartu ziren udaletxean eta ikurrina lehen aldiz ezarri zen ofizialki. Ikurrinaren zintzilikatzea txistularien eta Nafarroako Gorteen Ereserkiaren doinuez lagundurik burutu zen.\nUrtarrilaren 22an, Lizarran, bertako zinegotzien zalantzen aurrean, gazte talde batek ikurrina Lizarrako udaletxeko balkoian zintzilikatu zuen. Ikurrin hura zintzilikatu zuena Fortunato Agirre izan zen, Lizarrako azken alkate demokrata eta frankistek fusilatu zuten Fortunato Agirre zenaren seme zaharrena.\nUrtarrilaren amaieran Iru\u00f1eko udal batzarrean gehiengoz ikurrina zintzilikatzea erabaki zen, Bilbo eta Gasteizi aurre hartuz. Akordioaren aurka hiru zinegotzi bakarrik agertu ziren, batek aurka bozkatu eta beste biak ez ziren batzarrera bertaratu. Iru\u00f1eko udal plaza jendez lepo zegoen, eta gazte batek unean prestatutako eskalatzaile baten bidez jada bozketa ospatu aurretik ikurrina udaletxearen balkoian jarria zuen. Orduko behin-behineko Tom\u00e1s Caballero alkateak, Javier Erice alkatea kargugabetua izan baitzen, udaletxetik irten eta akordioa iragartzean, kalean zegoen jendetza \"Eusko Gudariak\" ereserkia abesten hasi zen. Handik minutu gutxira Polizia Armatuaren furgoiak agertu eta bertaratu zen jendea astintzeari ekin zion. Etorkizunean Nafarroa Garaian espainiar eskuinak ikurrinarekin izango zuen joeraren iragarpena izan zen.\nUrte hartako apirilaren 27an, berriz, ehun karlista baino gehiagok ausardiarekin ipini zuten ikurri\u00f1a Diputazioaren balkoian, alderdi politiko guztiak legeztatzearen aldeko bi pankartekin batera. Lehendabiziko aldia zen euskal ikur hau ikusten zela instituzio horretan.\nAgoitzen herri galdeketa bat burutu ostean ikurrina zintzilikatzea adostu zen. Tafalla bezalako udalerrietan biztanleen milaka sinadura jaso ondoren gehiengo frankista zuten udalek ikurrina onartzea behartuarazi zituen. Udako jaietarako Nafarroa Garaiko udaletxe gehienetan ikurrin bat zegoen.\nNafarroa: Debekua eta jazarpena.\n1977ko urtarrilaren 19an ikurrina legeztatu zenenetik 1980. urtera arte Nafarroa Garaiko hainbat udaletxek, Iru\u00f1eko udaletxea barne, Euskal Bandera beren udal balkoietan zintzilikatu zuten. Baina azken urte horretan egoera gaiztotu eta ikurrinaren aurkako jazarpena areagotu eta debekuari ekin zitzaion.\n1980ko urriaren 4ean nafar eskuin espainolistak Nafarroako Foru Aldundiak alderdi espainolisten botoei esker nafar udaletxeetan ikurrina jartzea debekatzea lortu zuen. Abenduaren 2an Nafarroako Parlamentuak neurri hori berretsi zuen, honen arabera Nafarroako Foru Erkidegoko udal guztietan \"ofizialki bandera gorri-horia eta udalerrikoa\" bakarrik ipini ahal zitezkeen.\n1981eko abenduaren 10ean, Iru\u00f1eko Udalak, UCD, UPN eta PSOEren aldeko botoekin, Iru\u00f1eko udaletxeko balkoitik ikurrina kentzea erabaki zuen. Sozialisten artean, erabaki horren aurka azaldu zen salbuespen bat egon zen, Juan Manuel P\u00e9rez Balda zinegotzia. Bere botoarekin ikurrina kentzeko erabakia ez babesteagatik bere alderdi politikotik kanporatua izan zen.\nAzaroaren 30ean, alegi, hamar egunera, Iru\u00f1eko udaletxetik ikurrina kentzeko erabakiaren aurrean, PSOEk bere gobernupean zeuden edota beren zinegotziek eta eskuineko zinegotziekin batera gehiengoa zuten udaletxe guztietatik ikurrina kenduko zuela iragarri zuen. Beste hainbat alditan bezala, erabaki honen atzean aurretik nafar sozialistek jasandako Madrilgo sozialisten zenbait sektoreen presioak ere egon ziren. PSOEk Iru\u00f1ean kikildu eta eskuinari men egin izana nabarmena izan zen eta denen aurrean oso leku txarrean utzi zuen, 1979an PSOEko Julian Balduz hautagaiak Herri Batasuna eta EAJko zinegotzien botoei esker Iru\u00f1eko alkatea bilakatzea lortu baitzuen, abertzaleek alkate eskuindar espa\u00f1olista bat egon ez zedin sozialisten hautagaiari babes ematea nahiago izan baizuten.\nOrain PSOEk desagertzear zegoen UCDek aurkeztutako ikurrinaren aurkako mozioari babes eman zion. Esan beharrik ere ez dago UPNek ere mozio horri gogo biziz babes eman ziola, eta 1981eko urriaren 26ean Nafarroako armarritik Franco diktadoreak sari gisa emandako San Fernandoren Ere\u00f1otz Gurutzea kendu izanaren erabakiarekiko errebantxa edota mendeku modura hartu zuen, bide batez Nafarroa Garaian ofizialki egoteko bi bandera bakar zeudela oroitaraziz, Nafarroakoa eta Espainiarra, eta honela ikurrinari ofizialtasun bidea oztopatuz.\nIru\u00f1ean ikurrinaren debekuaren ondorioz udaletxearen inguruko kaleetan protestak piztu ziren, eta betiko moduan, Espainiako Polizia Nazionalak indarra erabiliz erreprimitu zituen. Abenduaren 10eko gaua bereziki luze eta istiluz betea izan zen, egunsentian Iru\u00f1ean bart gaueko istiluen ondorioak begi bistakoak ziren.\nIru\u00f1eko udaletxetik ikurrina kendu zenetik aurrera, Nafarroa Garaian Euskal Banderaren aurkako jazarpen espainolista areagotuz joan zen. Otsailaren 11n, istiluez beteriko udal batzarraren ondoren, Tafallan ere ikurrina udal balkoitik kendu zuten. Urte honetako udan PSOEk ikurrinaren gaiarekin muturreraino iritsiko zela frogatu zuen: Foru Aldundiak ikurrina erabiltzen zuten nafar dantza talde guztiei diru laguntzak kenduko zizkiela mehatxatu zuen, eta dantza taldeek Aldundiaren ekinbide hau \"txantaia\" zela esan zuten.\nAbuztuaren 22an Goardia Zibila Lakuntzako udaletxean agertu eta ikurrinaz gain udalerriko bandera ere bereganatu zuen. Aldiz, Lakuntza osoko kaleak ikurrinez lepo bete ziren. Handik bi egunera, Goardia Zibila Gorritin agertu eta pilotalekuan zegoen ikurrina kendu zuen, oraingoan bertako Udalak ez zuen ikurrin hura jarri izanaren inongo ardurarik ez baitzegoen ez udaletxe batean ezta eraikin ofizial batean ere, baina hale eta guztiz ere Guardia Zibilak nahi zuena egin zuen. Protesta moduan Gorritiko etxeetako balkoiak ere ikurrinaz bete ziren.\nIkurrinaren aurkako jazarpena Nafarroa Garaian gero eta handiagoa zen, neurri berri eta debekatzaileagoekin. Irunberrin karlistak lehenbiziko aldiz ikurrina debekatzearen aldeko erabakiari batu zitzaizkion. Azaroan berriz ere Iru\u00f1eari txanda iritsi zitzaion, udal dantzariek ikurrina erabiltzen jarraitu eta PSOEren nahiei men ez egiteagatik diru laguntza kendu zieten. 1988ko urriaren 14ean UPN eta PSOE oraindik urrutirago joan eta Iru\u00f1eko udal dantza taldeak ikurrina erabiltzen jarraitzen zuenez dantza taldea desegin zuten.\n1982ko amaieraldera, Tuterako Udalean ordezkaritza zuen Nafarroako Mugimendu Komunistak ikurrina jendaurrean erabili izanagatik isuna jaso zuen.\nNafarroa Garaian ikurrinaren aurkako jazarpena areagotuz zihoan eran, intelektual espainolista integristek, gaiari garrantzia kendu edota desdramatizatzeko asmoz eta euren buruak progresista izendatuta, adierazi zuten banderak \u2014eta bereziki ikurrina\u2014 oihal ziztrinak besterik ez direla; Espainiako bandera, ordea, ez zuten oihal ziztrintzat aipatzen.\nNafarroan ikurrinaren aurkako jazarpena bertan behera geratu zen Nafarroako 2015eko hauteskundeak eta gero atera zen gobernuarekin. Hala eta guztiz oposizioko alderdi nagusienak, UPNk boterea hartu eta berehala ikurrina kentzearen aldeko jarrera hartuko zuela iragarri zuen. UPNko Jos\u00e9 Javier Esparzak behin eta berriz esan du proposamena \"agenda nazionalistaren parte\" dela, eta Nafarroa \"Euskal Herri irudikatu horren barruan\" izatea nahi zuela. \"Esaten duzue ikurrina Nafarroako bandera bezain nafarra dela: hori gezurra da. Ni ez nator bat horrekin, baina zu bai\". Haren ustez, ikurrina jartzea \"ETAren jarduera zuritu\", euskara inposatu eta Nafarroara erregeak ez etortzeko estrategiaren parte zen..\nIkurrinarekiko joerak.\nEuskal abertzaleak.\nEuskal abertzaleentzat Euskal Herriaren bandera da. Egiari zor, abertzaleak ez diren euskalherritar ugarik ere bere sentitzen duten bandera ere bada, batez ere Euskal Autonomia Erkidegoan eta Iparraldean.\nEspainiar nazionalistak.\nEspainiar nazionalistek ikurrinarenganako duten jarrera nahiko kontrajarria da, eta nagusiki lurraldearen araberakoa, abertzaleen arabera joera hipokrita dela ere esan ohi da:\nEspainiar nazionalismoak, bereziki eskuin muturrekoak, ikurrinarekiko izan duen ezinikusia historian zehar agerikoa izan da, baten batzuk harekiko gorrotoaren muga ere igaroz, bere sorreratik hasi eta denbora pasa ahala murriztu beharrean zenbait sektoretan areagotu ere egin zen, bereziki Sabin Aranak asmatu eta independentismoaren ikurtzat dutelako, bai eta ikurrinak izan duen hedapen azkarraren eta jendearen onarpenaren ondorioz.\nFragaren haserrea ikurrinaren legeztatzearekin.\n1976an jada Francoren diktadura amaitua eta erregimena desegiten ari zen garai nahasian. Manuel Fraga ministro frankista ohi eta eskuin muturreko espainiar nazionalistak Venezuelara bidaia egin eta bertan elkarriketatzaile ospetsuak ziren Imger eta Carlos Ramgel senar-emazteek ikurrinari buruz eta Euskal Bandera inongo zigor edo jazarpenik jasan gabe erakutsi eta zintzilikatzeko aukerari buruz galdekatu zuten. Fragak hitzez-hitz honakoa erantzun zien:\nEta amaitzeko bere izaera ezaugarri nagusia zen harropuzkeriaz esaldi ospetsu eta apokaliptiko baina gaur egungo ikuspegitik irakurrita nahiko barregarri eta patetikoa dena bota zuen:\nHark nahi ez bezala eta berak aipatutako muturreraino iritsi gabe, bere bizialdian euskal herritarrek ikurrina goratzeaz gain, Euskal Bandera nola legeztatu eta Euskal Autonomi Erkidegoko bandera ofiziala izendatzen zuten ere nahi ala nahi ez lekuko gisa ikustea beste biderik ez zitzaion geratu.\nFrantziar nazionalistak.\nIpar Euskal Herrian udaletxe guztietan ikurrina eta Frantziako Errepublikaren bandera inongo arazorik gabe zintzilikatzen dira. Gainera, abertzaleak ez diren eta frantziar nahiz euskal herritar sentitzen direnek ere naturaltasun osoz bere egiten duten bandera da, horren adibide onena Aviron Bayonnais edota Biarritz Olympique errugbi taldeetan erakusten diren ikurrinak dira.\nEuskal Diaspora.\nIkurrina sortu eta berehala, XIX. mendearen azken urteetan eta XX. mendearen lehen hamarkadetan ikurrina pentsaera abertzalea zuten euskal etorkinen eskutik Euskal diasporara berehala hedatu zen, maiz Euskal diasporako ekitaldi eta ikuskizunetan Euskal Herrian bertan baina oraindik eta erabiliagoa den bandera da, batez ere atzerrian euskalduntasuna azpimarratzeko dagoen desio edo nahiaren ondorioz. Horren adibide, Euskal Etxe guztietan zintzilikatzen dela da.\nGaur egun.\nEuskaldunentzat, ikurrina Euskal Herri osoaren ikurra da, eta halakotzat ageri da euskal hiztegietan. Horrenbestez, balio handia du kulturaren eta politikaren aldetik, eta aldarrikatzeko asmoarekin erabiltzen dute sarri, Euskal Herriko edozein tokitan, euskal abertzaleek batez ere. Euskal kulturaren ikur ere bada, Euskal Herrian nahiz kanpoan (adibidez, Estatu Batuetako euskal jaietan eta mundu osoko eusko etxeetan).\nHorrez gain, hainbat eratara erabili eta sentitzen da, norberaren iritzi politikoen eta lurraldearen arabera:\nEuskal Autonomia Erkidegoa.\nEuskal Autonomia Erkidegoaren bandera ofiziala ere badenez, nagusiki autonomia erkidego horren ikurtzat hartzen du hainbatek, batez ere Espainian. Adibidez, Espainiako Errege Akademiaren hiztegian, \u00abBandera oficial del Pa\u00eds Vasco\u00bb ('Euskal Autonomia Erkidegoko bandera ofiziala') da gaztelaniaz \"ikurri\u00f1a\" hitzaren definizioa.\nIpar Euskal Herria.\nIpar Euskal Herrian, euskal kulturaren adierazpide da ikurrina. Haren erabilera ez dago legez araututa, eta ez du inolako balio ofizialik. Hainbat erakunde ofizialetan ageri da \u2014hala nola, herriko etxeetan\u2014, bai eta jaietan nahiz kultura eta kirol ospakizunetan ere. Euskal Herriko gainerako tokietan bezala, errebindikazio helburua ere badu, euskal abertzaleen aldetik batez ere.\nNafarroako Foru Erkidegoa.\nNafarroako Foru Erkidegoan izaera politiko argia du, euskal kultura eta abertzaletasunari oso lotua baitago. Nafarroako eremu euskaldunenean \"naturaltasunez\" agertu izan da tokiko erakundeetan, batez ere udaletxeetan. Leitzan, esaterako, Espainiako legeak ikurrina 1977an legeztatu baino urtebete lehenagotik agertu zen udaletxearen aurrealdean. Urte hartan bertan, Bara\u00f1aingo udalerrian, ikurrina udaletxeko balkoian paratzea erabaki zuen udalbatzarrak. Alabaina, ikuspegi kulturalaz gain, ikuspegi politikoa ere baduenez, Nafarroan ikurrina erabiltzea Nafarroako kultura eta historiari eginiko erasotzat jotzen dute UPN eta PSN alderdietako hainbat nafarrek (batez ere UPNkoek), ikurrina Euskal Autonomia Erkidegoarena \u2014eta ez beste inorena\u2014 den ikurtzat hartzen baitute; EAEko ikur politikoa dela diote, eta kultura arloko ikurra denik ukatzen.\nHori dela eta, Nafarroako Parlamentuak Nafarroako Ikurren Legea onartu zuen 2003an, UPN, PSN eta CDN alderdiek horren alde bozkatuta. Lege horrek berariaz debekatzen du ikurrina erakunde publikoetan agertzea (I\u00f1igo Zabalza Landa abokatuaren ustez, \"ad hoc\" lege bat da, nabarrismo ofizialak onartzen ez dituen ikurrei atxikipena agertzearen aurkakoa), erakunde horiek Euskal Autonomia Erkidegokoak ez baizik Nafarroakoak direla argudiatuz. Horrek protesta ugari eragin du Nafarroan.\nNaBairen esku dauden udal batzuetan, udaletxeko balkoian ezin delarik, ikurrina beste toki nabarmenen batean esekitzea erabaki zuten, foru gobernuaren isunak eta mehatxuak saihesteko. UPNko karguek ahaleginak egiten dituzte Nafarroan udaletxeetatik ikurrina kentzearren, eta jendaurreko edozein ekintzatan ikurrina agertzea eragoztearren.\nJazarpena.\nIkurrina jada bere sorreratik jazarpena jasan duen bandera izan da, baita bi debelkualdi ere (1923-1931 eta 1937-1976). Honakoa, ikurrinak bere historian jasan izan dituen jazarpen gertakari nabarmenen zerrenda da, ez dira guztiak, zerrenda amaigabea izango litzatekeelako, baina bai ezagunenetakoak:\nZerikusia edo antza duten banderak.\nGurutze zeiharra eta zuzena batzen duten banderetan ikusten da Ikurrinarekin antzekotasuna, Union Jack delakoan batez ere. Itsasoko bandera batzuetan ikusten da hau bereziki.Antza duten beste bandera batzuk. Orozko herrikoak euskal inspirazio argia du, baina aldi berean herriko ezkutuaren forma eta koloreetan oinarritzen da: 2008ko erabaki batean onartu zen bandera diseinu hori.\nAntza dutenen ikurrinen artean, ikurrin okerrak ere badira. Zenbait herritako jaietan eta produktu merkeen dendetan ikusi izan dira Euskal Herrian gorria eta berdea alderantziz erakusten zituzten ikurrinak."}
{"id": "4395", "revid": "119347", "url": "https://eu.wikipedia.org/wiki?curid=4395", "title": "Txadar hizkuntzak", "text": "Txadar hizkuntzak afroasiar hizkuntzen adar bat dira, Saheleko hainbat tokitan hitz egiten direnak. Nigerian, Nigeren, Txaden, Afrika Erdiko Errepublikan eta Kamerunen hitz egiten diren 150 hizkuntzez osaturik dago.\nHausa da gehien hedaturiko txadar hizkuntza (\"lingua franca\" da Mendebaldeko Afrikako eskualde zabal batean).\nLau hizkuntza-talde bereizten dira txadar hizkuntzen multzoan:"}
{"id": "4397", "revid": "336", "url": "https://eu.wikipedia.org/wiki?curid=4397", "title": "Hausa (hizkuntza)", "text": "Hausa (\"Yaren Hausa\" edo \"Harshen Hausa\") mendebaldeko Afrikako txadar hizkuntza da, batez ere Nigerian eta Nigeren bizi den hausa etniak hitz egiten duena.\nHizkuntzaren hedadura.\nHausa hizkuntza Nigerreko hegoaldean eta Nigeriako iparraldean mintzatzen da, eta Togotik Kamerunera eta Saharatik Ginea golkoraino harremanetako hizkuntza gisa erabiltzen da. Nigeria, Niger, Sudan, Kamerun, Ghana, Burkina Faso eta Beninen hitz egiten da. Ethnologueren arabera 47 milioi hiztunentzat da hizkuntza primarioa eta bigarren mailako hizkuntza da beste 25 milioirentzat, guztira, gutxienez, 72 milioi hiztun dituen hizkuntza da, beraz."}
{"id": "4401", "revid": "119347", "url": "https://eu.wikipedia.org/wiki?curid=4401", "title": "Camsa", "text": "Colombiako uharte-hizkuntza da Cams\u00e1 (\"Kamsa\", \"Coche\", \"Sibundoy\", \"Kamemtxa\", \"Kamse\", \"Cam\u00ebnts\u00eb\u00e1\" ere baderitza), eta Putumayo eskualdeko Sibundoy haraneko 4022-bat gizon-emaztek erabiltzen dute (Arango and S\u00e1nchez: 1998)."}
{"id": "4402", "revid": "58701", "url": "https://eu.wikipedia.org/wiki?curid=4402", "title": "Calusa hizkuntza", "text": "Ameriketako Estatu Batuetako Floridako Calusa herriaren mintzaira zen Calusa hizkuntza (XVIII. mende erditsuan iraungi zen, Calusekin batean) eta, egundainoko jakingarri urrien arabera, uharte-hizkuntza zen, haurriderik gabea.\nCalusa hizkuntzaren hondar zenbaixkak baizik ez dute egungo eguneraino iraun: ezin itzulizko hiri- eta buruzagi-izen batzuk (Calusa hizkuntzatikako da, erraite batetakotz, Floridako \"Sarasota\" toponimoa), eta Fontaneda zeritzan Espainiar batek, 1549.aren eta 1566.aren artean Calusen gatibu zelarik, itzuliriko eskutara bat hitz eta perpaus."}
{"id": "4403", "revid": "336", "url": "https://eu.wikipedia.org/wiki?curid=4403", "title": "Atakapa hizkuntza", "text": "Atakapa hizkuntza Mexikoko golkoaren itsas hegian bizi zen Atakapa populuaren mintzaira zen.\nHiru dialekto berezi ahal izan dira Atakapen hizkuntza barnean:"}
{"id": "4404", "revid": "59723", "url": "https://eu.wikipedia.org/wiki?curid=4404", "title": "Kuxtar hizkuntzak", "text": "Kuxtar hizkuntzak afro-asiar hizkuntza familiako adar bat dira. Gehienbat Afrikako Adarrean mintzatzen dira (Somalia, Eritrea, Djibuti eta Etiopia), bai eta Niloko haranean (Sudan eta Egipto) eta Afrikako Aintzira Handietako alde batzuetan ere (Tanzania eta Kenya). Izena Antzinako Egiptoko hegoaldean zegoen Kuxeko Erresumatik datorkie.\nHizkuntza talde horretan, hiztun gehien dituena oromoera da (35 milioi lagun): ondoren, somaliera (28 milioi) eta sidamoa (3 milioi) datoz. Milioi batetik gora hiztun dituzten beste bi kuxtar hizkuntzak afarrera (1,5 milioi) eta bedawia (1,2 milioi) dira. Somaliera Somaliako hizkuntza ofizialetako bat da; horrenbestez, estatu burujabe batean estatus ofiziala duen kuxtar hizkuntza bakarra da. Somaliera eta afarrera, bestalde, Djibutiko hizkuntza nazionaltzat onartutako hizkuntzetako bi dira.\nBanaketa geografikoaren araberako ondoko taldekatzea erabili ohi da gaur egun, Joseph Greenbergen sailkapena oinarri:"}
{"id": "4406", "revid": "119347", "url": "https://eu.wikipedia.org/wiki?curid=4406", "title": "Dahalo", "text": "Kenyako hizkuntza gal-hurrena da Dahaloa (ISO/DIS 639-3: dal), egun Tana ibaiko eskualdeko 400 lagunek (gehientsuek Kiswahilia mintzaira baitute) baizik ez darabilatena (Brenzinger 1992).\nHegoaldeko hizkuntza Kuxitikoetarikoa da."}
{"id": "4407", "revid": "119347", "url": "https://eu.wikipedia.org/wiki?curid=4407", "title": "Oromoera", "text": "Oromoera afro-asiar familiako hizkuntza bat da, kuxtar hizkuntzen taldean hiztun gehien dituena."}
{"id": "4408", "revid": "90799", "url": "https://eu.wikipedia.org/wiki?curid=4408", "title": "Digestio-aparatu", "text": "Digestio-aparatua edo aparatu digestiboa janariaren digestioan, hots, gorputzera sartzen diren elikagaiak organismoaren zelulek bereganatzeko gai bihurtzen dituen prozesuan, parte hartzen duten egitura eta organoen multzoa da.\nBere funtzioak elikagaien garraioa, digestio urinen jariaketa, elikagarrien xurgapena eta hondakin produktuak kanporatzea dira. Digestio prozesua berdina da urdail bakarreko animalia guztietan: molekula handiak (gluzido, lipido eta proteinak) hesteetan xurgatuko diren molekula txikietan bihurtzen dira digestio entzimei esker; xurgatu ondoren, odolera pasatzen dira, eta, honen bidez, gorputzeko zelula guztietara garraiatzen dira.\nDeskribapena.\nGutxi gorabehera hamaika metroko luzera duen digestio-hodia aho-barrunbean hasi, eta uzkian amaitzen da. Digestioa bera ahoan hasten da; hortzek janaria ehotzen dute, eta listu-guruinen jariatzeek hezetu eta bere deskonposizio kimikoa hasten dute helikadura-bolo bihurtuz. Gero, boloak faringea zeharkatzen du; hestegorritik jarraitzen du, eta urdailera iristen da, litro eta erdiko edukiera duen poltsa gihartsua zeinaren mukosak urin gastriko indartsua jariatzen duen. Urdailean, janaria aztoratu egiten da kimo bihurtu arte.\nUrdailaren irteeran, heste meharra dago, sei metro luze neurtzen duena eta bere baitan oso tolestuta dagoena. Bere lehen zatian edo duodenoan, heste-guruinetako jariaketak, behazun-maskuaren behazunak eta pankrearen zukuak jasotzen ditu. Jariatze horiek guztiek elikagaiak deskonposatzen dituzten eta aminoazidoak izeneko substantzia disolbagarri sinpleetan eraldatzen dituzten entzima kopuru handia dute. Digestio-hodiak heste lodian zehar jarraitzen du, metro eta erdi pasatxoko luzera duena. Bere azken zatia ondestea da, uzkian amaitzen dena, non digeriezinak diren elikagaien hondarrak kanpora ateratzen diren.\nEgitura.\nDigestio-aparatua osatzen dute: digestio-hodiak, guruin erantsiek (listu-guruinak, gibela eta pankrea) eta behazun-bideek (behazun-xixku barne). Digestio-hodia endodermotik dator enbriologikoki, arnas aparatua bezala. Ahoan hasi eta uzkiraino zabaltzen da. Gizakian, luzera 10-12 metrokoa da, gorputzaren luzera osoa halako sei edo zazpi. Enborrean zehar egiten duen ibilbidean, bizkarrezurraren aurretik doa. Aurpegian hasten da; lepoan behera jaisten da, eta gorputzaren hiru barrunbe handiak zeharkatzen ditu: torazikoa, abdominala eta pelbikoa. Lepoan, arnas bidearekin lotuta dago; toraxean, bi biriken eta bihotzaren arteko atzeko mediastinoan dago; abdomenean eta pelbisean, berriz, ugal-aparatuko organoekin.\nDigestioaren funtzioak.\nBi motatako funtzioak gauzatzen dira digestioan: mekanikoak eta kimikoak.\nHistologia.\nHistologiaren ikuspegitik, digestio-bidearen hormak lau geruza ditu, barnetik kanporakoan honelaxe sailkatzen direnak:\n1) Mukosa: elikagaiekin kontaktuan dagoen geruza da. Bertan, xurgapena gertatzen da. Azpigeruza hauek ditu:\n2) Azpimukosa: ehun konjuntiboz osatuta dago, eta, bertan, odol hodiak, guruinak eta nerbioak kokatzen dira. Nerbio sistema enterikoaren azpimukosako edo \"Meisnerren plexua\" hemen kokatzen da, eta prozesu lokalak kontrolatzen ditu.\n3) Muskularra: muskulu leunez osatutako geruza da. Bi azpigeruza ditu:\nBi azpigeruza hauen artean, nerbio sistema enterikoaren 2. plexua kokatzen da, \"Avermach-en plexu mesenterikoa\" hain zuzen ere, eta honek peristaltismoa kontrolatzen du.\n4) Serosa: kasu batzuetan, geruza hau peritoneoa izaten da.\nHormaren lodiera eta gainazalaren itxura, leuna izan daitekeena ala ez, aldatu egiten da leku anatomikoaren arabera. Mukosak kriptak eta biloak izan ditzake, eta azpi-mukosak tolestura iraunkorrak edo tolestura funtzionalak izan ditzake. Paretan, plexu azpi-mukoso eta mienterikoak ere badaude, digestio-hodi osoan zehar banatzen den nerbio-sistema enterikoa osatzen dutenak hestegorritik uzkiraino.\nFisiologia.\nElikagaiak listu-guruinek sortutako listuaren laguntzaz irentsi eta hortzek birrindu ondoren, elikadura-bolo bat osatzen dute, eta hestegorritik igarotzen dira urdailera bidean mugimendu peristaltikoari esker. Behin urdailean sartuta, digestio-prozesua hasten da urdaileko zelula parietalek eta digestio-entzimek jariatzen duten azido klorhidrikoek erraztuta. Ondoren, heste meharrera pasatzen dira, eta, bertan, elikagaien degradazio kimikoak jarraitzen du, eta ura eta mantenugaien xurgapena gertatzen da, horiek odolera eta linfara garraiatzen baitira. Heste lodira iristean, gorotzak eratzen dituzten hondakin-substantziak pilatzen dira, eta uzkitik kanpora botatzen dira.\nDigestio-hodia animalia ornodunen kanpoko eta barne-ingurunearen arteko truke-azalera nagusia da. Batez besteko gizon heldu batean, hesteetako mikrobiloak erakusten dituen mukosa gastrointestinalaren azalera osoa 350 metro koadro ingurukoa da. Digestio-aparatuari esker, gizabanakoak elikagaietan dauden mantenugaien digestioaren eta xurgapenaren bidez egin dezake elikadura-prozesua, baina bere defentsa-funtzioa ez da gutxiagorako, kanpoko agente edo substantzia arrotzak ezagutu eta baztertzeko sistemak baititu.\nHesteak barruan hesi bat osatzen duten zelula geruza bat dauka. Bere eginkizuna da, substantziak digeritzeaz gain, gorputza ingurumenaren kanpoko etsaiarengandik (irensten ditugun substantziak eta hesteetan dauden mikroorganismoak) defendatuz jardutea. Hori zelulen arteko lotura estuak itxita mantenduz lortzen du, horrela substantziak, toxinak, gai kimikoak, mikroorganismoak eta makromolekulak kontrolatu gabe sartzea ekidituz, bestela odolera pasa litezkeenak. Zelula arteko lotura estuen proteina sarearen muntaketa-egoera orkestratzen duen sistema erregulatzaile bat dago. Era berean, bakterioen kolonizazioak oso paper garrantzitsua betetzen du, organismoarentzat bakterio onuragarriz osatutako hesteetako mikroflora deritzona osatzen duena.\nEntzima digestiboak.\nDigestio-entzimak elikagaietan dauden molekula handiak apurtzeko eta, hestearen bidez, xurga daitezkeen molekula txikiagoetan bihurtzeko gai diren substantziak dira. Garrantzitsuenetako batzuk dira: pankreak sortutako lipasa; urdailak eta pankreak aminoazidoetan deskonposatzen dituen proteasak; amilasa; esnean dagoen laktosa desegiten duen heste meharrak jariatzen duen laktasa, eta sakarosaren gainean eragiten duen sakarasa, zeinak glukosa eta fruktosa bihurtzen dituen.\nOdol-jario edo hornidura.\nDigestio-aparatua osatzen duten organoen odol-hornidura, batez ere, sabeleko aortaren hiru adarretatik dator:\nOrganoak eta funtzioak.\nGizakiaren kasuan, organo nagusiak honakoak dira: ahoa, faringea, hestegorria, urdaila, heste meharra eta heste lodia.\nAhoa.\nAhoa da, agian, digestio organorik bereziena, gainerakoak ez bezalakoa baita, bai osaeraz, bai funtzionamenduaz. Listu-guruinek litro bat listu egiten dute egunean, eta hainbat motatako kitzikadurak (psikikoak, usainak, etab.) eragin dezakete jario hori. Listuak entzima bat du, amilasa, maltosa ematen duen almidoiaren hidrolisia katalizatzen duena. Gainera, lisozima ere (bakterioen aurkako entzima) badauka. Aho-barrunbean, hortzak eta mingaina daude, eta hartara isurtzen dute listu guruinek.\nOrgano honetan, digestio prozesu mekanikoak eta kimikoak gertatzen dira, bietakoak.\nFaringea eta hestegorria.\nIraganbideko txegoste organoak dira zentzu hertsian, ez baitute digestio prozesurik betetzen. Faringean, irenstearen fenomeno bizkor eta konplexua gertatzen da. Kontuan hartu beharra dago organo hori benetako bidegurutze bat dela, ahoa, sudurra, hestegorria eta trakea elkartzen baitira bertan. Hala, beraz, irensteko unean, elikadura-boloa egokiro bideratu beharra dago ahotik hestegorrirantz.\nIrenstea borondatezko ekintza da; elikagaia, behar bezala murtxikatua eta listuztatua, mingainaren zolara iristen da, eta horren giharrek atzerantz bultzatzen dute. Haraz gero, irensteko erreflexua eragiten dute: ahosabai bigunak sudurbidea ixten du, eta epiglotisak gauza bera egiten du trakearen sarrerari (glotisa) dagokionez.\nHestegorria da goian deskribatu eredu histologikoari jarraitzen duen digestio-hodiko lehen organoa. Epitelio leun geruztatu gogor batez estalia da, gutxi murtxikatu den janariaren marruskadura erasotzaileaz babesten duena. Funtzio mekaniko soila betetzen du elikadura-boloa arin aurreratzen bideratuz. Paretako giharren, mugimendu peristaltikoek eragiten diete aurrera joate hori. Lehen zatian, gihar horiek, bitxia bada ere, ildaskatuak dira (faringean bezala).\nUrdaila.\nUrdaila diafragmaren azpian dago, sabelaren ezker aldean. Digestio-hodiaren zabalunea da, poltsa itxurakoa, muturreko kasuetan 5 litro janari ere bil dezakeena. Urdailean, ondoko zatiak bereiz daitezke: hondoa, goiko partean; gorputza, organoaren parte gehiena hartzen duena, eta piloro-barrunbea.\nUrdailaren paretak ezaugarri bereziak ditu:\nUrdailaren paretak digestio mekaniko bizia eragiten du bere giharren mugimendu peristaltikoen bidez. Elikagaiak zanpatzen dira paretako ertzetatik jaisten direnean, eta berriro igotzen dira erdialdetik; piloroa itxita edukitzen da, era horretara hesterako bidea galaraziz. Modu horretara, janaria \"oratuz\" doa, eta, horrenbestez, \"mucus\" eta urin gastrikoarekin nahasten da.\nHala epitelio zelulak nola muki-mintzako guruin tubularrak mukia eta urin gastrikoa jariatzeko gauza dira. Guruinetan zehar, hainbat zelula mota aurkitzen da: mukiarenak; parietalak (edo oxintikoak), azido klorhidrikoa ematen dutenak; zimogenoak (edo nagusiak), entzimak ematen dituztenak. Azido klorhidrikoak eta entzimek urdaileko txegoste kimikoa eragiten dute. Zelula zimogenoek bi entzima ez aktibo jariatzen dituzte, pepsinogenoa eta prorrenina, gero pepsina eta errenina bihurtuko direnak. HClren eraginez, urdaileko pHa oso apala da (1,5-2). Horrek hainbat ondorio ditu: pepsinaren eta erreninaren eraketa; janariarekin sar litezkeen bakterio eta beste parasitoak suntsitzea; kaltzio eta burdinaren xurgaketa laguntzea... Pepsinak proteinen polipeptidoetarako hidrolisia katalizatzen du. Erreninak, berriz, esnea gatzatzen du kaseinogenoa kaseina disolbaezina bilakatzen duenean.\nMukiak urdaileko paretaren babesle funtzioa du, guztiz beharrezkoa dena organo horren azidotasun handia eta pepsinaren agresibitatea direla eta. Urdaileko digestio honek lau ordu inguru irauten du, eta, denbora horretan, elikadura-boloa arian-arian ahi erdilikido bilakatzen da, kimo izenekoa. Une horretan irekitzen da piloroa. Irekitze hori modu erritmikoz gertatzen da piloro-barrunbearen uzkurduren eraginez, halako bonba baten gisa baitihardu. Era horretara, elikadura heste meharrean sartuz doa.\nHeste meharra.\nHeste meharra digestio eta xurgaketaren organo nagusia da. 6 m luze ingurukoa da honela banaturik: duodenoa (20 cm), ieiunoa (2,4 m) eta ileona (3,4 m).\nEgituraz, heste meharreko paretak digestio-aparatuaren eredua jarraitzen du, baina aipaturiko bi funtzio horiekin zerikusia duten ezaugarri propioak ditu. Agian, paretak (muki-mintzak, batez ere) jasaten dituen aldaketak izango dira nabarmengarrienak. Hesteak, duen luzera handiaz gainera, beste hiru modutara zabaltzen du elikagaiak xurgatzeko eremua:\nDigestioarekin zerikusia duten guruinak dira egitura horren beste ezaugarri garrantzitsu bat.\nHeste meharraren konplexutasun handia kontuan harturik, banan-banan heldu behar zaio funtzio bakoitzari.\nDigestioa.\nPiloroan zehar duodenoan sartzen den kimoak, batez beste, 7 ordu behar du heste meharra burutik buru igarotzeko. Aurreratze hori paretaren gihar leunaren mugimendu peristaltikoen eraginez gertatzen da. Gainera, beste mugimendu batzuek lagundu egiten dute kimoa aurrera joan eta biloekin nahas dadin.\nHeste meharreko egonaldi luze horren lehen zatian, hiru urin gastriko desberdinek erasotzen diote kimoari: heste-urinak, urin pankreatikoak eta behazunak. Urin horiek, gehienbat, duodenoan dihardute:\nTxegoste urin guztiek ihardun ondoren, kimoa kilo bihurtzen da, gai urtsuagoa berau.\nXurgatzea.\nDigestioa edo jakiak elikagai txikietan bereizte hori amaitu ondoren, beroriek hesteko epitelioa igaro eta muki-mintzako odol eta linfa hodietara iritsi behar dute; fenomeno hori xurgatzea da. Goian ikusitakoaren arabera, muki-mintzaren eremu eskergak elikagaien xurgatzea faboratzen du.\nXurgatzea era desberdinetara gertatzen da molekula motaren arabera:\nXurgatzeko mekanismoak ere askotarikoak dira: osmosia, difusio bakuna eta erraztua eta garraio aktiboa. Odolera igaro diren elikagaiak gibeleraino eramaten dira mesenterio eta porta zainen bidez. Gibelean, produktu horietariko asko bildu edo bestelakotu egiten dira beste berri batzuk emanez. Gibeletik bena hepatikoaren bidez irteten dira bihotzera joateko eta handik gorputz osora zabaltzeko.\nHeste lodia.\nDigestio-hodiaren azken parte hau 1,5 m inguru luze da, eta bi osagai ditu: kolona eta ondestea. Kolonak heste itsu izeneko halako zabalgune edo zaku moduko batean hasten da, ileona bertara datorrela. Itsutik, apendizea irteten da, behatz itxurako 8-12 cmko dibertikulua. Jarraian, kolonaren lau zatiak datoz (goranzkoa, zeharkakoa, beheranzkoa eta pelbisekoa), eta uzkian amaitzen den ondestea. Bilorik eza da heste lodiaren ezaugarri nagusia.\nHeste lodiak ez du txegoste funtzio berezirik. Izan ere, digestioa eta xurgapena ileonean amaitzen dira, eta, horregatik, kolonera iristen diren gaiak hondakinak dira; horiekin, gorotza moldatuko da. Prozesu horretan, uraren parte bat xurgaturik gera daiteke, eta odolera pasa. Gainera, kolonean, bakterio-flora ugaria dago; horrek hartzidura eta usteltzea eragiten ditu, eta, halakoetan, gorputzak aprobetxa ditzakeen bitaminak (K eta B) sintetizatzen dira. Gorozkiek 3 edo 4 ordu behar izaten dute heste lodia igarotzeko, eta hori hiru edo lau aldiz gertatzen da egunean. Azkenik, gorotza ondestean pilatu eta iraitzi egiten da.\nUzkia.\nUzkia digestio-hodiaren azken irekiera da. Kanpoko uzki-esfinter batek eta barneko batek osatzen dute, gorotzak kanpora isurtzeko prozesua kontrolatzeko funtzioa dutenak. Uzki-esfinterren funtzionamendu desegokiak gorotz-inkontinentzia eragin dezake.\nDigestio aparatua zoologian.\nOrnodun guztietan, digestio-aparatua, funtsean, ahotik uzkiraino, gorputz osoan zehar, doan hodi hutsa da. Hala ere, animalia espeziearen arabera desberdintasun garrantzitsuak daude, besteak beste, horietako bakoitza dieta mota batera egokituta dagoelako.\nBeste ugaztun batzuk.\nHausnarkarietan, adibidez, urdaila hainbat ganberatan banatzen da hestegorritik duodenora etengabeko segidan, lau barrunbeak hauek dira: Errumena edo sabela, sarea edo boneta, omasoa edo liburuxka eta abomasoa, mamia edo benetako urdaila.\nHegaztiak.\nHegaztien digestio-aparatuak organo espezifiko batzuk ditu, adibidez paparoa; hau lepoaren mailan hestegorriari loturiko ehun-poltsa bat da, non irensten diren elikagaiak aldi baterako gordetzen diren gainerako digestio-hodietara igaro aurretik.\nNarrastiak.\nNarrastietan, heste meharra ondestean irekitzen da, eta hura kloakan, zeina digestio-aparatuaren zein gernu-aparatuaren eta ugaltze-aparatuaren aho komun gisa erabiltzen den. Espezie askotan, urdaila izugarri zabal daiteke, eta, otordu bakarrean, pisuaren % 70 arte irensteko aukera ematen du."}
{"id": "4409", "revid": "120962", "url": "https://eu.wikipedia.org/wiki?curid=4409", "title": "Eskalada", "text": "Eskalada, hankak eta eskuak edota baliabide artifizialak erabiliz, harkaitz, izotz-horma edo artifizialki prestatutako erliebe bertikaletatik igotzean datzan kirola da, edo era horretara egindako igoera.\nTokio 2020ko Udako Olinpiar Jokoetan kirol eskalada gehitu zitzaion olinpiar programari, beste hiru kirol berrirekin batera (karatea, skateboardinga, eta surfa).\nHasiera batean, eskalada mendizaletasunetik eratorritako jarduera gisa garatu zen, mendiko ibilaldietarako entrenamendu-baliabide bezala. XIX. mendean sortu zen jarduera Ekialdeko Alemanian (Dresde) eta Ingalaterran (\"Lake District\" parke nazionalean).\nEskalada, sarritan, kirol arriskutsutzat hartzen da, komeni den arren honen baitan zenbait praktika eredu bereiztea. Normalean, praktika segurtasunez egiteko aukera ematen duen materialarekin eramaten da aurrera, baina muturreko praktika bat ere badago, integral hutsa edo\u00a0\"Free Solo\" izenekoa, non eskalatzaileak inolako segurtasunik gabe aurrera egiten duen horma bertikalean zehar. \nEskaladako praktikaren baitan arrisku handiko altuerak ere badaude eta, orokorrean, segurtasuna bermatzeko, babes ekipoa edo materiala erabiltzea beharrezkoa da. \nDenborarekin, gero eta zailtasun handiagoko ibilbideak agertu ziren: 1913an, 5. maila; 1917an, 6. maila; 1970an, 7. maila; 1983an, 8. maila; 1991an, 9. maila...\u00a0 Azkenik, eta 1960tik aurrera batez ere, rokodromoen erabilerak bultzada handia eman zion diziplinaren bilakaerari, hots, horma artifizialen erabilerari.\nPraktika hau bereziki honako filmen bidez ezagutarazi da: Jean-Paul Janssen, \u201cLa vie au bout des doigts\u201d (\"Bizitza hatzen puntan\", 1982) eta \u201cOp\u00e9ra Bertikal\u201d, non Patrick Edlinger-ek bakarka eskalatzen\u00a0 duen \u201cBuous\u201d eta \u201cGargantas del Verdon\u201d-en.\nMotak.\nBestalde, ingurune-naturaletako eskalada arau idatzirik gabeko diziplina ere denez, eskalada mota desberdinak bereiz daitezke bere filosofiaren edo etikaren arabera:\nEskalatzen den ingurune bakoitzaren menpe daude erabili beharreko teknikak eta materialak. Arrokan egindako eskaladaren eta rokodromoaren artean ez dago alde handirik\u00a0 oinarrizko teknikan; horregatik, rokodromoa entrenamendu gisa erabiltzen da askotan. Haitzean eskalatzeko, ordea, askoz baliabide fisiko, tekniko eta material gehiago behar dira eskalada-murrutan baino.\nEskalada librea edo askea.\nEskalatzean horman laguntza artifizialik izan gabe egiten den igoera da. Eskalatzaileak, bere esku eta oinak bakarrik erabil ditzake horman gora egiteko. Soka, segurtasun neurri bezala bakarrik erabiltzen da (erorketa bat balego, arriskua saihesteko soilik), ezin da i erabili igotzeko laguntza bezala.\nEskalada libreko modalitate honetan, debekatuta dago babesleetatik (babes-ainguretatik) zintzilik atseden hartzea bileren (segurtasun-bermatze puntuak) artean. Honela, eskalatzailea erortzen bada, bide hori hasieratik errepikatu behar du. \nKontutan izan behar da, materialari dagokionez, modalitate honetan, kaskoa elementu gomendagarria dela. Katu-oinak ere erabiltzen dira, hauek oinetara oso ondo egokitzen diren oinetakoak dira, paretarekiko itsaspen hobeago bat lortze aldera.\u00a0 Bere zola nahikoa lodia da eta gomaz egina dago, eta horrek itsaspena ematen dio.\n\"Eskalada libre\"-an kirol eskalada eta eskalada klasikoa sartuko lirateke, betiere, azken horretan eskalada artifizialeko tekniken bidez igotako bide-tarterik ez badago.\nEskalada klasikoa edo tradizionala (eskalada alpinoa).\nEskalada hauek mendian egiten dira eta hainbat aktibitate elkartzen dituzte: harkaitz-eskalada, izotz eskalada edota trekkinga tartekatu beharra izaten da. Meteorologia eta orientazio jakituriak edukitzea beharrezkoa da, mendian oso ohikoak baitira bat-bateko eguraldi aldaketak. Gutxitan izaten dira markatutako bideak eta norberak aurkitu behar izaten du gailurrerako biderik egokiena. Material ugari eramatea beharrezkoa da.\nModalitate honek, orokorrean eskalatzaile aditua izatea eskatzen du. Izan litezkeen arazoak direla eta gertatzen da hau, izan ere, gaitasun fisikoa, babes finkoen gabezia, arroka ez-fidagarria izateak, baldintza meteorologikoak, jaitsiera konplexua, etab.., eragin zuzena dute arriskuarekiko esposizioan. \nEskalada klasikoaren (edo tradizionalaren) helburua da igoera modu tradizional Alpetarrean egitea, hots, sokako lehenak aseguruak jartzeko bide bat igotzea, bai ainguraketa naturaletan (zuhaitzak, arroka-zubiak, arroka-puntak), bai berreskuragarriak diren ainguratze artifizialetan ere (iltzeak, korapiloak, enpotrableak, fisureroak, \"friend\"ak...).\nOro har, eskalada klasikorako finkagailuak arrailetan jartzen dira (sinpleagoak direlako), hala nola, \"friend\"ak, pitoiak\u2026 Noizbehinka, segurtasun maila handiagoa bermatzeko babesleak jartzen dira, batez ere norabide anitzeko trakzioa ahalbidetzen dutelako: espantsiorako tako auto-zulatzaileak edo SPITS gisa ezagutzen direnak. Instalatzeko denbora askoz luzeagoa behar duten arren (eskuz zulatu behar da harrian 3 cm-ko sakonerako zulo bat eginez), erresistentzia handiagoa dute, eta, konektore-multzo batekin batera (ainguraketa-xafla edo -eraztuna + mosketoia), ainguraketa artifizial bat osatzen dute, finkagailuek eragindako erorikoa geldiarazteko eraginkortasun handiagoarekin.\nTakoa berez ezin da berreskuratu, pitzaduretarako finkagailuak ez bezala, baina bai mosketoiari lotzeko daraman xafla edo eraztuna. Hau kenduta (xafla edo eraztuna), paretan, takoaren zuloa baino ez da gelditzen. \nNormalean, eskalada klasikoan ez da hedapen-aingurak edo hedatze-takoak jartzen (hala nola, \"Spits\" eta \"Parabolt\"-ak), nahiz eta maiz ikusten diren pasarte delikatuetan edo babeserako materialez hornitzeko zailak diren zatietan.\nKirol eskalada.\nLaurogeigarren hamarkadan sortu eta gaur egun gehien praktikatzen den eskalada mota da. Horma ertainetan praktikatzen da, 10-30 metrokoetan, eta gradu teknikoen abaniko zabala eskaintzen du. Ondorioz, hasiberrik nahiz adituek erepraktika dezakete modalitate hau. Hormak ekipatuta egon ohi dira, eta behetik aseguratzen da. Ondorioz bi lagun beharrezkoak dira eskalada mota hau egin nahi denean. Eskalada tipo hau Eskalada eskoletan praktikatu ohi da, bertan egoten baitira horma egokituak eta informazio ugari aurki baitaiteke bideen inguruan.\nEskalatzeko estilo honek segurtasun-sistema gisa aurrez horman finkaturiko ainguraketak erabiltzen ditu, bidean zehar estrategikoki kokatutako sistema mekanikoen (hedapen-sistemen edo kimikoen) bidez; horri esker, harkaitz-plaketetan eskalatzeko aukerak zabal daitezke, ertzik edo pitzadurarik gabekoetan hain zuzen. \nAinguraketa horiek (\u201c\"txapak\"\") eskalatzaileei \"friend\" edo fisurero bat baino modu anitzagoan babesteko balio die, eta, horri esker,\u00a0 eskalatzaileak teknikan edo urrats zailak egitean jar dezake fokua. Ondorio gisa, kirol-eskaladaren ezaugarri garrantzitsua da eskalatzailearen arriskua nabarmen murrizten dela, zailtasun-maila handitzen den heinean (bidearen maila edo gradua handituz). Azken finean, modalitate honetan eskaladak zailtasuna eta mugimenduen edertasuna bilatu ohi ditu.\nOrokorrean, modalitate honek nahiko irisgarriak diren eremuak bilatzen ditu, eta hormak ez dira nahitaez oso altuak. Baita, haietan zailtasun maila desberdineko bide markatuak jartzen dira. Kirol eskaladako zailtasun maila 5,6tik (hasiberria) 5,15era (profesionala) neurtzen da. \nNormalean, bide hauek babeslez hornitu aurretik, sasi eta harri solteak kentzen dira, kirol-eskalatzailearen segurtasuna hobetzeko. \nEskalatzeko mota hau, rokodromoetan garatutakoaren antzekoa izan daiteke, baina ezberdintasuna nabarmena da., Izan ere, eskalada-murrutan, haitzak modu naturalean ematen dituen heldulekuak erabili beharrean, presa artifizialak erabiltzen dira. Presak\u00a0 edo helduleku artifizial hauek erretxina sintetikoz eginik daude, itsasgarritasun ona dutelarik eta lortu nahi den zailtasunaren arabera forma naturalak imitatzen dituzte. Denboraz eta erabileraz, lautzen eta gero eta irristagarriagoak bilakatzen joaten dira, azalera ez hain agresiboak bilakatuz. Arazo honi aurre hartzeko magnesioa erabiltzen da, batik bat.\nEskaladako kirolak badu komunitatean sortu den balio edo moral eredu bat,\u00a0non ingurune naturalaren aldaketa debekatzeko arrazoi etikoak eman ohi diren. Beraz, bide jakin batek eskalatzeko nahikoa mailarik ez badu, maila apalagoko beste bat bilatzea gomendatzen da, bide hau era artifizialean aldatu beharrean.Amaitzeko, kirol-eskalada eskalada tradizionalaren bilakaeratik sortu zen, bideak estilo guztiz askean kateatzera behartzeko, inolako sostengu artifizialik gabe. Goian adierazi bezala, eskalada mota hau kirol olinpikotzat hartu da Tokio 2020tik (2021era atzeraturiko Joko Olinpikotatik) aurrera, ingurune estandarizatu eta murru-artifizialen ereduari dagokienez.\nEskalada artifiziala.\nNormalean, luze bakarreko hormak izan ohi dira baina badaude hainbat luze exijitzen dituztenak ere. Eskalada mota hau harkaitzerako entrenamendu gisa erabili ohi da eta UIAA Nazioarteko Federazioak kirol lehiaketa modalitatetzat duen bakarra da.\nEskalada artifizialean mota guztietako materialak erabiltzen dira, hala nola, \u201cfisureroak\u201d eta pitoiak, igotzen laguntzeko, eta ez bakarrik babes-gailu gisa; hau da, materiala aurrera egiteko edo progresiorako ere erabil daiteke. Presa naturalik ez badago, harkaitzaren kargari eta kondizioei egokitutako finkagailuak jartzen dira, estribu mailakatuak jasateko hain zuzen, eta horiek eskalatzaileari igotzeko balioko diote.\nEskalatzeko era hau, motel eta neketsua izateaz gain, aurretik adierazi bezala, material asko erabiltzea eskatzen duen modalitateari dagokio. Leku jakin batzuetara iristeko modu bakarra denez, adibidez, espeleologoek asko erabiltzen dute haitzuloetako hormetan eta sabaietan zintzilik dauden leihoak aztertu ahal izateko.\nBig wall edo pareta handitako eskalada.\n\"Big Wall\" hitzak horma handia esan nahi du eta izenak dioen bezala, modalitate honetan horma bertikal, desplomatu zein horizontal handiak eskalatzen dira. Eskalada hauek egunak iraun ditzakete teknika handia beharrezkoa da eta material anitz erabili beharra dago. Eskalatzeko ohiko materialaz gain poleak erabili behar dira, janariak, materiala eta dendak igo ahal izateko. Modalitate honetan ohikoak dira horma igotzeko denboraren aurkako lehiak.\nIzotz-eskalada.\nIzenak berak dioen bezala, izotzezko hormetan praktikatzen den eskalada da. Material berezia erabili behar izaten da, kranpoiak eta pioletak adibidez beharrezkoak baitira. Horma hauetara iristea nahiko neketsua izan ohi da. \nHorretaz gain, eskalada mistoa egongo litzateke, non arroka eta izotz zatiak konbinatuz egiten den aurrera.\nBanako-integrala edo integral-hutsa (\"Solo Integral\").\nEskalada natural gisa ere ezagutzen da. Aipatu bezala, eskalada mota ugari bereiz ditzakegu, baina hauetako batek ere ez du estilo honek besteko arrisku-maila handia. Modalitate honen lehen ezaugarri nagusi eta garrantzitsuenetarikoa altuera handitan eskalatzea da, sokarik eta bestelako segurtasun gehigarririk gabe, horregatik modalitate ikusgarrienetako bat da. \u00a0 \nSokarik, segurtasunik edo inolako babesik gabeko eskalada denez, eskalatzailea eroriz gero, ondorio larriak izan ditzakete, baita heriotza ere.\u00a0 Eskalatzaileak banako-integrala egiten duen ia kasu ia guztietan, ongi ezagutzen dituen bideak burutzen ditu, baina hala ere, ez da jende askok egiten duen eskalada-estilo bat. \nGainera, horrelako igoeretarako, normalean, eskalatzailearen zailtasun maila maximoaren oso azpitik dauden ibilbideak aukeratzen dira. Horrela, erortzeko arriskua ahal den neurrian txikitzen da. Harkaitza apurtzearen edo ezusteko irristatzearen ondorioz, bideak sor dezakeen zailtasun teknikoa handia da, ingurunearekiko ziurgabetasun mailari lotuta.Beraz, eskalatzaileak erronka hauek aurre egiteko gutxieneko forma fisiko eta teknika izateaz gain, bizitzaren (gailurrera iristearen) eta heriotzaren (erorketa hilgarria) arteko dualitatezko kontzientziaren presio psikologikoa jasan behar du. Oro har, bakarrik eskalatzen duten gehienek progresioaren printzipioan oinarritzen dute beraien jarduna, arriskuak pixka bat murrizte aldera, esan den bezala soka edo bizitza-lerroarekin ahalegin batzuk eginik bakarrik igo aurretik.\nHonek, eskalatzaileak eskalatuko duen ibilbidea hobeto ezagutzea eragiten du eta honetarako erabili beharko dituen mugimendu eta teknika espezifikoak ikastea. Baita, baliatu beharko dituen kontzentrazio eta esfortzu fisikoak ere. Dena den, istripuen-murrizketarako hartu ditzaken trena guztiak batzuetan ez dira nahikoak hain arriskutsua den modalitate honen aurrean. \nBanako eskalada.\nBakarkako eskalada deitzen zaio soka batekin baina beste inoren laguntzarik gabe bere burua babesten duen eskalatzeko erari, hots, eskalatzailea auto-babesten da. Azaltzea, nork bere burua segurtatzeko hainbat teknika daudela: korapiloen klasikoa, non eskalatzailea korapilo ezberdinez baliatuz babesten den aurrera egin ahala, bestalde,\u00a0 autoaseguru-aparatu modernoen bidez ere egin daiteke (\"Silent Partner, Soloist, Soloaid\").\nBoulder-a.\nBulder-a, ingelesezko terminologiaren bitartez egin zen ezaguna: \u201cBoulder: blokeko eskaladatik etorri zelarik\u201d. Banako-integral modu bat da, baina eskalatzailea ez da inoiz nahikoa igotzen eroriko batek arazo larriak ekar diezazkion altuera batera. Beraz, bi hauen arteko aldea, altueran eta arriskuarekiko agerpen mailan dago. Izan ere, Boulder ereduan ez dira altuera handiak hartzen eta babesle gisa \u201ckoltxonetak\u201d erabiltzen dira; \u201cCrash Pad\u201d izenarekin ezagutuak. \nBeraz,\u00a0 metro gutxi batzuetako bloke bat igotzean datza, eroriko koltxoneta batekin (crash pad) aseguratzen den bitartean,\u00a0 kolpe edo erorketari adi dagoen lagun edo kide batekin egiten delarik. Boulder-a arrokan edo eredu artifizialean burutu daiteke. Eredu artifizialetan, heldulekuei eusteko \"peanut\" izeneko erroska edo fijazioa erabiltzen da, presa alboetan mugitu ez dadin. \nPsikobloka (Psicobloc).\nBulderraren azken joeretako bat psikobloka da. Hau, itsaslabarretan burutzen da, erortzekotan arroka-irtenguneren batekin ez jotzeko moduko erorikoak dituzten pareta etzanak bilatuz. Eredu honetan,\u00a0 babes pasibotzat jokatzen du urak. Praktika segurua dirudien arren, itsaslabar batzuen altuerari loturik,\u00a0 ez da arraroa uraren kontrako kolpearen ondorioz hautsitako eskumutur, orkatila edota saihetsak ikustea. Hori guztia, kontuan hartu gabe hainbat marmoka ikus daitezke psikoblokeko leku ohikoenetako batzuetan, hala nola Mallorcan.\nProgresio teknikak.\nProgresio teknika, eskalada mota gehienetarako antzekoa dena, honako hau da:\nSoka-burua edo sokan lehena doana igotzen doa helduleku naturalak zein \"euskarri\" edo bermatze naturalak erabiliz, honela, esku eta oinetarako bermatze puntuak baliatuz. Honek, hurrenez hurren egiten dio aurre natur inguruneko ziurgabetasunari eta aseguruak edo babesleak bermatzen dijoa (eskalada klasikoaren kasuan) edo horietara ainguratuz (kirol-eskaladaren kasuan).\nFinkapen bakoitzean ainguratuz doa eskalatzailea,\u00a0 ahal dela, gerriaren mailan jarriz beranduen(zenbat eta altuago jarri, orduan eta handiagoa izango baita erortzeko arriskua). Honela, soka igarotzen da finkapenetan zehar; erortzekotan, azken finkapenean egin den ainguraketa izango da azken babes puntua. Beraz, sokaren eta zinta bidez loturiko mosketoien arteko loturak egiten doa eskalatzailea, babes-puntu gisa balio dutelarik honek aurrera egin heinean (zinta baten bidez lotutako bi mosketoi multzoari espres zinta deritzo).\nBien bitartean, sokako bigarrenak soka-burua den kidea babesten du, horretarako soka bere arnesera ainguratuz; mosketoi baten eta frenatzeko-gailuaren (normalean \u201cgri-gri\u201d izenekoa) bitartez. Beraz, kidea eroriz gero, blokeatu egiten da, hau azkeneko ainguratze-puntuan geldituko delarik. \nErorketaren energia segurtasun-kateko elementuek xurgatzen dute, hala nola sokaren elastikotasunak, finkagailuekin lotzen duten zintek, frenatzeko-gailuak (dinamikoa bada), eskalatzaileen arnesek eta, azkenik, jarduleen gorputzek eta hauen pisuez. \nBehin lehena ainguraketa-puntu finko batetara iritsita (bilera bat eraikiz), bigarrenaren txanda izango da igotzeko. Beraz, sokako bigarrena, soka berdina erabiliz igo beharko da, honen beheko muturrari lotuko delarik. Lehenengoz joan denak, behar beste soka jaso eta goitik bermatzen du. Hori horrela, bigarrengoz doan hau erortzekotan, lehenengoz joan dena baino askoz altuera txikiagoa duen eroriko baten eraginpean gelditzen da, goiko kidea uneoro egongo baita soka jasotzen eta tenkatzen. Eskalada klasikoan, bigarrena igotzen dena azkena bada, berreskura daitezkeen finkagailuak (friendak, iltzeak, fisureroak, ainguraketa naturaletako zintak...) eta finkapen artifizialetan egon daitezkeen elementuak (adibidez, xafla edo konexio-eraztunak tako autoperforanteetan) kendu behar ditu.\nAmaitzeko, eskaladaren amaierara iritsitakoan, hainbat teknika erabil daitezke jaisteko. Luze-anitzetako eskaladan, eta bide ordezko batetik oinez ezin bada jaitsi, \u201crapel\u201d teknika erabili ohi da. Bidea luze bakarrekoa bada, eskalatzailea bileran finkatu ahalko da jaisteko honetaz baliatuz, gainera,\u00a0 soka jarrita utzi ahal izango da bigarren eskalatzaileak gorantz egiteko (bigarrengo eran). \nMateriala.\nEkipo pertsonala:\nSokak, zintak...:\nMosketoiak:\nMateriala\u00a0 eskaladako modalitatearen araberako izango da. Kirol-eskaladaren kasuan, beharrezkoak dira: arnesa, eskalatzeko zapatak (katu-oinak), mosketoiak, zinta espresak edo eraztunak, frenatzeko sistemak edo seguruak (ATC, \"grigri\", rebertsoa, etab.), soka dinamikoa\u2026\u00a0 Baita, garrantzitsua da\u00a0 eskalatzaile askok ahazten duten kaskoa.\nEskalada artifizialerako eta/edo barneko eskaladarako edo eskalada klasikorako, gainera, hainbat material behar dira, besteak beste, fisureroak, enpotradoreak, stopperak, friend-ak eta abar. ), igo nahi den ibilbidearen arabera erabiliko direnak. \nBaita, eskalatzaile gehienek izerdiaren kontrako magnesioa erabiltzen dute, baina leku babestu batzuetan (parke naturalak, etab.) debekatzen hasi dira,\u00a0 arroka aldi baterako zikintzen dutelako.\nEskalatzean, babeserako elementuak baliatzen dira, esaterako: arnesa, zinta espresak, mosketoiak (normalak edo segurtasunekoak), soka-dinamikoa, katu-oinak, zinta luzea, grigri-a , kaskoa\u2026 \nAzken finean, oso garrantzitsua da material egokia eramatea eskalada mota bakoitzerako, harri-mota, eskolaren graduazioa edo zailtasun maila, ainguraketen egoera, oxidazio maila, kontutan izaten delarik. Gomendagarria da beti aurre-ikusitakoa baino pixka bat material gehiago eramatea, istripuak ekidite aldera. \nBarneko eskaladarako berriz, hots, eskalada-murru edo murru-artifizialetarako, arnesa, soka, katu hankak, zinta espresak, frenatzeko dispositiboa (ahal dela automatikoa edo erdiautomatikoa, gri-gri motakoa, etab.), besterik ez dugu beharko. \nAinguraketa finkoak dituzten bideetan kirol-eskalada egiteko, askoz gehiago beharko dugu: kabo bat erabiltzen da autoseguro gisa bileretan erabiltzeko, eta eskalatzaile askok ahaztu duten zerbait: kaskoa. Eskalada artifizialerako eta/edo eskalada klasikoan, gainera, hainbat material behar dira (fisureroak, friend-ak, enpotragailuak, berunak, etab.), eta asko aldatzen da aukeratutako ibilbidearen arabera (arroka mota, ainguraketetarako kokaleku mota, zonaren etika zehatza, inguruneko arautegia...).\nGraduazioa (zailtasun maila).\nZailtasun maila, eskaladan zenbait sistema metriko erabiliz graduatu edo neur daiteke. Sistema horiek aldatu egiten dira eskualdearen arabera (Frantsesa, Yosemitekoa, Ingelesa...) edo eskalada motaren arabera (askea, artifiziala, izotzetan, psikobloka). Espainian, arrokan eskalatzeko sistemarik ohikoena UIAA graduazioa (zenbaki erromatarrena, I-etik V-era, eta + eta - aren bidez espezifikotasun handiagoa lortzeko) eta frantsesa nahastea da. Zailtasun txikieneko bideetarako, UIAA sistema erabiltzen da (I-tik V-ra bitarteko zenbaki erromatarrak + o + -rekin afinatzeko), ondoren graduazio frantsesera jauzi egiteko (6, 7, 8, 9 zenbakitzearen bidez eta\u00a0 a, b edo c azpi-indizeekin, baita, - eta +-a erabiltzen dira gehiago doitzeko, adibidez: 6a, 6a+, 6b,6b+...)."}
{"id": "4411", "revid": "1491", "url": "https://eu.wikipedia.org/wiki?curid=4411", "title": "C (programazio lengoaia)", "text": "C programazio-lengoaia maila baxuko programazio-lengoaia inperatibo estandarizatu bat da. 1969. urtean Ken Thompsonek eta hurrengo urtean Dennis Ritchiek garatu zuten UNIX sistema eragilearen sorkuntzan erabiltzeko. Ordudanik hainbat sistema eragiletara zabaldu da haren erabilera, eta egun gehien erabiltzen den lengoaietako bat da. C behe mailakoa da baina oso eraginkorra ere bai, eta horregatik da konputagailuen sistema-softwarea idazteko programazio-lengoaiarik erabiliena, eta aplikazio-softwarea idazteko ere erabiltzen da. Hasiberrientzat diseinatua ez izan arren, maiz erabiltzen da informatikako ikasketetan, bereziki hardwaretik eta sistema eragiletik gertu dauden zereginak irakasteko (oinarrizko softwarea, sistema eragile bera, sare-protokoloak, sareko gailuen programazioa...).\nHistoria.\nSorrera Bell Laborategietan (1969).\n1969. urtean Dennis Ritchiek \"Bell Telephone Laboratories inc\" enpresan garatutakoa da C programazio-lengoaiaren lehen bertsioa. Murray Hillen, New Jerseyn, geroago AT&amp;T Bell Laboratories-en eta beranduago Lucent Tecnologoes-en ere osatu zuen garapen hura. Lehenagotik existitzen ziren BCPL eta B programazio-lengoaien garapenaren ondorioa da, horiek ere Bell laborategietan garatuak izan ziren. Aurreko lengoaia horiek bezala, sistema eragileak eta konkretuki Unix sistema eraikitzeko sortu zuten, kode eraginkorra sor zezan, hori funtsezko betekizuna zelako sistemaren nukleoaren programaziorako.\nLehen deskribapen eta konpiladore publikoak (1978).\n1978. urtera arte Bell laborategietako barne erabilpenerako bakarrik baliatu zuten C lengoaia. Brian Kernighan eta Dennis Ritchiek \u201cC programming language\u201d lan ezagunarekin lengoaiaren deskribapena egin zuten arte. Informazio horrekin, eta orduan publikoki eskuragarri jarri zen konpiladorearekin, C berebiziko hedapena izan zuen munduan zehar.\nANSI C lengoaia estandarizatua (1989).\n1989. urtean ANSI (American National Standardization Institute) erakundeak C lengoaiaren lehen estandarizazioa burutu zuen, eta honen ondorioz, lengoaia arautu horri ANSI C izena eman zitzaion. Hurrengo urtean (International Standardization Institute ISO) estandar bihurtu zen. Estandarizazioari esker, arau jakin horiek jarraituz egindako programek garraiagarriak dira sistema eragile ezberdinen artean, horrela, programa bat, ukitu gehigarririk gabe, berdin konpilatu eta ibiliko zen sistema guzti horietan. Horren aurretik C-ren inplementazio komertzial guztiak ez zetozen bat \u201cK&amp;RC\u201d-aren definizio originalarekin. Horrek bateraezintasun-arazoak zekartzan eta hori ekiditeko, ANSI-ko X3J11 komiteak lan egin zuen C lengoaiaren definizioa arautzeko. 1980.eko hamarkadaren erdialdean onartu zen estandarra.\nC++ lengoaia estandarizatua (1998).\nC-tik abiatuta proiektu berriak sortu dira gero, ezagunena C++ lengoaia izanik. 1998. urtean ANSI eta ISO erakundeen talde bateratu batek C lengoaiaren hedapen hau normalizatu zuen, C++ lengoaiari bultzada handia emanez.\nEuskal Herrian.\nAkademikoki lehenengo erreferentzia da Ander Basalduak C lengoaia erabili zuela 1983an UEUn programaziorako ikastaro batean. 1991an I\u00f1aki Alegriak, ordurako Donostiako Informatika Fakultatean C erabiltzen zuen sistema eragileak irakasteko, Montse Maritxalarrekin lengoaia deskribatzen zuen artikulu bilduma bat argitaratu zuen Ehuyar aldizkarian. Geroago 1995an I\u00f1aki Alegriak berak liburu bat argitaratu zuen. 1999an \"Bilboko Ingeniaritza Eskolan I\u00f1aki Goirizelaiak Programazioaren oinarriak\" C-rekin irakasteko liburu bat argitaratu zuen.\nEzaugarri orokorrak.\nC eta bere ondorengoak (C++ eta Java), milaka programatzaile eta garapen-zentrok xede orokorreko programazio-lengoaia gisa hartu izan dituzte. C hain ezaguna izatearen arrazoi nagusiak ondoko hauek dira:\nC-ren gabeziak.\nDena ez da abantaila C-n. Bere gabezi kritikatuenak hauek dira:\nSintaxia.\nArau sintaktiko orokor hauek kontuan hartu behar dira programak idazterakkoan:\nEzaugarriak.\nC lengoaian eragiketa bat adierazteko eragile bat erabiltzen da. Aldagaiak edota konstanteak eragileekin konbinatuz espresioak sortzen dira, eta espresio batek edo batzuek, eragileen bidez konbinaturik, agindu bat osatzen dute.\nDatu motak.\nDatuen mota erazagutu behar da definizioan, eta nahi bada, balio bat esleitu eskuinean = sinboloa erabiliz. Esleipenak idazteko eredua hau da (balio esleituta):\nmota aldag_izena = balioa\nDatu mota bakunak.\nC-k ondoko oinarrizko datu-motak ezagutzen ditu:\nDatu mota egituratuak.\nDatu mota egituratu arruntenak bektoreak dira, hainbeste dimentsio onartzen direlarik. Karaktere-kateak edo \"string\"-ak karaktereen bektore gisa definitzen dira; baina konstante moduan zehazteko komatxo bikoitza erabiltzen da. Adibidez \"Kaixo mundua\".\nAgindu motak.\nOinarrizko aginduak esleipena (\"aldag_izena\" = \"balioa\") eta datu-idazketak (\"printf\") dira.\nDatuen irakurketa \"scanf\" funtzioa erabiliz egiten da teklatutik egiten denean, fitxategietarako, berriz, bestelako funtzioak daude liburutegi estandarrean.\nAgindu bat baino gehiago lerro berean jarri ahal izateko \";\" sinboloa erabili behar da. Ondoren azaltzen diren egituretan aginduak multzokatzeko giltzak erabiltzen dira (irekitzeko giltza '{' eta ixtekoa '}'). Giltzen arteko agindu-multzoa agindu bakar gisa hartuko da kontrol-egituretan.\nKontrol-egiturak.\nBaldintzapeko egiturak.\nBaldintzazko egituren artean bi dira erabilienak eta C lengoaiak bi hauek dauzka: \"baldin\" egitura (\"if\") eta \"aukera\" (\"switch\").\n\"if\" egitura.\n\"if\" egiturak balio du agindu-multzo bat soilik kasu batzuetan egikaritzeko, baldintza bat betetzen denean, alegia. Kontrol-egitura hau programazio-lengoaia guztietan dago. Egituran bigarren adar gehigarri bat zehaztu daiteke \"else\" hitz erreserbatua zehaztuz.\nBeste gainontzeko egituretan bezala, tabulazioa ez da kontuan hartzen, beraz blokeak edo multzoak definitzeko giltzak erabiliko dira. Tabulazioa egokia gomendatzen da irakurgarritasunari begira, baina konpiladoreak ez du kontuan hartuko.\nEgituraren eredua hau da:\nif (&lt;baldintza&gt;)\n &lt;agindua&gt;\nelse\n &lt;agindua&gt;\nKonparatzeko eragileak erabiliz osatu ohi da baldintza.\nParentesi artean zehaztu behar den baldintza betetzen bada segidan duen agindua (edo multzoa giltzen artean jarrita badaude) egikarituko da. Baldintza bete ezean, \"else\" adarra baldin badago adar horri dagokion agindu-multzoa egikarituko da. Ez badago \"else\" adarrik, berriz, egitura honek ez du inolako eraginik izango.\nEsan bezala hautazkoa da \"else\" adarra idaztea. Adibidez, ondoko programa-zatian agertzen den \"if\" egitura sinplea da:\nif (n &lt; 0):\n n = -n; // balio absolutua\nAldiz, honako zati honetan egitura osoa dugu:\n// zenbaki handiena kalkulatzeko\nint a,b,hand;\nprintf(\"sakatu bi zenbakietako bat: \\n\");\nscanf(\"%d\",&amp;a);\nprintf(\"sakatu bigarren zenbakia: \\n\");\nscanf(\"%d\",&amp;b);\nif (a &gt; b)\n hand = a;\nelse\n hand = b;\nprintf(\"handiena:\", hand);\nOndoko \u00f1abardura hauek hartu behar dira kontuan:\n\"switch\" egitura.\n\"switch\" egiturak adar anitzeko baldintzazko egitura bat definitzen du. Adar bat aukeratuko da ebaluatzen den aldagai edo espresioaren balioaren arabera.\nOndoko adibidean hiru adar daude: batuketa baten emaitza, kenketa batena edo errore-mezu bat inprimatzea:\nprintf (\"sakatu + edo - :\\n\");\nscanf (\"%c\", &amp;c);\nswitch (c)\n case '+': printf(\"%d\\n\", a+b);\n break;\n case '-': printf(\"%d\\n\", a-b);\n break;\n default: printf(\"gaizki sakatu duzu\\n\");\n break;\nOndoko \u00f1abardura hauek hartu behar dira kontuan:\nIterazio-egiturak.\nEgitura hauetan oso aberatsa da C; hiru motakoak baitauzka: \"bitartean\" (\"while\"), \"errepika\" (\"do\"/\"while\") eta \"aldatuz\" (\"for\").\n\"while\" kontrol-egitura.\nEgitura errepikakor orokorrena da \"while\". Honela erabiltzen da:\nwhile (&lt;jarraitzeko-baldintza&gt;)\n &lt;agindua&gt;\n\"Jarraitzeko baldintza\" ebaluatu ondoren, \"egiazkoa\" lortu bada (zero ez den edozein zenbaki, aldagai bat denean), egiturari dagokion agindua edo agindu-multzoa exekutatuko da, eta gero baldintzako espresioa berriro ebaluatzera itzuliko da, begizta osatuz. Espresioaren emaitza \"faltsua\" denean, \"while\" egitura osoaren exekuzioa bukatutzat emango da eta hurrengo sententziara pasatuko da egikaritzapena, \"while\" egiturako gorputza berriro exekutatu gabe.\nZenbaki baten faktoriala kalkulatzen duen ondoko programan \"while\" egitura bat ikus daiteke. Bertan, egitura errepikakorraren baldintza \"i&lt;=n\" da, eta bloke bat osatzen duten bi sententziek osatzen dute gorputza. \"while\" egitura errepikakorra \"if\" egitura baten barruan dago, \"else\" adarrean hain zuzen. Ohartzekoa da giltzen erabilera nola dagoen eginda. Azken sententzia (\"printf\") ez da errepikatuko inolaz ere, 2. mailan dagoelako.\n// n faktoriala\nif (n &lt; 0)\n printf (\"errorea: zenbakia &lt; 0 \\n\");\nelse\n fakt = 1;\n i = 2;\n while (i &lt;= n)\n fakt = fakt * i;\n i++;\n printf (\"%d faktoriala = %ld \\n\", n, fakt);\n\"do-while\" kontrol-egitura.\nEgitura errepikakor antzekoa da, baina agindua beti egikaritzen da behin gutxienez eta orduan aztertzen da iteratzen jarraitzeko baldintza ea betetzen den, . Honela erabiltzen da:\ndo\n &lt;agindua&gt;\nwhile (&lt;jarraitzeko-baldintza&gt;)\n\"for\" kontrol-egitura.\nEgitura errepikakor honekin posible da bektoreetan elementu bakoitzerako agindu bat/batzuk errepikatzea. Honelako egitura du:\nfor (&lt;hasieraketa&gt;;&lt;jarraitzeko-baldintza&gt;;&lt;eguneratzea&gt;)\n &lt;agindua&gt;\nGehienetan hasieraketan bektore baten indizeari hasierako balioa esleitzen zaio, eta eguneratzean balio hori batean inkrementatzen da. Adibidez, hurrengo programa-zatian bektore baten osagaien batura kalkulatzen da:\nint i, bekt[N], batura;\nbatura=0;\nfor(i=0;i&lt;N;i++)\n batura=batura+bekt[i];\nprintf(\"Batura: %d\\n\",batura);\n\"break\" eta \"continue aginduak\".\n\"break\" sententziak iterazioen bat-bateko amaiera eragiten du, begizta ondoko hurrengo blokera joanez. \"continue\" bidez iterazio zehatz bat saihets daiteke. Hala ere, beren erabilera ez da gomendatzen, programen egitura ilundu egiten dutelako.\nAdibidez aurreko programan zenbaki positiboak bakarrik batu nahi badira, eta zero bat agertzean bukatu, kodea horrela idatz liteke\nint i, bekt[N], batura;\nbatura=0;\nfor(i=0;i&lt;N;i++)\n if(bekt[i]==0)\n break;\n if(bekt[i]&lt;0)\n continue;\n batura=batura+bekt[i];\nprintf(\"Batura: %d\\n\",batura);\nFuntzioak eta makroak.\nC lengoaiaz \"funtzioak\" dira azpiprogramak definitzeko baliabide bakarra. Berdin definitzen dira programan balio bat itzultzeko erabiltzen diren azpiprogramak eta agindu moduan erabiltzen direnak (beste lengoaia batzuetan \"prozedura\" edo \"azpierrutina\" deituak), diferentzia bakarra da azken kasu horretan funtzioaren mota \"void\" izango dela.\nFuntzioak balio bat itzuli behar badu balioa (edo balioa duen aldagaia) parentesi artean zehaztuko da \"return\" hitz erreserbatuaren ondoan. Funtzioaren sententzia-multzoa giltzen artean idatziko da, eta bertan beharrezko izan daitezkeen aldagai lokalen erazagupena barnera daiteke. Lehen lerroan funtzioaren mota, izena eta, parentesi artean, parametroak zehaztuko dira. Adibidez faktoriala kalkulatzeko ondoko funtzioa idatz dezakegu:\n// Zenbaki baten faktoriala kalkulatu funtzio bat erabiliz\nint faktorial (int n):\n int fakt = 1;\n int i = 2;\n while (i &lt;= n)\n fakt = fakt * i;\n i=i+1;\n return (fakt);\nFuntzioa erabiltzeko kodea horrela izan liteke:\n em=faktorial(k);\n printf(\"Faktorialaren emaitza: %d\\n\", em);\nMakroek funtzioek bezala kodea egituratzeko balio dute, baina erreferentzia egiten zaienean makroaren kodea kopiatu egiten da programak (parametroen egokitzapena barne), eta horrela konpilatutako kodea luzeagoa izango da baina azkarrago egikarituko da.\nPrograma adibideak.\nKaixo mundua adibidea (C lengoaiaz):\nint main(void)\n printf(\"kaixo, mundua\\n\");\n return 0;\nErabilera.\nC lengoaia sistema eragile gehienetan erabiltzen da. C behe mailakoa da baina oso eraginkorra ere bai, eta horregatik da konputagailuen sistema-softwarea idazteko programazio-lengoaiarik erabiliena, eta gainera aplikazio-softwarea idazteko ere erabiltzen da. Hasiberrientzat diseinatua ez izan arren, maiz erabiltzen da informatikako ikasketetan, bereziki hardwaretik eta sistema eragiletik gertu dauden zereginak irakasteko (oinarrizko softwarea, sistema eragile bera, sare-protokoloak, sareko gailuen programazioa...).\nErabilera-estatistikak.\nC sortu zenetik etengabe egon da gehien erabilitako lengoaien artean, TIOBE programazio-komunitatearen sailkapenean ikus daitekeenez. 2019ko abenduan bigarrena zen sailkapen horretan. Sailkapen horren lehen posizioan Java dago erabilera guztien % 17.25 portzentajearekin; esan bezala, bigarrena C lengoaia da % 16.08rekin; hirugarrena Python % 10.30rekin, eta laugarrena C++ % 6.19rekin."}
{"id": "4412", "revid": "117", "url": "https://eu.wikipedia.org/wiki?curid=4412", "title": "Bizkai", "text": ""}
{"id": "4414", "revid": "119347", "url": "https://eu.wikipedia.org/wiki?curid=4414", "title": "Gentoo Linux", "text": "Gentoo Linux GNU/Linux banaketa bat da. Izena Gentoo Pinguinoetatik datorkio. Modularra, portablea eta erabiltzailearen makinara optimizagarria izateko diseinatua dago. Hau tresna eta aplikazio guztien iturri kodea eraikitzen lortzen da, nahiz eta software pakete handiak hainbat arkitekturetarako aurre-konpilatuak ere lortu daitezkeen. Gentoo-k guzti hau Portage softwarea erabiltzen da.\nMaskota.\nMaskota ofiziala (nahiz eta gutxi erabili) \"Larry the cow\" edo \"Larry behia\" da. Beste maskota semi-ofizialak \"UFO guy\" eta \"Gentoo pinguinoa\" dira. Logotipo ofiziala \"G estilizatua\" da."}
{"id": "4418", "revid": "105290", "url": "https://eu.wikipedia.org/wiki?curid=4418", "title": "Pid", "text": "Ordenagailuetan, Pid edo process identifier (normalean process ID, prozesuaren IDa edo PID deritzo), sistema eragile batzuen kernelek (Unix edo Windows NT adibidez) erabiltzen duten zenbaki bat da, prozesuak identifikatzeko.\nUnix-pean, ume-prozesu berri baten PIDa codice_1 sistema deiak itzultzen dio aita-prozesuari.\nPIDa codice_2 edo codice_3-ri pasa daiteke emandako prozesuaren gain ekintzak burutzeko."}
{"id": "4419", "revid": "119347", "url": "https://eu.wikipedia.org/wiki?curid=4419", "title": "Portage", "text": "Portage pakete kudeaketa sistema aurreratu bat da. Bere flexibilitateagatik eta eraiketa sinpleagatik edo Linux banaketa baten muina izateagatik Meta-banaketa motor titulua irabazi du. Gentoo banaketa Portageren gainean ezartzen da.\nGentoo askotan Meta-banaketa bezala definitzen da. Portage-n eta 20.000 pakete eraikitze errezetetan, ebuild deiturikoak, oinarritzen da. Une oro berriak gehitzen joaten da. Ebuild hauek paketearen metadatuak gordetzen ditu, eta nola konpilatu, instalatu eta konfiguratu ere. Profilen erabilpenari esker eta emerge deritzon komando-lerroko apliazioari esker, erabiltzaileek eta garatzaileek Portage erabil dezakete programak instalatu eta kudeatzeko, aplikazio batetik sistema eragile oso batera.\nGentoo sistema bat \"on the fly\" konpilatu daiteke. Gentoo zerotik instalatzeko konpiladore eta eraiketa ingurune oso bat ezartzea beharrezkoa da, non Portagek Internetetetik iturri-kodea jatsi eta eraikiko du, sistemaren muina eta nahi diren aplikazioak eraikiz. Hala ere, Portagek aurre-konpilatutako paketeak ere erabil ditzake azkarrago joateko. Erabiltzaile askok hau makina moteletan bakarrik erabiltzen dute, baina instalazio azkar honi esker garatzaileek adibidez froga ingurune azkarragoak sor ditzakete. Ingurune handietan (unibertsitateak adibidez), eraketa kluster bat aurre-konpilatutako paketeak sortzeko normala izaten da, eta ondoren pakete hori beste makinetan erabiltzen da, gauzak errazago egiten eta konpilazio eta kudeaketa lanak txikitzen.\nPropietate guzti hauei esker, eta Portage oso konfiguragarria dela paketeak konpilatu eta instalatzeko garaian, oso Gentoo instalazio gutxi dira berdinak. Erabiltzaile batek Gentoo instalatzean, Portage sistemak Linux banaketa pertsonalizatua konpilatzen du Portage eta eraketa aukeretan oinarrituta."}
{"id": "4420", "revid": "119347", "url": "https://eu.wikipedia.org/wiki?curid=4420", "title": "Ebuild", "text": "Ebuild bat Gentooren Portage sistemarentzat bash script bat da. Portage zuahitzean dagoen aplikazio bakoitzak ebuild bat du, eta ebuild-a, \"emerge ebuildaren_izena\" bitartez exekutatua, automatikoki konpilatzen du (beharrezkoa bada) eta instalatzen du programa eta honen beharrezko dependentziak. Ebuild fitxategiak normalean \"izena-bertsioa.ebuild\" nomenklatura erabiltzen dute. Normalean, ebuild-ak aplikazio bat itur-kodetik konpilatzeko sortzen da, baina batzuk aurre-konpilatutako bertsioentzat ere sortzen dira. Beste ebuild batzuk meta-paketeak edo pakete birtualak instalatzen dituzte. Hemen Beep softwarea instalatzeko ebuild adibide bat:\nKanpo estekak.\n[[Kategoria:Gentoo Linux]]"}
{"id": "4426", "revid": "119347", "url": "https://eu.wikipedia.org/wiki?curid=4426", "title": "Init", "text": "init Unix eta Unix-moduko sistemetan beste prozesu guztiak sortzen dituen programa da. Daemon moduan exekutatzen da eta normalean 1 prozesu identifikatzailea izaten du.\ninit-en funtzionalitatea nahiko aldatu da BSDren eta UNIX System Vren bertsioen artean, eta erabiltzaileak sistemaren eskuliburua begiratu beharko luke jakiteko zein bertsio duen sistemak.\nLinux banaketa gehienetan erabiltzen den init sistema estandarra System Vren init-ekin konpatiblea da, baina banaketa batzuk, Slackware adibidez, BSD estiloko init sistema erabiltzen dute, eta beste batzuk aldiz, Gentoo banaketak adibidez, bere init sistema berezia du.\nAbioa.\nAbiatutako sistema batean init da lehena abiatzen den programa, init da kernelak exekutatzen duen gauza.\nBSD-en init-ak '/etc/rc'-n kokatutako hasiera shell scripta exekutatzen du, ondoren getty exekutatzen du testuan oinarritutako terminaletan edo leiho sistema bat Xbezala terminal grafikoetan. Ez dago abio-mailarik; 'rc' fitxategiak determinatzen du init nola abiatu.\nSystem V-en init-ak '/etc/inittab' fitxategia examinatzen du 'initdefault' sarrera baten bila, eta honek zehazten du lehenetsitako abio-maila. Ez badago lehenetsitako abio-maila, ondoren erabiltzailea kontsola sistema batera bideratzen da, non abio-maila eskuz ezarri behar da.\nAbio-maila.\nAbio-mailak makina baten egoerak deskribatzen ditu, abio prozesuak karakterizatua. Normalean 8 maila daude. 0tik 6ra bitarteko mailak daude, eta ondoren S eta s, non azken hauek maila berdinera lotuta daude. 8 hauetatik, 3 erreserbatutako abio-mailak dira:\n0 abio-maila sistema itzaltzeko erabiltzen da\n1 Makina berrabiaratzeko\n6. Sistema erabiltzaile bakarreko testu moduan ezartzen du.\nErreserbatutako abio-mailak 3 eta 5 dira:\n3. maila 6. mailaren antzekoa, 3 abio mailak erabiltzailea kontsola moduan ezartzen du. Hala ere, 3 erabiltzaile anitzeko ingurunea da. 3. abio-maila lehenetsia da Linux banaketa batzuetan, Debian-en adibidez.\n5. abio-maila gehien erabiltzen dena da, eta lehenetsitakoa da suse, Mandriva eta Yoper-en, beste batzuez gain. 5. abio-maila erabiltzaile anitzeko ingurune grafikoa da, X exekutatuta, eta normalean kudeatzaile bat kargatzen da xdm, kdm edo gdm adibidez.\nAbio-maila normalean root supererabiltzaileak aldatzen du telinit komandoa erabiliz:\n'telinit x', non x balioko abio-maila bat da (0-6, s)."}
{"id": "4428", "revid": "119550", "url": "https://eu.wikipedia.org/wiki?curid=4428", "title": "Haida hizkuntza", "text": "Haida hizkuntza (\"Xaat K\u00edl\") Kanadako Columbia Britainiarra probintziako Haida Gwaii uharteetan bizi den Haida etniaren hizkuntza da. Gal-hurren dago, eta ez du ahaide ezagunik. Berrogeitsu haidadun baizik ez da egungo egunean (guztiak 70 urte baino gehiagokoak).\nHiztegi laburra.\nHona hemen, erakusgarri, haida hizkuntzako zenbait hitz:"}
{"id": "4429", "revid": "448", "url": "https://eu.wikipedia.org/wiki?curid=4429", "title": "Irantxe hizkuntza", "text": "Irantxea (\"manoki\" ere deitua) irantxe edo manoki gizataldearen hizkuntza da, Brasilgo Mato Grosson mintzatua. Ez zaio senide genetikorik ezagutzen, eta, beraz, hizkuntza isolatutzat hartzen da.\n2000. urtean, 250 lagun bizi ziren manoki herrian eta 76 myky herrian. Mykyak talde berezi bat dira, XX. mendean europarren sarraskiek barreiatutakoan sortua."}
{"id": "4430", "revid": "119347", "url": "https://eu.wikipedia.org/wiki?curid=4430", "title": "Kusunda hizkuntza", "text": "Nepalgo hizkuntza hil-hurren eta haurride ezagunik gabea da Kusunda hizkuntza."}
{"id": "4432", "revid": "336842", "url": "https://eu.wikipedia.org/wiki?curid=4432", "title": "Amhariko", "text": ""}
{"id": "4433", "revid": "119347", "url": "https://eu.wikipedia.org/wiki?curid=4433", "title": "Tigre hizkuntza", "text": "Tigreera, Tigre hizkuntza (Ge'ez \u1275\u130d\u1228 \"tigre\" edo \u1275\u130d\u122c \"tigr\u0113\"; batzuetan Tigr\u00e9, Sudanen Xasa deitua; arabiar alfabetoan \u0627\u0644\u062e\u0627\u0635\u064a\u0629 ) ia milioi bat eritrearrek eta sudandar bakan batzuk egiten duten semitar hizkuntza da. Ge'ez hizkuntza du etorki, eta tigrinya hizkuntza eta amharikoa gertuenak.\n1997an 800.000 hiztun inguru zituen Eritrean. Tigre herria mendebaldeko Eritrean eta gertuko Sudango eskualdeetan bizi da. Eritrean erdialdeko eta iparraldeko goi-ordokian eta Zulako iparraldeko Itsaso Gorriko kostaldean bizi da. Lehen Dahlak uhartedian, Dahliken, mintzatzen duten hizkuntza tigr\u00e9ren dialektotzat jo bazuten ere, ikerketa berriek deuseztatu dute sinesmen hori.\nTigr\u00e9 herria batzuetan bere hegoaldeko auzokidea den Tigrinya herriarekin nahasi dute. Iparraldeko Etiopian dagoen Tigray eskualdea Tigrinya herriarena da.\nMusulmanek, behintzat, hizkuntza idazteko arabiar alfabetoa erabiltzen zuten. 1902an Tewolde-Medhin Gebre-Medhin, Dawit Amanuel eta suediar misiolari batzuk \"Itun Berria\" itzuli zutenetik ge'ez alfabetoa erabiltzen dute."}
{"id": "4434", "revid": "119347", "url": "https://eu.wikipedia.org/wiki?curid=4434", "title": "Soqotri hizkuntza", "text": "Soqotri edo Socotri (soqotri hizkuntzaz: m\u00e9thel d-saq\u00e1tri; arabieraz: \u0627\u0644\u0644\u063a\u0629 \u0627\u0644\u0633\u0642\u0637\u0631\u064a\u0629) Yemengo hegoaldeko kostaldean dauden Sokotora, Abd-el-Kuri eta Samhah uharteetan mintzatzen den hizkuntza semitikoa da, Hegoko arabikoaren adarrekoa.\nSoqotri hiztunak bere uhartetik kanpo, Arabiar Emirerri Batuetan, Omanen eta beste arabiar herrialdeetan bizi dira, baina ez Yemengo kontinenteko aldean (bere uharteditik alde egitea ezin dutelako). Bere historian hizkuntza baztertua izan zen. Sokotorak bere arabierazko dialektoa ere badu."}
{"id": "4435", "revid": "119550", "url": "https://eu.wikipedia.org/wiki?curid=4435", "title": "Moabera", "text": "Moabera antzinako Moabeko azpi-hizkuntza edo dialekto kanaandar desagertua da. Moaberak, edomera eta ammonera bezalako dialektoek bezala, kanaandar dialektoen continuuma osatzen zuen. Continuum hau ipar-mendebaldeko hizkuntza semitikoen barnean sailkatzen da, hebreera eta feniziera bezalako hizkuntzekin.\nK.a. V. mendean desagertu zen eta honen inguruan dakigun guztia Mesha Estelatik eta El-Kerak Estelatik dator. "}
{"id": "4436", "revid": "105290", "url": "https://eu.wikipedia.org/wiki?curid=4436", "title": "Tigrinyera", "text": "Tigrinyera edo tigrignera Eritreako eta Etiopian dagoen Tigray eskualdeko hizkuntza semitikoa da.\nTigrinyerak etiopiar grafia erabiltzen du, ge'ez hizkuntzarena bera."}
{"id": "4437", "revid": "105290", "url": "https://eu.wikipedia.org/wiki?curid=4437", "title": "Ugaritera", "text": "Ugaritera ipar-ekialdeko hizkuntza semitikoa zen, egun desagertua.\n1929an ediren ziren ugariterazko lehen dokumentuak: 1250 inguru buztin-taulaxka ziren, K.a. XIV eta XII. mendeen artekoak, estilo eta sail orotarikoak (bada literaturazkorik, administraziozkorik, lexikologiazkorik...).\nOso hizkuntza inportantea da Bibliaren hebreera, antzeko kulturak baitziren."}
{"id": "4438", "revid": "90523", "url": "https://eu.wikipedia.org/wiki?curid=4438", "title": "Garun", "text": ""}
{"id": "4439", "revid": "58701", "url": "https://eu.wikipedia.org/wiki?curid=4439", "title": "Rosa Chacel", "text": "Rosa Chacel, jaiotzez, Rosa Clotilde Chacel Arim\u00f3n (Valladolid, 1898ko ekainaren 3a - Madril, 1994ko uztailaren 27a) idazlea izan zen, 27ko belaunaldikoa.\nHamar urte zituenetik Madrilen bizi zen. San Fernandoko Arte Ederrako Eskolan ikasi zuen, eskultura batez ere. \"Revista de Occidente\" talderekin bere karrera literarioa hasi zen. 1930ean \"Estacion, ida y vuelta\", plazaratu zuen, bere lehen eleberria. Amerikara jo behar izan zuen gerra zibila hasi eta gero. Bai Madrilen bai Janeiroko Rion bizi izan zen. Senarra hil ostean, Espainiara itzuli zen. Genero literario ugari landu zuen, batez ere narratiba.\nBiografia.\nFamilia liberal batean jaioa, independentzia handiko nortasuna garatzeko aukera eman zion giro batean hazi zen, literatura-kultura zabala (ez da ahaztu behar Jose Zorrillaren iloba zela) eta pentsamendu-autonomia ez zela oso ohikoa haur hezi batean, haurtzaroan ikastetxera joan gabe, haren osasun delikatua zela eta. Amarengandik zuzenean jaso zuen hezkuntza, Rosa Cruz Arim\u00f3n, irakaslea baitzen, eta etxean bertan eman zion oinarrizko prestakuntza. \n1908an, familia Madrilera joan zen, eta amonaren etxetik hurbil bizitzera joan ziren, Madrilgo Las Maravillas-en. Hamaika urte zituela, gutxi gorabehera, Arte eta Lanbide Eskolan matrikulatu zen, eta handik gutxira Emakumearen Etxeko eta Lanbide Eskolara pasatu zen. 1915ean, San Fernandoko Arte Ederren Goi Eskolan matrikulatu zen, eskultura ikastearren. 1917an, Arte Ederren Erakusketa Nazionalean parte hartu zuen, bi obren bidez, modalitate honetan. 68 parte-hartzailetatik, bi emakumek baino ez zuten parte hartu eskulturan: Chacel eta Eva V\u00e1zquez, Danimarkakoa. Hala ere, arlo hori alde batera utzi zuen 1918ko ekitaldian. Orduan ezagutu zuen senarra: Timoteo P\u00e9rez Rubio pintorea; eta garai hartako intelektual handienetako bat: Ram\u00f3n Mar\u00eda del Valle-Incl\u00e1n.\nSan Fernandoko Beste Arte Ederren Goi Eskolan sartu zenetik, Ram\u00f3n El Henos kafe- tertulietan eta Madrileko Ateneoan parte hartzen hasi zen (azken horretan, \u201c\"Emakumea eta bere aukerak\"\u201d izeneko lehen hitzaldia eman zuen). Garai hartan (1918-1922), \"Ultra\" aldizkari abangoardistarekin elkarlanean hasi zen, eta beste pertsonaia batzuekin adiskidetu zen, besteak beste, Jos\u00e9 Ortega y Gasset (bere maisutzat har daiteke), Miguel de Unamuno, Ram\u00f3n G\u00f3mez de la Serna edo Juan Ram\u00f3n Jim\u00e9nez.\n1921ean Timoteo P\u00e9rez Rubio (\u00abTimo\u00bb) margolariarekin ezkondu zen, eta harekin izan zuen seme bakarra, Carlos. 1922 eta 1927 bitartean, Europan zehar bidaiatu zuen, lehenbizi Italian, senarrari lagunduz. Senarrak Espainiako Akademian beka bat lortu zuen. \n1927an itzuli ziren Espainiara, eta Madrilen jarri ziren bizitzen. Ortega y Gasset-en zirkuluan sartu zen, eta \"Mendebaldeko Aldizkaria-\"n kolaboratzen hasi zen (bertan bi kontakizun argitaratu zituen: \"\"Chinina Migon\"e\", 1928, eta \"J\"uego de las dos esquinas\"\", 1929; eta saiakera bat: \u201c\"Esquema de los problemas culturales y practicos del amo\"r\u201d, 1931n argitaratua; La Gaceta Literarian eta \"Ultra\" aldizkariaren bigarren alean \"Las ciudades\" kontakizuna argitaratu zuen.\nBere lehen eleberria ere argitaratu zuen: \"Estaci\u00f3n. Ida y vuelta\" (1930), Ortegaren garaiko eleberria, zeinek egun horietan Jos\u00e9 de Esprontzedaren maitalearen biografia bat idazteko agindu zion, \"XIX. mendeko ohiz kanpoko bizitzak\" izeneko bilduma baterako. \"Teresa\" izenburuduna, eta 1941ean argitaratu zen Buenos Airesen. 1933an, amaren heriotzaren ondorengo sormen-krisiak eraginda Berlinera aldatu zen, aldi baterako. Geroago, 1936an, Manuel Altolaguirrek \"H\u00e9roe\" bilduman, \"A la orilla de un pozo\" soneto-liburua argitaratu zuen Juan Ram\u00f3n Jimenezen hitzaurrearekin.\nEspainiako gerra zibila hastean, Rosa Chacel Madrilen egon zen. Ezkerreko argitalpenekin lankidetzan aritu zen, eta lehen urtean egin ziren manifestu eta deialdiak sinatu zituen. Aldi berean, lanak egiten zituen. Bere aldetik, bere senarra izan zen Pradoko Museoko koadroak Gerra Zibilean ebakuatzeko arduradunetako bat. Gerra Zibila hasi zenean, Madrildik Valentziara, eta ondoren Kataluniara, Frantziara eta Suitzara eraman zituzten. Rosa eta semea Bartzelonara, Valentziara eta, azkenik, 1937an Parisera joan ziren. Grezian egon ziren, etapa labur batean (Concha Albornozekin bat egin zuen eta, Nikos Kazantzakis idazlearen etxean hartu zuten ostatu). Alkania egunerokoan, Ida eta Vuelta (1982) izenburupean eta \"Timoteo P\u00e9rez Rubio y sus retratos del jard\u00edn\" liburuan ere, autoreak horri buruzko erreferentzia egin zuen. Familia osoa ezin izan zen bildu 1939an gerra amaitu arte. Erbestean elkartu ziren, Brasilen, Buenos Airesen parentesi bat eginda, Carlos semeak gaztelania hizkuntza menperatzen zuela ziurtatzeko.\nBuenos Aireseko egonaldi horretan, adituek \"La sinraz\u00f3n\" (1960) literatura-lanaren onentzat jo duten eleberria argitaratu zuen. Bestalde, Brasilen, literaturak aurrera jarraitzu du: solasaldiak, idatzizko prentsako kolaborazioak, frantsesaren eta ingelesaren itzulpenak. Eta, idazteari uztzi ez zion arren, esan daiteke haren erbesteratzea ez zela oso emankorra izan narrazioari dagokionez, eta, gainera, familiaren egoera ekonomiko larria zen.\n1959an, Guggenheim Fundazioak emandako sorkuntza-beka bat lortu zuen, eta New Yorken bizi izan zen bi urtez. Saiakera-liburu erotiko-filosofiko bat idaztea zen proiektuaren helburua, \"Saturnal\", 1970ean erreskatatu zuen saiakera. New Yorkeko garaiaren alderdirik azpimarragarriena da Chacelek Victoria Kentekin adiskidetasun estua izan zuela, 'Nouveau roman' edo arte \"modernoa\" aurkituz, izen handiko foroetan defendatzen zuena. Beka amaitzean, 1961eko azaroan, Espainiara etorri zen, 1963ko maiatzera arte bakarrik, eta Brasilera itzuli zen berriro. 1970ean joan-etorri arina eghin zuen eta 1973an Juan March Fundazioak \"Barrio de Maravillas\" lana amaitzeko sortze-beka bat eman zionean Rio de Janeiro eta Madril joan-eorrian ibili zen. 1977an, senarra hil zenean, Madrilen jarri zen bizitzen behin betiko.\nDemokrazia iristearekin batera, aldaketak gertatu ziren herrialdeko literatura- eta kultura-esparruetan, oro har. Hori dela eta, Rosa Chacel berriz 'aurkitu' zuten, eta haren lana baloratzen hasi zen. Prozesu hori bat dator autorearen ekoizpen handiko etapa batekin, zeinak bere obra asko argitaratu eta berrargitaratzen zituen.\n\"Aitormena\" (1970) saiakera argitaratu zuen. Hurrengo urtean \"Saturnal\" atera zen. \"Sobre el pi\u00e9lago\" (1951) eta \"Ofrenda a una virgen loca\" liburuen kontakizunak argitaratu zituen. Liburuki bakar batean hiru liburu argitaratu zituen: \"Icada, Nevda, D\u00edada\". Eta 1976an \"Barrio de Maravillas\" argitaratu zuen, eta, neurri batean, 'konsagrazioa' izan zen.\n1980ko hamarkadan, etapa gogor bati ekin zion berriro, eta autorea berriro arduratu zen ekonomiaz. Hori dela eta, RTVEren gidoiak idatzi zituen, Teresa eleberrian oinarritutako serie batean. Baina telesaila, onartuta, filmatu gabe geratu zen. 1981ean \"Los t\u00edtulos\" saiakera eta \"Novelas antes de tiempo\" elebarria argitaratu zituen. 1984an \"Acr\u00f3polis\" argitaratu zuen, Madrilgo Zirkulu Safikoak idazten zuen tokian, berak eta Victorina Dur\u00e1nek, Elena Fort\u00fanek eta Matilde Rasek. eta, \"Natur Zientziak\", Barrio Maravillas zikloa itxi zuena. 1986an \"Reba\u00f1aduras\" argitaratu zen, eta 1989an \"Balaam\", ipuin liburua.\n19942an hil zen, 96 urte zituela. Valladolideko El Carmen Hilerriko Pertsona Ospetsuen Panteoian lurperatuta dago .\nSariak eta aintzatespenak.\nRosa Chacel aitorpen ofiziala izaten hasi zen Espainiara behin betiko itzuli eta gutxira. "}
{"id": "4440", "revid": "88969", "url": "https://eu.wikipedia.org/wiki?curid=4440", "title": "Robustiana Mujika Ega\u00f1a", "text": "Robustiana Mujika Ega\u00f1a, goitizenez Tene, (Deba, 1888ko maiatzaren 24a - \"ib.\", 1981eko irailaren 16a) euskal idazlea eta politikaria izan zen.\nBizitza.\nEmakume Abertzale Batzako lehendakaria izan zen 1935az gero. Hizlari suharra zen; EAJko ekitaldi agerikoetan parte hartu zuen \"Euskal Esnalea\", \"Euzko-Deya\", \"Gure Herria\", \"Euzkerea\", \"El D\u00eda\", \"Euzkadi\", \"Agur\", \"Luzaro\", \"Goiz-Argi\" eta \"Deva\" agerkarietan, besteak beste, argitaratu zituen ipuinak eta artikuluak Olerkiak idatzi zituen: \"Aberriaren udaberria\", \"Ama\", \"Arno\u2019ko kurutza\" eta batez ere \"Miren Itziar\u2019ri idazkiak eta olerkiak\". Azken horrek 19 gutun biltzen ditu, abertzaletasunaren zabaltze aldera idatziak, eta 23 olerki liriko Antzerki lanak ere idatzi zituen: \"Gogo o\u00f1azeak\", \"Gabon\", \"Nekane eta neskutzaren babesa\".\n1923an Zornotzan argitaratu zuen bere lana, bai bertso bai prosan idatzita, \"Mireni idazkiak eta olerkiak\". Bilboko Euskeltzale Bazkunaren sari bat jaso zuen. Antzerkiaren lanak ere idatzi zuen, \"Gogo-o\u00f1azeak\", adibidez, edo \"Gabon\", eta bakarrizketa bat, \"Joan Xose\". Lan horiekin Biltzar Marianoaren Sari bat jaso zuen, O\u00f1atin. Honetaz gain, denbora aurkitu zuen aldizkari ezberdinetan artikulu eta ipuin ugari argitaratzeko. Mujikaren azken lana \"Cuadernos de vascuence hablado\" izan zen, Zarautzen 1968an plazaratua.\n1975ean euskaltzain ohorezko izendatu zuten. 1983az gero Debako Udalak \u00abTene Mujika\u00bb ipuin lehiaketa antolatzen du urtero.\nLanak.\nBere lanak garaiko aldizkarietan sakabanaturik daude: Euskal Esnalea, Euzko-Deya, Gure Herria, Euskerea, El D\u00eda, Euzkadi, Agur, Luzaro, Goiz-Argi eta Deva. Tenek idatzi asko galdu zituen erbestera joatean, bere ahizpak beldurraren beldurrez erre egin baitzituen.\nItzulpenak.\n. Watson Kirkconnell irakasle, poeta, literatur kritiko eta itzultzaile kanadiarrak idazlearen \"Udazken-ala lana\" argitaratu zuen, ingelesez, bere \"European Elegies\" bilduman. ."}
{"id": "4442", "revid": "56334", "url": "https://eu.wikipedia.org/wiki?curid=4442", "title": "Julian Alustiza", "text": "Julian Alustiza Jauregi, \"Aztiri\" (Gabiria, Gipuzkoa, 1913ko urriaren 30a - Arantzazu, Gipuzkoa, 2005eko maiatzaren 11), euskal idazle, poeta eta sermoilaria izan zen, Gabiri herriko \"Aztiri\" baserrian jaioa, eta hau goitizentzat hartua. Valladoliden apaiz frantziskotar ordenatu zen eta Tolosa eta Zarauzko komentuetako nagusia izan zen.\nSermoilaritzan dohain berezia zuen, erabiltzen zuen hizkuntza aberatsarengatik. Gaztelan, Erriberan, Arantzazu eta Gipuzkoa eta Nafarroa hainbat herritan ibilitakoa. Azken 50 urteak Arantzazun eman zituen."}
{"id": "4444", "revid": "56334", "url": "https://eu.wikipedia.org/wiki?curid=4444", "title": "Naruto", "text": " Masashi Kishimotoren akziozko manga eta anime bat da. Naruto Uzumaki geldi egon ezin duen ninja nerabe bat da, beti jendearen onespenaren bila dago. Horretarako, helburu bat ipini dio bere buruari: Hokage-a izatera iritsi, bere herriaren buruzagia. Gaur egun Gl\u00e9nat-ek kaleratzen du Espainian eta Kana-k Frantzian. Japonian Sh\u016beisha-k kaleratzen du Sh\u014dnen Jump astekarian. Naruto lehen aldiz argitaratu zen Shounen Jump astekariaren 43. alean 1999. urtean Shuueisha argitaletxearen eskutik.\nArgumentua.\nNaruto Uzumaki Neskja nerabe bat da, \"Bederatzi buztaneko azeria\" bere barruan duena (Kyinbbi no Kitsune). Deabru honek duela 12 urte eraso egin zuen \"Lau orrien\" herrixkari. Horren ondorioz, herrixkako buruzagiak (laugarren Hokage, Minato Namikaze) bere bizitza sakrifikatu zuen \"Shiki F\u016bjin\" erabiliz Naruto barruan zigilatzeko, jaioberria zenean, eta, beraz, sarraskia gelditzea espero zuen. Horregatik, Naruto tratu txarren biktima izan zen, Kurama bera zela uste zutenen aldetik.\nIrtenbide gisa, Hirugarren Hokageak (Laugarren Hokagearen sakrifizioaren ondoren agintea bere gain hartu behar izan zuena) dekretu bat argitaratu zuen, non edozeini Kuramaren erasoari buruzko aipamena debekatzen zion, eta hori egiten zuenak zigor latza jasoko zuen. 23 Urte batzuk beranduago, Naruto Ninja Akademiatik graduatu zen, bere itzaleko multiklon teknika erabiliz (\u5f71\u5206\u8eab\u306e\u8853 \"Kage Bunshin no Jutsu\"). Herrixkan debekatutako pergaminotik dator, Narutok lapurtu zuena Mizuki ninja ukatuak engainatu ondoren, bere maisu Iruka Umino salbatzeko asmoz. Topaketa honek, Narutori, bera \"Ky\u016bbi-a\" zela eta pertsona bat bezala estimatzen eta moralki ezagutzen zuela konturatzea ahalbidetu zion.\nIstorio nagusiak Narutoren eta bere lagunen hazkunde indibidualari jarraitzen dio, ninja gisa garatzearekin batera. Horrez gain, hauen arteko elkarreraginak eta inguruak bere pertsonalitateetan duen eragina ditu ardatz. Telesaila amaitu ahala, Narutok Sasuke Uchiha eta Sakura Harunorekin harremana du, hauekin \u00ab7. taldea\u00bb osatzen duelarik bere sensei Kakashi Hatakerekin batera. Aipatzekoa da Narutok konfiantza handia duela haiengan eta aurrerago ezagutuko dituen beste pertsonaia batzuengan.\nHaiek trebetasun berriak ikasten eta jende berria eta eszenatokiak ezagutzen dituzten bitartean, Narutok bere herrixkako lider gorena (Hokage) izateko eta bere herrixkan errespetatua eta baloratua izateko borrokatzen du. Hasieran, \u00ab7. taldea\u00bb, Naruto, Sasuke eta Sakura taldekideak izango dira protagonistak. Handik gutxira, Orochimaruk (delitugile bilatuenetako bat) \"orriaren ezkutuko herrixka\" erasotzen du, Hirugarren Hokage hil zuelarik mendeku pertsonaleko ekintza bezala. Aurrekoaren ondorioz, Jiraiyak, Sannin hiru legendarietako batek (\u4f1d\u8aac\u306e\u4e09\u5fcd \"Densetsu no Sannin\"), bere taldekide ohiaren bila hasi zen, Tsunade, \"Bosgarren Hokage\" bezala izendatzeko.\u00a0 Bilaketan zehar, Orochimaruk Sasuke aurkitu nahi du (oinordekotza eta begietako bere teknikengatik ezagutzen duena), bere anaia Itachi Uchiha hiltzeko hainbeste irrikatzen duen boterea proposatzeko asmoz, bere klan osoa hil izanaz arduratzen dena. Bi urte eta erdiz entrenatzeko eta hurrengorako prestatzeko, Sasukekin topo egiten duenean.\nEntrenamendua amaitzean, Naruto herrixkara itzultzen da, Akatsuki izeneko erakunde misteriotsu bat, buztandun bederatzi piztia bijing boteretsuak harrapatzen saiatzen denean, bere barnean zigilatuta dagoen \"Bederatzi buztaneko deabruaren azeria\" barne, gerra ninjen merkatua kontrolatzea ahalbidetuko dien jutsu teknika bat sortzeko helburuarekin. \u00ab7. taldea\u00bb eta herrixkako zenbait ninja \"Akatsuki\"-ko kideen aurka borrokatzen ari dira, Sasuke bere kide ohia erreskatatu nahi duen misioarekin bat eginez. Honek, ordea, Orochimaru traizionatzen du eta Itachiren aurka mendeku moduan borrokatzen du. Itachi hiltzen den arren, Sasukek Madara Uchiha Akatsukiko kidearen errebelazio bat entzuten du, non Itachik bere klana Hojako herrixkako goi agintarietatik ezabatzeko agindua izan zuela azaltzen duen. Bitartean, Akatsuki taldeko zenbait kide bijauts eta jinchegokrikien edukiontziak harrapatzen ari dira, bere kideetako bik, Pain eta Konanek, Narutoren bila Hojako herrixka inbaditu eta suntsitzen duten bitartean.\nJarraian, Painek, bere azken indarrak \"Orriaren herrixka\"-ko biztanleak berpizteko erabiltzen ditu. Asmoa bijinu guztien boterea lortzea da, eta euren \"Ilargiaren begia\" planean erabiltzea, mundu mailan ilusio bat sortzean datzana, gizateria kontrolatzeko bezain indartsua, Luna bidez. Narutok Killer Bee ezagutzen du, bere barnean \"Hachibi (\u516b\u5c3e)\" duen shinobi bat, eta Narutok laguntza eskatzen dio hura entrenatzeko eta \"Bederatzi buztaneko deabruaren azeria\"-ren txakra zuzen kontrolatu ahal izateko. Kisame Hoshigaki (killer bee zeraman Samehada ezpatan ezkutatuta zegoena) eta honek azken bi piztiak ezkutatzen diren lekuari buruzko informazioarekin ihes egiten du, honek bere buruaz beste egiten du, baina bere mezua bidaltzea lortzen du. Bitartean Madara Nagatoren (Pain kontrolatzen zuena) begien bila doa, Konan prozesuan hiltzen du, eta Kabutori gainontzeko bi ninjak harrapatzeko agintzen dio.\nOrochimaruren ezagutzari esker, Kabutok Edo Tensei izeneko jutsu debekatua erabiltzen du, bigarren hokageak sortua, eta ninja ospetsuak berpizten ditu hurrengo gerran erabiltzeko, Shinobi aliantza (herrixka guztien aliantza) modu berean prestatzen den bitartean. Berpiztutako hildakoen artean, bi anaiek dute azeri deabruaren txakraren zati bat, eta, horregatik, Naruto, gertatzen ari denaz ohartarazten da. Mutila gerraz konturatzen denean, Beerekin ihes egiten du, eta bere bidean Tsunade eta Raikagerekin topo egiten du; azken honek guduan ez sartzeko konbentzitzen ditu, baina Narutok uko egiten dio, eta, azkenik, Akatsukiren aurka borrokatzera joateko konbentzitzen du. Bi zaldunak, Narutoren itzal klon batzuen laguntzaz, Zetsus armada baten aurka borrokatzen dira, lehen Hokageren DNAtik (Hashirama Senju) sortutako izakiak, aliantzaren indarrei abantaila ematen diena, bitartean Gaara (kazekage) eta gainontzeko shinobisek, berrbiziko ninjei aurre egiten diete. Horren ondoren, Itachi eta Nagato, berpiztu direnak, Naruto eta Beerekin topo egiten dute, eta borrokan hasten dira; Uchiha berpizte teknikatik askatzea lortzen du, eta besteei Nagat garaitzen laguntzen die.\nGaur egungo Tsuchikaga eta Gaara, Madararen indarraz inguratuta daude, eta, beraz, gainontzeko Kageak egoera orekatzeko iristen dira; Rin'neganen laguntzarekin, Tobik Naruto eta Beeren aurkako segada bat sortzen du, bere agindupean, antzinako zaldunen 6 hilotzak baititu, bakoitza bere abereak zigilatuta. Oso atxikiak Tobiren &lt;j\u00fctsu&gt; berezia aurkitu ondoren, bere benetako nortasuna ezagutaraztea lortzen dute, Kakashi Hatakeren lagun ohi bat zena, Obito Uchiha, ustez hilda zegoena eta bere ezkerreko sharingana Kakashiri eman ziona. Benetako Madara Uchiha bost kageak garaitu ondoren borrokara iristen da, gainontzeko ninja armada Narutori laguntza bezala ere iristen da, une horretan Madara eta Obito, Jubi bezala ere ezagutzen den hamar ilara berpizten dira, isatsa duten gainontzeko piztiek ez bezala, honek, ez du pentsatzen ezta sentitzen ere, borroka jarraitua, antzinako 4 hokages eta Sasuke Uchiharen etorrerarekin, erabaki duena.\nObito gudu seriean, hamar ilararen boterea lortzen da, bere barnean xurgatuz, eta, honela, honen bigarren zaldizko riki bihurtuz, gertaera batzuen ondoren eta pertsonaietako batzuen heriotzaren ondoren, botere hau kentzea lortzen dute, eta bijuak isatsez askatzea, Madaratik hartzen direnak, azken honek, Naruto larriki zauritzen duelarik, bederatzi azerietatik atera zuenean. Nork egokitu zion bere burua Kabuto eta Obito birsortu berrien laguntzarekin, hauek, guduan itzultzen dira, orain, 6 bideen jakintsuak emandako botere gehituekin, Otsusuki jainkosa jainkosaren semea zena. Madarak tsukuyomi infinitua jaurtitzen du, zeinaren bidez &lt; &lt; luna-begia &gt; &gt; plana zehazten den, guztiak lurrean Naruto, Sasuke, Kakashi, Sakura, Obito eta berpiztutako hokageak izan ezik, Madara eta zetsus ez ezik, ilusioa ere barnean geratzen delarik. Ondoren, Madara, zetsu beltzak traizionatua izango litzateke, benetan Kaguyaren semea dena, eta honek, Madara, bere ama ekartzeko erabiltzen du, honek, bere botere guztia berreskuratu nahi duelarik, ilusioaren barruan harrapatuta dauden guztien txakra xurgatuz, baina gudu luze eta boteretsu baten ondoren, Narutok eta Sasukek zigilatzen dute, zetsu beltzarekin batera, eta mundua ilusiotik askatua da. Puntu honetan, Sasuke, 5 kageak hiltzen saiatzen da, ninja sistemarik gabeko mundu berri bat osatu nahi duela argudiatuz, nahi duena iraultza bat dela ezagutaraziz, Narutok, historiaren azken guduan garaitua izango da, honen ondoren, eta Kakashirekin, SEXO Hokage bezala, Sasuke, bere krimenengatik ordainarazpen bidaia bat hasiz berregingo da. Honen ondoren, urte batzuen ondoren, Narutok, jada Hinatarekin ezkondua eta bi seme-alabekin, Hokage bihurtu eta herrixkan denek onartua izateko ametsa beteko zuen.\nKakashi Gaiden eta animearen ekoizpen originalak.\nMangan, Naruto eta Narutoren arteko banaketa: Shippdauden bost kapituluko serie bat da, Kakashi Gaiden izenekoa (gaiden bat atzealdeko istorio bat da), bere gaztaroan pertsonaietako bati gertatutako gertaerak kontatzen dituena. 2009ko apirilean Naruto Chronicle mini book izeneko gida bat argitaratu zen, non mahukaren zati hau animera azkar egokitu zela baieztatzen den, urte bereko uztailaren 30ean ordubeteko telebista berezi batean gertatu zena.\nAnimean, istorioak manga baino azkarrago egiten zuenez aurrera, betegarri batzuk jaurti ziren, mahukan gertatzear zegoenaren berri emateko denbora emateko. Betelan hau, lehen zatiek okupatutakoen antzeko kapitulu kopuru batean luzatu zen, 80ko ordenakoa. Etapa honen etengabeko luzapenak, mahukaren bigarren zatiaren egokitzapen animatua atzeratu zuen, animearen amaiera iragartzea eragin zuena, historia Japonia barruan eta Japoniatik kanpo jarraitzen dutenentzat garrantzi handiko alderdia.\nPertsonaia nagusiak.\n7.taldea:"}
{"id": "4447", "revid": "119347", "url": "https://eu.wikipedia.org/wiki?curid=4447", "title": "Waxo hizkuntza", "text": "Bere herria Ameriketako Estatu Batuetako Nevadan eta Kalifornian, Tahoe aintziraren inguru, duen Waxoe populuaren mintzaira da Waxo (edo \"Waxoe\") hizkuntza (\"Washo(e) language\").\nHagitz Waxodun guti da egungo egunean (hamarreko zenbaixka 1991.ean, 13-20 baizik ez egun, adintsuak guztiak); baina badago Waxo hizkuntzazko murgiltze-eskola bat, etorkizunean Waxodunen gehiagotzea ekar ahal dezakeena.\nGuztiz berezi eta beregainekoa da Waxo hizkuntza auzoen artean; izan ere, ez du haiekiko ahaidetasunik ageri, eta uharte-hizkuntzatan dadukate hizkuntzari gehienek (halaxe iritzi zion engoitik Powellek 1891.ean)."}
{"id": "4448", "revid": "119347", "url": "https://eu.wikipedia.org/wiki?curid=4448", "title": "Warao hizkuntza", "text": "Orinoko ibaiaren deltan, Venezuelak, Guyanak, eta Surinamek komun duten eskualde batean, bizi den Warao gizataldearen mintzaira da Warao hizkuntza (\"Guarao\", \"Warau\", \"Warrau\", \"Guarauno\").\nOndokoa da egungo Waraodunen egoira geografikoa:\nAhaide ezagunik gabeko uharte-hizkuntza da Warao hizkuntza. Caribe, Arawak, edo Makrochibcha hizkuntza-taldeekiko antzokotasunik eta analogiarik eskas ez bada ere, azalekoegi eta zehaztasungabeegi dira gehienak (eta ezin mailebatzea ere bazter daiteke), lotura genetikorik proposa ahal dadin.\nHauxe, erakusgarri, Warao hizkuntzazko \"Gure Aita\" otoitzearen hasatea: \"Karima, najamutuata jakutai, jwai yatomanetekunarai\" \"Gure Aita, zeruetan haizena, sanktifika bedi zure izena\"."}
{"id": "4450", "revid": "336", "url": "https://eu.wikipedia.org/wiki?curid=4450", "title": "Tonkawa hizkuntza", "text": "Tonkawa hizkuntza Ameriketako Estatu Batuetako Texas Erdialdeko mintzaira iraungia da.\nIngelesez egiten dute egungo egunean gizataldeko gizon-emazte bakan guztiek.\nHotsak.\nBokalak.\nTonkawa hizkuntzak 10 bokal ditu:\nKontsonanteak.\nTonkawa hizkuntzak 15 kontsonante ditu:"}
{"id": "4451", "revid": "448", "url": "https://eu.wikipedia.org/wiki?curid=4451", "title": "Siuslaw hizkuntza", "text": "Ameriketako Estatu Batuetako Oregon Hegoaldeko Siuslaw eta Kuitx gizelien mintzaira iraungia da Siuslaw hizkuntza.\nHizkuntza-familia Penutianoarekiko antzokotasun zenbait gora-behera, haurriderik gabeko mintzairatan dadukate adituek Siuslaw hizkuntza.\nFlorenceko Barrett etxekoak eta Billy Dick izan ziren azken Siuslaw-dunak."}
{"id": "4454", "revid": "59723", "url": "https://eu.wikipedia.org/wiki?curid=4454", "title": "Mapudungun", "text": "Mapudungun edo maputxe (\"mapudungun\") Amerikako hizkuntza isolatua da, maputxeen hizkuntza.\nEgun, Txilen eta Argentinan 100.000tik gora hiztun bizi dira, gehienak Txilen. Horietatik, proportzioan, haurrak eta gazteak gutxi dira; gehienak helduak dira, transmisioa eten egin baita, batez ere hirira joan eta jatorrizko lurraldeetatik gehien sakabanatu diren familietan.\nDuela gutxi arte, ez zen inon ofiziala izan, baina 2013tik ofiziala da, gaztelaniarekin batera, Txileko Galvarino komunitatean: bertan 9100 maputxe bizi dira.\nHizkuntzaren ezaugarriak.\nTipologia aldetik, ez zaio seniderik aurkitu, eta hizkuntza isolatutzat hartzen da. Hizkuntza eranskaria da, hitz batean hainbat lema eta morfema kateatzen baititu.\nLexikoa.\nEratorpena eta hitz-elkarketa ohikoak dira. Horrela, \"k\u00fcdaw\" ('lana') oinarritzat hartuta, \"k\u00fcdawfe\" 'langile' eta \"k\u00fcdawwe\" 'lantokia' sortzen dira.\nLehen hamar zenbakiak: \"ki\u00f1e, epu, k\u00fcla, meli, kechu, kayu, relqe/regle, pura, aylla, mari\";\nHiztunen geografia.\nErabilera gune hauek ditu:\nTxile.\nTxilen hizkuntzak duen estatusa: 1993ko Txileko 19.253 \u201cLege indigenak\u201d etnia moduan aitortzen ditu maputxeak eta 28. artikuluan hizkuntza indigenak aitortu, errespetatu eta babesteko zenbait neurri biltzen ditu, baina egun maputxe hizkuntza Galvarino eta Padre Las Casas komunetan bakarrik da ofiziala (2013az geroztik). Oraindik ez da hezkuntza sistema arautu ofizialetan erabiltzen (ez murgiltze ereduan, ezta elebidunean ere), nahiz eta \u201cirakasle tradizionalak\u201d deritzonek aldika maputxe hizkuntza ikastetxe batzuetara joan.\nArgentina.\nEsaldi bat: \"Epu pichikeche n\u00fctramlu mapudungun mew\" \u2013 Bi haur maputxe mapundungunez hitz egiten. \u00a0"}
{"id": "4456", "revid": "119347", "url": "https://eu.wikipedia.org/wiki?curid=4456", "title": "Tunica hizkuntza", "text": "Ameriketako Estatu Batuetako egungo Louisianako mintzaira hila da Tunica hizkuntza.\nSesostrie Youchigant izan zen azken Tunica hiztuna, eta haren oroitzapenak izan zituen oinarri Mary Haas hizkuntzalariak 1939.eko bere \"A Grammar of the Tunica Language\" lanean.\nHauk Tunicazko hitz oinarrizko zenbakiak, hizkuntzaren erakusgarri:"}
{"id": "4458", "revid": "448", "url": "https://eu.wikipedia.org/wiki?curid=4458", "title": "Takelma hizkuntza", "text": "Ameriketako Estatu Batuetako Oregon Itzalaldean, Rogue Ibaiaren ertzean, bizi zen Takelma populu zenaren mintzaira da \"Takelma hizkuntza\"."}
{"id": "4460", "revid": "119347", "url": "https://eu.wikipedia.org/wiki?curid=4460", "title": "Timucua hizkuntza", "text": "Ameriketako Estatu Batuetako Florida Iparraldean bizi izan zen Timucua populuaren mintzaira zen \"Timucua hizkuntza\".\nXVI mende-hondarrean eta XVII mende-hastean Floridako herrixketan misionista-lanetan ihardun zuen Francisco Pareja apezaganikoak dira Timicua gizon-emazteen eta haien hizkuntzaren lehen berriak. Timucua hizkuntzaren lehen gramatika ondu zuen Aita Parejak, eta bai hizkuntza harzazko lau katekismo ere. Gainerako bi katekismo ere ondu zituen, 1635. urtean, Aita Movillak. Hek bilduriko hitzetariko zenbaixka dira ondokook:"}
{"id": "4461", "revid": "448", "url": "https://eu.wikipedia.org/wiki?curid=4461", "title": "Akadera", "text": "Akadera (akaderaz: ; logograma ) ekialdeko hizkuntza semitikoa da, haraitzina Mesopotamian, bertzeak bertze, asiriarrek eta babiloniarrek erabilia. Haren sorburua Akad hirian zuen.\nMesopotamiara semiten uhinekin heldu zen 2800 K.a. urteetan. Gero, Akadtar Inperioan hizkuntza ofiziala bihurtu zen, sumerieraren ordez. Idazkera kuneiformea erabiltzen zuen. Maritik (gaurko Siriako ekialdean) Susara (Irango hegoaldean) zabaldu zen. K.a. 2000 urteetan antzinako akaderatik bi hizkera irten dira: babiloniera eta asiriera.\nHammurabi Kodea babilonieraz idatzita dago. Bere garaian, babiloniera Ekialde Hurbilan \"lingua franca\" zen (adibidez, Egiptoko faraoien eta hititen erregeen artean); baina Persiar Inperioarekin pixkanaka, herriko hizkuntza gisan desagertu zen, eta III. mendetik aurrera ez dago idatzirik."}
{"id": "4464", "revid": "59723", "url": "https://eu.wikipedia.org/wiki?curid=4464", "title": "Afarrera", "text": "Afarrera edo afar hizkuntza (\"\") izen bereko herriaren hizkuntza da. Herri hori hiru estatutan banatuta dago: Etiopia (ekialdeko Afar eskualdea), Djibuti (mendebaldea) eta Eritrea (ekialdea).\nHizkuntzalariek kuxtar hizkuntzen taldean kokatzen dute.\nBanaketa.\nDatu fidagarriak lortzea oso zaila bada ere, orotara 1.439.367 afarrera hiztun daude errolda batzuen arabera; gehienak Etiopian bizi dira."}
{"id": "4465", "revid": "105290", "url": "https://eu.wikipedia.org/wiki?curid=4465", "title": "Alagwa hizkuntza", "text": "Alagwa Tanzaniako Dodoma eskualdeko 30.000 pertsonen ama hizkuntza da.\nAlagwa herriaren hizkuntza da baina batzuk sandawera hartu dute ama hizkuntza moduan."}
{"id": "4466", "revid": "105290", "url": "https://eu.wikipedia.org/wiki?curid=4466", "title": "Kw'adza hizkuntza", "text": "Kw'adza (\"Ngomvia\") Tanzaniako Mbulu barrutiko mintzaira kusitiko iraungia da. Iraqw hizkuntzatik desberdina den arren, bi hizkuntzak erlazionaturik daude. 1999. urtean Kw'adza mintzaira desagertu zela eman zuen jakitera etnologo talde batek, dena den, ezin izan da frogatu Kw'adza hitz egiten duten hiztunik geratzen den ala ez. Hizkuntza hitz egiten zuen azken hiztuna 1976an ikusi zen.\nFonologia.\nFonologia ez da ziurra baina hona hemen proposaturikoa:"}
{"id": "4467", "revid": "105290", "url": "https://eu.wikipedia.org/wiki?curid=4467", "title": "Iraqw hizkuntza", "text": "Iraqw hizkuntza Tanzaniako Aruxa eskualdeko hizkuntza da. Kuxtar hizkuntza bat da. 460.000 hiztun ditu."}
{"id": "4468", "revid": "105290", "url": "https://eu.wikipedia.org/wiki?curid=4468", "title": "Gorowa", "text": "Tanzaniako Aruxa eta Dodoma eskualdeetako mintzaira da Gorowa hizkuntza. 1999an, hiztun kopurua 50.000 ingurukoa zen."}
{"id": "4469", "revid": "105290", "url": "https://eu.wikipedia.org/wiki?curid=4469", "title": "Burunge hizkuntza", "text": "Tanzaniako Dodoma eskualdeko 13,000 gizon-emazteren mintzaira da Burunge hizkuntza, 2002ko datuen arabera."}
{"id": "4470", "revid": "105290", "url": "https://eu.wikipedia.org/wiki?curid=4470", "title": "Aasax hizkuntza", "text": "Aasax (\"Aas\u00e1\") Tanzania iparraldeko mintzaira kusitikoa da. Egun galdurik dago eta kw'adza hizkuntza senide estua zuen."}
{"id": "4473", "revid": "59723", "url": "https://eu.wikipedia.org/wiki?curid=4473", "title": "Xamtanga hizkuntza", "text": "Xamtanga ( ahoskatua; baita Agawinya, Khamtanga, Simt'anga, Xamir edo Xamta ere) Etiopiako Amhara eskualdeko kuxtar hizkuntza da.\n2007ko erroldaren arabera, 210.000 hiztun inguru zituen."}
{"id": "4474", "revid": "105290", "url": "https://eu.wikipedia.org/wiki?curid=4474", "title": "Kunfal hizkuntza", "text": "Ethiopiako Tana Aintziraren Itzalaldeko mintzaira Kuxitikoa da Kunfal hizkuntza."}
{"id": "4475", "revid": "1545", "url": "https://eu.wikipedia.org/wiki?curid=4475", "title": "Qimant hizkuntza", "text": "Qimant hizkuntza Etiopiako Amhara eskualdeko kuxtar hizkuntza da. Oso egoera larrian dago, izan ere, Qemant herriko agureek baino ez dute hitz egiten."}
{"id": "4476", "revid": "105290", "url": "https://eu.wikipedia.org/wiki?curid=4476", "title": "Bilen hizkuntza", "text": "Bilen hizkuntza Eritreako Keren hiriaren aldirietako mintzaira kusitikoa da."}
{"id": "4477", "revid": "105290", "url": "https://eu.wikipedia.org/wiki?curid=4477", "title": "Awngi hizkuntza", "text": "Awngi Etiopiako Amhara eskualdeko mintzaira kusitikoa da.\n356.980 awngidun ziren 1998. urtean, haietarik 279.326 elebakarrak."}
{"id": "4478", "revid": "1545", "url": "https://eu.wikipedia.org/wiki?curid=4478", "title": "Bedawi hizkuntza", "text": "Bedawi edo Beja hizkuntza (\"Bed\u00e0wie\") Itsaso Gorriaren ertzeko Sudango, hegoaldeko Egiptoko, eta ipar-mendebaleko Eritreako hizkuntza da, iparraldeko adarreko Hizkuntza kuxitikoa dena.\nOrotara, 1,178,000 Bedawidun dira, hetarik 951,000 Sudanen (1982 SIL).\nHizkuntza honetan, euskaraz bezala, aditz molde alokutiboak erabiltzen dira."}
{"id": "4479", "revid": "105290", "url": "https://eu.wikipedia.org/wiki?curid=4479", "title": "Yaaku hizkuntza", "text": "Kenyako mintzaira Kuxitiko iraungi-hurrena da Yaaku hizkuntza.\n50 Yaakudun baizik ez ziren 1983. urtean, adin handikoak guztiak."}
{"id": "4480", "revid": "105290", "url": "https://eu.wikipedia.org/wiki?curid=4480", "title": "Arbore hizkuntza", "text": "Arbore Etiopiako Omo eskualdeko Chew Bahir aintziraren inguruetako mintzaira kusitikoa da."}
{"id": "4481", "revid": "105290", "url": "https://eu.wikipedia.org/wiki?curid=4481", "title": "Daasanach hizkuntza", "text": "Ethiopiaren eta Kenyaren arteko Turkana aintziraren inguruko mintzaira Kuxitikoa da Daasanach hizkuntza.\nOrotara, 34.564 mintzatzaile ziren 1998 urtean: 32.064 Etiopian (haietarik 31,368 hizkuntza-bakardun) eta 2.500 Kenian."}
{"id": "4482", "revid": "105290", "url": "https://eu.wikipedia.org/wiki?curid=4482", "title": "El Molo hizkuntza", "text": "Kenyako Turkana Aintziraren Hegoa-Eguzkialdeko ertzeko mintzaira Kuxitiko hurren iraungia da El Molo hizkuntza.\nBadateke egungo egunean El Molo hizkuntza iraungirik den (zortzi mintzatzaile baizik ez ziren 1994.ean)."}
{"id": "4483", "revid": "1545", "url": "https://eu.wikipedia.org/wiki?curid=4483", "title": "Baiso hizkuntza", "text": "Baiso hizkuntza Etiopiako cushit hizkuntza da.\nMerab Abayaren hurbileko Alge hirixkan (390), Gidicho uharteko Baiso eta Xigima hirixketan (200), eta Abaya aintzirako Welege uhartean (420) eta aintzira haren mendebaldeko ertzean egiten dute baiso hizkuntzaz."}
{"id": "4484", "revid": "105290", "url": "https://eu.wikipedia.org/wiki?curid=4484", "title": "Boon hizkuntza", "text": "Somaliako Jubba eskualdeko mintzaira Kuxitiko galdu-hurrena da Boon hizkuntza.\nHagitz mintzatzaile guti dira egun (59 baizik ez 2000. urtean), 60 urte baino gehiagotakoak guztiak."}
{"id": "4485", "revid": "105290", "url": "https://eu.wikipedia.org/wiki?curid=4485", "title": "Bussa hizkuntza", "text": "Bussa hizkuntza Ethiopiako Omo eskualdeko mintzaira Kuxitikoa da. 6.624 mintzatzaile zituen Bussa hizkuntza 1998an, haietarik 4.955 hizkuntza-bakardun.\nBlenchek 2006an Kuxitikoen Konsoide adarrean sailkatu zuen, baina Mashole, Lohu eta Dobase dialektoak Dobase hizkuntza gisa utzi zituen. Bere ustez Mashile dialektoa hizkuntza bakartu bat da.\nDesagertzeko arriskuan dagoen hizkuntza bat da."}
{"id": "4486", "revid": "105290", "url": "https://eu.wikipedia.org/wiki?curid=4486", "title": "Gawwada hizkuntza", "text": "Ethiopiako Omo eskualdeko mintzaira Kuxitikoa da Gawwada hizkuntza.\n32,698 Gawwadadun ziren 1998. urtean, hetarik 27,477 bertze hizkuntzarik gabeak."}
{"id": "4487", "revid": "105290", "url": "https://eu.wikipedia.org/wiki?curid=4487", "title": "Tsamai hizkuntza", "text": "Tsamaiko Omo eskualdeko mintzaira Kuxitikoa da Tsamai hizkuntza.\n1998.eko zensuaren araura, 8,621 Tsamaidun ziren (hetarik 5,298 bertze hizkuntzarik gabeak)."}
{"id": "4488", "revid": "105290", "url": "https://eu.wikipedia.org/wiki?curid=4488", "title": "Alaba hizkuntza", "text": "Alaba edo Alaba-K'abeena Etiopiako Rift Haran Handiko mintzaira kusitikoa da.\n126.257 alabadun ziren 1998ko erroldaren arabera, haietarik 95.388 elebakarrak."}
{"id": "4489", "revid": "105290", "url": "https://eu.wikipedia.org/wiki?curid=4489", "title": "Burji hizkuntza", "text": "Ethiopiako Ciamo aintziraren Hegoaldeko eta Kenyako Marsabiten aldirietako mintzaira Kuxitikoa da Burji hizkuntza.\n1998. urteko zensuaren araura, 42,731 Burjidun ziren orotara: 35,731 Ethiopian, eta gainerako 7,000 Kenyan."}
{"id": "4490", "revid": "105290", "url": "https://eu.wikipedia.org/wiki?curid=4490", "title": "Gedeo hizkuntza", "text": "Ethiopiako Erdialdeko mintzaira Kuxitikoa da Gedeon hizkuntza.\n637,082 Gedeodun 1998.ean, hetarik 438,958 hizkuntza-bakardun."}
{"id": "4491", "revid": "105290", "url": "https://eu.wikipedia.org/wiki?curid=4491", "title": "Kambaata hizkuntza", "text": "Ethiopiako mintzaira Kuxitikoa da Kambaata hizkuntza.\n1998. urteko zensuaren araura, 606,241 mintzatzaile ziren (345,797 bertze hizkuntzarik gabeak), hetarik 278,567 Kambaata gizataldekoak, 51,541 Timbaro gizataldekoak, eta 15,689 Qebena gizataldekoak."}
{"id": "4492", "revid": "59723", "url": "https://eu.wikipedia.org/wiki?curid=4492", "title": "Sidamoera", "text": "Sidamoera Etiopiako hegoaldeko kuxtar hizkuntza da, sidamo herriak egiten duena. 1998ko erroldaren arabera, 1.876.329 hiztun zituen. Haren autonimoa Sidaamu Afoo da."}
{"id": "4493", "revid": "105290", "url": "https://eu.wikipedia.org/wiki?curid=4493", "title": "Libido hizkuntza", "text": "Ethiopiako mintzaira Kuxitikoa da Libido hizkuntza.\n36,612 Libidodun 1998.eko zensuaren araura."}
{"id": "4494", "revid": "105290", "url": "https://eu.wikipedia.org/wiki?curid=4494", "title": "Hadiyya hizkuntza", "text": "Ethiopiako Omo eta Billate ibaien arteko eskualdeko mintzaira Kuxitikoa da Hadiyya hizkuntza.\n923,958 Hadiyyadun, 1998.eko zensuaren araura."}
{"id": "4495", "revid": "7476", "url": "https://eu.wikipedia.org/wiki?curid=4495", "title": "India", "text": "India, ofizialki Indiako Errepublika (\"Bh\u0101rat Ga\u1e47ar\u0101jya\") Asia hegoaldearen zati handia hartzen duen herrialdea da, berak bakarrik azpi-kontinente oso bat osatzen baitu. 2023an 1.422.027.000 biztanle ditu eta munduko bigarren estatu populatuena da, demokrazia handiena, zazpigarren zabalena eta hamargarren ekonomia. Hiriburua New Delhi du, hiri handiena Mumbai bada ere.\nEtnia eta erlijio anitzeko herrialdea da, arraza eta etnia askoren igarobide nahiz pausaleku izan baita. Jarraitzaile kopuruaren aldetik, erlijio nagusiak hinduismoa, islama, budismoa eta kristautasuna dira.\nEtimologia.\n\"India\" izena Indus hitzetik dator, \"Hindu\" (/j\u00edndu/) persiar hitzetik datorrena, \"Sindhu\" (/s\u00ednd J u) sanskritotik, Indus ibaiaren tokiko izen historikoa. K.a. 325ean, Alexandro Handiaren agindupean, antzinako greziarrek indiarrei \u03b9\u03bd\u03b4\u03bf\u03af (/indo\u00ed/) esaten zieten, Indus ibaiko jendea. Indiako Konstituzioak eta herrialdean hitz egiten diren hainbat hizkuntzak \"Bharat\" ([\u02c8b\u02b1\u0251\u02d0r\u028ct\u032a] ahoskatua) ere onartzen dute estatuaren izen ofizial gisa.\nIndiarrek \"Bharat\" deitzen diote. \"Bharat\" Hindu mitologiako Bharata errege mitikoaren izenetik dator. Hindustan jatorriz \"hinduen lurraldea\" izendatzeko pertsiar hitza - Indiako iparraldeari egiten dio erreferentzia, baina batzuetan herrialde osoaren sinonimo gisa ere erabiltzen da. \nIkur nazionalak.\nHerrialdearen ikur nazional nagusiak bere bandera, bere ikurra eta bere ereserkia dira . Indiak beste sinbolo nazional batzuk ere baditu, hala nola \"Vande Mataram\" abestia ( Bankimchandra Chatterjik sanskritoz osatua eta ereserki nazionalaren egoera bera duena) edo herrialdeko hainbat animalia espezie esanguratsu. Ikur nazionalez gain, estatu eta lurralde sindikal bakoitzak bere sinboloak ditu. Bandera, ikurra, ereserkia eta abesti nazionalaz gain, Indiak hainbat ikur nazional ditu: \nGeografia.\n7.000\u00a0km-ko kosta du Indiako ozeanoan eta mugakide ditu Pakistan mendebaldean; Txina (Tibet), Nepal eta Bhutan iparraldean; eta Bangladesh eta Birmania ekialdean.\nHiri nagusiak Mumbai (20 miloi biztanle), Kolkata (Kalkuta) (14 milioi) eta New Delhi, hiriburua (11 milioi) dira.\nIndiako klima hegoaldeko tropikaletik Himalaiako epelagora aldatzen da. Neguan iparraldeko lur garaiek elurtza handiak hartzen dituzte. Indiako kliman Himalaiak eta Thar basamortuak eragin handia dute. Himalaia Erdiko Asiako haize hotzen aurkako hesia da, eta horren ondorioz, oro har, Indiako klima pareko latitudeko beste lurralde askotan baino beroagoa da. Thar basamortuak hego-mendebaldeko montzoi haizea erakartzen du. Montzoiak ekainetik irailera eurite handiak eragiten ditu Indian.\nHistoria.\nIndiako lehenengo giza aztarna ezagunak Bhimbetkako Harri Aroko pinturak dira. Lehenengo kokaleku iraunkor ezagunak K.a. 7000. urtean inguruan agertu ziren eta poliki-poliki Indo haraneko zibilizazioa garatu zen, egun Pakistan eta mendebaldeko India diren lurraldeetan. Zibilizazio horren ostean arioek inbaditu zuten iparraldeko India bertako jendeak hegoaldera bidaliz. Arioen zibilizazioa, vedikoa, hinduismoaren sortzailea da. Apurka-apurka arioak beren lurraldea hegoalderantz hedatzen joan ziren.\nK.a. III. mendean Asoka enperadoreak hegoaldeko Asia ia osorik batu zuen. II. mendearen amaieratik Indiak Erdiko Asiatik inbasio anitz pairatu zituen. XI. mendean musulmanen agintaldia hasi zen, hasieran Delhiko sultangoaren bidez, gero mogol dinastiaren bidez. XVI. mendetik europar inperioak Indian agertzen hasi ziren, hasieran salerosteko, gero koloniak sortzeko. Erresuma Batuak XVIII. eta XIX. mendeen bitartean India menperatzea lortu zuen.\nIndiarrak independentziaren alde borrokatu ziren. Hasieran, indarraren bitartez; gero, Mahatma Gandhiren irakaspenei jarraituz, indarkeria ezaren eta desobedientzia zibilaren bitartez. 1947. urtean, Indiak independentzia lortu zuen. Geroztik, Pakistanekin (musulmanek sortua) lau gerra izan ditu. Bi estatuek arma nuklearrak dauzkate.\nBanaketa administratiboa.\nIndia errepublika federala da, 29 estatu eta 7 batasun-lurraldetan zatitua. Estatu guztiek eta bi batasun-lurraldek (Puducherry eta Delhi) hauteskunde bidezko gobernuak dituzte. Beste batasun-lurraldeek gobernu zentralak aukeratutako administratzaileak dituzte eta, hortaz, presidentearen agindupean daude. 1956an, Estatuen Antolatze Legearekin, estatuak oinarri linguistikoen arabera sortu ziren. Harrezkero, antolaketa hori ia ez da aldatu.\nEstatu eta batasun-lurraldeak 610 barrutitan zatitzen dira eta horiek, \"teshi\"-etan zatitzen dira, eta batzuetan \"herri\"etan.\nGobernu eta administrazioa.\nIndiako izen ofiziala Indiako Errepublika da. Estatuburua presidentea da. Haren betebeharrak, oro har, protokolozkoak dira. Presidente eta presidenteordea bost urterako hautatuak dira.\nBotere exekutiboa Ministroen Kontseiluaren esku dago. Kabinetearen burua lehen ministroa da. Lehen ministroa parlamentuaren gehiengoak hautatua eta presidenteak izendatua da. Presidenteak lehen ministroak hautatutako ministroak ere izendatzen ditu.\nIndiar ganbarabiko parlamentua \"Rajya Sabbha\" senatarien ganberaz eta \"Lok Sabbha\" diputatuen ganberaz osatua dago. \"Rajya Sabbha\"-k estatuak ordezkatzen ditu eta \"Lok Sabbha\"-k indiar herria ordezkatzen du. Konstituzioak 18 urte baino gehiago daukaten hiritarrentzat sufragio unibertsala bermatzen du.\nIndiako botere judiziala Auzitegi Gorenaz eta Estatuetako Auzitegi Nagusiez osaturik dago.\nEkonomia.\nMunduko Banku (MB) eta NMF edo Nazioarteko Diru Funtsaren arabera, India munduko hamargarren ekonomia da (2005). 1998tik 2005era bere barne produktu gordina (BPG) batez beste ehuneko 5 gehitu da. Hala ere, alde ekonomiko handiko herria da.\nBetidanik Indiako oinarri ekonomikoa nekazaritza izan da (egun ere bai). Elikaduran arroza funtsezkoa da. Artatxikia, basartoa, artoa, garagarra, tea, kafea, azukre-kanabera, tabakoa eta opioa ere hazten dituzte. Fruta-arbolen, landare oliotsuen eta zur preziatuen ekoizpena ere garrantzitsua da.\nAbeltzaintza ere premiazkoena da. Indiak munduko behi-kabala handiena (176.900.000 abelburu) dauka, baina hinduentzat behiak animalia sakratuak direnez, horien okelaren kontsumoa debekaturik dago. Bufaloak (oso erabiliak nekazaritzan), ardiak eta ahuntzak ere garrantzitsuak dira.\nIkatz, burdina, manganeso, mika eta bauxita ugari erauzten dituzte, baina metano eta petrolio gutxi. Industria nagusia ehungintza da. Horretaz gain, burdin industriarekin batera, mekanikoa, elektronikoa, kimikoa, paperarena eta petrolioarena aipatzekoak dira, besteak beste. Artisautzak ere garrantzi handia du.\nDemografia.\nIndia munduko bigarren estatu jendetsuena da. Nazio Batuen estimazioen arabera, 2023ko urtarrilean 1.422.027.000 biztanle zituen, Txinako Herri Errepublikak baino gutxixeago, baina urte bereko uztailean Indiak 1.428.628.000 biztanle izango dituela aurreikusten da, eta munduko herrialde populatuena bihurtuko dela. Gizarte eta politika antolakuntzan hizkuntza, kasta eta erlijioa erabakigarriak dira. Biztanleriaren %81,5 hindua da baina Indiak musulmanen (%12,2) bigarren kopuru handiena duen estatua da, Indonesiaren atzetik.\nErlijioa.\nIndoko zibilizazioko herrien erlijioa arkeologia aztarnen bitartez baino ez da ezagutzen; bainuak aurkitu dira, eta aldare diruditen eraikuntzak, beharbada errituetarako erabiliak. Ariar herriak heldu zirenean Vedaren erlijioa sortu zen. Vedismoa testu bidez ezagutzen da; testu horiek ahoz aho igorri eta K.a. X. eta III. mendeen artean idatzi ziren.\nHasierako vedismoa oinarri hartuta, brahmanismoa edo hinduismoa sortu zen. K.a. VI. edo V. mendean budismoa eta jainismoa agertu ziren. Budismoa oso bizkor garatu eta hedatu zen Asia osora, baina gero garrantzia galdu zuen Indian. Jainismoa, budismoa ez bezala, ondo egokitu zitzaion gizarte hinduaren kasta sistemari; jarraitzaile asko izan ez bazituen ere, erregeen babesa izan zuen eta oso monasterio ahaltsuak eta aberatsak eraiki ziren.\nIslama VIII. mendean sartu zen Indian Indo ibaiaren behe-harenetik, eta laster hedatu zen Punjabera. 1200. urtean hasi ziren musulmanak Indiako iparraldea konkistatzen; konkista haren ondorioz hedatu zen islama. Guru Nanak guruak (1469\u20131538) sikhen sekta fundatu zuen hinduismoa eta islama batzeko asmoz, baina hinduen testu sakratuak eta Korana ukatzen zituztela eta, islamaren zismatzat jo zuen sikhen sekta. Parsiak, Persiatik zetozen mazdeistak, X. mendean heldu ziren Indiara; talde txikia ziren. XVI. mendean jesuitak heldu ziren, baina kristautasuna ez zen Indian zabaldu.\nFilosofia.\nErlijioarekin batera, K.a. 1000. urtetik aurrera garatu ziren Indian filosofia eskola eta sistema sail bat. Hindu filosofia \"sutra\" edo \"aforismo\"en bidez transmititu zen, sanskritoz eta sanskritoaren dialektoz idatziak.\nIndiako pentsaera XIX. mendean ezagutu zen Sartaldean, filologoak sanskritoaren garrantziaz ohartu zirenean. Indiar filosofiak, sartaldekoak ez bezala, kontzeptu ez ohikoak erabiltzen ditu, eta esanahi lauso eta aldakorreko terminologia. Espekulazio filosofiko horiek, hizkuntza sinbolikoz, ez logikoz, adieraziak, Veden erritu liburuetan hasi ziren eta brahamanen kastei buruzko liburuetan jarraitu zuten (\"Aranyaka\" eta \"Brahman\"ak), kasta nagusiko gizonek bultzatuak.\nGeroago, indiar filosofiaren adar nagusia sistemetan egituratu zen, eskolaguneak sortu zituztenak, hala nola Mimamsa, Vedanta, Yoga, Nyaya eta budismo eta jainismoarenak. Indiar dotrina guztiek Vedak dituzte oinarrian; haien agintea onartzen ala ukatzen dute, eta erlijioa, metafisika, etika eta psikologia batzen dituzte.\nKultura.\nIndiako kultura sinkretismo eta pluralismo handi batek markatzen du. Indiarrek aurretik ezarritako tradizioak mantentzea lortu dute, inbaditzaileen eta etorkinen ohitura, tradizio eta ideia berriak xurgatzen dituzten bitartean, eta haien eragin kulturala Asiako beste lekuetara ere hedatu zuten, batez ere Indotxinara eta Ekialde Urrunera.\nIndiako gizarte tradizionala hierarkia sozial nahiko zorrotz batek definitzen du. Indiako kasta-sistemak Indiako azpikontinentearen estratifikazio soziala eta murrizketak deskribatzen ditu, baita herentziazko milaka talderen araberako klase sozialak zehazten ere, sarritan jatis edo kastak \"deitzen\" direnak. \nHizkuntzak.\nIndia da munduko kultura, hizkuntza eta aniztasun genetiko handiena duen bigarren entitate geografikoa, Afrikako kontinentearen atzetik. Indian bi hizkuntza-familia nagusi bizi dira: indo -ariarra (Biztanleriaren %74 inguruk hitz egiten dute) eta drabidikoa (gutxi gorabehera %24k hitz egiten dute). Indian hitz egiten diren beste hizkuntza austroasiar eta tibeto-birmaniako familietatik datoz.\n1991ko erroldaren arabera, hindia da hiztun gehien dituena, Indiako biztanleriaren %40ak hitz egiten duena , eta errepublikako hizkuntza ofiziala da. Ingelesa oso erabilia da negozioetan eta administrazioan eta \"hizkuntza ofizial subsidiario\" estatusa du; hezkuntzan ere garrantzitsua da, batez ere goi mailako ikaskuntzarako baliabide gisa. Horrez gain, estatu eta lurralde sindikal bakoitzak bere hizkuntza ofizialak ditu, eta Konstituzioak beste 21 hizkuntza ere aitortzen ditu ofizialtzat. Biztanleriaren sektore esanguratsu batek hitz egiten dituen edo Indiako ondare historikoaren parte diren eta \"hizkuntza klasikoak\" deitzen diren hizkuntzak. Sanskritoa eta tamila \"hizkuntza klasikotzat\" hartu izan diren arren, urte askotan Indiako gobernuak \"hizkuntza klasikoa\" estatusa ere eman die kannadari eta teluguari bere irizpideak erabiliz. Beste hizkuntza batzuk, besteak beste, bengalera, marathera, teluguera eta tamila dira. Indiako dialektoen kopurua 1652 baino gehiagora iristen da.\nEzkontza eta dibortzioa.\nIndiar familien balio tradizionalak asko errespetatzen dira eta belaunaldi anitzeko eta patriarkalaren familia eredua ohikoena izan da mendeetan zehar, nahiz eta azkenaldian familia nuklearra hiriko biztanleriak jarraitu beharreko eredua bilakatzen ari den. Indiarren gehiengo ikaragarri batek gurasoek eta beste familiako kide errespetatuek antolatzen dituzte ezkontzak, ezkongaien baimenarekin. Ezkontza bizitza osorako planifikatuta dago, beraz, dibortzio-tasa oso baxua da. Haurren ezkontza ohikoa da oraindik, Indiako emakumeen erdia 18 urte bete baino lehen ezkontzen baita. \nArropa.\nIndiako jantzi tradizionalak bere kolore eta estiloak aldatzen ditu eskualdearen arabera eta hainbat faktoreren araberakoak dira, eguraldia barne. Janzteko estilo ezagunen artean jantzi sinpleak daude, hala nola, emakumeentzako \"sari\" eta gizonezkoentzako \"dhoti\" ; Beste arropa batzuk, hala nola, \"salwar kameez\" emakumeentzako eta \"kurta - pijamak\", Europako estiloko prakak eta gizonentzako alkandorak ere ezagunak dira.\nFestak eta ospakizunak.\nIndiako ospakizun askok jatorri erlijiosoa dute, nahiz eta batzuk kasta edo sinesmena kontuan hartu gabe ospatzen diren. Herriko jaiegun ezagunenetako batzuk Diwali, Holi, Durga Puja, Eid ul-Fitr, Eid al-Adha, Gabonak eta Vesak dira. Horiez gain, Indiak hiru jai nazional ditu: Errepublikaren Eguna, Independentzia Eguna eta Gandhi Jayanti. Errepublikako estatu bakoitzean beste jaiegun batzuk, bederatzi eta hamabi egun artekoak, ospatzen dira ofizialki. Erlijio-praktikak eguneroko bizitzaren parte dira eta publikoaren kezka dira. Normalean jai hauek turismo -imanak izaten dira, baina biztanleek tradizioei fidel jarraitzen dute.\nGastronomia.\nIndiako sukaldaritzak belar eta espezietan konfiantza handia du, platerekin sarritan dozena bat ongailu desberdin edo gehiagoren erabilera sotila erakargarria da; herrialdeko sukaldaritza \"tandoori\" prestaketengatik ere ezaguna da. \"Tandoorrean\", Indian 5.000 urtez erabilitako buztinezko labean, haragiak \"ezohiko mamitsuak\" izaten jarraitzen dute eta \"naan\" izenez ezagutzen den ogi puztua egitea posible da. \nOinarrizko elikagaiak garia (herrialdearen iparraldean batez ere), arroza (hegoaldean eta ekialdean batez ere) eta dilistak dira. Mundu osoko espezia ezagun asko Indiako azpikontinentekoak dira, Ameriketako jatorria den eta portugaldarrek sartutako kapsicuma, berriz, bertako jendeak asko erabiltzen duena. \"Ayurvedak\", medikuntza tradizionalaren sistemak, sei \"rasa\" eta hiru \"guna\" erabiltzen ditu elikagaiak deskribatzen laguntzeko.\nDenboraren poderioz, Vedikoek egindako animalien sakrifizioak behiaren sakratutasun ukiezinaren nozioa ordezkatu ahala, begetarianoa erlijio maila altuarekin lotu zen eta gero eta ezagunagoa bihurtu zen, Jain budistaren gorakadak lagunduta. eta hindu \"bhakti arauak.\"\nIndiak munduko barazkijaleen kontzentraziorik handiena du: 2006ko inkesta batean Indiarren %31a laktobegetarianoak ziren eta beste %9 obolaktobegetarianoak ziren. Elikadura-ohitura tradizional eta ohikoenen artean, lurrean bertan edo ondoan prestatutako otorduak, kasta eta generoaren arabera bereizitako otorduak eta mahai-tresnen ordez eskuineko eskua edo \"roti\" zati bat (ogi mota) erabiltzea daude.\nArteak.\nIndiako arkitekturak eskualde-aldaera handia erakusten du, baita budista, musulman eta europar eraginak ere. Estupa, aire zabaleko pagoda, gopuram eta sikhara dira Indiako arkitektura mota ohikoenak. Indiako eraikin ospetsuek, Taj Mahal adibidez, herrialdeko turismoaren garapena bultzatzen dute.\nIndiako musikak eskualdeko tradizio eta estilo ugari biltzen ditu. Neurri handi batean, Indiako musika klasikoak bi genero nagusi biltzen ditu: musika karnatikoa, batez ere herrialdearen hegoaldean aurkitzen dena, eta hindustaniar musika klasikoa, orokorrean iparraldean garatua. Indiako musikaren -tresnak klasikoa, folk eta atzerrikoetan bana daitezke.\nMusikak bezala, Indiako dantzak ere hainbat forma folk eta klasiko ditu. Indiako dantza ezagunen artean Punjabeko \"bhangra\", Assam-eko \"bihu\", Bengala Mendebaldeko \"chhau\", Orissako \"jharkhand\" eta \"sambalpuri\" eta Rajasthango \"ghoomar\" dira. Zortzi dantza forma, elementu narratibo asko eta mitologikoak dituztenak, dantza klasikoaren estatusa aitortu du Indiako Musika, Dantza eta Drama Akademia Nazionalak. Hauek dira: Tamil Nadu estatuko \"Bharatanatyam\", Uttar Pradesheko \"Kathak\", Keralako \"Kathakali\" eta \"Mohiniyattam\", Andhra Pradesheko \"Kuchipudi\", \"Manipureko Manipuri\", Orissako \"Odissi\" eta Assameko \"Satriya\" . \nIndiako antzerkiak musika, dantza eta elkarrizketa inprobisatuak edo idatziak biltzen ditu askotan. Antzezlanak askotan mitologia hindutik ateratako ipuinetan oinarritzen dira, baina gai arruntagoak ere jorratzen dituzte, hala nola Erdi Aroko erromantzeen istorio epikoak eta azkenaldiko gertakari sozial eta politikoen albisteak. \nIndiako zinema industria munduko handiena da. Bollywood, Hindiko filmak eta iragarkiak egiten diren Mumbai hirian dagoen auzoa, munduko zinema industria emankorrenaren erdigune bihurtu da, duela gutxi bere garrantzia Hollywoodekoarekin parekatuz. Film tradizionalak eta komertzialak ere egiten dira bengalera, kannada, malayalamera, maratera, tamila eta telugua hizkuntza ofizialak diren eremuetan. \nIndiar literaturako lehen obrak jatorriz ahoz transmititu ziren, eta mende batzuk geroago idatzizko moduan bildu ziren. Lan horien artean, sanskritoko literaturako testuak daude \u2014hala nola, \"Vedas\" hasierakoak, \"Mahabharata\" eta \"Ramaiana\" epopeiak, \"Abhij\u00f1anasakuntalam\" (' Sak\u00fantalaren aitorpena') drama eta \"Majakavia\" bezalako poesia \u2014 eta Tamil Sangam literaturako testuak. Indiako idazle garaikide nagusien artean aipagarria da Rabindranath Tagore, 1913an Literaturako Nobel Saria irabazi zuena.\nKirolak.\nOfizialki, Indiako kirol nazionala belar hockeya da, Indiako Hockey Federazioak kudeatzen duena. Indiako belar hockey taldeak 1975eko Munduko Txapelketa irabazi zuen, Olinpiar Jokoetan urrezko zortzi domina, zilarrezko bat eta brontzezko bi lortuz.\nHala ere, herrialdeko kirolik ezagunena cricketa da. Indiako Cricket Talde Nazionalak 1983ko Cricket Munduko Kopa eta 2007ko Twenty20 Cricket World Cup irabazi zituen, baita 2002ko ICC Txapeldunen garaikurra Sri Lankarekin partekatuta ere. Indiako Cricketa Indiako Cricket Kontrol Batzordeak kudeatzen du, eta lehiaketetan Ranji Kopa, Duleep Kopa, Deodhar Kopa, Irango Kopa eta Challenger Series dira. T20 cricket liga nagusia Indiako Premier League da.\nAzkenaldian, tenisa ezagunagoa bihurtu da, Indiako taldeak Davis Kopan lortutako garaipenak direla eta. Futbola ere oso kirol ezaguna da Indiako ipar-ekialdean, Mendebaldeko Bengalan, Goan eta Keralan. Indiako futbol selekzioak hainbat aldiz irabazi du Hego Asiako Futbol Federazioaren Kopa, baina ezin izan du ez kontinentala ez munduko potentziala izatea lortu. Xakea, normalean Indian sortu zela esan ohi dena, ospea irabazten ari da Indiako Grandmaster kopuruaren hazkundearekin. Kirol tradizionalak kabaddi, kho kho eta gilli-danda dira, nazio mailan jokatzen direnak. India ere antzinako arte martzial asko daude, hala nola, Kalaripayatu eta Varma Kalai.\nIndian, Rajiv Gandhi Khel Ratna eta Arjuna sariak kiroletan lorpenengatik ematen diren adeigarririk ospetsuenak dira, eta Dronacharya saria entrenamenduko bikaintasunagatik ematen den bitartean. Indiak 1951 eta 1982ko Asiako Jokoak antolatu edo antolatu zituen 1987 eta 1996ko Cricket Munduko Kopak. 2010eko Commonwealth Jokoak eta 2011ko Cricket Munduko Kopa ere antolatu zituen."}
{"id": "4498", "revid": "105290", "url": "https://eu.wikipedia.org/wiki?curid=4498", "title": "Diraxa hizkuntza", "text": "Ethiopiako Omo eskualdeko Gidole hirixkaren inguruetako mintzaira Kuxitikoa da Diraxa hizkuntza."}
{"id": "4499", "revid": "90204", "url": "https://eu.wikipedia.org/wiki?curid=4499", "title": "Konsoera", "text": "Konsoera Ethiopiako Ciamo aintziraren hegoaldeko mintzaira kuxitikoa da. Ethiopiahego-mendebaldean hitz egiten da eta 200.000 hiztun inguru dauzka 2005eko datuen arabera. Konsoerak harreman estua dauka Diraytatarekin (Kidole), eta Konso herriaren inguruko lurraldeetan ere erabilia da, nahiz eta bertako biztanleen ama hizkuntza ez izan."}
{"id": "4500", "revid": "1545", "url": "https://eu.wikipedia.org/wiki?curid=4500", "title": "Aweer (hizkuntza)", "text": "Aweer (\"Aweera\") edo Boni (\"Bon, Bonta\") ekialdeko Kenyako kuxtar hizkuntza da. Aweerrek hitz egiten dute eta 8.000 hiztun inguru ditu."}
{"id": "4501", "revid": "512", "url": "https://eu.wikipedia.org/wiki?curid=4501", "title": "Rendille hizkuntza", "text": "Rendille hizkuntza, Rendile edo Randile bezala ere ezaguna, Keniako Turkana aintziraren eta Marsabit mendiaren arteko mintzairetako bat da, kuxtar hizkuntzetako bat da."}
{"id": "4502", "revid": "11782", "url": "https://eu.wikipedia.org/wiki?curid=4502", "title": "Afar hizkuntza", "text": ""}
{"id": "4503", "revid": "1545", "url": "https://eu.wikipedia.org/wiki?curid=4503", "title": "Saho hizkuntza", "text": "Saho hizkuntza Eritrea Hegoaldeko eta Etiopiako Tigray eskualdeko mintzaira kuxitikoa da, afar hizkuntzaren taldekoa."}
{"id": "4504", "revid": "105290", "url": "https://eu.wikipedia.org/wiki?curid=4504", "title": "Dabarre hizkuntza", "text": "Somaliako Dabarre eta Iroole klanen mintzaira Kuxitikoa da Dabarre hizkuntza."}
{"id": "4505", "revid": "105290", "url": "https://eu.wikipedia.org/wiki?curid=4505", "title": "Garre hizkuntza", "text": "Garre hizkuntza Somaliako hegoaldeko kuxtar hizkuntza bat da."}
{"id": "4506", "revid": "105290", "url": "https://eu.wikipedia.org/wiki?curid=4506", "title": "Jiiddu hizkuntza", "text": "Somaliako Jiiddu klanaren mintzaira Kuxitikoa da Jiiddu hizkuntza."}
{"id": "4507", "revid": "105290", "url": "https://eu.wikipedia.org/wiki?curid=4507", "title": "Somaliera", "text": "Somaliera Somalia, Djibouti, Etiopia eta Kenyako mintzaira kuxitikoa da.\nHerriotan ez ezik, gainerako estatu askotan ere egiten da, migrazioak direla eta: Finlandian, Italian, Omanen, Saudi Arabian, Arabiar Emirerri Batuetan, Erresuma Batuan, Yemenen, etab."}
{"id": "4508", "revid": "6950", "url": "https://eu.wikipedia.org/wiki?curid=4508", "title": "POP", "text": "POP protokoloak ingelesetik hartzen du izena \"Post Office Protocol\" (Posta Bulegoko Protokoloaa).\nTCP/IP lotura bat erabiliz, bezero batek bere posta zerbitzaritik posta elektronikoa jasotzeko, Internet estandarreko aplikazio geruzako protokolo bat da.\nPOP eta POP2 protokoloak zaharkiturik geratu dira, POP3 agerpenarekin batera. Gaur egun, POP protokoloari buruz ari garenean, POP3z ari gara. Hau 1939 RFCan definitzen da.\nNormalean 110. portua erabiltzen du.\nProtokolo honek sarrerako ontzi bakarra onartzen du. IMAP protokoloak aldiz, karpeta ugari gorde ditzake. Hala ere, egoerarik gabeko protokoloa izateagatik, POP3 inplementatzeko errazagoa da.\nPOP3 protokoloak hiru fase ditu: 1. eskumena ematea (sartu erabiltzailea + pasahitza), 2. transakzioa (mezuak jaso, igorri, ezabatu...) eta 3. eguneratzea. \nLan egiteko dituen erak \"download &amp; delete\" (jaitsi eta ezabatu) eta \"download &amp; keep\" (jaitsi eta mantendu) dira. Jokabide bat edo bestea aukeratuko da erabiltzailearen beharren arabera."}
{"id": "4509", "revid": "7476", "url": "https://eu.wikipedia.org/wiki?curid=4509", "title": "Debagoiena", "text": "Debagoiena Gipuzkoako hego-mendebaldean dagoen eskualdea da, Euskadiko erdigune geografikoan kokatuta Bizkaia eta Arabarekin muga eginez. Izan ere, izaera mugalaria erakutsiz, zonaldeko 9 udalerrietatik 8 gipuzkoarrak dira eta 1 arabarra.\n2010ean 61.842 biztanle zituen.\nMugakideak.\nMugakide hauexek ditu: Iparraldean Debabarrena (Gipuzkoa) , hegoaldean Gorbeialdea (Araba), ekialdean Urola Erdia eta Urola Garaia eskualde gipuzkoarrak eta mendebaldean Durangaldea (Bizkaia).\nUdalerriak.\nHauek dira udalerriak, biztanle gehien dituenetik gutxien dituenera (. urteko biztanle kopuruak):\nGeografia.\nOrografia.\nDeba ibaiak zeharkatzen du eskualdea hegoaldetik iparraldera. Haran estuak daude ibaiaren bi aldeetan, Arrasate eta O\u00f1atin izan ezik. Deba ibaiaren goi arroko adar nagusiak Aramaio eta O\u00f1ati ibaiak dira. O\u00f1ati ibaiak Arantzazu eta Urkulu erreken ura hartzen du.\nLurralde garaia da: herri guztiak itsas maila baino 200 metrotatik gorako altueretan daude, 445 m-tan Leintz Gatzaga herria eta 700 m-tan Arantzazu, O\u00f1atiko auzoa. Aizkorri (1.541 m, Debagoieneko eta Gipuzkoako tontorrik altuenak) eta Udalaitz (1.117 m) mendi aldeek mugatzen dute eskualdea hegoaldetik eta mendebaldetik, hurrenez hurren. Alo\u00f1ako mendilerroa bestela, 1.200-1.300 metrotan, O\u00f1ati gainean dago eta Aizkorriko mendigunearen jarraipena da ipar-mendebalderantz. Udalatx mendiak, ordea, Arrasate eta Elorrio (Bizkaia) banatzen du eta Anboto menditik eta Urkiolako Parke Naturaletik gertu dago. \nDebagoienak naturgune erakargarriak ditu, hala nola Aizkorriko Natur Parkea eta Aretxabaletan dagoen Urkulu urtegiko inguruak, Orkatzategi (874 m) eta Kurtzebarri (1.133 m) mendiak besteak beste. Hortik gertu, Zaraiako mendilerroan dago Aitzorrotz (738 m) mendia, Eskoriatzan. Eta Arabako mugan, Elgeako mendilerroa (900-1.100 m), eskualdeko hego-mendebaldean.\nIpar-mendebaldean, Elgeta eta Elorrio artean, Intxorta mendiak (737 m) azpimarratuko dugu batik bat bere ezaugarri historikoengatik. Izan ere, Espainiako Guda Zibilean garrantzi handiko gertaerak jazo ziren bertan. Hego-mendebaldean, aldiz, Arangioko mendilerroak (Orixol 1.128 m) banatzen ditu Aramaio eta Otxandio (Bizkaia). \nIpar-ekialdean, Irukurutzeta (898 m) mendia eta izen bereko mendilerroa, Azkoitia, Soraluze eta Bergara artean. Hegoalderantz, eskualdeko ipar-ekialdean, Irimo (901 m) eta 7 puntak daude, Antzuola eta Urretxu artean.\nKlima.\nTenperatura epela izaten da, urtean zehar gorabehera handirik gabe (8-9\u00a0\u00b0C neguan eta 19-20\u00a0\u00b0C udan). Euria: 1.500 mm urtean, batez beste. Goialdea ibarra baino euritsuagoa da.\nHistoria.\nDebagoieneko eskualde naturalak Aramaio, Arabako herria, ere hartzen zuen bere baitan (Aramaio Bizkaikoa izan zen 1489 arte). Arrasate izan zen herri nagusia Erdi Aroan.\nXVI. mendetik aurrera Bergarak eta O\u00f1atik garrantzi handia hartu zuten kulturari dagokionez. O\u00f1ati ez zen Gipuzkoako herri izan 1845 arte.\nArrasate langile herri garrantzitsua izan da, XX. mende hasieratik aurrera.\nBiztanleria.\nXIX. mende bukaeran hasi zen, industrializazioari esker, Debagoieneko biztanle kopurua handitzen, baina hazkunde hori ez zen XX. mendearen erdialdera baizik nabarmenduko. Leintz Gatzaga (207 biztanle; 503 biztanle 1900. urtean) da lehen baino biztanle gehiago ez duen herri bakarra. Arrasate da eskualdeko herririk jendetsuena. Eremurik zabalena, ordea, O\u00f1atik (107, 31 km2) du alde handiz.\nEkonomia.\nNekazaritzak ez du garrantzi handirik. Baserriko ustiakuntzari lotua dago eta asko murriztu dira baserriak azkenaldi honetan. Basoek, larreek eta zelaiek hartzen dute eremu osoko alderik handiena. Horien ustiakuntza gero eta garrantzitsuagoa da. \nTradizio industrialari eutsi dio erabat Debagoienak azken urteotan. Burdingintzak garrantzi handia izan du eskualdean aspaldidanik. XX. mendearen hasieran Bergarako \"Labe Garaiak\" eta Arrasateko Uni\u00f3n Cerrajera ziren eskualde honetako lantegi nagusiak eta haren inguruan antolatu zen Deba Garaiko industria. 1960. urteetatik aurrera, Arrasaten sortu ziren kooperatiben mugimenduak oso garrantzi handia hartu zuen eta egun kooperatibak, beren industria, finantza eta lanbide prestakuntzarako erakundeak nagusi dira ezbairik gabe eskualdean. \nZerbitzuetan industrian baino langile gutxiagok dihardu. Azkenik, kultura eta administrazioari dagokionez, Bergara da herri nagusia (epaitegia eta unibertsitatea). \n1996an 2.833.000 pezetakoa izan zen biztanleko eskualdearen Barne Produktu Gordina (BPG). EAEko indize bateratzailea 100 eta Gipuzkoakoa 102 izanik, 124an zegoen Deba Garaikoa. Antzuolak zuen, 155eko indizearekin, posturik onena. Eskualdearen balio erantsiaren % 65 industriatik zetorren, Gipuzkoako batez bestekoa baino 38 puntu gorago. Leintz Gatzagan izan ezik, eskualdeko gainerako udalerri guztietan industria zen jarduera nagusia, eta kasu guztietan % 60tik gorakoa zen industriak balio erantsiari egiten zion ekarpena. Horren ordainetan, lehen sektoreak oso presentzia urria du eskualdean, Leintz Gatzagan izan ezik, eta zerbitzuek duten garrantzia ere (balio erantsiaren % 31); Gipuzkoako batezbestekoaren oso azpitik dago. Nolanahi ere, egitura ekonomiko horrek izugarrizko garapena bermatu du eskualdean azken urteetan, eta 2000. urtean Debagoiena zen, Gasteizekin batera, langabezia tasa txikiena zeukan EAEko eskualdea, %8,6koa baino ez zen eta. Aldiz, EAEko okupazio tasarik handiena duela Debagoienak (% 62), eta erabateko enplegu mailara heldu dela ere esan daiteke, % 8,6 hori langabezia teknikotzat hartzen baita. \nZerbitzuen alorrean ere izan dira, ordea, berrikuntza nabarmenak azken urteotan Debagoienean. Aipagarria da Mondragon Unibertsitatearen, unibertsitate pribatuaren, sorrera. Arrasaten, Eskoriatzan eta O\u00f1atin kokatu ditu bere fakultate eta eskolak kooperatibek eragindako unibertsitate horrek. Beste alde batetik, eskualdeko hainbat herritan turismoari lotutako jarduerak ere lantzen hasi dira azkenaldian. Besteak beste, gatzgintzaren tradizioa berreskuratu nahi duen Gatzaren Museoa ireki dute Leintz Gatzagan.\nKultura.\nEuskara.\nBertako hizkerak.\nEskualdeko berezko euskalkia sailkatuta dago Mendebaldeko euskara edo bizkaieraren barruan, sortaldeko multzokoa Koldo Zuazoren arabera. Ezaugarrien artean, hauek azpimarratu ditzakegu:\nHizkuntza normalizazioa.\nEuskararen berreskuratzeari eta sustapenari lotutako ekimenetan aitzindari izan da alor askotan Debagoiena. 1996ko datuek adierazten dutenez, urte horretan biztanleen erdia baino gehiago euskalduna zen: 39.947 euskaldun zeuden eskualdean, 8.067 ia euskaldun eta 14.502 erdaldun. Hizkuntzaren erabilera mailak probintzia osoko altuenetakoak dira bertan, bereziki Aramaio (biztanleen %87a), Elgeta (%86a), O\u00f1ati (%80a), Leintz Gatzaga (%79a) Antzuola (%73a) eta Bergaran (%69a). Aipatzekoa da euskara ez zekitenen erdia baino gehiago Arrasaten bizi zela.\nHizkuntzaren normalizazioaren alde, Goiena Komunikazio Taldea 1999an sortu zuten, Arrasaten egoitza nagusia duena. Debagoieneko herri aldizkariek Goienkarian bat egin zuten 2000. urtean (\"Arrasate Press\", \"Berrigara\", \"Goibekokale\", \"Aretxagazeta\", \"Kontuola\" eta \"Ze Barri?\"). Halaber, Goiena Telebistak jarraitzen dio aurretik Arrasate Telebistak eta Atxabalta Telebistak jorratutako ildoari.\nHiru ikastola (\"Arizmendi\" Arrasate, Eskoriatza eta Aretxabaletan, \"Aranzadi\" Bergaran eta \"Txantxiku\" O\u00f1atin), lau bertso-eskola (Arrasaten, O\u00f1atin, Eskoriatzan eta Aretxabaletan) eta hainbat euskaltegi ditugu. Kilometroak festa 7 aldiz antolatu dute eskualde honetan, 1981ean Arrasaten, 1989an O\u00f1atin, 1991an Bergaran, 2005ean Leintzen, 2007an eta 2016an Bergaran eta 2017an O\u00f1atin.\nMonumentuak.\nBertan ditugu Gipuzkoako hiribildu monumentalen arteko bi aipagarrienetakoak -Bergara eta O\u00f1ati, azken honetatik hurbil dago Arantzazuko santutegia-, baita Arrasaten kokatzen den euskal kooperatibismoaren sorlekua ere; bertako Erdi Aroko herrigune historikoak jatorrizko elementu asko ditu oraindik. Eskoriatzako Alde Zaharra ere kultura ondasuntzat izendatuta dago.\nJaiak.\nOspakizun ezagunen artean Antzuolako Mairuaren Alardea edo O\u00f1atiko Corpus Christi prozesioa eta Artzain txakurren nazioarteko lehiaketa aipa ditzakegu.\nGastronomia.\nGastronomiari dagokionez, Bergarako gozokiak izan litezke eskualdea atseginez gogoratzeko aitzakia bikaina. 2021. urtean Aretxabaletako tomatea Espainiar Estatuko onena izendatua izan zen.\nZerbitzuak.\nOsasungintza.\nEskualdean bi erietxe nagusi daude: alde batetik Debagoieneko Ospitalea, gaixotasun orokorretaz arduratzen den zentro publikoa Osakidetzaren barrukoa, eta bestetik Aita Menni Ospitalea, psikiatria eta neurologia arloko zentro pribatu beteranoa dena.\nIkasketak.\n1997tik, goi-mailako ikasketak egiteko aukera dago eskualdean, Mondragon Unibertsitatean, Arrasateko zentro pribatuan.\nAntzina, O\u00f1atiko Unibertsitatea martxan egon zen XVI. mendetik XX.era arte.\nDebagoiendar ospetsuak.\nXVI. mendean Esteban Garibai eta Lope Agirre nabarmendu ziren, lehenengoa historialari eta bigarrena esploratzaile moduan, Felipe II.aren garaian.\nXX. mendean, Jose Maria Arizmendiarrieta kooperatiben sortzailea, Telesforo Aranzadi zientzialaria, Pedro Biteri filantropoa, Seber Altube hizkuntzalaria, Jokin Zaitegi idazlea, Telesforo Monz\u00f3n politikaria, Jon Sarasua bertsolari humanista, Ruper Ordorika abeslaria, Felix I\u00f1urrategi eta Alberto I\u00f1urrategi mendigoizaleak aipagarriak ditugu."}
{"id": "4510", "revid": "12788", "url": "https://eu.wikipedia.org/wiki?curid=4510", "title": "Erresuma Batua", "text": "Britainia Handiko eta Ipar Irlandako Erresuma Batua, normalki Erresuma Batua gisa ezaguna (ingelesez \"United Kingdom of Great Britain and Northern Ireland\" edota \"United Kingdom\", laburdura \"UK\") eta testuinguru batzuetan Britainia gisa, Europa ipar-mendebaldeko kostaldearen aurrean dagoen estatu burujabea da. Geografikoki Britainia Handiko irlak, Irlandako irlaren ipar-ekialdeak (Ipar Irlanda) eta Britainiar uharteen inguruko irla txikiek osatzen dute. Ipar Irlanda da lurreko muga duen herrialdeko lurralde bakarra, Irlandako Errepublikarengandik banantzen duena. Erresuma Batuak Ozeano Atlantikoa du mugatzat ipar eta mendebaldean, Ipar itsasoa ekialdean, Mantxako kanala hegoaldean eta Irlandako itsasoarekin mendebaldean. 240.000 kilometro koadro inguru baditu ere, munduko hamabigarren herrialdea da kosta kilometroei dagokionez.\nErresuma Batua demokrazia parlamentario unitario bat eta monarkia konstituzional bat da. Monarka Elizabeth II.a da, 1952tik agintean egon dena. Erresuma Batuaren hiriburua Londres da, hiri global bat eta mundu mailako finantza-zentro bat, 10,3 milioi biztanlerekin. Erresuma Batua lau herrialdek osatzen dute: Ingalaterra, Eskozia, Gales eta Ipar Irlanda. Euren hiriburuak Londres, Edinburgo, Cardiff eta Belfast dira, hurrenez hurren. Ingalaterrak izan ezik, gainontzeko herrialdeek autonomia mailako itzulera gobernu bat dute, bakoitza botere eta konpetentzia desberdinekin. Ingalaterrako Erresumaren (Gales barne) eta Eskoziako Erresumaren arteko batasuna 1707a gertatu zen, Britainia Handiko Erresuma sortzeko, eta ondoren, 1801ean, Irlandako Erresumarekin batuta Britainia Handia eta Irlandako Erresuma Batua sortu zen. Irlandaren bost seiren independizatu ziren 1922an, gaur egungo egoeran utzita. 1927an Erresuma Batua izena hartu zuen aldaketa hori islatzeko.\nMan, Guernsey eta Jersey uharteak ez dira Erresuma Batuaren parte, baina bai dira Britainiar koroaren dependentziak, eta Erresuma Batuko Gobernuaren ardura da euren defentsa eta nazioarteko ordezkaritza. Gainera, 14 itsasoaz haraindiko britainiar lurralde daude, Britainiar Inperioaren azken arrastoak. Inperioak, 1920ko unerik gorenean, munduko azaleraren laurden bat hartzen zuen, historiako inperiorik handiena. Britainiar eragina ikus daiteke bere kolonia izan ziren lurraldeen hizkuntza, kultura eta sistema politikoetan.\nErresuma Batua munduko bosgarren ekonomia da bere Barne Produktu Gordinaren (BPG) bolumena dela eta, eta hamargarrena erosahalmenaren parekotasunaren arabera. Diru-sarrera altuko herrialdea da eta 13.a Giza Garapenaren Indizearen arabera. Lehen herrialde industrializatua izan zen eta XIX. mendean eta XX. mendearen hasieran (1815-1945) munduko potentzia nagusia izan zen. Eragin ekonomiko kultural, militar eta politiko handia mantentzen du, potentzia nuklearra izateaz gain. Nazio Batuen Segurtasun Kontseiluaren kide izan da 1946an sortu zenetik. Horrez gain, G8 eta G20, NATO, ELGA, UKUSA, Commonwealth eta Munduko Merkataritza Erakundearen kide da. Europar Batasunaren eta bere aurrekaria zen Europako Ekonomia Erkidegoaren kide izan zen 1973tik 2020an irten zen arte.\nEtimologia.\n1707ko Batasun Agiriak zioen Ingalaterra eta Eskoziako erresumak \"batuko direla Britainia Handiko deituriko erresuma bakarrean\". \"Erresuma Batua\" agirian deskribapen moduan erabiltzen zen, ez izen moduan, XVIII. mendean zehar, 1707tik 1800era izen ofiziala \"Britainia Handia\" zen. 1800eko Batasun Agiriak Britainia Handiko Erresuma eta Irlandako Erresuma elkartu zituen, Britainia Handia eta Irlandako Erresuma Batua eratuz. Irlandaren banaketa eta 1922ko Irlandako Estatu Askearen independentziaren ostean, Ipar Irlanda geratu zen erreinu ingelesaren parte bezala, \"Britainia Handia eta Ipar Irlandako Erresuma Batua\" izena hartuz.\nErresuma Batua herrialde burujabe bat bada ere, Ingalaterra, Eskozia, Gales eta Ipar Irlanda askotan aipatzen dira herrialde (\"country\") gisa. Erresuma Batuko Lehen Ministroaren webgunean agertu izan da \"herrialdeen barneko herrialdeak\" esaldia Erresuma Batua definitzeko. Laburpen estatistikoak egiterakoan, adibidez Erresuma Batuak dituen NUTS 1 hamabi eskualdeetan, Eskozia, Gales eta Ipar Irlanda \"eskualde\" gisa agertzen dira. Era berean, Ipar Irlanda \"probintzia\" gisa ere aipatu ohi da. Kasu honetan, erabiltzen den izenak eztabaidak piztu ditzake, eta norberaren ikuspuntu politikoa iradoki dezake.\n\"Britainia Handia\" terminoak, normalki, Britainia Handia uharteari egiten dio erreferentzia, hau da, Ingalaterrak, Eskoziak eta Galesek osatzen duten elkarteari. Baina, batzuetan, Erresuma Batuaren sinonimo gisa ere erabiltzen da.\n\"Britainia\" terminoa izan daiteke, aldi berean, Britainia Handiaren sinonimo edo Erresuma Batuaren sinonimo. Erabilera nahasia izaten da: Erresuma Batuko gobernuak nahiago du \"UK\" erabiltzea \"Britain\" edo \"British\" baino bere webgunean, ez bada enbaxaden inguruan hitz egiteko, baina onartzen du bi terminoek Erresuma Batuari egiten diotela erreferentzia eta \"Britainiar Gobernua\" zein \"Erresuma Batuko gobernua\" kopuru antzekoan erabiltzen direla. Erresuma Batuko Izen Geografikoen Batzorde Iraunkorrak \"Erresuma Batua\", \"UK\" edo \"U.K.\" erabiltzen ditu herrialde osoari buruz hitz egiteko; ez du \"Britainia\" zerrendatzen, baina esaten du \"Britainia Handia\" dela Ipar Irlanda ahazten duen termino bakarra. BBCk nahiago izan du, historikoki, Britainia erabiltzea Britainia Handia esan nahi duenean, baina gaur egungo estilo gidak ez du posiziorik babesten, baina aipatzen du \"Britainia Handia\" terminoak Ipar Irlanda kanpo uzten duela.\n\"Britainiar\" adjektiboa normalki Erresuma Batuarekin lotutako gaiei buruz hitz egiteko erabiltzen da, adibide gisa herritartasun legeetan erabiltzen da. Erresuma Batuko herritarrek izen ezberdinak erabiltzen dituzte euren nazionalitateari buruz galdetuz gero, euren burua britainiar, ingeles, eskoziar, galestar, ipar-irlandar edo irlandar gisa aurkezten baitute; edo, batzuetan, horien arteko konbinazio bat. Erresuma Batuko herritarren izendapen ofiziala \"Britainiar herritar\" da.\nErresuma Batuan hitz egiten diren beste hizkuntzatan honakoa da herrialdearen izen osoa: , , , , .\nGeografia.\nErresuma Batuaren azalera osoa 244.820 kilometro koadrokoa da. Herrialdeak Britainiar uharteen gehiengoa okupatzen du, Britainia Handia uharte osoa barne, eta Irlandako uhartearen ipar-ekialdearen seiren bat. Inguruan dauden beste uharte batzuk ere herrialdearen parte dira. Ozeano Atlantikoa eta Ipar Itsasoaren artean dago eta hego-ekialdeko kosta Frantziako kostaldetik 22 kilometrora baino ez dago, Mantxako kanalak bereizten dituen bi puntu. 1993an Erresuma Batuaren %10 inguru basoz estalia zegoen, %46 belardiak ziren eta %25 nekazaritza lurrak. Greenwicheko Errege Behatokia da Greenwich meridianoa edo 0\u00ba meridianoa ezartzeko nazioartean onartutako lekua, 1884an Washington D. C.n erabaki zen bezala; hala ere, neurketa zehatzagoak egin dira eta meridianoa behatokitik 100 metrora dagoela ikusi da.\nErresuma Batua 49\u00ba eta 61\u00ba N latitudeen eta 9\u00ba W eta 2\u00ba E longitudeen artean dago. Ipar Irlandak 360 kilometroko lurreko muga du Irlandako Errepublikarekin. Erresuma Batuaren kostaldeak 17.820 kilometro neurtzen ditu. Europa kontinentalarekin lotzen da Eurotunelaren bidez, 38 kilometro itsaso azpian dituen 50 kilometroko tunela. Munduko itsaso azpiko tunelik luzeena da.\nIngalaterra Erresuma Batuaren %53 da lurraldeari dagokionez, 130.395 kilometro koadrorekin. Herrialdearen eremurik handiena lurralde lau eta baxua da, baina ipar-mendebaldean pixka bat menditsuagoa da, Tees-Exe lerroan, Lake District, Peninoak, Exmoor eta Dartmoor barne hartzen duen lerroa. Ibai nagusienak Tamesis, Severn ibaia eta Humber dira. Ingalaterrako mendirik altuena Scafell Pike da, 978 metrorekin, Lake Districten.\nEskozia lurraldearen heren bat da (%32), 78.772 kilometro koadrorekin. 800 uharte inguru ditu Eskoziak, batez ere bere mendebalde eta iparraldean; nabarmenak dira Hebridak, Orkadak eta Shetlandak. Eskozia da Erresuma Batuko naziorik menditsuena eta bere topografia Highlandeko Muga Failak markatzen du, haustura geologiko nabarmen bat Eskozia Arranetik mendebaldean Stonehavenera ekialdean gurutzatzen duena. Faila honek bi eremu ondo bereizten ditu; iparraldean Highlandsak daude, eta hegoaldean eta ekialdean Lowlandsak. Highlandsak menditsuagoak dira, baita malkartsuagoak ere; bertan daude Eskoziako mendi nagusiak, baita Ben Nevis ere, Britainiar Uharteetako punturik altuena 1.345 metrorekin. Lowlandeko eskualdeak, bereziki Clydeko fiordoaren eta Fortheko fiordoaren artekoa, Erdialdeko Lowland izenarekin ezagutzen dena, lauagoa da eta biztanle gehienak biltzen ditu; bertan daude Glasgow, hiririk populatuena eta Einburgo, hiruburua eta zentru politikoa. Hala ere, badaude mendiak lerro honen hegoaldean ere.\nGales lurraldearen %9 baino ez da, 20.779 kilometro koadrorekin. Menditsua da, baina Hegoaldeko Gales ez da Iparraldeko Gales eta Erdialdeko Gales bezain menditsua. Hego Galesen dauden ingurune industrial nagusienak, batez ere Cardiff, Swansee eta Newport, eta Hegoaldeko Galesko Haranak bere hegoaldean. Galesko mendirik altuenak Snowdonian daude, Yr Wyddfa barne, 1.085 metrorekin, Highlandsetatik kanpo dagoen Erresuma Batuko mendirik altuena. Galesek 2.704 kilometro kostalde ditu. Hainbat uharte ere baditu, handiena Anglesey (Ynys M\u00f4n) da, ipar-mendebaldean.\nIpar Irlandak, Britania Handitik Irlandako itsasoak eta Ipar kanalak bereizia, 14.160 kilometro koadro ditu eta muino txikiz betea dago. Neagh lakua dago bertan, 388 kilometro koadrorekin Britainiar Uharteetako lakurik handiena dena azaleraren arabera. Mendirik altuena Slieve Donard da, Mourne mendietan, 852 metrorekin.\nErresuma batuak lau ekoeskualde ditu: Zeltar baso hostozabala, Ingalaterrako Lowlandseko pagadia, Ipar Atlantikoko baso heze nahastua eta Kaledoniar konifera basoa. 2019ko Basoen Integritate Indizean 1,65/10etik atera zuen, munduko 161. herrialdea 172tik.\nKlima.\nErresuma Batuko lurralde gehienak klima epela du, normalki tenperatura freskoarekin eta euri askorekin urte osoan zehar. Tenperatura urtaroen arabera aldatzen da, baina oso gutxitan jaisten da -20\u00a0\u00b0Ctik edo igotzen 35\u00a0\u00b0C baino gehiago. Kostaldetik urrunen dauden inguruneak, bereziki Ingalaterrako gune altuek, Ipar Irlandak eta Eskoziako gune askok klima ozeaniko azpipolarra dute. Eskoziako gunerik altuenek klima kontinental azpiartikoa dute eta mendiek tundrako klima. Haize nagusia hego-mendebaldekoa da, Ozeano Atlantikoko tenperatura epelagoak ekartzen dituena, bere hezetasunarekin batera. Mendiek haize hau gelditzen dute eta, horregatik, ekialdea lehorragoa da mendebaldea baino. Golkoko itsaslasterrak negua hain hotza ez izatea lortzen du, bereziki mendebaldean. Uda beroagoa da Ingalaterrako hego-ekialdean eta hotzagoa iparraldean. Elurte handiak izan daitezke neguan zein udaberriaren hasieran.\nErresuma Batua 180 herrialdetik laugarrena da Ingurumen Jarduera Indizean. Onartutako lege baten arabera, herrialdeak berotegi-efektuko gasetan neutrala izango da 2050erako.\nGobernua eta administrazioa.\nPolitika.\nErresuma Batua \"common law\"-en oinarritutako monarkia parlamentarioa den arren, ez dauka konstituzio bat idatzirik. Bere funtsezko printzipioak Magna Carta-n eta gobernuko instituzioenetan oinarrituta daude, hau da, Koroa bera, Ministroen kabinetea, Kontseilu Pribatua eta Parlamentua.\nBritainiar erregea Estatuburua eta Ingalaterrako Elizaren burua da. Gainera, formalki, Lehen Ministroa eta Gobernua hautatzen ditu, hauteskunde demokratikoak direla medio.\nBotere betearazlea ministroek osatzen dute, Lehen Ministroak (\"Prime Minister\") zuzenduta. Gobernatzeko Komunen Gela (\"House of Commons\") -ren gehiengo euskarria behar du.Horrela, gehiengoa duen partiduak gobernua osatzen du eta Lehen Ministroa gehiengoa duen alderdien liderra da.Gero, Lehen Ministroak, erregeren hautaketa dela medio, bere ministroak aukeratzen ditu.\nBritainiar sistema, nahiz eta alderdianitza izan, de facto, alderdibitasun bihurtu da: Alderdi Kontserbadorea edo \"Tory\" eta Alderdi Laborista edo \"Labour\" Lehen Mundu Gerratik bizitza politikoan nagusiak izan dira eta. 2010eko auteskundeetan joera aldatu egin da Liberal Demokraten koalizioa behar izan baitute Kontserbadoreek boterea berreskuratzeko.\nGaur egun, britainiar bizitza politikoan bi auzi nagusiak daude. Lehenengoa, Britainia Handiaren papera Europar Batasunaren barruan. Britainiar \"euroeszeptizismoa\" oso hedatua da eta gehiengoak ez du begiko nazioz gaindiko erakundeei subiranotasuna ematea, hau nabaritzen da Schengen espazioan eta moneta-batasunean. Bigarrena, gobernuen politika ekonomiko-soziala da. Bigarren Mundu Gerraz geroztik, alderdi politikoek \"Welfare State\" edo Ongizate Estatua adostu zuten, heroiek (gudan borrokatu zuten soldaduek) merezi zuten herriaren ideiapean. Baina, esku-hartze eta nazionalizatzaile programak apurka-apurka maila ekonomiko eta geopolitiko itzelen galera baino ez zuen lortu. Prozesu honek bere horretan jarraitu zuen Margaret Thatcher gobernura heldu zen arte. Honek herriarentzat oso latzak ziren politika neoliberalak hartu zituen. Tony Blairren gobernu laboristak ezkerretik politika liberal eta atlantista jarraitu zuen.\nBritainia Handiko eta Ipar Irlandako Erresuma Batuko (\"United Kingdom of Great Britain and Northern Ireland, ingelesez\") hiriburua Londres (14.945.000 hab.) da. Herrialdea lau zati edo herritan banatuta dago: Ingalaterra, Eskozia, Gales eta Ipar Irlanda. Estatuaren hiriburua Ingalaterrarena da. Beste herrien hiriburuak Edinburgh, Cardiff eta Belfast dira hurrenez hurren. Herrialde bakoitzak zenbait autonomia ere badauka.\nBanaketa administratiboa.\nErresuma Batuak konderrietan edo \"shire\"tan duen banaketa geografikoa Ingalaterran eta Eskozian hasi zen Erdi Aroaren hasieran eta Britainia Handian eta Irlandan osatu zen Aro Modernoaren hasieran. Xedapen administratiboak bananduta garatu ziren Erresuma Batuko herrialde bakoitzean, sarritan Erresuma Batua sortu baino lehenagokoak diren jatorriekin. Tokiko gobernu modernoa, hautatutako kontseiluen bidez, neurri batean antzinako konderrietan oinarritua, modu bananduan sortu zen: Ingalaterran eta Galesen 1888ko lege batean, Eskozian 1889ko lege batean eta Irlandan 1898ko lege batean; honela, ez dago gobernu lokalen administrazioen lege orokorrik Erresuma Batu osorako. XIX. mendera arte ia ez zen aldaketarik izan xedapen horietan, baina orduz geroztik etengabeko bilakaera izan dute eginkizunek eta funtzioek.\nIngalaterrako tokiko gobernuaren antolaketa konplexua da, eta funtzioen banaketa tokiko xedapenen arabera aldatzen da. Ingalaterrako goi mailako azpiatalak bederatzi eskualdeak dira, gaur egun nagusiki helburu estatistikoetarako erabiltzen direnak. Eskualde batek, Londres Handiak, batzar bat eta alkate bat ditu, zuzenean 2000. urtetik hautatuak, herritarrek erreferendum batean proposamenari emandako babesaren ondoren. Asmoa zen beste eskualde batzuek ere beren eskualde-biltzar propioak izatea, baina ipar-ekialdeko eskualdean batzar proposamen bat baztertua izan zen 2004ko erreferendum batean. 2011tik, hamar autoritate konbinatu sortu dira Ingalaterran. Horietako zortzik alkate hautatuak dituzte, eta lehen hauteskundeak 2017ko maiatzaren 4an egin ziren. Eskualde mailatik behera, Ingalaterrako toki batzuek konderri-kontseiluak eta barruti-kontseiluak dituzte, eta beste batzuek agintari unitarioak; Londres, berriz, Londresko 32 udalerrik eta Londresko hiriak osatzen dute. Zinegotziak gehiengo soileko sistemaren bidez aukeratzen dira izen bakarreko barrutietan, edo kide anitzeko sistemaren bidez, izen anitzeko barrutietan.\nTokiko gobernuari dagokionez, Eskozia 32 kontseilu-eremutan banatuta dago, eta aldaketa handiak daude, bai tamainari dagokionez, bai biztanleriari dagokionez. Glasgow, Edinburgo, Aberdeen eta Dundee hiriak banandutako kontseilu guneak dira, Lur Garaien Kontseilua bezala, Eskoziaren azaleraren herena hartzen duena, baina soilik 200.000 pertsona baino gehixeago. Tokiko kontseiluak hautatutako zinegotziek osatzen dituzte, eta horietatik 1.223 zinegotzi daude; lanaldi partzialeko soldata jasotzen dute. Hauteskundeak boto bakar transferigarriaren bidez egiten dira, hiruzpalau zinegotzi hautatzen dituzten barruti plurinominaletan. Kontseilu bakoitzak probestu edo deitzaile bat aukeratzen du, kontseiluaren bileretako buru izango dena eta eremuaren buru gisa jardungo duena.\nGalesko tokiko gobernuak 22 agintari ditu. Horien artean daude Cardiff, Swansea eta Newport hiriak, eskubide propioz agintari bateratuak direnak. Hauteskundeak lau urtean behin egiten dira, gehiengo sinplearen sistemaren arabera.\nIpar Irlandako tokiko gobernua 1973tik barrutiko 26 kontseilutan antolatuta dago, horietako bakoitza boto bakar transferigarriaren bidez aukeratua. Bere eskumenak zerbitzu hauetara mugatzen dira: hondakinen bilketa, txakurren kontrola eta parke eta hilerrien mantentzea. 2008an, gobernuak 11 kontseilu berri sortzeko eta egungo sistema ordezkatzeko proposamenak adostu zituen.\nDemografia.\nBiztanleria.\n2011eko erroldaren arabera Erresuma Batuak 63.181.775 biztanletako opulazioa dauka eta honek Europar Batasuneko hirugarren herrialde populatuena egiten du. Hauetatik 53 milioi Ingalaterran bizi dira eta ondorioz Ingalaterra da munduan dentsitate handiena duen herrialdea, 420 biztanle kilometro koadroko.\nBanaketa etnikoa.\nBritainiarren gehiengoa XI mendearen aurretik jadanik bazeuden herrietatik dator, hala nola, zeltiarrak, erromatarrak, anglo-saxoiak, norvegiarrak eta normandiarrak. 2006an egindako ikerketa batek erakutsi zuen populazioaren erdiak germaniarren Y kromosomak dituztela. Bestetik gaur egungo britainiarren %75aren jatorri genetikoa duela 6.200 urte iritsi ziren herrietatik datozela eta euskaldunekin arbaso komunak dituzten ikerketak ere badira.\nXVIII mendetik aurrera inmigrazio handia izan du Erresuma Batuak, hala esklabu trafikoaren ondorioz, nola Britainiar Inperiotik metropolira etorri zirenen ondorioz. 1948tik aurrera Afrika, Karibe tea Asia hegoaldetik jende andana iritsi zen uharteetara. Hauek dira etnia ugarienak:\nHizkuntzak.\nMunduko hizkuntzarik hedatuena eta garrantzitsuena den ingelesarekin elkarbizi behar dute beste hizkuntza britainiar batzuk, gutxituak direnak: galesa (Galesen), eskoziera eta Eskoziako gaelera (Eskozian), irlandera eta Ulsterko eskoziera (Ipar Irlandan), manxera (Man uhartean) eta kornubiera (Kornuallesen). Eskoziera eta Ulsterko eskoziera izan ezik, guztiak zelta hizkuntzak dira.\nAurrez aipaturiko inmigrazioaren eraginez mundu zabaleko hainbat hizkuntza ere hitzegiten dira. Biztanleen %2.7ak Asia hegoaldeko hizkuntzak erabiltzen ditu. Poloniera ere oso zabalduta dago, 546.000 hiztunekin Ingalaterrako bigarren hizkuntza erabiliena da.\nErlijioa.\nBiztanleriaren gehiengoa kristaua da, baina beste erlijio asko ere badira. Hona hemen ehunekoak:\nEkonomia.\nErresuma Batua munduko herrialde nagusietariko bat da merkataritzan eta industrian. Haren barne produktu gordina (BPG) munduko bosgarrena zen 2006an (aurretik zituen Ameriketako Estatu Batuak, Japonia, Alemania eta Txina). 2006an Erresuma Batuko BPGa 2,37 bilioi dolar izan zen, hau da, 41.777 dolar per capita.\nBigarren Mundu Gerra bukatutakoan eta apurka-apurka koloniak galtzen ari zela, herrialdeak behin indartsu izandako bere ekonomiaren sustapenari ekin zion bi harreman sendotuaz: alde batetik, Europar Batasunean parte hartzen, eta bestetik Estatu Batuekin zeuzkaten harreman komertzialak sendotuz. Elkartasun hauei esker, XX. mendearen bigarren zatian zehar eta XXI. mendearen hasieran garapena iraunkor eta sendo mantendu du.\nHerrialde garatu guztiak bezala, Erresuma Batuko arazo nagusiak soldata altuak eta manufaktura eta industria astunean berriak diren herrialdeen lehia, batez ere Txina, Taiwan, India eta Hego Korea, dira.\nNekazaritza BPGaren %1a baino ez da eta nahikoa mekanizatuta dago. Industria arloan, aktibitate nagusiak makineria, garraio-materiala (ibilgailuak, trenbideak, aeronautika) eta produktu kimikoak dira. Meatzaritzan antzinako Yorkshire, Gales, Eskozia eta Lancashireko ikatz meategiek zentral termikoei behar duten energia eman diote. 1970an Ipar Itsasoan aurkitutako petrolioari esker Europako bigarren ekoizlea bihurtu zen Norvegiaren atzetik, nahiz eta gaur egun petrolio hori agortzen ari den. Hirugarren sektorea da herrialdeko BPGaren zati handiena, batez ere Londresko \"City\"-an dauden Burtsa, finantza-zerbitzuak eta Aseguru-etxeak.\nErresuma Batuko dirua libera esterlina da.\nKultura.\nLiteratura.\nHistoria luzea dauka Erresuma Batuko literaturak eta mundu mailan erreferentziazko idazle bihurtu diren idazle eta antzerkigile askoren jaioterria izan da. Ezagunenak honako hauek dira:\nMusika.\nMusika klasikoaren konposatzaile asko izan bazituen ere Erresuma Batua musika modernoarekin oso loturik dago eta estilo ugari sortu izan dira bertan, gerora mundu osoan zabaldu direnak, hala popa, rocka, punka edo heavya. Azken 50 urtetan oso ezagunak izan diren musikari eta taldeen zerrenda da honako hau:\nZinema.\nZuzendari eta aktore bikainak eman ditu Erresuma batuak.\nKirolak.\nKirol gehienen jatorria Erresuma Batuan dago edo bertan izan dute garapena, hala nola, futbola, rugbya, golfa, cricketa, tenisa. Gehienen kasuan XIX mendean ezarri ziren arauak eta orduan sortu ziren lehenengo txapelketak.\nFutbola.\nFutbolari dagokionez munduko liga indartsuenetakoa da Premier Leaguea, eta Erresuma Batuen jarraitzaile gehien dituen kirola da. 1992an eratu zen arren, Ingalaterrako liga 1889an abiatu zen, baina Kopa 1872tik aurrera jokatzen da. Ondoren etorri ziren Eskoziako Liga (1891) eta Kopa (1873), Galesko Kopa (1878) eta Irlandako Liga (1890) eta Kopa (1881), gaur egun Ipar Irlandako taldeek jokatzen dutena. Talde ezagunenak Manchester United, Liverpool, Arsenal eta Eskozian Celtic Glasgow eta Glasgow Rangers dira.\nErrugbia.\nErrugbiak ere zaletu asko ditu, Erresuma Batuen jarraitzaile gehien dituen bigarrena da, batez ere urtero jokatzen den Sei Nazioen Txapelketak. 1883an hasi zen jokatzen eta Ingalaterra (27) eta Gales (26) dira garaipen gehien dituzten selekzioak. Aipatzekoa da Irlandako errugbi selekzioak Irlanda eta Ipar Irlandako jokalariak dituela.\nTenisa.\nTenis modernoa 1860 hamarkadan sortu zen Birminghamen eta Wimbledongo txapelketa da munduko zaharrena, 1877an abiatu baitzen.\nGolfa.\nEskozian asmatu zen golfa eta bertako zelaiek prestigio handia dute. Denetan aipagarriena St Andrewsko Old Course da.\nTxirrindularitza.\n2014.eko Frantziako Tourra handik atera zen. Han, Vincenzo Nibali jarri zen lider eta tourra irabazi zuen."}
{"id": "4511", "revid": "96586", "url": "https://eu.wikipedia.org/wiki?curid=4511", "title": "Euskaldun", "text": "Euskaldunak Euskal Herrian bizi den jatorri ez indoeuroparreko Europako herria dira, ezaugarri nagusi gisa euskara duena. Halaber, \"euskaldun\" euskal hiztunari deritzo: hain zuzen, \"euskaldun\" izenaren adiera arruntena horixe da, \u00abeuskaraz dakiena\u00bb.\nEuskal Herriko biztanleei euskal herritar edo \u2014gaur egun gutxiago erabiltzen den izena\u2014 euskotar deritze. Basko hitza ere erabili izan da inoizka.\nEtimologia.\nEtimologiari dagokionez, \"euskaldun\" hitzak \"euskara\" eta \"-dun\" osagaietatik eratorria, \u00abeuskaraz badakiena\u00bb (euskara duena) esan nahi du. Horren antonimoa \"erdaldun\" da, hau da, \u00aberdara (euskara ez den edozein hizkuntza) duena, euskaraz jakin gabe\u00bb. \"Euskaldun\" hitza, baina, euskal herritarra izendatzeko ere erabiltzen da, hain bistan den etimologia oker samar erabilita ere (zentzugabea da \u00abeuskaldun horrek ez daki euskaraz\u00bb edo \u00abeuskaldun hori erdalduna da\u00bb esatea, Koldo Mitxelenak ondo adierazi bezala).\nEra berean, \"euskaldundu\" aditzak \u00abeuskara ikasi edo irakatsi\u00bb esan nahi du, eta ez \u00abeuskal herritar bihurtu\u00bb: zentzugabekeria litzateke \u00abeuskaldunak euskalduntzea\u00bb esatea, \u00abeuskal herritarrak euskalduntzea\u00bb edo \u00abeuskal jatorrikoak euskalduntzea\u00bb esan beharrean.\nXIX. mendean, abertzaletasun modernoaren sortzaile Sabin Aranak \"euskotar\" (\"euzkotar\", bere garaian) neologismoa sortu zuen, edozein euskal herritar (nahiz euskalduna, nahiz euskaragabea) izendatzeko. Egun, hala ere, \"euskotar\" hitza ia ez da erabiltzen.\nAzkenaldian, \"Euskal Herriko\" jentilizioa erabiltzen da gizatalde hau definitzeko, eta \"euskal herritar\" era gero eta zabalduagoa da.\nBeste zenbait hizkuntzatan, honela izendatzen dira euskaraz dakigunok: \"Basque speakers\" (ingelesez), \"euscaldunas\", \"euskaldunes\" edo \"vascohablantes\" (gaztelaniaz; \"vascoparlante\" izena gutxiespenezkoa da berez, ikus \"parla\"ren definizioak DRAE hiztegian), \"bascophones\" (frantsesez).\nEuskal herritarrok izendatzeko, berriz, hitz hauek darabiltzate: \"Basques\" (ingelesez), \"vascos\" (gaztelaniaz), \"Basques\" (frantsesez), \"bascs\" (katalanez), \"Basken\" (alemanez), \"basgiaid\" (galesez)...\nJatorriari buruzko teoriak.\nEuskararen jatorria munduko hizkuntzalari asko kezkatu dituen gaia da. Teoria ugari sortzeko hizpidea jarri du, Europan indoeuropar jatorria ez duen hizkuntza baita, hurbileko seniderik eta inguruko ezein hizkuntzarekin harreman zuzenik gabea. Teoria ugari eta oso ezberdinak proposatu dira azkeneko hamarkadetan, eta mundu mailako hizkuntzalari mordoa batu da hizkuntza berezi honen jatorriaren bilaketara. Une honetaraino, ordea, aurrerapenak egin diren arren, euskararen gurasoaren arrastorik edo jatorriaren inguruko teoria segururik ez da aurkitu.\nEuskararen jatorria modu askotara aztertu izan da historia osoan. Hizkuntza baten jatorria aztertzen duen hizkuntzalaritzaren adarra hizkuntzalaritza historikoa da (diakronikoa). Hizkuntzalaritza historikoaren metodoan, toponimia, onomastika, etimologia, morfologia, sintaxia eta arkeologia erabili izan dira eta, azken urteotan, genetika ere sartu da. XVI. mendetik aurrera, ugaldu egin ziren euskararen jatorriari buruzko azalpen mitikoak Euskal Herrian, foruen inguruko eztabaidan kokatuta. Artikulu honetan, gure hizkuntzaren jatorriari erreparatzen zaio. Eztabaida horri lotuta, hizkuntzaren iraupenaren gaia agertzen da maiz.\nHedadura.\nEuskaldunak.\nEuskaldun gehien-gehienak Euskal Herrian bizi dira, honela banatuta:\nBeraz, Euskal Herrian guztira 714.136 dira euskaldunak. Horiez gain, munduan barna badira beste euskaldun milaka batzuk.\nEuskaldun izanik edo ez, euskal jatorria dutenak.\nEuskal diaspora.\nEuskal diaspora, hainbat arrazoi direla eta euren lurraldea utzi duten euskal herritarren sakabanaketari deritzo. Kopuruaren aldetik, euskal diasporako kide gehienak Espainian, Frantzian eta Ameriketako herrialde hauetan bizi dira: Argentinan, Kuban, Txilen, Uruguain, Mexikon, Venezuelan, Kolonbian eta Estatu Batuetan. Horregatik bizi dira herrialde haietan hainbat euskaldun, eta euskaldun izan gabe euskal jatorria duten gizabanako ugari.\nHistoria.\nEuskal Herriko edo euskaldunen historia Europako herri zaharrenetariko baten historia da. Paleolitotik hasita, hainbat herriren influentzia jaso du euskaldunen herriak, zeltak, erromatarrak, frankoak, bisigodoak, musulmanak, gaztelarrak, ingelesak. Gaur egun Espainia eta Frantziaren artean kokatuta dago eta bi herri horien historiaren pasarteak jasan ditu. Bitarte horretan euskararen inguruan batzen den herrian Nafarroako Erresuma bezalako egitura politikoak egon ziren eta hainbat gerra, horietako asko inguruko estatuen eta euskaldunen konpetentzia gatazkek sortuak.\nHerri nekazari eta abeltzaina izatetik, Europar Batasunaren barruan dagoen eskualde industrializatu eta aberatsa izatera igaro da baina, horretarako, antzinako egiturak eta antolaketak guztiz eraldatu behar izan zituen.\nJozef Schmidt filosofoaren arabera, euskaldunak Neolitoko ugalketa kulturaren jatorrizko eramaileak dira, Lascauxen edo Altamiran labar-pinturen garaian Frantzian, Iberiar Penintsulan eta Europako hego-mendebaldean sortu baitziren.\nKultura.\nEuskara.\nEuskara euskaldunek hitz egiten duten hizkuntza hizkuntza bakartua da. Gaztelania, frantsesa eta gaskoierarekin batera Euskal Herrian mintzatzen den hizkuntzetako bat da, jatorrizkoa, gaur egun egoera gutxituan dagoena. Euskara ez dago \"philum\" indoeuroparraren barruan sailkatuta eta Europako mendebaldean izan zen hizkuntza-familia baten azken agerpentzat hartzen da.\nAntzina, Errioxan, Kantabrian, Burgosen, Huescan eta Zaragozan ere hedatuta zegoen, eta Akitanian eta Erdialdeko Pirinioetan ere bai.\nIberiar Penintsulan oraindik bizirik dirauen erromatarren aurreko hizkuntza bakarra da. Gutxitze prozesu gogorra jasan du, etenik gabe lurraldeak eta hiztunak galduz (ez, ordea, beti eta kopuru absolututan). Nafarroa Garaian bereziki, prozesu hori nabarmena da. XIX. mende bukaeran eta XX. mende hasieran, hainbat intelektualen eta politikariren eraginez (Arturo Kanpion, Sabin Arana...) nolabaiteko biziberritzea izan zuen, abertzaletasunarekin estuki loturik. Frankismoan (1936\u20131977) jazarpen latza pairatu ondoren, XX. mende erdialdetik aurrera hasi da indartzen, idatzizko estandarizazioari dagokionez batez ere.\n1980ko hamarkadatik aurrera, erakundeen onarpena lortu zuen, lurralde zatiketa handiekin bada ere. Gernikako Estatutuak euskara Euskadiren berezko hizkuntza izendatu eta gaztelaniarekin batera ofiziala egin zuen Araba, Bizkaia eta Gipuzkoan (Trebi\u00f1uko Konderrian eta Turtzioz-Billaberden izan ezik). Nafarroa Garaian, Euskararen Legearen eraginez, herrialdeko ipar-mendebaldean (\"Eremu euskalduna\") soilik da koofiziala. Iru\u00f1ean eta erdialdeko beste hiri garrantzitsuetan (\"Eremu mistoa\"), onarpen maila txikiagoa eta traba handiagoak ditu. Nafarroa hegoaldean (\"Eremu ez-euskalduna\"), berriz, euskara ez dago onartuta. Ipar Euskal Herriari dagokionez, euskarak ez du onarpen instituzionalik, frantsesa hizkuntza ofizial bakarra izanik.\nXX. mendean euskara batua sortu zen euskalkien arteko aldeak gainditzeko beharrari erantzunez; gaur egun, hizkuntza koofiziala da Euskal Herriko lurralde batzuetan. Komunikabide, ikaskuntza, administrazio eta aisian erabiltzen da, lurralde eta eremuen arabera gorabehera handiak dauden arren.\nBertsolaritza.\nNahiz eta lehenagoko aztarnak ere badiren, bertsolaritza XIX. mendetik aurrera garatu zen Euskal Herrian. Ez zen lurralde guztietan indar berarekin hedatu, ordea. Gipuzkoako eskualde batzuek eman zituzten bertsolaririk ezagunenak. XIX. mendeko gerra eta gatazkek eskaini zuten bertsoetarako gai ugari. Hori dela eta, frantsesen aurkako, karlisten garaiko eta Kubako gerrei buruzko bertso mordoxkak iritsi zaizkigu: ahoz aho banaka batzuk, idatziz gehienak. Kanta paperen bidez zabaldutako bertsoak oso modan egon ziren, zenbait kasutan orduko gertaera eta albisteak jakinarazteko modurik herrikoienetakoak izan baitziren.\nMende hartako bertsolari zaharrenen artean, Xenpelar errenteriarra dugu ospetsuena. Haren bertso-sorta askok bizirik diraute euskal kantutegian: \"Betroiarenak\", \"Pasaiako zezenarenak\" edo \"Ia guriak egin du\", esaterako. Bat-bateko bertsolari moduan nabarmendu ez baziren ere, Jose Mari Iparragirre eta Bilintxen bertsoak ere aipagarriak dira. Lehenaren \"Ume eder bat\" eta \"Gernikako arbola\" edo bigarrenaren \"Bein batian Loiolan\" eta \"Loriak udan intza bezela\", oso ezagunak dira. Azpimarratzekoak dira Iparraldeko koblakariak ere, hala nola Zuberoako Piarres Topet \u00abEtxahun\u00bb barkoxtarra (\"\u00dcrx'aphal bat bad\u00fcg\u00fc\", \"Maria Solt eta Kastero\"...) eta Nafarroa Behereko Joanes Otsalde bidarraitarra (\"Lurreko ene bizia\", \"Iru\u00f1eko ferietan\"...).\nEuskal dantzak.\nEuskal dantzak euskal kultura eta folklorearen osagai garrantzitsuak dira. Herri, eskualde edo lurralde batetik bestera dantzaak aldatu egiten dira, baita esanahia eta dantza egiteko modua ere (jantziak, partaideak, etab.). Dantza batzuk oso zaharrak dira, ia betidanikoak, baina badago antzinako dantzen bertsio eraberritu ugari ere.\nErlijioa.\nEuskaldunen gehiengoa katolikoa da gaur egun. Hala ere, Elizaren eragina ez da antzina bezain handia euskaldunengan, zeinak XIX. mendean katolizismoari erabat lotzen baitziren, \"euskaldun, fededun\" esamoldeak dioen moduan.\nEuskal mitologia.\nGainerako herri eta kulturen antzera euskal mitologia alegiazko kontakizun, antzinako balizko jainko edo heroien egintzetan edo egiazko gertaeretan oinarritzen da, gehienetan, izadiaren indarren edo giza izaeraren alderdien oihartzuna dakarrena.\nKondaira sinbolikoa, munduaren hasierako edo denbora historikotik kanpoko gertakari harrigarriren baten berri ematen du askotan. Antzinako jainko edo heroien ekintzetan edo egiazko gertaeretan oinarritzen dira alegiazko kontakizunak, jatorri ezezagunekoak eta herri baten tradiziozko pentsamendu kolektiboaren osagai direnak, naturaren indarrari edo giza izaeraren zenbait alderdiri buruzko ikuspegia eta sinesteak islatzen ditu.\nEuskal Herriko kirolak.\nPilota.\nPilota \u2014edo, Euskal Herritik kanpo, eusko pilota\u2014 Euskal Herriko kirola da. Orokorrean bi edo lau pilotarik (bi taldetan banatuta) txandaka pilota frontis izeneko aurreko hormaren kontra jotzen dute, tantoa lortu nahian. Pilota jotzeko erabiltzen den tresnaren arabera ezberdintzen dira joko motak: eskuz, palaz, xisteraz, xarez, etab.\nPilota joko asko egon arren eta herri askok horrelako jolasak izan arren, euskaldunek beste hainbat gauzarekin bezala ederki jakin dute pilota jokoa egokitzen: beren tokira moldatu dute pilota eta bertako ezaugarriez hornitu: plaza, leku, arau, pilota, jotzeko tresnak, instalazioak, materialak, etab. Horren ondorioz, gaur egungo joko horiei pilota jokoak deritzaie.\nHerri kirolak.\nHerri kirolak Euskal Herrian antzinatik jokatu izan diren kirolei deitzen zaie normalean. Horietako asko bertan sortutakoak eta bereziak dira. Herri kirolen jatorria garai bateko hainbat lan jarduera aisialdira bideratzean dago. Baserritarrak nahitaez egin behar zituen eguneroko betebeharrak kirol bilakatu ziren denborarekin.\nEusko abertzaletasuna.\nEuskaldunen gizataldearen edo talde etnokulturalaren aldarrikapen politikoa egiten duen mugimendua da eusko abertzaletasuna eta euskal nazionalismoa. Mugimendu horren arabera, euskaldunen herria, Euskal Herria, errealitate kulturala ez ezik, errealitate politikoa ere bada, eta, hortaz, nazio bat osatzen du.\nHistorian zehar, hainbat egilek euskal lurraldeen nazio izaera goraipatu bazuten ere, eta historialari batzuek sustraiak askoz lehenago ipintzen badituzte ere, euskaldunen aldarrikapen politiko zehatza egin zuen lehena Sabin Arana izan zen, euskal nazionalismoa eta Euzko Alderdi Jeltzalea (EAJ) sortu baitzituen: XIX. mende bukaeran eta XX.aren hasieran, besteak beste euskalduntasuna arrazan oinarritu zuen. 1959an Euskadi Ta Askatasuna (ETA) sortu zen: oro har, eta aurretik izandako saiakera batzuen erreleboa hartuz, ezkerreko euskal nazionalismo baten oinarriak ezarri baitzituen."}
{"id": "4512", "revid": "56334", "url": "https://eu.wikipedia.org/wiki?curid=4512", "title": "Globalizazio", "text": "Globalizazioa edo mundializazioa, gaur egun dagoen komunikatzeko eta garraiatzeko erraztasuna dela eta, merkatuen arteko batasuna eta kultura eta gizarteen arteko hurbilketa mugitzen duen prozesua da. Globalizazioa gerta dadin, hainbat aldaketa sozial, ekonomiko eta politiko jazo behar izan dira. Parametro batzuk planeta osorako neurtzen dira, Lurra unitate bat izango balitz bezala, produkzio moduak eta kapital mugimenduak mundu osoan gertatzen dira; bitartean, estatuetako gobernuak euren eragina galtzen ari dira eta gizarte zibilak hainbat mugimendu sortu ditu, globalizazio prozesuaren kalteen kontra. Egungo globalizazioa kapitalismo basatiaren zabalkuntza dela salatzen du globalizazioaren aurkako mugimenduak (\"altermundialista\" eleaz ezaguna Ipar Euskal Herrian). Ekonomia gizakiaren gainean jartzen duela diote, eta globalizazioaren ondorioz ez direla konpontzen aberatsen eta pobreen arteko aldeak.\nIkuspuntu ekonomiko batetik, merkataritzaren liberalizazioa aipatzen da globalizazioari buruz hitz egiten denean. 1910 eta 1950 urteen artean, hainbat gertakari historikok nazioarteko merkataritzari garrantzia jaitsiarazi zioten. Bigarren Mundu Gerraren ondoren, nazioarteko erakunde ekonomikoak sortu ziren Gerrak txikitutako hainbat herri berreraikitzeko eta nazioarteko merkataritzak gora egin zuen. 1970. urtetik aurrera, nazioartean gertatzen ari ziren hartu-emanen ondorioak ikusgai zeuden: bai onuren aldetik, bai kalteen aldetik ere.\nHistoria.\nAldo Ferrerrek dio egungo globalizazio-prozesua 1492an (Espainiak Amerika konkistatu eta kolonizatu zuenean) hasitako prozesu handiago baten parte dela. Marshall McLuhanek, berriz, 1961ean, komunikabide elektronikoak herrixka global bat sortzen ari zirela adierazi zuen. Bestalde, R\u00fcdiger Safranskik azpimarratzen duenez, 1945ean (Hiroshiman bonba atomikoak eztanda egin zuenetik) mundu mailako holokausto baten terrorean elkartutako komunitate global bat sortu zen. Era berean, globalizazioaren hasiera lotu da: txipa asmatzearekin (1958ko irailaren 12a); gizakia Ilargira iristearekin (satelite bidezko munduko lehen transmisioarekin batera, 1969ko uztailaren 20a), edo Internet sortzearekin (1969ko irailaren 1a). Baina, oro har, globalizazioaren hasiera Gerra Hotzaren amaierarekin kokatzen da, Sobietar Batasuna eta buru zuen bloke komunista desagertzen direnean. Bere kolektibismoaren esperimentuak huts egitea gizarte itxien eta ekonomia babestuen proiektuen gainbehera adierazi zuen. Sobietar Batasunaren autodesegitea 1991ko abenduaren 25ean gertatu zen arren, Berlingo harresiaren, 1989ko azaroaren 9an, erorketarekin sinbolizatu da.\nGlobalizazio-prozesuak protekzionismoa ere krisian jarri zuen, eta ongizate estatuak ospea irabazi zuen gerrarteko garaian, Estatuak ekonomiaren funtzionamendu egokian funtsezko funtzio bikoitza duela zabaldu zenean nazio kapitalistetan: bata biztanleriaren oparotasuna ziurtatzean eta bigarrena hazkunde eta atzeraldi zikloak saihestean. Horrela sortzen dira keynesianismoa eta Tratu Berria agertzeko oinarriak. Bigarren Mundu Gerraren ondorengo hurrengo hamarkadetan, kapitalismo klasikoko enpresen garrantzia alde batera uzten duten \"korporazioak\" edo enpresa multinazionalak gailentzen hasi ziren, bai Adam Smithek, bai Karl Marxek beren teoriak formulatu zituztenean ezagutu zituztenak.\nAlemanian, beste herrialde batzuek hartuko zuten liberalizazioaren arrakastaren aurrekari bat ikusi zen: Alemaniako miraria deiturikoan, nazioaren berpiztea.\nHala ere, hirurogeiko hamarkadaren erdialdean hasi zen krisi berri batek (ikus estanflazioa), 1973ko petrolioaren krisiak areagotu zuenak, ekonomiaren erabateko berrantolaketa eragin zuen berrikuntza teknologikoaren (IKT) sustapen bizian; garapen-politiken erreforman, eta Ongizate Estatua desegiteko ahaleginetan oinarrituta, zeinak \u2014Margaret Thatcherren hitzetan\u2014 \"haurtzaro egoera\" gisa ikusi eta askatasunen itogarria eta gizabanakoen aukeratzeko gaitasuna murrizten zuen. 1970eko eta 1980ko hamarkadetatik aurrera, zenbait analista eta politikok beharrezkotzat edo komenigarritzat jo zuten kritika gogor bat egitea, bai ikuspegi pragmatiko batetik edo ikuspegi liberal batetik aurreko forma soziopolitiko eta ekonomikoei, haiek nazionalizatzailetzat jotzen baitzituzten eta, ondorioz, askatasun indibidualak zein garapen ekonomiko eta soziala murrizten baitzituzten, eta eremu mesedegarri bat sortzeko modu berriak proposatu zituzten ekonomiak biziberritzeko.\nTxileko Pinocheten diktadura militarrean (\u00abesperimentu\u00bb deitu zen horretan), eta, ondoren, Thatcherren (1979-1990) Britainia Handian, eta Reaganen (1981-1989) AEBn eta abar, besteren artean eta hurrenez hurren, Friedrich Hayek eta Milton Friedman ekonomialarien politika ekonomikoak ezarri zituzten partzialki, eta horrek, hain zuzen, mundu osoko faktore ekonomikoen eta merkatuen arteko harreman berriak sortu zituen (kontsumitzaileak, lana, baliabide naturalak, finantza-inbertsioak, etab.); hala ere, bi gobernuak oso interbentzionista izan ziren beste arlo batzuetan. Hortik aurrera, beste gobernu batzuek liberalismo ekonomikoaren mailaren bat eta estatuaren teknokrazia uztartzen zituzten neurriak aplikatuko zituzten, askotan Ongizate estatuaren desegiteari uko egiten zioten gizarte-sektore eta presio-taldeak nolabaiteko interbentzionismoarekin asetuz. Politika publikoetan, fenomeno hori guztia, batez ere, Gerra Hotzaren osteko sozialismotik zetozen kritikek, \"neoliberalismo\" termino polisemikoarekin ezagutuko zen.\n1989ko azaroaren 9an, Berlingo harresia erori zen 1991n Sobietar Batasunaren inplosiorako eta bloke komunista desagertzeko bidea zabalduz. Une horretatik aurrera, etapa historiko berri bat hasi zen: globalizazioa. 1989ko uztail-iraileko gertakarien aurrean, Francis Fukuyama ekonomialari-politiko estatubatuarrak \"The End of History and the Last Man\" izeneko artikulua argitaratu zuen, esanez: \u00abIkus genezakeena ez da soilik Gerra Hotzaren amaiera, edo gerraosteko aldi jakin batekoa, baizik eta historiaren amaiera bere horretan, hau da, gizateriaren bilakaera historikoaren amaiera puntua eta mendebaldeko demokrazia liberalaren unibertsalizazioa giza-gobernuaren azken forma gisa\u00bb. Geroago adierazpen hori atzera botako zuen.\nAldi horretan, besteak beste, MME, ELGA, NDF eta MB nazioarteko erakundeen eginkizuna nabarmentzen da, azken hamarkadetan globalizazioaren sustatzaile gisa irudikatuak izan direnak; hala ere, globalizazioa prozesu zibil eta merkatuko prozesu bat izanik, eztabaidan jarri da erakunde politikoetatik independente den orden espontaneoa estatuz gaindiko erakundeen ekintzek globalizazioa erraztu beharrean oztopatzen ote duten. Globalizazio prozesuari laguntzeko, Munduko Ekonomia Foroa da urtero biltzen den erakunde pribatua.\nAzken mugarriak.\nJarraian, munduko herrialdeen arteko dependentzia gero eta handiagoaren puntu batzuk azalduko dira. Ez da globalizazioa zer den islatzen duen zerrenda bat, baina gertakari hauek globalizazioaren testuinguruan identifika daitezke:\nGlobalizazio ekonomikoa.\nGlobalizazio ekonomikoa globalizazioaren hiru dimentsio nagusietako bat da, literatura akademikoan normalean aipatzen dena. Beste dimentsioak globalizazio politikoa eta globalizazio kulturala dira. Globalizazio ekonomikoa ondasunen, kapitalen, zerbitzuen, teknologiaren eta informazioaren nazioarteko mugimendu hedatuari deritzo; eta mundu osoko nazio, eskualde eta tokiko ekonomien integrazio eta interdependentzia gero eta handiagoa, mugaz gaindiko mugimendu horren areagotzearen ondorioa da.\nGlobalizazioa sare ekonomiko anitzekin, truke politikoekin eta kulturarekin lotuta dagoen prozesu-multzo zabala den arren, gaur egungo globalizazio ekonomikoa ekoizpen-jarduera mota guztiei buruzko informazioaren hazkunde azkar eta nabarmenak eta zientzia eta teknologiaren garapenak bultzatzen du.\nBatez ere, ekoizpenaren, finantzaren, merkatuen, teknologiaren, antolamendu-erregimenen, erakundeen, korporazioen eta enpleguaren globalizazioak osatzen du. Nazioarteko merkataritzaren gorakadatik globalizazio ekonomikoa hedatu den arren, hazi egin da hedapenaren ondorioz, eta komunikazioaren eta teknologiaren aurrerapenak Zergen eta Merkataritzaren Akordio Orokorraren eta Munduko Merkataritza Erakundearen esparruan, herrialdeek merkataritza-hesiak apurka-apurka murriztea eta kontu korronteak eta kapitalak irekitzea eragin zuen. Azken gorakada horretan, ekonomia garatuek, neurri handi batean, garapen bidean dauden herrialdeekin integratzea lagundu dute atzerriko zuzeneko inbertsioaren bidez: merkataritza-kostuak jaistea, merkataritza-hesiak jaistea eta, kasu askotan, mugaz gaindiko migrazioa.\nGlobalizazioak garapen bidean dauden herrialdeen eta garatuen arteko botere oreka ere aldatu du garapen bidean dauden herrialdeetako diru-sarrerak eta hazkunde ekonomikoa goitik behera hazi eta herrialde garatuetan kontsumo-prezioak jaitsi dituen aldi berean; horrek kaltetutako herrialde bakoitzaren kulturan eragiten du. Eta ondasunen ekoizpenaren kokapena aldatzeak mugaz gaindiko lanpostu asko sortu ditu, eta herrialde garatuetako langile batzuk karrera aldatzea ekarri du.\nGlobalizazio politikoa.\nGlobalizazio politikoak munduko sistema politikoaren hazkundeari egiten dio erreferentzia, bai tamainan, bai konplexutasunean. Sistema horrek nazio-gobernuak, haien gobernu eta gobernu arteko erakundeak barne hartzen ditu, baita gobernutik independenteak diren munduko gizarte zibileko elementuak ere, hala nola nazioarteko gobernuz kanpoko erakundeak eta gizarte mugimenduko erakundeak. Globalizazio politikoaren funtsezko alderdietako bat nazio-estatuaren garrantzia gutxitzea da, eta, eszena politikoan, beste eragile batzuen gorakada. William R. Thompson-ek honela definitu du: \u00abSistema politiko global baten hedapena eta bere erakundeen hedapena, non eskualde arteko transakzioak (merkataritza barne, baina, zalantzarik gabe, mugatu gabe) kudeatzen diren\u00bb. Globalizazio politikoa hiru dimentsio nagusietako bat da, literatura akademikoan normalean aurkitzen den globalizazioarena; beste biak globalizazio ekonomikoa eta globalizazio kulturala dira.\nGobernantza globala zientzia politikoari eta administrazio publikoari buruzko teoriaren hurbilketa bat da, Europako integrazioari buruzko ikerketetatik sortua. Maila anitzeko gobernantzak, izan ere, sortzen ari den ekonomia politiko globalean elkarreraginean dauden aginte-egitura asko daudela adierazten du. Nazioko eta nazioarteko aginte-mailen arteko korapilatze intimoa argitzen du.\nPertsona batzuk nazio-estatu desberdinetako herritarrak dira. Herritartasun bikoitza (naziotasun bikoitza edo nazionalitate anizkoitza ere deitua) pertsona baten hiritartasun-egoera da, non pertsona bat, aldi berean, estatu bateko baino gehiagoko hiritartzat hartzen den estatu horietako legeen arabera.\nGero eta gehiago, gobernuz kanpoko erakundeek, nazio-mugetatik haratago, politika publikoetan eragiten dute, laguntza humanitarioa eta garapen-ahaleginak barne. Mundu mailako misioak dituzten erakunde filantropikoak ere ahalegin humanitarioen abangoardian jartzen ari dira. Hudson Institutuak kalkulatzen du, 2010ean, fluxu filantropiko pribatu guztiak 59.000 milioi dolarrekoa izan zela garapen-bidean dauden herrialdeetarako. \nGlobalizazioari erantzunez, herrialde batzuek politika isolazionisten neurriak hartu dituzte. Esaterako, Ipar Koreako Gobernuak oso zaila egiten du atzerritarrei herrialdera sartzea, eta, jarduerak egiten dituztenean, zorrotz kontrolatzen ditu. Gizaldeko laguntzaileak kontrol handia jasaten dute, eta gobernuak sartu nahi ez dituen toki eta eskualdeetatik kanpo geratzen dira. Herritarrek ezin dute libreki herrialdetik irten.\nGlobalizazio kulturala.\nKultur globalizazioak munduan zehar ideiak, esanahiak eta balioak transmititzeari egiten dio erreferentzia, harreman sozialak hedatu eta areagotu daitezen. Prozesu horrek, Interneten, hedabideen bidez hedatu diren kulturen ohiko kontsumoak markatzen du, herri kulturen baliabideak eta nazioarteko bidaiak. Horrek bat egiten du oinarrizko produktuak trukatzeko eta kolonizatzeko prozesuekin, horiek historia luzeagoa baitute mundu osoan esanahi kulturala izateko. Kulturen zirkulazioari esker, gizabanakoek nazio eta eskualdeko mugak gainditzen dituzten harreman sozial zabaletan parte har dezakete. Harreman sozial horien sorrera eta hedapena ez da soilik maila materialean ikusten. Kultura-globalizazioak arau eta ezagutza partekatuak sortzea dakar, zeinekin pertsonek beren nortasun kultural indibidual eta kolektiboak lotzen dituzten. Populazio eta kultura ezberdinen arteko interkonexio gero eta handiagoa dakar.\nGlobalizazioaren esanahiak.\nGlobalizazio horren alderdi nagusien artean hauexek dira:\na) Globalizazio finantzarioa, mugak gaindituz dirua mugitzeko askatasuna osoa adierazten duena eta xede horretarako Internet bidezko merkatu finantzarioak erabiltzen dira.\nb) Nazioen artean ondasunak eta zerbitzuak mugitzeko askatasun erlatiboa, herrialde pobreek ez baitituzte saltzen bere produktuak herrialde aberetsetan edota, saltzen badituzte ere, aberatsek erabakitzen duten prezioetan saldu behar izaten dituzte.\nGlobalizazioaren esparruak.\nArjun Appaduraik, 1990an, globalizazioaz honako bost esparru aipatzen zituen:\nHizkuntz aniztasuna eta \"lingua francak\".\nJende gehienak hizkuntza bat baino gehiago egiten du. Hizkuntza kontaktuak gertatzen dira bat beste bat(zu)ekin elkar harremanetan ipintzen direnean, maileguen bidez, esate baterako. Emaitza ohikoenak pidgin, kreolera eta bestelako nahasketak dira. Hizkuntz aniztasuna gizarte fenomeno bihurtzen ari da, globalizazioak eta kultura irekitasunak bultzaturik. Informaziora iristeko erraztasunari esker, Interneten bidez nagusiki, hizkuntza askorekin harremana izatea gero eta maizago gertatzen da.\nLingua franca sistematikoki erabiltzen den hizkuntza da, pertsonen arteko komunikazioa ahalbidetzeko, etxeko hizkuntza desberdinak dituztenean, bereziki hirugarren hizkuntza bat denean, hau da, ez hiztun batena ezta bestearena ere. Gaur egun, munduan bigarren hizkuntzarik zabalduena Ingelesa da: 3,5 bilioi pertsona inguruk haren maila egokia du eta Interneteko nagusia da. Munduko posta elektronikoen % 35 inguru ingelesez egiten dira, bai eta munduko irratsaioen % 40 ere. Beste lingua franca batzuk arabiera, txinera, frantsesa, errusiera eta gaztelania dira. Afrika, swahili, wolofera eta lingala eta Asian pertsiera aipatzekoak dira.\nHala ere, hizkuntza aniztasuna ohikoa den arren, globalki hizkuntzen kopurua jaisten ari da. 20 hizkuntza mintzatuenak, 50 milioi hiztun baino gehiagorekin bakoitza, erabiltzen ditu munduko populazioaren % 50ek. Beste muturrean, hizkuntza askok oso hiztun komunitate txikiak osatzen dituzte, gehienak 10.000 pertsona baino gutxiagokoak. Historikoki, haietako askori nolabaiteko babesa bermatzen zion isolamendu geografikoak. Egun, bestela, hiztun gutxituek ezin diote aurre egin betelako hizkuntza menperatzaile haien erabiltzaileekin, pertsonen arteko liskarrak piztu eta azkenean arriskuan jartzen du hizkuntza txikien biziraupena. Gutxi gorabeherako kalkulu baten arabera, 6.000 eta 7.000 hizkuntza artean daude egun, horietatik % 50-90 galduta egongo dira 2100. urterako."}
{"id": "4515", "revid": "108057", "url": "https://eu.wikipedia.org/wiki?curid=4515", "title": "Mar\u00eda Zambrano", "text": "Mar\u00eda Zambrano Alarc\u00f3n (V\u00e9lez-M\u00e1laga, M\u00e1laga, 1904ko apirilaren 22a - Madril, 1991ko otsailaren 6a) espainiar filosofo eta saiakeragilea izan zen. 1981ean Asturiasko Printzea saria jaso zuen eta 1988an Cervantes saria. XX. mendeko espainiar pentsalari garrantzitsuenetako bat izan zen.\nBizitza.\nMalagako Velez-Malaga udalerrian jaio zen Maria Zambrano 1904ko apirilaren 22an. Blas eta Araceli gurasoak maisu-maistra ziren eta aitona ere. 1905ean Madrilera bizitzera joan zen familia osoa eta handik Segoviara, aitak Gramatica Castellanaren katedra lortu ostean. Hantxe eman zuen Mariak haurtzaroa eta bertan jaio zen Araceli ahizpa, bere esanetan \u201cbizitzako poztasunik handiena\u201d.\n1936an Alfonso Rodr\u00edguez Aldave historiagilearekin ezkondu zen. Espainiako Guda Zibileko eta Bigarren Gudako urte gogorrak elkarrekin eman ostean, banandu egin zen bikotea, Mariak Parisen jarraitu zuelarik gaixo zegoen ahizpa zaintzen.\nEspainiako Gerra Zibiletik ihesika, erbestea ezagutu zuen. Bere atzerrialdia oso luzea izan zen eta Frantzia, Kuba, Mexiko, Puerto Rico, Italia eta Suitzan bizi izan zen. 1984an Madrila itzuli eta han bizi izan zen hil arte.\nFormazioa.\n1924an Filosofia eta Letrak ikasteari ekin zion Madrilgo Unibersitate Zentralean eta 1928an doktoregoa prestatzeari. Madrileko \"El Liberal\" egunkariaren \u201cAire Libre\u201d sailean hasten da kolaborazio lanak egiten. Hezkuntza Sozialeko Ligaren fundazioan hartzen du parte, bertan bokala izanez eta filosofiako klaseak ematen ditu Eskola Institutoan, txikitatik zituen osasun-arazoak etetera bultzatu zuten arte (oraingoan diagnostikoa zehatza da: tuberkulosisa). Baina Mariak bere idatzi eta kolaborazioekin jarraituko zuen.\n1931an Xavier Zubiriren irakasle laguntzaile izendatzen dute, honen ordezkapenak eginez 1935 arte Unibertsitate Zentraleko Zubiriren Filosofiaren Historia katedran. Sasoi honetan hasi zuen ere amaituko ez zuen bere doktorego-tesia, \u201cGizabanakoaren salbamena Spinozan\u201d gai hartuta.\nPolitika.\nKoalizio errepublikano-sozialistaren parte zela, 1931eko apirilaren 14ko Bigarren Errepublikaren aldarrikapenaren ospakizunean egon zen, baina uko egin zion PSOE alderdiren izenean diputatu gisa aritzeko proposamenari. Alderdien politikarekin ilusioa erabat galduta, aurrerantzean pentsamendura bideratuko du bere kezka politikoa: razionalismoa eta bere gehiegikeriak kritikatuko ditu bere lumarekin eta haren ordez arrazoi alternatibo eta integratzailea proposatuko du, arrazoi poetikoa hain zuzen.\nSariak eta aitortzak.\nBere lan zabala ez zen aintzat hartu Espainian erbestetik itzuli zen arte."}
{"id": "4519", "revid": "105290", "url": "https://eu.wikipedia.org/wiki?curid=4519", "title": "Glibc", "text": "Glibc, \"libc6\" bezala ere ezagutua, GNU proiektuaren C liburutegi estandarra da.\nUnix98, Single UNIX Specification, POSIX (1c, 1d eta 1j) espezifikazioez eta C99 ISOaren zenbait funtzionalitatez gain, Glibc-k GNU garatzeko hainbat hedadura erabilgarri edo beharrezko dauzka.\nGlibc oso portagarri da, bai kernel ezberdinetan erabiltzeko edo baita hainbat hardware ezberdinetan ere. Ofizialki honako harwdarean funtzionatzen du: x86, mk68, alpha, powerpc, arm, cris, mips, s390, and sparc.\nGlibc erabiltzeko gai diren kernelak aldiz: Hurd, Linux eta FreeBSD eta NetBSDren kernelekin. BeOS eta ondorioz Haiku sistema eragileetan \"libroot\" bezala erabiltzen da (modifikatuta).\n2006ko Irailean kaleratu zen 2.5 bertsioa."}
{"id": "4521", "revid": "119347", "url": "https://eu.wikipedia.org/wiki?curid=4521", "title": "IbilArte", "text": "IbilArte euskal kultura eta ikastolen hezkuntza proiektua zabaltzeko eta sustatzeko egiten diren hainbat ekintza dira. 2002 urtean hasi zen. eta eguneraino jarraitzen du. 2008an Zornotzan ospatuko da. Antolatzaileak Bilbao Bizkaia Kutxa, Andra Mari Ikastola, eta Ikastolen Elkartea dira. Ibilartek laguntza ekonomikoak Eusko Jaurlaritza, Bizkaiko Foru Aldundia, AXA eta J\u00e1 produkzioetik jaso ditu."}
{"id": "4523", "revid": "336", "url": "https://eu.wikipedia.org/wiki?curid=4523", "title": "Erakunde", "text": "Erakundeak edo instituzioak erreproduzitu egiten diren egitura sozial iraunkorrak dira, hala nola eskolak, unibertsitateak, ospitaleak, enpresak eta ordenamendu juridikoak, arau, rol, jarrera eta balio egonkorrak dituztenak euren funtzionamenduari eta gizartean duten integrazioari buruz.\n1.1 Erakundeak.\nErakundeek ingurunearen ezaugarriak baldintzatzen dituztenez gizabanakoengan, komunitatean, gizarte estratifikazioan, gizarte egonkortasunean eta aldaketetan dute eragina. Hau azaltzeko bi ikuspegi daude: Soziologikoa eta Psikologikoa.\nHau dela eta, Hall-en (1984) arabera erakunde bat kolektibitatea da, helburu multzo berdinagatik profesional batzuk lotzen dituena. Erakundeko partaideek mugak, arau-ordenak, aginte-mailak, komunikazio eta pertenentzia sistema koordinatuak partekatzen dituzte.\n1.2 Erakundeak irudikatuz: ikuspegi sistemikoa.\nSistema elkarreraginean dagoen elementu-multzoa da. Sistemen eraginez edo sistemizitatearen ondorioz, elkartearen osagai batean aldaketak egiten direnean, ondorioek gainontzeko elementuetan eragingo dute. Lehen aipatu bezala, ingurunearekiko erlazioa dutenez, sistemak bi motatakoak izan daitezke:\nErakundeetan garrantzi handia dute bigarren mailako konpromisoek, hauei esker egonkortasuna lortzen delako eta pixkanaka erakundeko partaideek ezagupenak, esperientziak eta balioak partekatzen hasi ahal direlako. Bronstein, Gaillard eta Piscitelliren (1999) arabera erakundeak sare kognitiboak dira eta elkarrizketetan existitzen dira. Bi elkarrizketa mota:\n1.3 Erakundeen garapena: taylorismo, burokrazia, gaur egungo egoera.\nBurokrazia Max Weberrek eratutako erakundeen tipologia bat da, zeregin desberdineko espezialistetan oinarritzen dena. Burokraziaren oinarrizko printzipioak: egitura hierarkikoa, lanaren zatiketa, arauetan oinarritutako kontrola, harreman inpertsonalak eta lanaren promozioa. Antolaketa metodo honek alde positiboak eta negatiboak ditu:\nGaur egungo informazioaren gizartean, burokrazia zaharkitua geratu da (leku askotan erabiltzen den arren). Erakundeak irekiak izan behar dira gizartearekin etengabe aldatzeko. Hau lortzeko erakundearen kideen espektatiben eta interesen oreka lortu behar dute, beste erakunde batzuekin sare-funtzionamenduan egon behar dira eta erabiltzaileen beharrak ezagutu behar dituzte erantzun pertsonalizatu bat emateko.\nHonetaz gain, erakundearen funtzionamendua ona izan dadin, erakunde birtuala, elkarrizketa, konpromisoa eta funtzionamendu gardena izatea beharrezkoa da. Honi esker, kideek balore eta kultura partekatuko dute eta erakundeak bere izaera propioa izango du. Erakunde irekiak behar bezala funtzionatzen jarraitzeko, ebaluazioa eta etengabeko ikaskuntza nahitaezkoak dira, lana ondo aztertzeko eta hobetzeko zein eraldatzeko prest egoteko."}
{"id": "4524", "revid": "336", "url": "https://eu.wikipedia.org/wiki?curid=4524", "title": "Nazioarteko erakunde", "text": "Nazioarteko erakundea nazioarte mailan funtzionatzen duen erakundea da. Bi motatako nazioarteko erakunde dago: Gobernuen arteko erakundeak, non bazkideak estatu burujabeak diren eta Gobernuz Kanpoko erakundeak, non bazkideak erakunde pribatuak diren. Orokorki, nazioarteko erakundetaz mintzatzen garenean gobernuen arteko erakundetaz ari gara.\nLege ikuspuntu batetik, nazioarteko erakunde batek itun baten inguruan sortzen dira, horren bidez onarpen legala onartzen zaie. Nazioarteko erakundeak nazioarteko legeak bete behar dituzte, beraien arteko hitzarmenak lortzeko aukera dute baita beste estatuekin. Nazioarteko erakundeak, legearen arabera G8 edota G77 motatako estatuen arteko harremanetatik bereizten dira, zeren erakunde horien sorreran ez baitago itun edo hitzarmen formalik. Hala ta guztiz ere, ikuspuntu legaletik at, hauek ere nazioarteko erakundetzat jotzen dira. Batzuetan, nazioarteko erakunde bat, sinatutako itunaren izena hartzen du (adibidez Ipar Amerikako Merkataritza Askearen Akordioa)."}
{"id": "4525", "revid": "8887727", "url": "https://eu.wikipedia.org/wiki?curid=4525", "title": "G8", "text": "Zortziko taldea (G8) munduko estatu industrializatuen koalizioa da: Frantzia, Alemania, Italia, Japonia, Erresuma Batua, Estatu Batuak, Errusia eta Kanada.\n1975 urtean, Valery Giscard D'Estaingek G5 taldea sortu zuen ekonomia eta finantza gaiak era informal batean tratatzeko. Beste modu batean esanda, G8ak ez du egitura berezirik, ez da akordio baten inguruan sorturiko erakunde bat: Estatu buru bilkura bat besterik ez da, non \"mundu osoko gaiei buruz\" hitz egiten da \"era lasai batean\".\nUrtean behin, G8ak goibilkura bat antolatzen du non estatu buruak eta estatu bakoitzeko nazioarteko goimailako funtzionarioak biltzen dira, horrekin batera hainbat bigarren mailako bilera antolatzen dira.\n2009ko urtarrilaren 20an, G8ko buruak hauek ziren:\nG8aren kideak.\nG5: Ameriketako Estatu Batuak, Japonia, Alemania, Erresuma Batua eta Frantzia\nG6: Ameriketako Estatu Batuak, Japonia, Alemania, Erresuma Batua, Frantzia eta Italia\nG7: Ameriketako Estatu Batuak, Japonia, Alemania, Erresuma Batua, Frantzia, Italia eta Kanada\nG8: Ameriketako Estatu Batuak, Japonia, Alemania, Erresuma Batua, Frantzia, Italia, Kanada eta Errusia\n2008ko Hokkaidoko Gailurrean Frantziako estatuburu den Sarkozyk G8aren irekiera proposatu zuen, G13a eskatuz. G13an India, Txina edota Brasil bezalako estatu garatu berriak bezalakoak parte hartuko lukete. Estatu Batuek eta Japoniak proposamen horren kontra egin dute, Txina bezalako herrialde batek eurentzako suposatzen duen mehatxua dela eta.\nG8aren aurkako mugimendua.\nG8aren aurka antiglobalizazio mugimendua edo altermundialismoa (beste motako globalizazioa bilatzen dutenak, hau da, globalizazio justuago bat) garatu da. Bertan, antikapitalistak (anarkistak, trotskystak, maoistak...), ekologistak, antimilitaristak, eta abar luze batek bat egiten dute helburu berarekin: beste mundu hobe baten aldeko eta neoliberalismoren aurkako borroka.\nG8aren aurkako mugimenduak badu bere presentzia Euskal Herrian. 2006. urte ingurutik gizarte mugimendu ezberdinak (internazionalistak, ekologistak, antimilitaristak, Gazte Asanbladak, Sare Antifaxista...) mobilizazioak edota hitzaldiak burutu izan dituzte G8ak Euskal Herrian duen eragina salatuz. Webgune bat dute, g8akatu.org non garaiko Gailurraren informazioa eskaintzeaz gain, globalizazioaren aurkako mugimenduaren informazioa errazten den."}
{"id": "4527", "revid": "56334", "url": "https://eu.wikipedia.org/wiki?curid=4527", "title": "Jon Idigoras", "text": "Jon Idigoras Gerrikabeitia (Zornotza, Bizkaia, 1936ko maiatzaren 3a - Bilbo, 2005eko ekainaren 3a) euskal herritar politikaria izan zen, ezker abertzale independentistaren militante historikoa, Herri Batasuna alderdiaren sortzailea.\nZezenketak zituen gustuko, eta gaztetan nobilleroa izan zen, 'Txikito de Amorebieta' eta 'Morenito del Alto' izenpez ere ezagutua.\nBiografia.\nIdigoras langile giroan jaio zen eta langile mugimenduan ibili. 1974. urtean LAB sindikatuaren sortze prozesuan parte hartu zuen eta 1978. urtean Herri Batasuna alderdi politikoarenean.\n1978 urtetik 1995. urte bitartean HBko mahai nazionaleko mahaikide izan zen. 1980, 1984, 1986. urteetan Eusko Legebiltzarran biltzarkide izan zen, eta 1986, 1989 eta 1993. urteetan Espainiako Kongresuan diputatu.\nHBko beste mahahikide guztiekin bat, Espainiako Auzitegi Gorenak 7 urteko zigorra ezarri zion ETArekin kolaboratzeagatik, eta Basauriko espetxe batean atxilotu zuten 1997ko abenduaren 5ean. 1998ko maiatzean Barakaldoko Gurutzeta ospitalean ingresatu zuten eta aste bete geroago irten, espetxeko 3. gradu penitentziarioa jaso ondoren.\n2002ko azaroan Baltasar Garz\u00f3n epaileak Batasuneko beste 21 lagunekin batera Batasunaren \"parte izana edo izatea\" leporatzen die, alderdi politiko hau ETAren sare terroristaren zatia delakoan.\nIdatziak.\nIdigorasek bere bizitzako hainbat pasarte \"El hijo de Juanita Gerrikabeitia\" (Txalaparta argitaletxea) liburuan idatzi zituen gaztelaniaz."}
{"id": "4532", "revid": "448", "url": "https://eu.wikipedia.org/wiki?curid=4532", "title": "Ahozko Euskal literatura", "text": ""}
{"id": "4538", "revid": "336", "url": "https://eu.wikipedia.org/wiki?curid=4538", "title": "Mar\u00eda Goyri", "text": ""}
{"id": "4539", "revid": "371", "url": "https://eu.wikipedia.org/wiki?curid=4539", "title": "Mayi Ariztia", "text": ""}
{"id": "4541", "revid": "63274", "url": "https://eu.wikipedia.org/wiki?curid=4541", "title": "Koptoera", "text": "Koptoera Egiptoko afroasiar hizkuntza da, egipzieraren ondorengoa, hildako hizkuntzatzat har daitekeena. Egun, Eliza Koptoaren liturgia-hizkuntza da, zehazki dialekto bohairikoa. Izen hau hizkuntza honi zein hizkuntza idazteko erabili zain zen idazkerari aplikatzen zaio."}
{"id": "4542", "revid": "119347", "url": "https://eu.wikipedia.org/wiki?curid=4542", "title": "Hizkuntza semitikoak", "text": "Hizkuntza semitikoak Ekialde Hurbilean, Afrikako Adarrean eta iparraldeko Afrikan 467 milioi hiztun baino gehiago dituen hizkuntza-familia da, Afro-asiar hizkuntzen familietako bat. Idaztean, hainbat alfabeto erabiltzen dituzte, eta bakarrean erabiltzen dute latindar alfabetoa: malteran, hain zuzen ere.\nOhiko hiztegia.\nSorburu bera dutenez, hitz asko antzekoak dira oso. Hona hemen adibide batzuk:\nSailkapena.\nHona hemen hizkuntza semitikoen egungo sailkapen onartuena:"}
{"id": "4543", "revid": "119347", "url": "https://eu.wikipedia.org/wiki?curid=4543", "title": "Bathari hizkuntza", "text": "Bathari (baita \"Bauthari\" edo \"Bothari\" ere) Yemen eta Omango hizkuntza semitikoa da, Hegoako arabikoaren adarrekoa.\nOmanen, Dhufarko eskualdean bizi dira, Alhallaniyyat Uharteen aurkako itsas bazterreko Xuwaymiya eta Xarbithat hirietan, Batharidun gehienak, Batahira (edo Botahara) gizelikoak.\nGenetikoki, Mahria du hurkoenik Bathari hizkuntzak (izan ere, Mahria dute hizkuntza gizeliotako gizon-emazte zenbaitek)."}
{"id": "4544", "revid": "383", "url": "https://eu.wikipedia.org/wiki?curid=4544", "title": "Mehri hizkuntza", "text": ""}
{"id": "4545", "revid": "512", "url": "https://eu.wikipedia.org/wiki?curid=4545", "title": "Shehri hizkuntza", "text": "Shehri (baita Jibbali; euskaraz: \"mendietako hizkuntza\") Omango Dhofar alderdiko mendialdean mintzatzen den hizkuntza semitikoa da, Hegoko arabikoaren adarrekoa.\n1993an egindako erroldaren arabera, 25.000 shehridun inguru ziren. hauek Dhofar probintziako Salalah inguruko mendialdean bizi ziren arabiarrak ez diren tribukoak dira. 1962 eta 1975 artean Hego Yemengo gobernu marxistaren aurka matxinatu zirenen hizkuntza (Dhofarreko matxinada) zelako ospea lortu zuen.\nHizkuntza Geblet, Sheret, Sehri, Shahari, Jibali, Jibbali, Ehkili edo Qarawi izenez ere ezaguna da.\nShehrik honako dialektoak ditu:\nOman eta Yemengo Hego Arabiar hizkuntza modernoen hiztun asko bezalaxe, Shehri hiztun asko, gizonak bereziki, elebidunak dira, arabierazko Dhofari dialektoaz mintzatzen dutelako. Gainera, ahozko hizkuntza da eta ama hizkuntzaz dutenek ezin dute idatzi.\nLehen azaldu den bezala, etorkizun iluna du shehrik. Hala ere bere hiztunen Jibbali harrotasunak eta independentziarekiko zaletasunak hizkuntzaren indarra emateko laguntzen dute.\nOmango biztanleriak, Jibbali edo arabiarra, tribuen artean banatuta dago, baita Shehri hiztunak ere. Hauek tribu ez arabiarretan- Qara (baita Ehkel\u00f3, Ahkl\u00f3 deitua)- eta arabiarretan -Shahra (Sher\u00f3, Shahara), Barahama, Bait Ash-Shaik eta Batahira- banatuta daude."}
{"id": "4546", "revid": "105290", "url": "https://eu.wikipedia.org/wiki?curid=4546", "title": "Harsusi hizkuntza", "text": "Harsusi (baita Hersyet edo Harsi `Aforit ere) Omango Dhofar probintzian mintzatzen den hizkuntza semitikoa da, Hegoko arabikoaren adarrekoa.\n1998an H. Mutzafik egindako ikerketa baten arabera, 1000 eta 2000 hiztun inguru ditu Dhofar probintziako Jiddat al-Harasis herrian. Hala ere, bertokoek gero eta gehiago mintzatzen dute mehri hizkuntzaz eta arabierazko elebidunak dira."}
{"id": "4547", "revid": "105290", "url": "https://eu.wikipedia.org/wiki?curid=4547", "title": "Hoby\u00f3t hizkuntza", "text": "Hoby\u00f3t (baita Hewby\u00f3t edo Hobi ere) Yemen eta Oman arteko mugaldean mintzatzen den hizkuntza semitikoa da, Hegoko arabikoaren adarrekoa.\nHezy Mutzafik 1998an egindako ikerketaren arabera Mahra eskualdeko 100 omandar gizon-emaztek egiten zuten Hoby\u00f3t hizkuntzaz."}
{"id": "4548", "revid": "90799", "url": "https://eu.wikipedia.org/wiki?curid=4548", "title": "Kultura", "text": "Kultura (latinezko \"cult\u016bra\"tik) gizarte edo gizatalde baten ezaugarri diren berezitasun espiritual, material, intelektual eta afektiboak dira. Arteaz gain, honen barnean dira bizimodua, oinarrizko eskubideak, balio sistemak, ohiturak eta sinesmenak. Elkarri lotutako adiera asko ditu, hau da, termino polisemikoa da. Esaterako, 1952an, Alfred Kroeber eta Clyde Kluckhohn-ek kulturaren 164 definizioz osatutako zerrenda bat osatu zuten \"Culture: A Critical Review of Concepts and Definitions\", eta 250 baino gehiago sailkatu dituzte. Eguneroko erabileran, kultura hitza bi kontzeptu ezberdin izendatzeko erabiltzen da:\nNatura eta kultura.\nEzagutza zientifikoan, lehen bereizketa naturaren eta kulturaren artean ezarritakoa da. Bereizketa horrek esan nahi du naturaren mundua gizakiak sortu ez duena dela, bere jatorrian behintzat; kultura, berriz, gizakiak sortutako mundua da \"The Man-Made World\" liburuan luze azaltzen den moduan.\nEuropan kultura terminoa sortu zenean, XVIII. eta XIX. mendeen artean, teknologia edo hobekuntza prozesu bati egiten zion erreferentzia, nekazaritza edo baratzezaintza gisakoak. XIX. mendean, lehenik eta behin, gizabanakoaren hobekuntza edo fintasuna aipatzera pasatu zen, batez ere hezkuntzaren bitartez, eta, gero, nazio-nahiak edo idealak, lortzeari buruz. XIX. mendearen erdialdean, zientzialari batzuek \"kultura\" terminoa giza gaitasun unibertsala izendatzeko erabili zuten. Georg Simmel antipositibista eta soziologo alemaniarrarentzat, kulturak \u00abhistoriaren joan-etorrian gauzatu diren kanpoko formen interferentziaren bidez gizabanakoen laborantza\u00bb aipatzen zuen.\nXX. mendean, \"kultura\" antropologiaren kontzeptu zentral gisa sortu zen, genetikaren erabateko emaitza ez diren giza fenomeno guztiak barne hartuta. Zehazki, Amerikako antropologian kultura terminoak bi esanahi ditu: (\nZenbait etologok \"kulturaz\" hitz egin dute jokabide horien imitazio kontzientean animalia taldeetan belaunaldi batetik bestera transmititzen diren ohitura, jarduera edo jokabideei erreferentzia egiteko. Kultura jakin bateko sinesmenak eta praktikak portaera soziala mugatzen duten kontrol-mekanismo gisa erabil daitezke. Kultura, hala, askatasunarekin lotzen da, hegemonia ezegonkortzea ahalbidetzen duten ezagutzaren eta kontzientzia forma berrien arteko ibilgailua baita. Horrez gain, garai edo gizarte talde bateko multzo edo bizimodu eta ohitura gisa aitor daiteke. Kultura terminoa hedadura eta erabilera anitzak lor ditzake, hala nola kultura aniztasuna, ezagutza enpirikoaren objektua eta kultura-desberdintasuna.\nKultura kontzeptuaren formakuntza.\nEtimologia.\n\"Kultura\" kontzeptu modernoaren etimologiak antzinako jatorria du. Europako hainbat hizkuntzatan, kultura hitza Zizeronek, bere \"Tusculanae Disputationes\"en, arimaren laborantza edo \"animi kultura\" bati buruz idatzi zuen latinezko terminoan oinarritzen da, horrela nekazaritzako metafora bat erabiliz, arima filosofiko baten garapena deskribatzeko, zeina, teleologikoki, giza garapenerako ideal gorenetako bat gisa ulertu baitzen. Samuel Pufendorf-ek kontzeptu moderno batera eraman zuen metafora hori antzeko esanahiarekin, baina filosofia jadanik ez dela gizakiaren perfekzio naturala suposatuz. Autore horrentzat (geroko idazle askok berentzat hartzen duten kulturaren esanahiek) \u00abgizakiak jatorrizko basakeria gainditzen hasteko eta, artifizioaren bidez, guztiz gizaki bihurtzen diren modu guztiei egiten die erreferentzia\u00bb.\nVelkleyk deskribatzen duen moduan:\nkulturaren kontzepzio klasikoa.\nKultura terminoa latinezko \"cultus\"etik dator, zeina \"colere \"hitzetik datorren, soroa edo ganadua zaintzea esan nahi duena. XIII. mendearen inguruan, terminoa lursail landua izendatzeko erabiltzen zen, eta hiru mende geroago bere esanahia aldatu zuen: gauza baten egoeratik egoera horretara daraman ekintzara (lurra lantzea edo abereak zaintzea) (Cuche, 1999. 10), gutxi gorabehera, gaur egun, euskaraz nekazaritza, erlezaintza, arrain hazkuntza eta bestelako hitzak erabiltzen den zentzuan. XVI. mendearen erdialderako, terminoak konnotazio metaforiko bat bereganatu zuen edozein gai lantzerako. Nolanahi ere, kulturaren esanahi figuratiboa ez zen XVII. mendera arte zabalduko, zenbait idatzi akademikoetan agertu arte. \nEsparru akademiko zabaletan, Argien Garaia (XVIII. mendea) da terminoaren zentzu figuratiboa (\"espirituaren laborantza\" gisa) nagusi den garaia, esaterako, 1718ko \"Dictionnaire de l'Acad\u00e9mie Fran\u00e7aise\"n. Eta \"Entziklopediak \"lurra lantzeko zentzu mugatuan bakarrik jasotzen badu ere, ez du alde batera uzten zentzu figuratiboa literaturari, margolaritzari, filosofiari eta zientziei eskainitako artikuluetan agertzen dena. Denboraren poderioz, kultura gisa, adimenaren eraketa ulertuko da. Hau da, berriro, egoera bat izendatzen duen hitza bihurtzen da, nahiz eta oraingoan giza adimenaren egoera izan eta ez lur-partzelaren egoera.\nKultura eta naturaren arteko oposizio klasikoak ere aro horretan ditu sustraiak. 1798an, \"Dictionnaire \"k kulturaren esanahi bat jasotzen du, non \"espiritu naturala\" estigmatizatzen den. Garai hartako pentsalari askorentzat, Jean Jacques Rousseau kasu, kultura gizakiaren fenomeno bereizgarria da, eta horrek, beste animaliengandik, posizio ezberdin batean kokatzen ditu. Kultura gizadiak bere milurteko historian pilatutako ezagutza eta jakinduria multzoa da. Ezaugarri unibertsal gisa (hitza) singularrean bakarrik erabiltzen da, gizarte guztietan baitago (inolako bereizketarik gabe) etnia, kokapen geografikoa edo momentu historikoa.\nKultura eta zibilizazioa.\nIlustrazioaren testuinguruan ere, kulturak parte hartzen duen oposizio klasikoetako beste bat sortzen da, oraingoan, zibilizazioaren sinonimo gisa. XVIII. mendean, frantses hizkuntzan agertzen da lehen aldiz hitz hori, eta, horrekin, ohiturak fintzea esan nahi zen. Zibilizazioa aurrerapenaren ideiarekin lotutako terminoa da. Horren arabera, zibilizazioa gizateriaren egoera bat da, zeinetan ezjakintasuna garaitu den eta ohiturak eta harreman sozialak bere adierazpen gorenean dauden. Zibilizazioa ez da prozesu amaitu bat; etengabekoa da, eta legeak, gobernu formak eta ezagutzak progresiboki hobetzea dakar. Kultura moduan, herri guztiak barne hartzen dituen prozesu unibertsala ere bada, baita bilakaera sozialaren ildoan atzeratuen direnak ere. Jakina, gizarte bat zibilizatuagoa edo basatiagoa zen neurtzeko erabiltzen ziren parametroak norberaren gizartekoak ziren. XIX. mendearen hasieran, bi terminoak, kultura eta zibilizazioa, ia modu berean erabiltzen ziren, batez ere frantsesez eta ingelesez (Thompson, 2002: 186).\nNabarmendu beharra dago frantses intelektual guztiek ez zutela termino hori erabili. Rousseauk eta Voltairek uko egiten zioten historiaren kontzepzio aurrerakoi horri. Historiaren bertsio erlatibistago bat proposatzen saiatu ziren arrakastarik izan ez arren, korronte nagusiena aurrerakoiena baitzen. Ez zen Frantzian izan baizik eta Alemanian, non posizio erlatibistek ospe handiagoa lortu baitzuten. \"Kultur \"terminoa, zentzu figuratuan, XVII. mendean agertzen da Alemanian, gutxi gorabehera frantsesean zuen zentzu berarekin. XVIII. menderako ospe handia izan zuen Alemaniako pentsalari burgesen artean. Hori aristokratak iraintzeko erabiltzen zelako izan zen, Frantziako gortearen era \"zibilizatuak\" imitatzen saiatzea leporatzen baitzieten. Esaterako, Immanuel Kantek adierazi zuen: \u00abArtearen eta zientziaren bidez lantzen gara, eta zibilizatzen gara, ohitura onak eta fintasun sozialak (eskuratuz)\u00bb (Thompson, 2002: 187). Hori dela eta, Alemanian, zibilizazio terminoa gortearentzako balioekin parekatu zen, azaleko eta itxurakeriazkotzat deskribatuta. Aitzitik, kultura burgesiaren balio sakon eta jatorrizkoekin identifikatzen zen (Cuche, 1999:13).\nKritika sozialaren prozesuan, kultura/zibilizazioa dikotomiaren azentua estratu sozialen arteko desberdintasunetatik nazio desberdintasunetara aldatzen da. Frantzia historiako iraultza burges garrantzitsuenetako baten eszenatokia izan zen; Alemania, berriz, hainbat estatutan zatituta zegoen. Hori dela eta, pentsalari alemaniarrek, beren buruari ezarri zioten zereginetako bat, bateratze politikoa izan zen. Batasun nazionalak nazio berezitasunen aldarrikapena ere bazekarren, pentsalari frantsesen unibertsalismoak zibilizazioaren izenean ezabatu nahi zuena. Jada 1774an, Johann Gottfried Herder-ek herri bakoitzaren jenioa (Volksgeist) beti kultura-aniztasunera, giza aberastasunera eta unibertsalismoaren aurkako joera zuela aldarrikatu zuen. Horregatik, harrotasun nazionala kulturan zegoen, zeinaren bidez herri bakoitzak patu zehatz bat bete behar zuen. Kultura, Herderrek ulertzen zuen moduan, gizateriaren aniztasunaren adierazpena zen, eta ez zuen baztertzen herrien arteko komunikazio aukera.\nXIX. mendean, Alemanian, kultura terminoak nazionalismoaren eraginez eboluzionatu zuen. Bien bitartean, Frantzian, kontzeptua zabaldu egin zen, gizabanakoaren garapen intelektuala ez ezik gizateria osoarena barne. Hortik aurrera, hitzaren frantsesezko esanahiak zibilizazioarenarekin jarraitutasuna ematen du: Alemaniaren eragina izan arren, ideiak irauten du: \u00abKultura alemana\u00bb eta \u00abKultura frantsesa\u00bb (adibide bat jartzearren) arteko desberdintasunetatik harago, badago zerbait guztiak bateratzen dituena: giza kultura.\nKulturaren definizioak gizarte diziplinetan.\nGizarte zientzien helburuetarako, kulturaren lehen esanahiak XIX. mendean ezarri ziren. Garai horretan, soziologia eta antropologia diziplinak nahiko berriak ziren, eta hemen ardura zaigun gaiaren inguruko eztabaidaren eredua filosofiak gidatu zuen. Lehen soziologoek (\u00c9mile Durkheim, adibidez) terminoaren erabilera baztertu zuten. Gogoratu behar da, haren ikuspuntutik, gizartearen zientziak gizarte-egiturarekin lotutako arazoei aurre egin behar ziela. Karl Marxek kultura alde batera utzi zuela iritzi orokorra den arren, hori gezurtatu egiten dute egilearen beraren lanek, produkzio-harremanak (gizakiak lanerako hartutako antolamendua eta bere fruituen gizarte banaketa) gainegitura juridiko-politiko eta ideologikoaren oinarria direla baitio, baina inondik ere ez gizartearen bigarren mailako alderdia. Ekoizpen-harreman sozial bat pentsaezina da jokabide-araurik gabe, diskurtso legitimaturik gabe, botere-praktikarik gabe, ohiturarik eta portaera-ohitura iraunkorrik gabe, klase menperatzaileak zein klase menderatuak balioetsitako objekturik gabe. Marxen gaztetako lanen aurkezpenak, bai \"Alemaniar Ideologia\" (1845-1846) SESBeko Marx-Engels Institutuaren edizio ospetsuaren eskutik, 1932an David Riazanov-en zuzendaritzapean, bai \"Ekonomia eta Filosofiako Eskuizkribuak\" (1844) posible egin zuten bere proposamen teorikoen aldeko hainbatek kulturaren teoria marxista bat garatzea.\nOro har, kulturaren esanahia antropologiarekin lotuta dago, hain zuzen ere kulturaren azterketa konparatiboaz arduratzen den gizarte-diziplinaren adar garrantzitsuenetako bat. Agian, hitzak antropologiaren teorian duen zentraltasuna dela eta, terminoa hainbat modutan garatu da, eta, batzuetan, elkarrengandik urrun dauden premisetan, oinarritutako metodologia analitikoa erabiltzea dakar. Antropologian aldaketa epistemologiko handia eragin zuen konpainia etnozentriko honen aurka Franz Boas izan zen. Boasetik hasita (erlatibismo kulturalaren aita), antropologoa itzultzaile bilakatzen da, ikaslearen mundu ikuskeran sartu eta bere esanahien mundua ulertu ahal izateko. Esanahiaren mundu horrek, poliki-poliki, antropologikoa ez den kontzeptu batera eramango du, hau da, esanahiaren eraikuntza sozialera. Hizkuntz arazoei loturiko sentsibilitate areagotu horren aurrean, diziplina berriak garatuko dira, giza esanahiaren eta hizkuntzaren munduari lotuak, esanahiaren mundutik ulertutako kulturaren ideia osatuko dutenak.\u200b\nUNESCOren Kultura Aniztasunari buruzko Adierazpen Unibertsalaren arabera, \u00abkultura gizarte edo talde sozial bat ezaugarritzen duten ezaugarri espiritual eta material, intelektual eta afektibo bereizgarrien multzotzat hartu behar da, eta, arteez eta letrez gain, bizimoduak, elkarrekin bizitzeko moduak, balio-sistemak, tradizioak eta sinesmenak barne hartzen dituena\u00bb\nXIX. mendearen amaierako etnologo eta antropologo britainiar eta amerikarrek hartu zuten kulturaren edukiari buruzko eztabaida. Autore horiek, ia beti, zuzenbideko prestakuntza profesionala izan zuten, baina bereziki interesatuta zeuden gizarte exotikoen funtzionamenduan, garai hartan Mendebaldea topatzen zirenekin.15 Etnologia eta antropologia sozialaren aitzindari horien iritziz (Bachoffen, McLennan, Maine eta Morgan, esaterako), kultura gizartearen bilakaera historikoaren emaitza da. Baina idazle horien gizateriaren historia zorpetuta zegoen zibilizazioaren teoria ilustratuekin, eta, batez ere, Spencerren darwinismo sozialarekin.\nKulturaren definizio deskribatzaileak.\nGizakiak animaliak baino maila gorago batera eraman du bere bizimodua. Gizarteak populazioaren ezaugarriak berregin ditu, baita espezializazio, eskuzabal eta jarraitutasun ezaugarriak ere. Soziologia ez da soziobiologiara mugatu behar, baina kontutan hartu behar du. Kultura gizakiarena da natura biologikoaren gainetik. Hala ere, kultura izateak ez du esan nahi izakia bere oinarri zoologikotik bereizi behar denik, kultura gai biologikoak asetzeko modu gizatiarra baita. Soziologiaren atalik ez da osorik biosoziala edota soziokulturala: bi faktoreak daude beti bertan. Momentuko gertakizunek erabakitzen dute zein aldetara jo gehien. Soziologiak, orduan, gertakizun sozialak aztertzen dituen diziplina da, gertakizun guztiz gizatiarrak.\nTylorren definizioa.\nThompson-ek (2002:190) dioen bezala, kulturaren definizio deskribatzailea presente zegoen XIX. mendeko antropologiako lehen egile haietan. Autore horien lanaren interes nagusia izan zen (familiaren eta matriarkatuaren jatorria eta antzinako kulturek beren garaiko mendebaldeko zibilizazioan biziraupena moduko arazo askotarikoak jorratu zituzten) herriak jokatzera eraman zituzten motiboen bilaketa, era honetan edo hartan. \nGarai hartako etnograforik garrantzitsuenetako bat Gustav Klemm izan zen. \"Allgemeine Kulturgeschichte der Menschheit\" (1843-1852) lanaren hamar liburukietan, gizateriaren pixkanakako garapena erakusten saiatu zen teknologiaren, ohituren, artearen, tresnen, erlijio-praktiken analisiaren bidez, obra monumentalak, mundu osoko herrien adibide etnografikoak biltzen baitzituen. Klemmen lanak oihartzuna izan zuen bere garaikideen artean, jaiotzen ari zen diziplina zientifiko baten eremua zehaztu nahi baitzuten. Hogei bat urte geroago, 1871n, Edward B. Tylor-ek \"Primitive Culture\" aldizkarian kulturaren definiziorik onartuenetako bat argitaratu zuen. Tylorren arabera, kultura hau da:\nHortaz, Tylorren ekarpen nagusietako bat izan zen kulturaren jasotzea azterketa sistematikoko gai gisa. Aurrerapen kontzeptual nabarmen hori gorabehera, Tylorren proposamenak bi ahulgune nagusi zituen: Alde batetik, bere enfasi humanista kontzeptutik atera zuen kultura zientziaren objektu bihurtuz; bestetik, bere prozedura analitikoa deskriptiboegia zen. Gorago aipatu dugun testuan, Tylorrek dioenez: \u00abzibilizazioaren azterketaren lehen urratsa, zehatz-mehatz, disekzionatzean eta horiek egoki diren taldeetan sailkatzean datza\u00bb (Tylor, 1995:33). Premisa horren arabera, \"xehetasunak\" biltze hutsak kultura baten ezagutza ahalbidetuko luke. Behin ezagututa, zibilizatuagotik gutxiagora sailkatu ahal izango litzateke, darwinista sozialengandik jasotako premisa.\nKulturalisten definizioa.\nTylorren proposamen teorikoa gerora berrartua eta berraztertua izan zen, bai Britainia Handian, bai Estatu Batuetan ere. Azken herrialde horretan, antropologiak posizio erlatibistarantz eboluzionatu zuen, lehenik eta behin Franz Boasek irudikatua. Jarrera horrek eboluzio kulturalari buruzko aurreko ideiekiko haustura suposatu zuen, bereziki egile britainiarrek eta Lewis Henry Morgan estatubatuarrak proposatutakoekin. Azken horrentzat, zeinaren aurka Boasek bere testu teoriko bakanetako batean zuzentzen zituen kritikak, gizakiaren eboluzio sozialaren prozesua (teknologia, harreman sozialak eta kultura) espeziearen banako baten hazkuntza-prozesuarekin pareka liteke. Horregatik, basakeria \u00abgiza espeziearen haurtzaroarekin\u00bb alderatu zuen Morganek, eta zibilizazioa, heldutasunarekin. Boas bereziki gogorra izan zen Morganen eta eboluzio-antropologo garaikideen proposamenekin. Beren egileek, gizartearen bilakaerari buruzko \"teoriak\" deitu zituztenak, Boasek \u00abordena historikoari buruz aldez aurretik onartutako printzipioen arabera behatutako fenomenoen\u00bb \"adierazpen hutsak\" gisa deskribatu zituen (1964:184).\nBoasek eboluzionistei egiten dien kritikak Herder eta Wilhelm Dilthey gisako filosofo alemaniarren ikuspuntua jasotzen du. Proposamenaren muina kultura fenomeno pluraltzat hartzeko joeran datza. Alegia, kulturaz hitz egin baino gehiago, kulturei buruz hitz egin zuen Boasek. Amerikako eskola kulturalari atxikitako antropologo eta etnologo gehienentzat, XX. mendearen hasierako arte etnografikoaren egoerak ez zuen onartzen kulturen bilakaerari buruzko teoria orokor bat sortzea. Beraz, fenomenoaren jakintsuen zeregin garrantzitsuena dokumentazio etnografikoa izan beharko luke. Izan ere, Boasek oso testu teoriko gutxi idatzi zituen, herri indigenei buruzko monografiekin alderatuta.\nRobin Reidek trebatutako antropologoek beren irakaslearen premisa asko oinordetzan jaso behar izan zituzten. Beste kasu aipagarri batzuen artean, Ruth Benedictena dago. \"Patterns of culture\" (1939) lanean, Benedictek adierazten du kultura bakoitza bere terminoetan soilik uler daitekeen osotasun bat dela eta gizarte bateko gizabanakoen ekintzei zentzua ematen dien matrize moduko bat osatzen duela. Alfred Kroeberrek, kulturaren eta naturaren arteko oposizioa hartuz, kulturak fenomeno \"sui generis\" direla ere adierazi zuen, baina, hertsiki, naturatik kanpoko kategoriakoak zirela. Hori dela eta, Kroeberren ustez, kulturen azterketak natur zientzien eremutik atera eta lehengoari aurre egin beharko liokete, zer ziren moduan: fenomeno superorganikoak. Melville Herskovitsek eta Clyde Kluckhohnek Tylorrengandik hartu zuten kulturaren azterketaren definizio zientifikoa. Lehenengoarentzat, kulturen definizio-ezaugarrien bildumak ere haien sailkapena ahalbidetuko luke. Nahiz eta, kasu horretan, sailkapena zentzu diakronikoan egin ez, baizik eta kultur eremu batean finkaturiko herri ezberdinen arteko harremanak ezagutzea ahalbidetuko lukeen zentzu espazial-geografikoan. Kluckhonnek, bere aldetik, \"Antropologia \"testuan atal honetan ikusten diren postulatu gehienak laburbiltzen ditu, eta kultura-eremua aldarrikatzen du jarduera antropologikoaren eremu espezifikotzat.\nJavier Rosendok, bere aldetik, gainerakoekiko, kultura eskualde edo pertsona talde baten ezaugarrien multzoa dela deskribatzen du, bizi den garaiaren arabera alda daitezkeenak. Ezaugarri horiek dantza, tradizioak, artea, jantziak eta erlijioa izan daitezke.\nEgitura-funtzionalistaren definizioa.\nKulturaren kontzeptu funtzionalistaren ezaugarri bereziena bere funtzio sozialari dagokio hain zuzen. Oinarrizko suposizioa da gizarte baten elementu guztiak (kultura horien artean bat gehiago) existitzen direla beharrezkoak direlako. Ikuspegi hori antropologian zein soziologian garatu da, nahiz eta bere lehen ezaugarriak, zalantzarik gabe, \u00c9mile Durkheimek azaldu zituen nahi gabe. Soziologo frantses horrek oso gutxitan erabili zuen terminoa bere diziplinaren unitate analitiko nagusi gisa. \"Metodo soziologikoaren arauak\" (1895) liburuan dio gizartea funtzio zehatz bat duten entitateek osatzen dutela, izaki bizidunen antzeko sistema batean integratuta, non organo bakoitza bizi-funtzio bat betetzen espezializatuta dagoen. Gorputzeko organoak gaixotasunak jasaten dituen era berean, erakundeak eta ohiturak, sinesmenak eta harreman sozialak ere anomia-egoeran eror daitezke. Durkheim eta bere jarraitzaileak, ordea, ez dira soilik edo nagusiki kulturaz aztergai gisa arduratzen, gertakari sozialez baizik. Hala ere, beren proposamen analitikoak Britainia Handiko antropologia sozialaren eta AEBko kulturaren soziologiaren egile nabarmenek hartu zituzten.\nGeroago, Bronislaw Malinowski poloniarrak hartu zituen, bai Tylorren kulturaren deskribapena, bai Durkheim-en funtzio sozialaren inguruko zenbait ikuspegi ere. Malinowskiren ustez, kultura \"errealitate sui generis\" gisa uler liteke, horrela aztertu beharrekoa (bere terminoetan). Kulturaren kategorian, artefaktuak, ondasunak, prozesu teknikoak, ideiak, ohiturak eta herentziazko balioak barne hartzen zituen (Thompson, 2002: 193). Era berean, gizarte-egitura izaki bizidunen antzera uler zitekeela uste zuen, baina, Durkheimek ez bezala, Malinowskik joera holistikoagoa zuen. Malinowskik uste zuen kulturako elementu guztiek zentzua ematen zien eta haien existentzia posible egiten zuen funtzioa zutela. Baina funtzio hori ez zuen gizarteak bakarrik ematen, baizik eta taldearen historiak eta ingurune geografikoak, beste hainbat elementuren artean. Analisi teorikoari aplikatutako pentsamendu horren islarik argiena \"The Argonauts of the Western Pacific\" (1922) liburua izan zen, Trobriand uharteetako kultura-esparru ezberdinei buruzko monografia zabala eta zehatza, Trobriand uharteetan bizi zen herria, Ginea Berriaren ekialdean.\nUrte batzuk geroago, Alfred Reginald Radcliffe-Brown antropologo britainiarrak ere Malinowskiren proposamen batzuk hartuko zituen, eta bereziki funtzio sozialari erreferentzia egiten ziotenak. Radcliffe-Brownek antropologiaren analisiaren eremua kultura zela baztertu zuen; aitzitik, gizarte egituraren azterketaz arduratzen zen, talde bateko pertsonen arteko harreman sare bat. Hala ere, aurretik, Malinowskik eta Tylorrek deskribatutako kategoria horiek ere aztertu zituen, beti ere gizartearen azterketa zientifikoaren printzipioari jarraituz. \"Structure and Function in Primitive Society\" liburuan (1975), Radcliffe-Brown-ek gizarte-sinesmen eta praktiken funtziorik garrantzitsuena ordena soziala, harremanen oreka eta denboran zehar taldearen transzendentzia mantentzea dela ezartzen du. Gerora, bere proposamenak bere ikasle askok hartu zituzten, batez ere Edward Evan Evans-Pritchard, Erdialdeko Afrika nuer eta azande herrien etnografoak. Bi lan etnografikoetan, gizarte-sinesmen eta praktiken funtzio erregulatzailea ageri da gizarte horien analisian, eta, lehenengoari, Evans-Pritchard-ek \"anarkia ordenatua\" deitu zion.\nDefinizio sinbolikoak.\nKulturaren kontzepzio sinbolikoen jatorria Leslie White, Boasen tradizio kulturalistan trebatutako antropologo estatubatuarrarena da. Kulturaren zientzia liburuan, hasiera batean, \u00abfenomeno mota edo klase zehatz baten izena, hau da, adimen-gaitasunaren ariketaren menpe dauden gauza eta gertakarien izena\u00bb dela dio, giza espeziearena eta \u00absinbolizatzaile\u00bb deitu duguna\u00bb; bere testuan, Whitek, pixkanaka, kulturaren ideia sinbolo gisa alde batera utziko du ikuspegi ekologiko batean zentratzeko.\nDefinizio estrukturalista.\nEstrukturalismoa gizarte zientzietan gehiago edo gutxiago zabaldua den korronte bat da. Bere jatorria Ferdinand de Saussure hizkuntzalariarengandik dator, zeinak, gutxi gorabehera, hizkuntza zeinu sistema bat dela proposatu zuen. Antropologiara bihurtu ondoren (\"Tristes tr\u00f3picos\"en deitzen duen bezala), Claude L\u00e9vi-Strauss \u2013Roman Jakobsonen eraginez\u2013 kontzeptu horretara itzuliko zen interes antropologikoko gertakariak aztertzeko, eta, horien artean, kultura bat gehiago zen. L\u00e9vi-Straussen ustez, kultura, funtsean, giza adimenaren jarduera sinbolikoak sortutako zeinu sistema da (Whiterekin partekatzen duen tesia).\n\"Structural Anthropology\"n (1958) L\u00e9vi-Straussek sistemaren zeinu eta sinboloen artean dauden harremanak eta gizartean duten funtzioa definituko ditu, azken puntu horri gehiegi erreparatu gabe. Laburbilduz, teoria estrukturalistan, kultura, bere edukietan zein bere arauetan, deskodetu daitekeen mezua dela esan daiteke. Kulturaren mezuak berorrek sortzen duen talde sozialaren kontzepzioaz hitz egiten du; bere barne eta kanpo harremanez hitz egiten du. \"The Wild Thought\" (1962) lanean, L\u00e9vi-Straussek adierazten du kultura osatzen duten ikur eta zeinu guztiak giza adimen guztiek duten gaitasun sinboliko bereko produktuak direla. Gaitasun hori, funtsean, munduko gauzak taldetan sailkatzean datza, eta, horiei, zenbait karga semantiko egozten zaizkie. Ez dago ikur edo zeinu multzorik (eremu semantiko) osagarririk ez duenik. Zeinuak eta haien esanahiak metaforaren bidez (hitzen kasuan bezala) edo metonimiaren bidez (erreginen ikurren kasuan bezala) lotu daitezke, kultur sistemaren talde sortzailearentzat fenomeno esanguratsuekin. Elkarte sinbolikoak ez dira zertan berdinak izan behar kultura guztietan. Adibidez, Mendebaldeko kulturan, gorria maitasunaren kolorea da; Mesoamerikan, berriz, heriotzaren kolorea da.\nProposamen estrukturalistaren arabera, herri \"primitibo\" eta \"zibilizatuen\" kulturak gauza beraz eginak dira, eta, beraz, bakoitzean nagusi diren kanpoko munduaren ezagutza sistemak \u2014magia lehenetan, zientzia bigarrenetan\u2014 ez dira guztiz desberdinak. Kultura primitiboen eta modernoaren artean hainbat bereizketa ezar daitezkeen arren, garrantzitsuenetako bat sistemako elementuak manipulatzeko duten modua da. Magiak inprobisatu egiten du; zientziak, berriz, metodo zientifikoaren arabera egiten du aurrera. Metodo zientifikoa erabiltzeak ez du esan nahi \u2014L\u00e9vi-Straussen arabera\u2014 zientzia nagusi den kulturak goi mailakoak direnik edo magiak funtsezko eginkizuna betetzen duenik, baldin eta ez badira hain zorrotzak edo metodikoak mundua ezagutzeko moduan. Besterik gabe, bata bestearen izaera desberdina dute, baina bi kultura moten arteko ulermen aukera, funtsean, giza arrazaren ahalmen unibertsal batean dago.\nIkuspegi estrukturalistaren arabera, historiak gizartearen kultura eratzeko duen eginkizuna ez da hain garrantzitsua. Funtsezkoa da kultura batean sinboloen artikulazioaren oinarrian dauden arauak argitzera iristea eta horiek gizarte baten jardunari zentzua nola ematen dioten behatzea. Hainbat testutan, badirudi L\u00e9vi-Strauss eta bere jarraitzaileak (Edmund Leach, esaterako), Ruth Benedicten antzera, kultura gizarte-talde osoari dagokion baina inorengan bereziki aurkitzen ez den eredu moduko bat dela. Ideia hori Saussurek proposatutako hizkuntza kontzeptutik ere hartu zuen.\nAntropologia sinbolikoaren definizioa.\nAntropologia sinbolikoa gizarte zientzien adar bat da, zeinaren garapena Levi-Straussen estrukturalismoaren kritikarekin lotuta dagoen. Korronte horren erakusle nagusietako bat Clifford Geertz da. Estrukturalismo frantsesarekin partekatzen du kultura sinboloen sistema gisa duen tesia, baina, L\u00e9vi-Strauss ez bezala, Geertzek adierazi du ikertzaileek ezin dutela haren edukia ezagutu:\nAurreko premisaren arabera, Geertzek eta antropologo sinboliko gehienek zalantzan jartzen dute etnografiaren autoritatea. Adierazi dutenez, antropologoak, gertakari beraren inguruan ezagutu daitekeen ikuspuntu gehienen deskribapen trinkotik abiatuta, kultura den trama sinbolikoaren esanahiaren \u00abinterpretazio sinesgarriak\u00bb egitea da. Beste zentzu batean, sinbolikoek ez dute uste kultur ehunaren elementu guztiek esanahi bera dutenik gizarte bateko kide guztientzat. Aitzitik, modu ezberdinetan interpreta daitezkeela uste dute: bai gizarte-egituran hartzen duten posizioaren arabera, aldez aurretiko baldintzapen sozial eta psikikoen arabera edo testuinguruaren beraren arabera.\nDefinizio marxistak.\nGorago esan dugun moduan, Karl Marxek, iritzi orokorra izan arren, kultur gaien azterketari erreparatu zion, zehazki, gainerako gizarte-egiturarekin zuen harremanean. Marxen proposamen teorikoaren arabera, kulturaren eremua ( batez ere ideologiak osatua) ekoizpen-harreman sozialen isla da, hau da, gizakiak jarduera ekonomikoaren aurrean hartzen duen antolaketarena. Marxismoak kulturaren analisian egin duen ekarpen handia da produkzio-harremanen produktu gisa ulertzen dela, gizarte baten ekoizpen-modutik aldentzen ez den fenomeno gisa. Era berean, ekoizpen-harreman sozialak berrekoizteko bideetako bat gisa hartzen du, klaseen arteko desberdintasun baldintzen denboran irautea ahalbidetzen dutenak.\nBere interpretazio sinplistenetan, Marxen ideologiaren definizioak sortu du sinesmenak eta portaera sozialak sistema ekonomikoan menperatzen dutenen eta haien menpekoen artean ezarritako harremanen arabera azaltzeko joera. Hala ere, posizio asko daude non oinarri ekonomikoaren eta gainegitura kulturalaren arteko harremana ikuspegi zabalagoetan aztertzen den. Esaterako, Antonio Gramscik hegemonian jartzen du arreta, zeinaren bidez talde nagusi batek menderatuen aurrean prozesua legitimatzen duen, dominazioa naturaltzat hartzen eta, azkenean, dominazioa desiragarritzat hartzen duten. Louis Althusserrek ideologiaren eremua (kulturaren osagai nagusia) elitearen interesen isla dela proposatu zuen, eta, Estatuaren aparatu ideologikoen bitartez, denboran erreproduzitzen direla.\nEra berean, Michel Foucaultek \u20141971ko azaroan, Herbehereetan Noam Chomskyrekin izandako eztabaida ezagunean\u2014, gizarte kapitalista demokratikoa ote zen galderari erantzunez, ezezkoa erantzuteaz gain (gizarte demokratikoa ariketa eraginkorrean eta klaseetan banatuta edo hierarkikoki ordenatuta ez dagoen biztanleriaren boterean oinarritzen dela argudiatuta) dio, oro har, hezkuntza-sistema guztiak (itxuraz ezagutza neutralaren igorle gisa agertzen direnak) gizarte-klase jakin bat boterean mantentzeko eta botere-tresnetatik beste gizarte-maila batzuk baztertzeko eginak daudela.\nDefinizio neoeboluzionista edo ekofuntzionalista.\nDenboran zehar, kulturaren azterketa gizarteen aldaketaren kezka gisa jaio bazen ere, antropologiaren lehen egileek jausitako prestigioaren galera, hala, lur emankorra izan zen kontzepzioak kulturari buruzko hausnarketan errotzeko. Marxistak izan ezik (sozialismorako prozesu iraultzailean interesatuta) gainontzeko diziplina sozialek ez zioten arreta handirik jarri kultur bilakaeraren arazoari.\nKulturaren definizio neoeboluzionarioak sartzeko, gogoratu beharra dago XIX. mendearen amaierako eboluzionista sozialek (beste batzuen artean Tylorrek ordezkatuta) uste zutela beren garaiko gizarte \"primitiboak\" antzinako kultur formen hondarrak zirela, Mendebaldeko zibilizazioak, nahitaez, garai hartan zena bihurtu baino lehen igaroko zituenak. Goian esan bezala, Boasek eta bere ikasleek argudio horiek baztertu zituzten ezerk ez zuela hipotesi horien egiazkotasuna frogatzen adieraziz. Ameriketako Estatu Batuetan, ordea, 1940ko hamarkadaren inguruan, antropologiaren denborazko ikuspegian beste aldaketa bat gertatu zen. Norabide berri hori neoevolucionista da, besteak beste, aldaketa soziokulturala eta kulturaren eta ingurumenaren arteko harremanetan interesatuta.\nWhite eta Steward.\nNeoeboluzionismoaren arabera, kultura giza talde baten eta bere ingurunearen arteko harreman historikoen produktua da. Modu horretan, Leslie Whitek (1992) eta Julian Stewardek (1992) proposatutako kulturaren definizioak, bere jaiotzan korronte neoeboluzionarioa gidatu zutenak, laburbil daitezke. Korronte antropologiko berriaren enfasia kulturaren funtzionamendutik igaro zen bere izaera dinamikoa. Paradigma-aldaketa horrek funtzionalismo estrukturalistaren aurkako oposizio argia adierazten du, gizartearen egungo funtzionamenduan interesatua, eta kulturismoak analisi historikoa atzeratu zuen datu etnografikoek ahalbidetzen zuten garai baterako.\nKulturaren definizioa Eliza Katolikoan.\nEliza Katolikoan, kulturaren definizio klasikoa Vatikanoko II. Kontzilioan aurkitzen da:\nDefinizioan, bi alderdi nabarmentzen dira: bat, gizabanakoa erdigunean jartzea, kultura gizakiaren produktua eta gizakiaren zerbitzura egotea; eta bi, pertsona bakoitzaren eraketa kulturaren bidez uztartu komunitate batek gizateriaren aurrerapenerako berariazko ekarpenarekin. Kultura kontzeptu hori da Eliza Katolikoaren inkulturazio edo txertatzeko prozesua kristautasunaren kultura eta adierazpena modalitate eta kultura berri batean azaltzeko oinarria.\nKultura eta azpikultura.\nAzpikultura: Giza aurreiritziak, ideologi politikoak, hezkuntzak eta herriko folkloreak hartzen dituen hainbat forma.\nKasu askotan, hainbat kultura batera bizi dira bata bestearen menpe geratu gabe. Hainbatetan, azpikulturak ez daude gustura gaineko kulturarekin; horretarako, oinarri asko egon daitezke (klaseen arteko gatazka, giza-arazoak).\nKontrakultura.\nAzpikulturen artean egoten dira kultura nagusiaren kontra, zuzenean, egiten duten azpikultura batzuk, kontrakultura hitza, edo protesta-kultura terminoak erabili izan da horiek izendatzeko.\nKulturaren ordena eta dinamika.\nKultur sistemak.\nKultura batek biziraun dadin bere zatiek intermenpekotasuna behar dute izan. Bertako jendeak hizkuntza bera erabili beharko du, arauak, sinesmenak eta ohitura jakin batzuk beharrezkoak dira elkar bizitzeko. Kultura guztiak moldatu beharreko osaketa dinamikoak dira. Ez dago kultura ibilgeturik. Zenbat eta gogorragoa izan kultura bat, orduan eta aukera gutxiago izango ditu bizirauteko isolamendutik kanpo. Kultura mugikorrenek aukera asko dituzte irauteko, nahiz eta askotan aise galtzen dituzten euren ezaugarriak.\nMaska, konpleju eta eremu kulturalak.\nKultura baten unitate txikiena maska da. Ikerketarako onak dira erraz isolatu eta definitu daitezkeelako, baina konfigurazio, patroi edo konplexu kulturaletatik kanpo ezaugarria galtzen dute. Konplexu kulturala zera da: denbora-espazioan dagoen maska-kulturalen osaketa. Fenomeno hauek area kulturaletan gertatzen dira.\nErrealitate kulturalaren mailak.\nPitirim Sorokinek zioenez, fenomeno soziokulturalek hiru osagai dituzte:\nMailak:\n1.- Maila sinboliko-ideala: giza-errealitatearen gaineko sinesmenak, nozioak, balioak eta arauak.\n2.- Ekintza sozialaren maila: aurrekoan oinarritutakoa baina guztiz azaldu gabe. Talde edo norbanako batek sinesmen jakin\nbatzuk izan ditzake baina praktikan kontra egin.\n3.- Maila materiala: errealitate kulturalarena. Aurreko bi mailen solidifikazio materiala adierazten du. Adb: eraikuntzek informazioa ematen digute aurreko beste bi mailen inguruan.\nKultura-aldaketa.\nKultura ez da ibilgetua. Kulturaren alde mugikorrenak egiturarekiko aldatzen dira. aldaketaren arrazoiak ezagutzeko hainbat azterketa egin behar dira.\nHizkuntza taldeko balio eta adierazpenez josita dago, eta horrek jendearen jarreran du eragina. Zientzia eta teknologia ere, hizkuntzarekin lotuta daude.\nTransmisio kulturaleko fenomenoak: kultura eboluzio orokorra; horrek hartzen ditu baitan iraultza kulturalak. Fenomeno hauek ez dira nahastu behar iraultza politikoekin. Iraultza kulturalen arrazoia da maska edo konpleju kulturalen sarrera aurretik dagoen kultura batean, horiek aldaketa azkarra eta muturrekoak eragiten dute, eta sistemaren berregituratzea, jakin ezineko ondorioekin. Sarritan, berrikuntza kulturalen sarrerak eragiten du desordena, tentsioa, akronimoak: mota askotako biktimak.\nKultura-eboluzioak ez du zertan sortu aurrerapen kulturala. Aurrerapen kulturala izateko hainbat aspektutan izan behar du aberastasuna (eta ez bakar batean): zientzian, komunikazio sinbolikoan, elkarbizitza moduan, eta etikan\nKulturen pluraltasuna.\nKultura bakar batez hitz egiteak etnozentrismoa eragin dezake. Hainbat kultura daude eta horregatik errespetatu behar dira guztiak; funtsezko elementu hau ulertzeak esan nahi du erlatibismo kulturala neurri batean onartzea. Kontzeptu honen esanahia da oinarri moralak, ideologiak, erlijio sinesmenak, legeak, aspektu batzuen menpe daudela: lekua, historia, populazioa, heredatutako ohiturak, eta beste horrenbeste kanpo-faktore naturarekiko. Nozio, teoria edo sinesmen baten egiazkotasuna edo faltsutasuna baldintza historiko eta sozialen menpeko azpiproduktuak baino ez dira. komunikatu gabeko urruneko lekuetan balio moral berak agertzeak erakusten digu badagoela natura gizatiarra.\nGizakiaren jarrera eta kontzientzia kulturaren eta giza-egituraren mende daude. Horrela, giza-egitura eta kultura moldatu egin beharko dira natura gizatiarraren maska eta oinarrizko ezaugarriei."}
{"id": "4551", "revid": "56334", "url": "https://eu.wikipedia.org/wiki?curid=4551", "title": "Zinema", "text": "Zinema edo zinematografia (antzinako grezieratik: \u03ba\u03af\u03bd\u03b7\u03bc\u03b1 \"kinema\" (mugimendua) eta \u03b3\u03c1\u03ac\u03c6\u03b5\u03b9\u03bd \"grafein\" (idatzi) eratorria) proiektore baten bidez fotograma multzo bat (filma) era bizkor eta jarraian (mugimenduaren ilusioa sortzeko) pantaila baten kontra pasatzeko teknika da.\nOso aisialdi mota ospetsua izan da XX. mendearen hasieran Lumi\u00e8re anaiek asmatu zutenetik. Argazkilaritzatik oso hurbil, mugimenduak aukera artistiko zabalagoak ematen dizkio zinemari.\nHistoria.\nAitzindariak.\nZinemaren historia egiptoarrekin, grekoekin eta erromatarrekin hasi zen. Denborarekin, Asian argi eta itzal jokoak egiten hasi ziren. Era berean, asmakizun horrek XVII. mendean \"Linterna magikoa\" sortzeko inspirazioa eman zuen. Kaxa batean oinarritutako gailu optiko bat, kanpoko irudiak hartu eta kaxa barruan proiektatzen zituen, gero alderantziz funtzionatzeko.\nGeroago, Britainia Handian (XIX. mendea) argazkigintzaren asmakuntza iritsi zen. Garai hartan, lehen kamera iluna asmatu zuten, eta, ondoren, kinetoskopioa asmatu zuten. Tresna hori irudiak mugimenduan hartzeko zen, gero zinta batean irudikatzeko. Kinetoskopioak Lumi\u00e8re anaiak inspiratu zituen, mugimenduan zeuden irudiak islatu nahi baitzituzten; beraz, kinetoskopio bat lortu zuten, eta, harekin batera, bere artefaktua sortu zuten, zinematografoa. Bere mekanismoa disko birakarian oinarritzen zen, segundoko 16 koadroko zinta batean korrika egiten baitzuen.\nDLP Cinema (Texas Instruments proiektatzailea, 2000).\n1895eko abenduaren 28an, Lumi\u00e8re anaiek publikoki proiektatu zituzten Lyongo fabrika frantziar bateko langileen irteera, horma baten eraistea, tren bat eta itsasontzi bat portutik ateratzen. Asmakizun horren arrakasta berehalakoa izan zen.\nLehen filmak.\nUrtebetean, Lumi\u00e8re anaiek hamar film baino gehiago sortu zituzten, aktorerik ez izatea eta dekoratu naturalak, laburtasuna, muntaiarik eza eta kameraren kokapen finkoa ezaugarri hartuta. Alice Guy izan zen, ordea, film bat egin zuen lehen pertsona, narrazio-zinemaren eta kultura-narrazioaren sortzailea, Lumi\u00e8re anaien erakusketa-zinema gaindituz eta etorkizunean fikziotzat jo denaren oinarriak ezarriz. Lanbide honen bidez ekonomikoki mantendu zen lehen pertsona ere izan zen. Bere lehen filma \u2014eta, beraz, zinemaren historiako lehen filma\u2014 \"La F\u00e9e aux Choux\" (1896) izan zen. Askoz film gehiago egin zituen, besteak beste, \"Sage-femme de premi\u00e8re classe\" (1902) eta \"Esmeralda\" (1905). Guyren arrakastaren ondoren, Georges M\u00e9li\u00e8sek lanbide horretan sartzea erabaki zuen. Istorio eta dekoratu fantastikoekin egin zituen filmak, hala nola \"Faust et Marguerite\" eta \"Barbe Bleue\" (1901), teknika zinematografiko berriak garatu zituen, antzerki-teknika kamerari aplikatuz eta lehen efektu bereziak eta filmatutako zientzia-fikzioa sortuz.\nOrdutik aurrera, zinematografia hobetu besterik ez zen egin, eta zuzendari handiak sortu ziren, hala nola Murnau, Erich von Stroheim eta Charles Chaplin. Estatu Batuetan abentura-filmak egin ziren, hala nola Douglas Fairbanks-enak eta drama erromantikoak, hala nola Valentinorenak. Hala ere, edertasun handienekoak Mack Sennetten komediaren bidez sortutako eskola komiko amerikarraren ondorio izan ziren. Eskola hori slapstick-etan eta polizia edo gizena, arabarra eta bibotudo burgesa bezalako gizarte-figuren estereotipazioan oinarritzen da. 1927an, lehen filma estreinatu zen soinuarekin, Jazz-kantaria, eta, hortik aurrera, zinema, ezagutzen zen bezala desagertu egin zen, eta kontakizunaren jarraipen handiagoa eta argumentu-jario handiagoa ezarri ziren. Urte horretan bertan agertu zen bikoizketa.\nKolorea.\n1935ean, Rouben Mamoulianen \"Abangoardiaren Azoka\" (Becky Sharp) filmatu zen Technicolor-en; baina, artistikoki, koloreak bere osotasun gorena lortu zuen \"Gone With The Wind\" (1939) lanarekin.\nBideoaren garaia.\nZinema digitalaren lehen proiekzio publikoa Parisen egin zen, 2000ko otsailaren 2an, \"Texas Instrumentsek\" garatutako MEMS (DLP (Argiaren prozesatze digitala) CINEMA) erabiliz.\nZinemako profesionalak.\nZinemaren inguruan, profesional ugari beharrezkoak dira film bat ekoizteko. Hona hemen nagusienetariko batzuk:\nGeneroak.\nZinema generoak teoria zinematografikoan, filmak taldeetan sailkatzeko erabiltzen dituzte. Antzekotasunak edo topikoak partekatzen dituzten film batzuk genero bat osatzen zuten. Hona hemen genero nagusiak:"}
{"id": "4557", "revid": "56334", "url": "https://eu.wikipedia.org/wiki?curid=4557", "title": "Mikaela Elizegi", "text": "Mikaela Elizegi Bengoetxea (Asteasu, 1869ko abuztuaren 19a -Donostia, 1967) \"Mikela Zintzarri\", gipuzkoar bertsolari eta idazlea izan zen. Pello Errota bertsolariaren laugarren alaba, bai eta Joxepa Inaxi Elizegi bertsolariaren ahizpa ere, bere aitaren biografiaren egilea izan zen. Mikaelak ahoz kontatutakoak Antonio Zavalak grabatu eta hitzez hitz jaso zituen liburu batean (\"Pello Errotaren bizitza bere alabak kontatua\", 1963, Auspoa).\nBizitza.\n1869ko abuztuaren 19an jaioa Asteasun, zortzi anai-arrebetatik laugarren alaba izan zen. 1893ko urriaren 14an, Asteasuko Ondartza-aurrena baserrira ezkondu zen Antton Kortajarenarekin.. Azken urteak, alargunduta, Donostian eman zituen alabaren etxean.\nMikaelaz gain, bertsotarako berezko joera zuten kide ugari sortu ziren Elizegi familiaren altzoan. Pello Errotaren belaunaldi berekoak, zein ondorengoak.\nLanak.\n\"Pello Errotaren bizitza bere alabak kontatua\" liburuari buruz, Jabier Kaltzakortak \"Herri literaturako altxorrik handiena\" izeneko artikuluan zera esan zuen: \"Gabriel Arestik esaten zuen bezala, euskaraz idatzi den testurik hoberenetako bat da\". Lanaren berezitasuna da testuan kontalariaren ahozko solasa jasotzen dela, hizkuntza idatziaren ohiko artifiziorik gabe. Liburuaren hirugarren argitalpenean, zera dio Bernardo Atxagak hitzaurrean: \"Zenbat balio dute, poetikoki, Mikela Elizegik hurbileko heriotzen aurrean esandakoek? Zakur amorratuak hozka egindako neskatoaren pasarteak, kasu, edo hemeretzi urterekin hildako ahizparenak? Ezin da neurtu\"."}
{"id": "4558", "revid": "119347", "url": "https://eu.wikipedia.org/wiki?curid=4558", "title": "Ahaide nagusiak", "text": "Ahaide nagusiak Erdi Aroko handiki edo jauntxoak ziren, Euskal Herriko aitoren semeen maila goreneko leinuak.\nXIII. mende amaieratik XV. erdira arte, leinu handien arteko gizarte-liskar bortitzak izan ziren, oinaztarren eta ganboatarren arteko borrokak eta agaramontar eta beaumontarren artekoak. Dorretxe eta jauregietako etxeko jaun edo etxekoandreen arteko borrokei bando gerrak edo alderdi gerrak deritze. Bereziki, Gipuzkoa, Nafarroa eta Araban izan ziren gerra horiek.\nGerraren izaera taktikoa.\nAhaide nagusiak bi bando handitan banatuta zeuden: oinaztarrak batetik, ganboatarrak bestetik. Oinaztarrek Gaztelako Erresumaren babesa zuten; ganboatarrak, ostera, Nafarroako Erresumaren aldekoak ziren.\nGaur egun egindako ikerketetan argi geratu da kultura, ekonomia eta bestelako arrazoiak zeudela bi bandoen sorreraren atzean. Nafarra zen Gipuzkoako herrialdeari dagokionez, ganboatarrak normalean ekonomia berriarekin lotu izan dira, hiribildu eta merkataritzarekin. Oinaztarrak, berriz, nekazaritza eta abeltzaintzarekin, eta beraz lur lauarekin. Era berean, gipuzkoar nekazariak ere oinaztarren bandora batu ziren, ganboatarrek Debabarren eta Debagoienean eraikitako hiribilduen aurka. Bailaraz bailara, bataren zein bestearen alde lerrokatu ziren.\nDuela ez aspaldi hainbat historialariren artean onartzen zen baina gaur egun baztertua den bertsio baten arabera, prozesio batean gertatutako liskarren ondorioz sortu ziren bi bandoak. Antza, alde batekoek kandelak lepoan (ganboan) eraman nahi zituzten, eta besteek behean (oinean). Lehenengoaren defendatzaileak Ulibarrikoak ziren eta bigarrenak Muruakoak."}
{"id": "4560", "revid": "105290", "url": "https://eu.wikipedia.org/wiki?curid=4560", "title": "Unibertsitate", "text": "Unibertsitatea goi hezkuntzan eta ikerkuntzan diharduen ikastegi eta erakundeen multzo bat da. Alor humanistiko, zientifiko guztietan jakinduria gorde, ezaguera berriak sortu eta horiek transmititzeaz gainera, unibertsitateek funtsezko zeregina bete izan dute gizartean, kultura eta politikaren oinarriak zabalduz eta finkatuz. Antzinatik zibilizazio guztietan euren gobernu, ekonomia, armada eta bestelako goi-jakintzetarako ikastegiak eta irakasleak izan badira ere, egun mundu osoan nagusi den unibertsitate eredua Erdi Aroko Europan abiarazitakoa da; orduan sortutako Paris, Salamanca, Oxford, Cambridge eta beste zenbait hirietako unibertsitateetan irakasleak eta euren autonomia ziren nagusi.\nHistoria.\nAl-Azhar izeneko meskita (Kairo) munduko unibertsitaterik zaharrena da, X. mendean eraikitzen hasia."}
{"id": "4561", "revid": "336", "url": "https://eu.wikipedia.org/wiki?curid=4561", "title": "Europako literatura", "text": "Europako literatura Europan sortutakoa da. Historiak eman dituen europar idazle bikain eta ospetsuenak William Shakespeare (\"Hamlet\") eta Miguel de Cervantes (\"On Kixote Mantxakoa\") dira, XVI. mendekoak.\n88 europarrek lortu dute Literaturako Nobel Saria, tartean Harold Pinterrek, Elfriede Jelinekek, Imre Kerteszek, G\u00fcnter Grassek, Jose Saramagok, Wislawa Szymborskak, Mario Vargas Llosa, Jean-Paul Sartrek, Winston Churchillek, Bertrand Russellek eta Rudyard Kiplingek.\nHizkuntzakako sailkapena.\nHerrialdeka ez, baina hizkuntzen arabera sailkatuko ditugu idazleak, bai eta jaiotze-dataren arabera ordenatu ere. Jaiolekua adieraztean, gaur egun existitzen diren herrialdeak aipatzen ditugu, estatuak izan ala ez:\nNobel Saridunak.\n2019. urte arte, 88 europar idazlek lortu dute Literaturako Nobel Saria. Hizkuntzaka:"}
{"id": "4562", "revid": "119347", "url": "https://eu.wikipedia.org/wiki?curid=4562", "title": "Ogg Vorbis", "text": "Ogg Vorbis galeradun konpresiozko audioentzako fitxategi formatu orokorra da. Formatu irekia.\nGuztiz irekia da, jaberik gabea, pantente eta \"royaltie\"-rik gabea, eta kalitate ertain nahiz alturako egokia (8 kHz - 48.0 kHz 16+ bit, polifonikoa) kanal bakoitzeko 16tik 128 kbps-rako bitarte finko nahiz aldakorretan.\nMP3, Windows Media Audio, RealAudio eta VQF formatuek baino kalitate handiagoa eskaintzen du, tamaina berean.\nOgg Vorbisen kalitatea azken belaunaldiko hainbat kodek komertzialena (AAC, MP3Pro) baino handiagoa da, 5000tik gora partaidek egindako entzumen probak dioenez. Horri formatua librea delako abantaila gehitu behar zaio.\n1.0 bertsioa 2002an iragarri zuten, \u00abOgg-Vorbis 1.0 iragarpen-eskutitzaren\u00bb bitartez, jasotako laguntza eskertuz eta kodek libreak sortzeak duen garrantzia azalduz.\nOgg, Vorbis Proiektuaren zati da."}
{"id": "4563", "revid": "90799", "url": "https://eu.wikipedia.org/wiki?curid=4563", "title": "Olerkigintza", "text": "Olerkigintza, olertia edo poesia (grezieratik: \"\u03c0\u03bf\u03af\u03b7\u03c3\u03b9\u03c2\", \"poiesis\", \"egitea\" edo \"sortzea\") literaturaren agerpen berezia da. Estetika, erritmoa eta hizkuntzaren baliabideak erabiltzen ditu, hala nola eufonia, sinbolismoa eta metrika, testuaren esanahiari gehitzeko beste geruza bat.\nOlerkigintzak historia luzea du, historiaurrean jada Afrikan erabiltzen baitzen ehizari buruzko poesia, eta Nilo, Niger eta Volta ibaien inguruan poesia panegiriko eta elegiatikoa garatu zen. Afrikan egindako lehen poema idatziak Piramideko Testuetan agertzen dira, K.a. XXV. mendean; Sundiataren Epika da garai honetako gorteko poesiaren adibiderik ezagunena. Mendebaldeko Asian ezagutzen den olerkirik zaharrena, Gilgamexen epopeia, sumerieraz idatzita dago. Eurasian egindako lehen poemak abestietatik eratorriak dira, Txinako \"Shijing\" gisa, edo ahozko literatura gordetzeko helburuarekin, sanskritoko Vedak, Zoroastroren Gatha edo Homeroren epikak bezala, \"Iliada\" eta \"Odisea\". Antzinako Grezian poesia definitzen saiatu ziren, adibidez Aristotelesen \"Poetika\" bezala, erretorika, drama, abestia eta komedia aipatuz. Beranduago saiatu ziren beste ezaugarri batzuk biltzen, hala nola errepikapena, bertsoen forma, errima eta estetika. Poesia prosatik bereizteko saiakera objektiboak izan ziren.\nDefinizioak.\nPoesia terminoa \"poiesis\" hitz grekotik dator, eta sorkuntza, asmakizuna eta fikzioa zuen esanahia; ondorioz, obra literario oro poesiatzat jo zitekeen. Literatur teo riaren iturriei begiratzen bazaie, berriz, poesia ez zen luzaroan generoetan sartu, izendatze orokorra baitzen, dramatikoa eta narratiboa biak poetikoak baitira, erran nahi baita, etimologiak dioen bezala, sorkuntza lanak. Halarik ere, garaiez garai, poesia, eta bereziki lirika, hirugarren genero berezi gisa agertu eta finkatu da erro mantizismoaz geroztik.\nErromantizismoaren eraginez, poesiaren izaera definitzeko saioek beti gogoan izan dute poesia gizakiaren historian dagoela errotuta, gizakia ekin batera sortzen baita, emozioak azaldu eta mintzatzeko gai denetik. Poesiaren definizioa egiten saiatu diren adituek alderdi hori azpimarratu izan dute: Roman Jakobsonek dio olertia definitzeko ez-olertiarekin erkatu behar dela, eta, halaber, ez dela erraza olertia ez dena adieraztea, izan ere, olertia lilura eta magiarako bigarren ahalmen bat da, eta haren muturrean hizkuntz komunitate batek erarik ohizkoena duen hitz laua dago. Federico Garc\u00eda Lorcak berak ere esan zuen olerkari batek ere ez dakiela zer den olertia.\nAlderdi formalak.\nOlertiak bere mintzaira propioa du, gainerako herritarrena bera izan arren. Bereizgarri nagusia besteek bezala idazten ez duen sortzailearen irudi indibidualizatua da, hura irudimenaren arabera konparaketaz, antitesiaz, alegoriaz, pertsonifikazioaz, metaforaz, metonimiaz, hiperbo leaz eta beste figura erretoriko batzuez baliatzen da. Gainera, mintzaira poetikoak zehatza eta laburra izan behar du, zenbait gramatika elementu kenduz, hala nola, juntagailuak. Ideia poetikoak sarritan ez dira prozesu logiko bati jarraituz aurkezten, prosan gertatzen den legez, eta hiperbatonaren erabilerarako eta komunztaduraren arauak hausten dituzten lizentzia poetiko batzuk hartzeko askatasun handiagoa dago.\nEzaugarri formal nagusi bat neurtitzaz baliatzea izan da, bestetik. XIX. mendearen erdia arte, mendebaldeko kulturan, neurtitza berenaz poesiaren markatzat agertu da. Ez da, dena den, ezaugarri hertsitzailea eta guztiz fidagarria, luzaz neurtitzetan idatziak izan baitira bi genero nagusietan sartzen ziren tragediak eta epopeiak.\nArestiren esanetan.\nGabriel Arestik hau esan zuen Ondarroan poesiari buruz, 1964an, \u00abLengo eta oraingo euskal poesia erritarra\u00bb izeneko hitzaldian:\nHistoria.\nPoesia lirikoa Grezian sortu zen K.a. VII mendean, eta VI. mendean iritsi zen goren mailara. Antzinako Greziako bizitza publikoan, garrantzi handiko generoa izan zen lirika.\nErdi Aroan, bide berriak urratzen hasi zen olerkaritza. XIII. mendetik XVII. mendera arte, genero lirikoak indar ikaragarria hartu zuen Europan, eta urrezko aroa bizi izan zuen. XX. mendean, formari dagokionez batez ere, abangoardiako mugimendu guztiak sortu ziren, eta, olerkaritzan, berebiziko eragina izan zuten.\nHasierako lanak.\nZenbait adituk poesiaren artea alfabetatzearen aurrekoa izan daitekeela uste dute, eta epopeia herrikoietatik eta ahozko beste genero batzuetatik garatu zela. Beste batzuek, ordea, iradokitzen dute poesia ez dela nahitaez idazketaren aurrekoa.\nBizirik dirauen poema epikorik zaharrena, \"Gilgameshen Epopeia\", Kristoren aurreko hirugarren milurtekoa da, Sumerian (Mesopotamian, gaur egun Irak), eta idazkera kuneiformean idatzi zen buztinezko oholtxoetan eta, geroago, papiroan. Istanbulgo #2461 taulatxoak K.a 2000. urteko errito bat deskribatzen du, non erregea sinbolikoki ezkondu eta Inanna jainkosarekin parekatu zen emankortasuna eta oparotasuna ziurtatzeko; batzuek munduko maitasun poema zaharrena gisa etiketatu dute. Egiptoko poesia epikoaren adibide bat \"The Story of Sinuhe\" da (K.a. 1800).\nAntzinako beste epopeia batzuk \"Iliada \"eta \"Odisea \" grekoak dira; Avestango persiar liburuak (\"Yasna\"); Virgilioren \"Eneida \"(K.a. 29 eta 19 artean idatzia) epopeia nazional erromatarra; eta \"Ramayana\" eta \"Mah\u0101bh\u0101rata\" epopeia indiarrak. Badirudi poesia epikoa modu poetikoan konposatua izan dela, antzinako gizarteetan buruz ikasteko eta ahoz transmititzeko lagungarri gisa.\nBeste poesia mota batzuk, ereserki erlijiosoen antzinako bildumak barne, hala nola Indiako sanskritozko \"Rigveda\"; Avestango \"Gathas\", kantu hurritak eta salmo hebrearrak, beharbada zuzenean garatu ziren abesti herrikoietatik abiatuta. Txinako poesia bilduma zaharrenean, poesia klasikoan (\"Shijing\"), lehenengo sarrerak letrak izan ziren. \"Shijing\"a, bere olerki eta abesti herrikoien bildumarekin, Konfuzio filosofoak asko baloratu zuen, eta Konfuzioren klasiko ofizialetako bat da. Gai horri buruz egindako iruzkinak iturri ezin baliotsuagoa bihurtu dira antzinako musikaren teorian.\nAntzinako pentsalariek zerk egiten duen bereizgarri poesia forma gisa eta zerk bereizten dituen poesia ona eta txarra zehazteko egindako ahaleginek Poetika ekarri zuten, hau da, poesiaren estetikaren azterketa. Antzinako gizarte batzuek, hala nola Shijingen bidez Txinakoak, garrantzi errituala eta estetikoa zuten obra poetikoen kanonak garatu zituzten. Oraintsuago, Chaucerren Canterburyko ipuinen eta Matsuo Bashoren Oku no Hosomichiren arteko desberdintasun formalak bezain handiak izan daitezkeen definizio bat aurkitu nahi izan dute pentsalariek, baita Tanakhen poesia erlijiosoa, amodiozko poesia eta rap-aren edukien arteko aldeak ere.\nOrain dela gutxi arte, poesia azentudunaren adibiderik goiztiarrenak Romanos Melodistak (VI. mendearen bukaera) paratutako obrak ziren. Hala ere, Tim Whitmarshek idatzi zuen greziar poema bat Romanosen poesia azentuduna baino lehenagokoa zela.\nMendebaldeko tradizioak.\nMendebaldeko pentsalari klasikoek sailkapena erabili zuten poesiaren kalitatea definitzeko eta ebaluatzeko. Nabarmenki, Aristotelesen \"Poetika\"ren pasarteek hiru poesia genero deskribatzen dituzte -epika, komedia eta tragikoa-, eta, genero bakoitzean, kalitate handieneko poesia bereizteko arauak garatzen dituzte generoaren azpian hautemandako asmoetan oinarrituta. Ondorengo estetizistek hiru genero nagusi identifikatu zituzten: poesia epikoa, poesia lirikoa eta poesia dramatikoa, komedia eta tragedia poesia dramatikoaren azpigenero gisa jorratuz.\nAristotelesen lanak Ekialde Ertain osoan izan zuen eragina Islamiar Urrezko Aroan, baita Europan ere Pizkunde garaian. Ondorengo poetek eta estetizistek sarri bereizi zuten poesia, eta prosaren aurkako gisa definitu zuten, oro har, azalpen logikorako joera eta egitura narratibo lineala zuten idazkera gisa ulertu baitzuten.\nHorrek ez du esan nahi poesia ilogikoa denik edo narraziorik ez duenik; aitzitik, poesia ederra edo sublimea irudikatzeko ahalegina da pentsamendu logiko edo narratiboaren prozesua arriskuan jarri gabe. John Keats poeta erromantiko ingelesak logikaren ihes hori \"gaitasun negatibotzat\" jo zuen. Ikuspegi \"erromantiko\" horrek poesia arrakastatsuaren funtsezko elementu gisa ikusten du forma, zeren forma abstraktua baita eta azpiko logika teorikotik desberdina. Ikuspegi horrek eragina izaten jarraitu zuen XX. mendean.\nXVIII. eta XIX. mendeetan zehar, tradizio poetiko ezberdinen arteko elkarrekintza ere nabarmen handiagoa izan zen, neurri batean europar kolonialismoaren hedapenaren eta horren ondorioz mundu mailako merkataritzaren gorakadaz. Itzulpenaren gorakadaz gain, garai erromantikoan, antzinako lan ugari aurkitu ziren.\nXX. mendeetako eta XXI. mendeetako gatazkak.\nXX. mendeko literatura teoriko batzuk gutxiago oinarritzen dira prosaren eta poesiaren aurkakotasun nabarmenean, poeta gisa hizkuntza eta poesia erabiliz sortzen duen poetarengan zentratu beharrean. Poetak sortzaile gisa duen azpiko kontzeptua ez da arraroa, eta poeta modernista batzuek, funtsean, ez dute bereizten hitzak dituen poema bat sortzea eta beste hedabide batzuetako sormen-ekintzak. Beste modernista batzuek poesia okertzat definitzeko saiakera bera desafiatzen dute.\nXX. mendearen lehen erdian hasi zen poesiarako, forma eta egitura tradizionalen arbuioa etorri zen poesiaren definizio tradizionalen xedea eta esanahia zalantzan jartzearekin, baita poesiaren eta prosaren arteko bereizketa ere, bereziki prosa poetikoaren eta poesia prosaikoaren adibide emanak. Poeta modernista askok forma ez tradizionaletan edo tradizioz prosatzat hartu izan den moduan idatzi izan dute, nahiz eta idazkera, oro har, ahoskera poetikoz bustia egon, eta, sarritan, metrikoak ez diren bitartekoek ezarritako erritmo eta tonuz. Eskola modernisten barruan egituraren hausturarekiko erreakzio formalista nabarmena egon bazen ere, erreakzio hori egitura formal eta sintetiko berrien garapenean zein forma eta egitura zaharrenen berpizkundean oinarritu zen.\nPostmodernismoa, poetaren sormen-zereginean, modernismoak duen enfasitik haratago doa, testu baten irakurlearen papera nabarmentzeko (hermeneutika) eta poema bat irakurtzen den kultura-sare konplexua nabarmentzeko. Gaur egun, mundu osoan, poesiak beste kultura batzuetako eta iraganeko forma poetikoak eta esanak barneratzen ditu askotan, eta are gehiago nahasten ditu, behin mendebaldeko kanona gisako tradizio baten barruan, zentzua izan zuten definizio- eta sailkapen-saiakerak.\nXXI. mende hasierako tradizio poetikoak aurreko tradizio poetiko aitzindarietara oso bideratuta jarraitzen duela dirudi, Whitman, Emerson eta Wordsworthek hasitakoetara, esaterako. Geoffrey Hartman literatur kritikariak (1929-2016) \u00abeskariaren antsietatea\u00bb esaldia erabili zuen tradizio poetiko zaharrenei emandako erantzun garaikidea deskribatzeko, \u00abgertaerak formarik ez izatearen beldur\u00bb gisa, Emersonek sartutako tropo batean oinarrituta. Emersonek adierazi zuen egitura poetikoari buruzko eztabaidan, non \"forma\" edo \"egitatea\" nagusi izan zitekeen, norberak \u00abformaren egitatea eskatzea\u00bb besterik ez duela behar. Harold Bloom (1930-2019) gisako idazle jakintsuek hainbat mailatan desafiatu dute hori, eta hark honako hau adierazi zuen: Orain elkarrekin, helduak eta XXI. mendeko AEBko bertso nagusia idazteko prest dauden poeten belaunaldia, oraindik, Stevensek \u00abitzal handi baten azken apaingarri\u00bb gisa ikus daiteke, Emersonen itzal gisa.\nGeneroak.\nPoemen forma espezifikoez gain, poesia genero eta azpigenero ezberdinetan pentsatzen da askotan. Genero poetikoa poesiaren tradizio edo sailkapen bat izan ohi da gaian, estiloan edo beste ezaugarri literario zabalago batzuetan oinarritua. Iruzkingile batzuek generoak literatura forma natural gisa ikusten dituzte. Beste batzuek, berriz, generoen azterketa ikusten dute, hala nola obra ezberdinak beste lan batzuekin nola erlazionatzen eta lotzen diren aztertzea.\nPoesia narratiboa.\nPoesia narratiboa istorio bat kontatzen duen poesia generoa da. Oro har, poesia epikoa barneratzen du, baina \"poesia narratibo\" terminoa, askotan, obra txikiagoetarako gordetzen da, normalean, giza intereserako erakargarriagoak direnak. Poesia narratiboa poesia mota zaharrena izan daiteke. Homeroren aditu askok ondorioztatu dute bere \"Iliada\" eta \"Odisea\" atal indibidualak lotzen zituzten poema narratibo laburragoz osatuta zeudela. Poesia narratibo asko, hala nola Eskoziako eta Ingalaterrako baladak, eta Baltikoko eta Eslaviako poema heroikoak, poesia performatiboa da, eta sustraiak aurrez idatzitako ahozko tradizioan ditu. Poesia eta prosa bereizten dituzten ezaugarri batzuk, hala nola metroa, aliterazioa eta kenningak, noizbait, ipuin tradizionalak errezitatzen zituzten bardoentzako oroimen-laguntza gisa balio izan zutela espekulatu izan da.\nPoeta narratibo ospetsuen artean daude: Ovidio, Dante, Juan Ruiz, William Langland, Chaucer, Fernando de Rojas, Luis de Cam\u00f6es, Shakespeare, Alexander Pope, Robert Burns, Adam Mickiewicz, Aleksandr Puxkin, Edgar Allan Poe, Alfred Tennyson eta Anne Carson.\nPoesia lirikoa.\nPoesia lirikoa, poesia epikoa eta dramatikoa ez bezala, istorio bat kontatzen saiatzen ez den generoa da, izaera pertsonalagoa duena. Genero horretako poemak laburragoak, melodikoagoak eta kontenplatiboagoak izaten dira. Pertsonaiak eta ekintzak antzeztu beharrean, poetaren sentimenduak, egoera mentalak eta pertzepzioak erretratatzen ditu. Christine de Pizan, John Donne, Charles Baudelaire, Gerard Manley Hopkins, Antonio Machado eta Edna St. Vincent Millay dira genero horretan nabarmentzen diren poetak.\nPoesia epikoa.\nPoesia epikoa poesia genero bat da, eta literatura narratiboaren forma nagusi bat. Genero hori, askotan, garaiko kulturarentzat garrantzitsuak edo heroikoak ziren gertakariei buruzko poema luzeak dira. Etenik ez duen narrazioan, pertsona heroiko edo mitologiko baten edo pertsona-talde baten bizitza eta lanak kontatzen ditu: Homeroren \"Iliada\" eta \"Odisea\"; Virgilioren \"Eneida\", \"Nibelungoen kanta\"; Lu\u00eds de Cam\u00f5esen \"Os Lus\u00edadas\"; \"Mio Ciden eresia\"; \"Gilgamexen epopeia\"; \"Mahabharata\"; L\u00f6nnrot-en \"Kalevala\"; Valmikiren \"Ramayana\"; Ferdowsiren \"Xahname\"; Nizamiren edo Nezamiren \"Khamse\" (bost liburu); \"Gesar Erregearen epika\". Poesia epikoaren eta, oro har, poema luzeen konposaketa, mendebaldean, XX. mendearen hasieratik aurrera hain ohikoa ez bazen ere, epopeia nabarmen batzuk idazten jarraitu izan da. Ezra Pounden \"Kantoak\", \"Helen Egipton\" H.Drena eta William Carlos Williamsen \"Paterson\" epika modernoaren adibideak dira. Derek Walcottek Nobel saria irabazi zuen 1992an neurri handi batean \"Omeros\" bere epopeian oinarrituta.\nPoesia satirikoa.\nPoesia, satirarako, tresna indartsua izan daiteke. Erromatarrek poesia satirikoaren tradizio sendoa zuten, askotan helburu politikoetarako idatzia. Aipagarria da Juvenal poeta erromatarraren satirak.\nGauza bera gertatzen da Ingalaterrako tradizio satirikoarekin. John Drydenek (kontserbadorea), ohoratutako lehen poetak, 1682an, \"Mac Flecknoe\" ekoiztu zuen \"A Satire on the True Blue Protestant Poet, T.S\" azpitituluarekin (Thomas Shadwelli erreferentzia eginez). Ingalaterratik kanpoko poeta satirikoen artean, Poloniako Ignacy Krasicki, Azerbaijango Sabir, Portugalgo Manuel Maria Barbosa du Bocage eta Koreako Kim Kirim, bereziki bere Gisangdoagatik, nabarmentzen dira.\nElegia.\nElegia poema goibel, malenkoniatsu edo kexatia da, batez ere hildakoen auhena edo hileta-kanta bat. \"Elegia\" terminoak, hasieran, metrika poetiko mota bat (elegiako metrika) izendatzen zuenak, normalean, dolu poema bat deskribatzen du. Elegiak egileari bitxia edo misteriotsua iruditzen zaion zerbait ere isla dezake. Elegia, heriotza baten, atsekabe orokorrago baten edo zerbait misteriotsu baten isla gisa, poesia lirikoaren forma gisa sailka daiteke.\nPoesia elegiakoa egiten dutenen artean, aipagarriak dira, besteak beste, honako hauek: Propertzio, Jorge Manrique, Jan Kochanowski, Chidiock Tichborne, Edmund Spenser, Ben Jonson, John Milton, Thomas Gray, Charlotte Smith, William Cullen Bryant, Percy Bysshe Shelley, Johann Wolfgang von Goethe, Evgeny Baratynsky, Alfred Tennyson, Walt Whitman, Antonio Machado, Juan Ram\u00f3n Jimenez, William Butler Yeats, Rainer Maria Rilke eta Virginia Wolf.\nBertso-fabula.\nAlegia antzinako literatur generoa da, sarritan (nahiz eta ez beti), bertsotan jarria. Istorio laburra da, non animalia antropomorfizatuak, izaki mitikoak, landareak, objektu bizigabeak edo naturaren indarrak agertzen diren, ikasgai moral bat (\"irakaspen \"bat) ilustratzen dutenak. Neurtitzezko alegiek hainbat metrika eta errima eredu erabili dituzte.\nBertso-fabulatzaile aipagarriak izan dira: Esopo, Vishnu Sarma, Fedro, Maria Frantziakoa, Robert Henryson, Biernat de Lublin, Jean de La Fontaine, Ignacy Krasicki, F\u00e9lix Mar\u00eda Samaniego, Tom\u00e1s de Iriarte, Ivan Krylov eta Ambrose Bierce.\nBaliabide poetikoak.\nBaita ere Figura erretorikoak:\nEuskal Herria.\nEuskal Herriari dagokionez, ezin esan poesia idatzi ez denik, hor dugu, esaterako, Sarasketan (Nafarroa Behera) sorturiko Bernard Etxeparek idatzi eta 1545. urtean euskaraz argitaratutako lehen poema liburua \"Linguae Vasconum Primitiae\". Hamabost poemaren (erlijiozko 2, amodiozko 10, askatasuna goraipatzen duen 1 eta euskara goratzeko 2 azkenak) kalitateari buruz iritzi kontrajarriak izan arren, ezin uka euskaldunontzat duen garrantzia. Beste alde batetik, 1567. urtean Joan Perez de Lazarragak idatzitako eskuizkribua aurkitu zuen 2004. urtean Borja Aginagalde historialariak. Eskuizkribuak, nobela labur batez gain, 46 poema ere baditu (37 euskaraz eta 9 gaztelaniaz). \nEuskal poesia da, segur aski garai batean idatzia, baina, gureganaino, ahoz iritsi direnak: \"Arrasateko erreketa\"; \"Bereterretxeren kanthoria\"; \"Bretainako kantua\"; edo \"Mila Lasturkoaren eresia\", \"Ahetzeko anderea\", \"Aldaz Torrean\"...\nHalaber, euskal poesian, sartu beharra dago hain emankorra eta garrantzitsua izan den ahozko literatura. Bertsolariak kantatu eta euskaldunok ahoz aho eta mendez mende pasatu duguna.\nBeraz, euskal poesiari buruzko bilduma egitean, zilegi al da poesia anonimo horien egile edo bertsolarien aipamenik egin gabe uztea?\nEz dirudi oso bidezkoa denik, beraz, bihoa hemendik geure oroimenik behinena poeta eta bertsolari anonimo horiei guztiei eta hain ezagunak ez diren beste hainbati.\nEuskal poetak.\nKlasikoak.\nOlerkari klasikoen artean, aipagarriak dira:\nGaraikideak.\nEgile garaikide ezagunak ditugu, bestela:"}
{"id": "4569", "revid": "6327", "url": "https://eu.wikipedia.org/wiki?curid=4569", "title": "Javier Kalzakorta", "text": ""}
{"id": "4570", "revid": "6950", "url": "https://eu.wikipedia.org/wiki?curid=4570", "title": "Jabier Kaltzakorta", "text": "Jabier Kaltzakorta Elortza (Markina, Bizkaia, 1961eko martxoaren 22a) euskal idazlea, euskal herri-literaturako aditua eta Deustuko Unibertsitateko irakaslea da.\nBiografia.\nDeustuko Unibertsitatean egin zituen Filosofia eta Letra ikasketak. Euskal Filologian lizentziatu zen, 1984an. \"Euskal baladen corpuserako edizio kritikoa\" izeneko tesia burutu zuen, 10/10eko kalifikazioa jasota. Deustuko Unibertsitateko irakaslea da 1994az geroztik, Gizarte eta Giza Zientzien Fakultatean, eta ahozko literatura eta XVI-XIX. mendeko euskal literatura irakasten ditu, besteak beste.\n1996an euskaltzain urgazle izendatua, orduz geroztik, Euskaltzaindiko Herri Literatura Batzordeko kidea da. Horrez gain, Azkue Literatur Sarien epaimahaikidea ere bada.\n2013an, euskaltzain oso aukeratu zuten, Itziar Lakarekin lehian, Jose Luis Lizundiak utzitako postua betetzeko."}
{"id": "4571", "revid": "95298", "url": "https://eu.wikipedia.org/wiki?curid=4571", "title": "Enseiucarrean", "text": "Enseiucarrean Deustuko Unibertsitateko Euskal Kultura Mintegiaren (EKM) aldizkaria izan zen.\nKanpo estekak.\n[[Kategoria:Euskarazko aldizkariak]]\n[[Kategoria:Euskal literatura]]"}
{"id": "4573", "revid": "1491", "url": "https://eu.wikipedia.org/wiki?curid=4573", "title": "Leisibatxu zuria dozu", "text": "Leisibatxu zuria dozu bizkaierazko euskal kanta herrikoia da, Resurreccion Maria Azkue euskalariak bere \"Cancionero popular vasco\" bilduman jasotakoa. Bere leialtasuna frogatu asmoz, prailez mozorroturik emaztearengana doan senar batek emaztearekin duen elkarrizketa kontatzen da bertan. Txomin Artola eta Amaia Zubiria euskal kantariek kantaren bertsio bat plazaratu zuten euren \"Folk-lore-sorta-2\" diskoan."}
{"id": "4577", "revid": "11782", "url": "https://eu.wikipedia.org/wiki?curid=4577", "title": "Joseba Etxarri Lizeaga", "text": ""}
{"id": "4583", "revid": "105290", "url": "https://eu.wikipedia.org/wiki?curid=4583", "title": "Iberoamerikar zinemaldiak", "text": ""}
{"id": "4584", "revid": "77047", "url": "https://eu.wikipedia.org/wiki?curid=4584", "title": "Euskal Herriko zinemaldiak", "text": "Hona hemen Euskal Herrian egiten diren zinemaldien zerrenda, alfabetikoki ordenatuta:"}
{"id": "4585", "revid": "512", "url": "https://eu.wikipedia.org/wiki?curid=4585", "title": "Ulrike Ottinger", "text": "Ulrike Ottinger (Konstantza, Alemania, 1942ko ekainaren 6a) zinema zuzendaria da. Berak esana da:\nKritika.\n2004an Ottinger lanei buruz \"Museo Nacional Centro de Arte Reina Sofia\"-ko audio-bisualen departamentuak horrela esan zuen: \"En la obra de Ottinger la realidad s\u00f3lo es un aura. Cada imagen es una sorpresa y los filmes funcionan como subtexto de diferentes temas, desde los prejuicios sociales hasta el ostracismo, desde los rituales de poder hasta la muerte. Su reapropiaci\u00f3n de la est\u00e9tica del narcisismo desde un discurso feminista hace su obra muy inusual y enormemente diferente de la realizada por muchas mujeres, por lo general documentales centrados en cuestiones propias del universo femenino, como maternidad,prostituci\u00f3n, racismo o explotaci\u00f3n econ\u00f3mica\"."}
{"id": "4587", "revid": "119347", "url": "https://eu.wikipedia.org/wiki?curid=4587", "title": "Antzerki", "text": "Antzerkia edo teatroa (greziera klasikoz \"theatron\", \u03b8\u03ad\u03b1\u03c4\u03c1\u03bf\u03bd, edo \"ikusteko lekua\") arte eszenikoa da, non publikoaren aurrean istorioak kontatzen diren antzezpen baten bidez, hau da, hitzez eta imintzioz egindako ikuskizunaren bidez, batzuetan musikaz eta dantzaz lagunduta edo txotxongilo bezalako osagaiekin.\nAntzezlanak arlo honetako egintzak dira, eta zatika banatuta daude normalean, eta zati horietako bakoitzak ekitaldi, ekinaldi edo gertaldi izena hartzen du.\nHalaber, \"antzerkitzat\" hartzen da publiko baten aurrean antzeztutako edo zineman grabatu eta erreproduzitzeko antzezlanak biltzen dituen literatura-generoa. Narratiba arruntaz gain, elkarrizketa-estiloa, antzerkiak beste forma batzuk ere hartzen ditu, hala nola opera, balleta, zinema, opera txinatarra edo pantomima.\nAntzerkiaren Mundu Eguna 1961az geroztik ospatzen da. Zehazki, urte bakoitzeko martxoaren 27an ospatzen da data hori, Nazioarteko Antzerki Institutuak zehaztuta, antzerkiak kulturarentzat mundu osoan zer adierazten duen erakusteko arrazoia.\nAzkenik, antzokiak dira arte mota hau eskaintzeko leku fisikoak, kalean ere emankizunak burutzen diren arren.\nGeneroak.\nHiru genero klasikoak Drama, Tragedia eta Komedia dira, Antzinako Greziatik datozenak.\nGaur egun, beste azpigenero batzuk ere lantzen dira, hala nola Mimoa, txotxongiloen antzerkia edo lan musikalak.\nHurbilketa historikoa.\nIkerketa gehienen arabera, antzerkiaren jatorria ehizarekin lotutako erritual magikoen bilakaeran bilatu behar da, bai eta musika eta dantza sartu ondoren benetako zeremonia dramatikoetan sartu ziren labar-pinturetan edo nekazaritza-bilketan ere, non jainkoak gurtzen ziren eta komunitatearen printzipio espiritualak adierazten ziren. Adierazpen sakratuaren izaera hori antzerkiaren agerpenaren faktore komuna da zibilizazio guztietan.\nAntzinako Egipto.\nAntzinako Egipton, kristau aroaren aurreko bigarren milurtekoaren erdialdean, Osirisen heriotza eta berpizkundeari buruzko dramak antzezten ziren. Antzerkia maskaren eta dramatizazioen bidez hasten da, eta aktoreen testigantzak aurkitu dira bidaiak egiten zituztela azalduz. Beraz, Driotton eta Vandier ikertzaileen arabera, litekeena da komiko talde ibiltariak egotea Inperio Ertainetik.\nGrezia.\nAntzinako Greziako antzerkiaren sustraiak erritu orfikoetan eta Dionisorentzat ospatutako jaialdietan oinarritzen dira, non jainkoen bizitzaren eszenifikazioak egiten ziren dantza eta kantuekin batera (Ditiranboak). Geroago hasi ziren jada dramatikoak ziren lehen antzezpenak, herrietako plazetan, aktore bat eta abesbatza baino ez zuten konpainiek egindakoak. K.a. VI. mendearen bukaeran, ospe handia lortu zuen Tespis poeta eta interprete ospetsuak, zeinaren ohorez Tespisen gurdiak, gaur egun ere, antzerkiaren mundu osoa aipatzen duen.\nGreziar antzerkia, izan ere, greziar arte eta zeremonien bilakaeraren ondoren sortu zen, hala nola mahats-bilketaren festa (Dionisiosi eskainia), non gazteak dantzan eta kantuan joaten ziren jainkoaren tenplurantz bizitzarik onenak eskaintzera. Ondoren, gazteen artean nabarmentzen zen gazte bat korifeo edo koruko maisu bihurtzen zen, taldea zuzentzen zuena. Denborarekin, bardoa eta rapsoda agertu ziren, errezitatzaileak, alegia.\nK.a. V. mendean zehar. Greziaren aro klasikoan, tragediaren eta komediaren eredu tradizionalak ezarri ziren, eta Eskilo eta Sofokles antzerkigileek, hurrenez hurren, bigarren eta hirugarren aktore bana gehitu zioten ekintzari, eta horrek konplexutasun bat eman zion, eszenatoki handiagoak sortzea eskatzen zuena. Horretarako, harrizko antzoki handiak eraiki ziren, besteak beste, K.a. V. mendean Epidauron zutik dirauena eta 12.000 pertsona inguru hartzeko gai zena eta Dionisorena, Atenasen, K.a. IV. mendean eraikia.\nEraikuntza muino baten maldak aprobetxatuz gauzatzen zen; agertokiaren espazio zirkularra, non emanaldi gehiena jokatzen zen, zirkuluerdi forman antolatutako harmailak inguratzen zuten. Orkestraren atzean, \"skene \" izeneko eraikin bat zegoen, eszena, aktoreek arropa aldatzeko pentsatua. Haren aurrean, zutabedun horma bat altxatzen zen, \"proscenioa\", ekintzaren eszena gogorarazten zuten gainazal margotuak eutsi zezakeena. Dekoratu horiek, aktoreek eta makinek erabiltzen zituzten jantzi eta maskarekin batera, aparatu eszeniko osoa osatzen zuten.\nAntzerki grekoaren irudikapenak aire zabalean egiten ziren, abesbatza bat zuen (Korifeok edo koru-maisuak zuzendua) abesten eta aldare baten inguruan dantzatzen zuena. Antzerki grekoan, bi obra mota irudikatzen ziren: tragedia (amaiera zoritxarreko obra dramatikoa, kondaira heroikoen gaiak jorratzen zituena eta bere amaierarako jainkoak erabiltzen zituena), komedia (satirikoa, politikariak eta lanak umorez kritikatzen zituena eta satiroen koru batek hasitako mimetismoa sortzen zuena) eta eguneroko bizitzako gaiak gaitzat zituzten komediak. Guztiak bertsotan idatziak ziren, eta maskarak erabiltzen zituzten.\nErroma.\nAntzoki erromatarrek greziarren oinarrizko ezaugarriak jaso zituzten, nahiz eta elementu bereizgarri batzuk sartu. Hasieran egurrez eraikiak, Ponpeiok Erroman altxatu zuen harrizko lehena K.a. 52. urtean. Beren eredu heleniarrak ez bezala, lur lauan zeuden, eta harlanduz eraikitako hainbat solairu zituzten. Akustika hobetze asmoz, erromatar arkitektoek agertokia zirkuluerdi batera murriztu zuten, eta ikuskizunak agertoki modernoen jatorria den \"eskene \" zaharraren aurrean altxatutako plataforma batean, \"pulpitum\"ean, aurkezten ziren. \"Frons scaenae \"solairu anitzeko fatxada monumental bat zen, atze-oihal gisa balio zuena. Harmailak (\"c\u00e1vea\") 3 zatitan banatzen ziren: \"Ima\", \"media \"eta \"sum\"; lehenengoan, beheko eremuan kokatuta, senatariak eta klase agintariak esertzen ziren; goian, emakumeak eta esklaboak, eta, erdian, jende arrunta. Osotasuna belu batekin estali zitekeen. Erromak komediaren aldeko apustua egin zuen, antzerkia ondo pasatzeko edo entretenitzeko modutzat hartu baitzuten.\nAmerika.\nKultura amerikarretan, Hispaniar aurreko antzerkiak garapen nabarmena lortu zuen, bereziki maien artean. Antzerki maiaren obrarik adierazgarrienetako bat Rabinal Ach\u00ed drama kitxua da. Antzerki maiak lotura partziala zuen nekazaritza-zikloekin eta haien gertaera historikoen epikarekin eta azteken eta inken artean, beren egitura teokratikoarekin bat etorriz beren antzerki-jarduerei \u00f1abardura gerlari eta erlijioso nabarmena eman baitzieten. Aztarnategietako azken aurkikuntzen arabera, maien antzerki-espazioek, obrak antzezteko ez ezik, antzerki-ekitaldi politikoak erakusteko ere balio zezaketen, hala nola negoziazioak, aliantzak eta gatibuen umiliazioa.\nIndia.\nIndiar antzerkiaren lehen forma sanskritokoak dira, baita bizirik dirauten lehenengo zatiak ere, I. mendekoak. Greziar eta erromatar antzerkiaren garapenaren ondoren eta Asiako beste leku batzuetako garapenaren aurretik hasi zen. K.a. II. eta I. mendeen artean sortu zen, eta I. eta X. mendeen artean loratu zen. Indiako historian, nola halako bake aldia izan zen, eta ehunka antzezlan idatzi ziren. Aurreko garaietako ebidentzia arkeologikoen aberastasunak ez du erakusten antzerki-tradiziorik zegoenik. Antzinako Vedak (K.a. 1500 eta 1000 urteen arteko ereserkiak, munduko literaturaren adibiderik goiztiarrenen artean daudenak) ez dute haren zantzurik (nahiz eta kopuru txiki bat dialogo moduan osatu), eta ez dirudi garai vedikoaren erritualak antzerkira garatu zirenik. Pata\u00f1jaliren Mah\u0101bh\u0101\u1e63yak ematen du lehen aipamena sanskritozko dramaren hazia izan zitekeenari buruz. K.a. 140.eko gramatikari buruzko tratatu horrek eskaintzen du Indiako antzerkiaren hasierarako data egingarria.\nSanskritozko antzerkirako ebidentzia-iturri nagusia \"N\u0101tya\u012bstra\" antzerkiari buruzko tratatua da, konposaketa data zehaztugabea duen bilduma (K.a. 200. urtetik K.o. 200. urtera arteko estimazioak) eta egilea Bharata Muni delarik. Tratatua antzinako munduko dramaturgiaren lanik osatuena da. Antzezpena, dantza, musika, eraikuntza dramatikoa, antzoki, jantziak, makillajea, atrezzoa, konpainien antolaketa, publikoa, lehiaketak, eta antzerkiaren jatorriari buruzko kontakizun mitologikoa eskaintzen du. Sanskritozko teatroa lur sakratuan egiten zuten apaizek, beharrezko trebetasunetan trebatuak (dantza, musika eta errezitazioa) herentziazko prozesu batean. Heztea eta entretenitzea zuen helburu.\nErrege-auzitegien babespean, antzezleak konpainia profesionaletakoak ziren, eta eszena-zuzendari batek (sutradhara) zuzentzen zituen, eta baliteke haiek ere jardun izana. Zeregin hori titiritero baten antzekoa zela pentsatu zen, \"sutradhara\", esangura literala \u00abharien edo harien jabe\u00bb baita. Interpreteak zorrotz trebatzen ziren ahots eta teknika fisikoetan. Emakumezkoen antzezleen aurkako debekurik ez zegoen; enpresak gizonezkoak ziren; emakumezkoenak, eta genero mistokoak. Hala ere, zenbait sentimenduak desegokitzat jo ziren gizonezkoentzat, eta hobeto egokitzen zitzaien emakumeei. Zenbait interpreteek beren adinako pertsonaiak jokatzen zituzten; beste batzuek, berriz, adin desberdineko rolak jokatzen zituzten (gazteagoak edo zaharragoak ziren ala ez). Antzerkiaren elementu guztien artean, tratatuak ematen zion arreta gehien antzezpenari (abhinaya), zeinak bi estilok osatzen zuten: errealista (Lokadharmi) eta konbentzionala (Natyadharmi), nahiz eta ardatz nagusia azken horretan egon.\nBere drama sanskrito literaturaren lorpenik altuena da. ereduzko pertsonaiak erabiltzen zituen, hala nola heroia (Nayaka), heroina (Nayika), edo pailazoek (Vidusaka). Aktoreak mota jakin batean espezializatu egon zitezkeen. K\u0101lid\u0101sa I. mendean, dudarik gabe Antzinako Indiako dramagilerik handiena zela uste da. K\u0101lid\u0101sak idatzitako hiru antzezlan erromantiko ospetsuak dira: M\u0101lavik\u0101gnimitram (M\u0101lavik\u0101 eta Agnimitra), Vikramuurvashiiya (Vikrama eta Urvashi-ri dagozkionak), eta Abhij\u00f1\u0101na\u015b\u0101kuntala (Shakuntalaren aitorpena). Azkena Mahabharatan gertatutako istorio batean inspiratu zen, eta ospetsuena da. Ingelesera eta alemanera itzuliko zen lehena izan zen. \u015aakuntal\u0101-k (ingelesezko itzulpenean) Goethe-ren Fauston (1808-1832) eragina izan zuen.\nHurrengo Indiako dramagile handia Bhavabhuti izan zen (K.a. VII. mendea). Hiru antzezlan hauek idatzi omen zituen: Malati-Madhava, Mahaviracharita eta Uttar Ramacharita. Hiru horien artean, azken biek arteAN \"Ramayana\"ren epopeia osoa estaltzen dute. Harsha (606\u2013648) Indiako enperadore boteretsuari hiru antzezlan idaztea egozten zaio: Ratnavali komedia, Priyadarsika eta Nagananda drama budista.\nEkialdeko Asiako antzerkia.\nTang dinastia, batzuetan, \"1.000 Entretenimenduen Aroa\" izenez ezagutzen da. Garai horretan, Ming Huang-ek The Pear Garden izenez ezagutzen den aktore eskola bat sortu zuen, batez ere musikala zen drama modu bat ekoizteko. Horregatik, aktoreei, \"Udarearen lorategiko seme-alabak\" deitu ohi zaie. Ling enperatriz dinastiaren garaian, itzalen txotxongiloak Txinan ezaguna den antzerki modu gisa sortu ziren. Itzalen txotxongiloetan, bi forma bereizten ziren: pekinekoa (iparraldean) eta kantonekoa (hegoaldean). Bi estiloak txotxongiloak egiteko metodoaren eta hagaxkak txotxongiloen gainean kokatzeko eraren arabera bereizten ziren, txotxongiloek egiten zuten antzezlan motaren aldean. Bi estiloek, oro har, abentura eta fantasia handiak irudikatzen zituzten antzezlanak antzezten zituzten; oso gutxitan erabiltzen zen oso estilizatutako antzerki forma hori propaganda politikorako.\nKabuki, N\u014d eta Ky\u014dgen japoniar formak XVII. mendean garatu ziren.\nItzal txotxongilo kantondarrak ziren bietan handienak. Larru lodiarekin egiten ziren, eta horrek itzal nabarmenagoak sortzen zituen. Kolore sinbolikoa ere oso garrantzitsua zen: aurpegi beltz batek zintzotasuna adierazten zuen; gorri batek, berriz, ausardia. Txotxongilo kantondarrak kontrolatzeko erabilitako hagaxkak perpendikularki lotzen zitzaizkien txotxongiloen buruei. Hala, itzala sortzen zenean, ikusleek ez zuten ikusten. Txotxongilo pekindarrak, berriz, delikatuagoak eta txikiagoak ziren. Larru mehe-zeharrargiz (normalean asto baten sabeletik hartutakoak) egiten ziren. Margo biziekin margotuta zeuden, beraz, itzal oso koloretsua ematen zuten. Haien mugimenduak kontrolatzen zituzten hagatxo meheak larruzko lepoko bati lotuta zeuden txotxongiloaren lepoan. Hagatxoak txotxongiloaren gorputzekiko paralelo zihoazen, eta, gero, laurogeita hamar graduko angeluan biratzen ziren lepoarekin konektatzeko. Itzala egitean hagatxo horiek ikusten baziren ere, txotxongiloaren itzalaren kanpoaldean geratzen ziren; horrela, ez zuten figuraren itxura oztopatzen. Hagatxoak lepoetan lotzen ziren gorputz bakarreko hainbat bururen erabilera errazteko. Buruak erabiltzen ez zirenean, muselinazko liburu batean edo ehunez forratutako kutxa batean gordetzen ziren. Buruak beti kentzen ziren gauez. Hura osorik utziz gero, txotxongiloak gauez bizia hartuko zuelako sineskeria zaharrarekin bat egiten zuen. Titiritero batzuek buruak liburu batean eta gorputzak beste batean gordetzera iritsi ziren txotxongiloak berpizteko aukera gehiago murrizteko. Itzalen txotxongiloak bere garapen artistikorik gorenera XI.mendean iritsi omen ziren, gobernuaren tresna bihurtu aurretik.\nSong dinastian, akrobaziak eta musikak zituzten antzezlan herrikoi asko zeuden. Horiek Yuan dinastian garatu ziren \"zaju\" izenez ezagutzen den forma sofistikatuago batean, lau edo bost emanaldiko egiturarekin. Yuan antzerkia Txinan zehar hedatu zen, eta eskualde forma ugaritan dibertsifikatu zen; ezagunenetako bat gaur egun oraindik ezaguna den Pekingo Opera da.\nXiangsheng txinatar tradiziozko komedia-emanaldi bat da, bakarrizketa edo elkarrizketa moduan ematen dena.\nIndonesiako antzerkia.\nIndonesian, antzerki emanaldiak tokiko kulturaren zati garrantzitsu bihurtu dira, Indonesiako antzerki emanaldiak milaka urtez garatu dira. Indonesiako antzerki formarik zaharrenak zuzenean lotuta daude tokiko literatur tradizioekin (ahozkoa eta idatzia). Txotxongilo-antzerki nabarmenek (\"wayang golek\" (egurrezko hagaxka txotxongilo-antzerkia) sondatar eta \"wayang kulit\" (larruzko itzal-txotxongiloen antzezlana) javatar eta baliarren) \"Ramayana\" eta \"Mahabharataren\"bertsio indigenizatuetatik ateratzen dute beren errepertorioaren zati handi bat. Ipuin horiek aktoreak erabiltzen dituzten Java eta Baliko \"wayang wong \"(giza antzerkia) jatorriko materiala ere eskaintzen dute. \"Wayang golek\"en emanaldi batzuek, ordea, istorio musulmanak ere aurkezten dituzte, \"menak \"izenekoak. \"Wayang \"antzinako ipuin-kontaketa forma bat da, bere txotxongilo/gizaki landuengatik eta musika estilo konplexuengatik ezaguna. Lehenengo frogak I. milurtekoaren amaierakoak dira, Erdi Aroko testuetan eta aztarnategi arkeologikoetan agertutakoak. \"Wayang\"i buruz ezagutzen den erregistrorik zaharrena IX. mendekoa da. 840. urtearen inguruan, javera zaharreko (Kawi) inskripzio batek (Mataram Erresumako Erdialdeko Javako Maharaja Sri Lokapala ustezko egilearenak), hiru interpretatzaile mota aipatzen ditu: \"atapukan\", \"aringgit \"eta \"abanol\". \"Aringgit \"\"Wayang \"txotxongiloen ikuskizuna esan nahi du, \"Atapukan \"du maskaren dantza ikuskizuna esan nahi du, eta \"abanwalek \"txantxaren artea. \"Ringgit \"XI. mendeko javerazko poema batean larruzko itzal irudi gisa deskribatzen da.\nErdi Aroko tradizio islamiarrak.\nErdi Aroko mundu islamikoko antzerkiak txotxongilo-antzerkia (esku-txotxongiloak, itzal-antzerkiak eta txotxongiloen ekoizpenak barne hartzen zituen) eta \"ta'ziya\" izenez ezagutzen diren zuzeneko pasio-antzerkiak barne hartzen zituen, non aktoreek musulmanen historiako pasarteak berregiten dituzten. Hain zuzen ere, xii islamiar antzezlanak Aliren semeen (Hasan ibn Ali eta Husayn ibn Ali) \"shaheed \"(martirioa) inguruan ziren. Antzerki sekularrak \"akhraja \"izenez ezagutzen ziren, Erdi Aroko \"adab \"literaturan grabatuak, nahiz eta txotxongiloak eta \"ta'ziya\" antzerkiak baino gutxiago izan.\nAntzerki moderno goiztiarra Mendebaldean.\nAntzerkiak forma alternatibo ugari hartu zituen Mendebaldean XV. eta XIX. mendeetan. Joera orokorra greziarren eta Errenazimentuko drama poetikotik urrundu zen, eta elkarrizketa-estilo naturalagoko prosarantz urrundu zen, batez ere Industria Iraultzaren ondoren.\nAntzerkiak geldialdi handia izan zuen 1642 eta 1660 urteen artean, Ingalaterran, \"Puritan Interregnum\" delakoarengatik. Puritanoen artean, antzerkiaren aurkako sentimenduaren gorakada William Prynnek \"Histriomastix \"(1633) idatzi zuen, debekuaren aurreko antzerkiaren aurkako erasorik ezagunena. Antzerkia bekatu gisa ikusita, puritanoek Londresko antzokiak ixteko agindua eman zuten 1642an. 1643ko urtarrilaren 24an, aktoreek debekuaren aurka protesta egin zuten aktoreen erreklamazioa edo kexa bat idatziz, beren lanbidea isilarazteagatik eta euren hainbat antzerki-etxeetatik erbestetzeagatik. Geldialdi hori, 1660an, Karlos II.a tronura itzuli zenean amaitu zen, stuartarren berrezarkuntzan. Antzerkiak (beste arteen artean) eztanda egin zuen Frantziako kulturaren eraginez, Karlos, bere erregealdiaren aurreko urteetan, Frantzian erbesteratua izan baitzen.\n1660an, bi konpainiak lortu zuten baimena emanalditarako: Duke's Company eta King's Companyk. Antzoki bihurtutako eraikinetan egin ziren emanaldiak, Lisle's Tennis Courten adibidez. West Endeko lehen antzokia, Londresko Covent Gardeneko Theatre Royal izenez ezagutzen dena, Thomas Killigrew-ek diseinatu zuen, eta gaur egungo Theatre Royal dagoen Drury Lane-n eraiki zen.\nAldaketa handienetako bat antzoki berria izan zen. Isabeldar garaiko motaren ordez (Globe Antzokia adibidez, biribila eta aktoreek hurrengo ekitaldirako prestatzeko lekurik gabe eta \"antzerki-ohiturarik\" gabea), antzokia dotorezia-leku bihurtu zen, eszenatoki batekin aurrean eta estadio moduko eserlekuak hari begira. Eserlekuak, jada agertoki osoan zehar ez zeudenez, lehentasuna hartu zuten, eserleku batzuk beste batzuk baino hobeak baitziren. Erregeak etxeko eserlekurik onena izango zuen: antzokiaren erdialdea, eszenatokiaren ikuspegi zabalena eta baita eszenatokiaren inguruan eraiki zen ikus eta ihes puntua ikusteko modurik onena ere. Philippe Jacques de Loutherbourg garaiko eszenografia eragin handienetako bat izan zen zoruko espazioa eta paisaia erabiltzeagatik.\nGarai horren aurreko zurrunbiloa zela eta, oraindik ere eztabaida zegoen zer jarri oholtza gainean eta zer ez. Jeremy Collier, predikaria, mugimendu horretako buruetako bat izan zen \"A Short View of the Immorality and Profaneness of the English Stage\" piezaren bidez. Artikulu horren sinesdunak antzerkizale ez zirenak, gainontzeko puritanoak eta garai hartan oso erlijiosoak zirenak ziren nagusiki. Galdera nagusia zen oholtza gainean zerbait inmorala ikusteak hori ikusten zutenen bizitzaren jokabidean eragiten ote zuen, gaur egun oraindik zabalik dagoen polemika.\nXVII. mendean, emakumeak ere sartu ziren eszenatokira, lehenago desegokitzat jotzen zena. Emakume horiek ospetsutzat hartu ziren (kontzeptu berriagoa ere, Errenazimentuko Humanismoaren harira sortu ziren indibidualismoari buruzko ideiei esker), baina, bestalde, oraindik ere oso berria eta iraultzailea zen oholtza gainean egotea, eta batzuek ez zela oso femeninoa esan, eta gutxietsi egiten zituzten. Karlos II.ari ez zitzaion gustatzen gizon gazteek emakume gazteen paperak joka zezaten, eta, horregatik, emakumeek euren paperak jotzeko eskatu zuen. Emakumeei agertokira igotzen uzten zietenez, antzerkigileek eskumen handiagoa zuten argumentuaren bihurguneekin, adibidez, emakumeak gizonez jantzita, eta egoera, moralki, itsaskorretatik ihesaldi estuak egiteko aukerak zituzten, komedia moduan.\nKomediak gazteez beteta zeuden, eta oso modan zeuden, istorioak haien maitasun-bizitzen gorabeherak jarraitzen zutelarik: normalean, antzezlanaren amaieran, heroi maltzur gazte batek bere maitasuna aitortzen zion heroina garbi eta askeari, \"Sheridanen The School for Scandal\" lanean antzera. Komedia asko Frantziako tradizioaren arabera moldatu ziren, batez ere Moli\u00e8rek (berriro ere erregeak eta erregezaleek erbesteratu ostean) ekarritako Frantziako eraginari esker. Moli\u00e8re, izan ere, garaiko komedia-egile nagusietako bat izan zen; komedia idatzi eta antzezteko modua irauli zuen Italiako \"commedia dell'arte \"eta komedia neoklasiko frantsesa konbinatuz komedia satiriko iraunkorrenetako eta eragin handienetako batzuk sortzeko. Tragediak ere garaile izan ziren botere politikoa zuzentze zentzuan, bereziki hunkigarri Koroaren Berrezarkuntza berriaren ondorioz. Frantziako tragediaren imitazioak ere baziren, nahiz eta frantsesen komedia eta tragediaren arteko bereizketa handiagoa izan; ingelesek, berriz, noizean behin, lerroak nahasten zituzten, eta, tragedietan, komedia-atal batzuk sartzen zituzten. Komediak ez ziren antzezlan forma arruntak komedia sentimentalak ziren, baita gero \"trag\u00e9die bourgeoise\" edo etxeko tragedia deituko zen zerbait ere (hau da, bizitza arruntaren tragedia) ezagunagoak ziren Ingalaterran, ingeles sentsibilitatea gehiago erakartzen baitzituzten.\nAntzerki taldeak askotan bidaiatzen zuten bitartean, antzerki nazionalaren ideiak, Ludvig Holbergek inspiratuta, babesa lortu zuen XVIII. mendean. Alemaniako antzerki nazionalaren ideiaren eta baita \"Sturm und Drang\" poeten sustatzaile nagusia ere, Abel Seyler izan zen, \"Hamburgische Entreprise eta Seyler Theatre Company\"ren jabea.\nXIX. mendean zehar, erromantizismoaren, melodramaren, burlesko biktoriarren eta Scribe eta Sardouren ongi egindako antzezlanek naturalismoaren eta errealismoaren antzezlan arazotsuei lekua eman zieten; Feydeauren fartsak; Wagnerren \"Gesamtkunstwerk \"opera; antzerki musikala (Gilbert eta Sullivanen operak barne), eta F.C. Burnand-en, W.S. Gilberten eta Oscar Wilderen egongelako komediak; sinbolismoa; August Strindberg eta Henrik Ibsen-en protoespresionismoa azken lanetan, eta komedia musikal edwardiarra.\nXX. mendean zehar, joera horiek jarraitu zuten Stanislavski eta Lee Strasberg-en errealismoan; Erwin Piscator eta Bertolt Brecht-en antzerki politikoan; Samuel Beckett eta Eug\u00e8ne Ionescoren Absurdoaren Antzerkia deiturikoan; amerikar eta britainiarren musikaletan; sorkuntza kolektiboko aktore eta zuzendarien konpainietan; hala nola Joan Littlewood's Theatre Workshopean, Robert Wilson eta Robert Lepageren antzerki esperimental eta postmodernoan, August Wilson edo Tomson Highwayren antzoki postkolonialean eta Augusto Boal-en \"Theatre of the Opressed\"en.\nEuskal antzerkia.\nEuskal antzerkia, 1634an (gutxi gorabehera.) hasi zen.\nEuskal antzerkigintza, euskal antzertia edo euskal teatroa Euskal Herrian literatura arlo horretan egiten den jarduera da, eta, euskaraz, hizkuntza horretan egiten dena bakarrik eman dezake aditzera. Euskal antzerkigintzak fase historiko desberdinak izan ditu, pastoralen manikeismo tradizionaletik hasi eta nazioarteko ikus-entzunezkoen eragin zuzena duten joeretaraino.\nPastorala Zuberoan egiten den herri-antzerkia da, kanpoan, herriko plazan, hartarako nahita jarrita dagoen antzeztoki edo \"triate\" baten gainean ematen dena. Antzezpena, hasieratik amaiera arte bertsoz kantatzen da, Zuberoako euskaran.\nZuberoako maskaradak Zuberoako neguko inauteria dira, ikuskizun zehatz eta antzerkiko baliabidez osatua eta goizetik egun ia osoz luzatzen dena. Jatorri zahar bezain ezezagunekoa da.\nGarai batean laurogei bat dantzarik parte hartzen bazuten ere, gaur egun, hogei batek osatzen dituzte maskaradak eta, lehen ez bezala, emakumeek ere parte hartzen dute. Dantzak, bertsoak eta kantuak leku berezia dute eta, pastoralean, bezala, beti errepikatzen diren pertsonaia finko batzuetan gorpuzten da ikuskizuna.\nAntzerkigileak.\nKlasikoak.\nAntzinako Grezian, azpimarratzekoak dira besteak beste Aristofanes eta Sofokles moduko egile ezagunak.\nAro modernoan, William Shakespeare handia, Victor Hugo eta Jean de La Fontaine frantziarrak eta Henrik Ibsen norvegiarra aipatzekoak dira beste askoren artean.\nNazioarteko Eguna.\nMartxoaren 27a da mundu mailan Antzerkiaren Nazioarteko Eguna.\nEuskal Herrian.\nEuskal Herriko aktoreak ordezkatzen duen elkartea, hala antzerkikoak nola zinemakoak, Euskal Aktoreen Batasuna sindikatua da.\nLagunarteak.\nAntzerki konpainia edo lagunarte ezagunak Compa\u00f1\u00eda Nacional de Teatro Clasico, Els Joglars, Teatre Nacional de Catalunya eta Tricicle ditugu espainiar estatuan,\nEuskal Herrikoen artean, besteak beste hauek aritzen dira: Ados Teatroa, Antzerkiola Imaginarioa, Artedrama, Atx Teatroa, Axut, Beheko Larraine, Deabru BeltzaDejabu, Ez Dok Hiru Bikoteatroa, Gilkitxaro, Hika Teatroa, Horman Poster, Kamikaz kolektiboa, Kukubiltxo, Markeli\u00f1e, Maskarada, Metrokoadroka, Pez Limbo, Rouge Elea, Tanttaka Teatroa, Tartean Teatroa, Ttak teatroa, Txalo Produkzioak, Vaiven Produkzioak, Xake Produkzioak, eta Ze Onda.\n2010ean Euskal Herriko Antzerkizale Elkartea (EHAZE) sortu zen euskal eta euskarazko antzerkiari bultzada eman asmoz."}
{"id": "4594", "revid": "56334", "url": "https://eu.wikipedia.org/wiki?curid=4594", "title": "Soinu", "text": "Soinua edo hotsa objektu baten bibrazioek eragindako uhinek entzumen sisteman sortzen duten kitzikadura da. Fisikaren ikuspegitik, uhin mekanikoak hedatzen dituen edozein fenomenori deritzo. Gorputz baten bibrazio-higidura gehienetan fluido baten (edo beste bitarteko elastiko baten) bidez hedatuko da.\nSoinuaren transmisioa fluido batetik hedatzean, konpresiodun uhin bat sortuko da. Horrek bere aldameneko partikulak elkarrekin konprimatzea eragingo du. Antzeko fenomenoa gertatzen da uhin akustikoekin. Horiek giza entzumen aparatuak uhin mekaniko bihurtzen dituzte. Prozesua amaitzeko, gure garunak uhin mekaniko (edo presio oszilazio) hauek soinu bihurtzen ditu.\nSoinuaren ikerketaren historia laburra.\nGaur egun uhinei buruz daukagun ezaguera gehiena akustikaren ikasketetatik dator. Antzinako filosofo grekoek hipotesi bat zeukaten, honetan oinarritua: uhinaren eta soinuaren arteko konexio bat dago, eta soinu horren oinarria bibrazioak edota alterazioak dira. Pitagoras konturatu zen, hariek bibratzen zutenean, hauek soinua sortzen zutela eta, fenomeno hori aztertuz, harien luzera eta tonua lotzen zituen erlazio matematiko bat proposatu zuen.\nUhinen hedapenaren teoria zientifikoek garrantzi handia hartu zuten XVII. mendean, Galileo Galileik bibratzen duten gorputzen eta hauek sortzen dituzten soinuen arteko erlazioa defendatzen zuen aldarrikapen bat argitaratu zuenean. Robert Boylek, 1660. urtean, saiakuntza klasiko batean, soinua hutsean zehar ezin dela hedatu frogatu zuen. Hamarkada berean, Isaac Newtonek soinuaren hedapena deskribatzen zuen garapen matematiko bat argitaratu zuen bere \"Principia\" lanean.\u00a0 XIIX. mendean, bestalde, Frantzian jaiotako Jean le Rond d\u2019Alembert zientzialariak uhinen ekuazioa eratorri zuen. Ekuazio honek, uhinen fenomenoa deskribatzeko oinarriak ezarri zituen hurrengo zientzialarientzat.\nSoinuaren fisika.\nSoinuaren fisikak akustika aztertzen du. Honek ikertzen du bai soinu-uhinen hedapena ingurune jarraitu ezberdinetan, bai soinu-uhin hauen interakzioa gorputz fisikoekin.\nSoinuaren hedapena.\nFluidoen eta solidoen zenbait ezaugarrik eragina daukate soinu-uhinean; izan ere, hau da berez soinua likidoetan eta solidoetan, gasetan baino azkarrago hedatzearen arrazoia. Orokorrean, ingurunearen konprimagarritasuna (1/K)\u00a0 zenbat eta handiago izan, orduan eta txikiagoa izango da ingurune hartan soinuaren abiadura. Konprimagarritasunaz gain, ingurunearen dentsitateak (\u03c1) ere eragina dauka hedapenaren abiaduran: hain zuzen ere, abiadura eta dentsitatea alderantziz proportzionalak dira. Dentsitatea handitzerakoan, abiadura murriztuko da, alegia. Soinuaren abiadura (v) aipatutako magnitudeekin erlazionatuta dago hurrengo formularen bitartez:\nformula_1\nGainera, gasen tenperaturak eragina dauka bai konprimagarritasunean, bai dentsitatean. Horregatik, zehazki, hedapen-ingurunearen tenperatura garrantzi handikoa da.\nSoinuaren hedapenak ingurune material baten izankizunaren beharra dauka; molekulen bibrazioa soinu-uhin bat bezala hautematen duen inguru material baten beharra, alegia. Airea bezalako ingurune konprimagarrietan gertatzen den uhin-hedapenean, airearen molekulek bibratzerakoan, esparru batzuetan elkartu egiten dira, eta beste esparru batzuetan, urrundu. Aire molekulen arteko distantzia aldaketa hauek soinua sortzen dutenak dira, hain zuzen ere. Erabat konprimaezinak diren fluidoetan, molekulen arteko distantziak ez dira ia aldatzen, baina soinua presio-uhin bat bezala azaltzen da.\nIngurune konkretu batean ematen den uhinen hedapenaren abiadura, ingurune horren molekulen arteko batez besteko distantziaren araberakoa da; ondorioz, handiagoa da solidoetan likidoetan baino, eta likidoetan gasetan baino. Horregatik, hutsean soinua ezin da hedatu eta, hortaz, leherketak ez dira entzungarriak espazioan.\nSoinuaren abiadura.\nSoinuaren abiadura uhina zeharkatzen ari den inguru motaren arabera aldatzen da, eta materialaren funtsezko ezaugarria da. Isaac Newtonek soinuaren abiadura neurtzeko lehenengo ikerketa eraman zuen aurrera. Hark egindako ikerketetan oinarrituz, soinuaren abiadura, substantzia konkretu batean, honen gaineko presioaren eta dentsitatearen arteko zatikiaren erro karratua zen:\nformula_2\nTeoria hau okerra zela beranduago frogatu zen; izan ere, Laplace matematikariak formula zuzendu zuen, ondorioztatuz soinuaren hedapenaren gertakaria ez dela isotermikoa baizik eta adiabatikoa. Laplacek beste termino bat biderkatzen gehitu zuen Newtonen ekuaziora, hots, formula_3 adierazpena formula_4 adierazpenarekin biderkatu zuen hurrengo ekuazioa lortuz: formula_5. Gainera, formula_6 ekuazioa betetzen denez, lortutako ekuazioa beste modu honetan berridatz daiteke: formula_7. Ekuazio hau Newton-Laplace izenarekin ezagutzen da, non K konprimagarritasun-modulua, c abiadura\u00a0 eta \u03c1 dentsitatea diren. Beraz, ekuazio honetatik ondorioztatzen da soinuaren abiadura konprimagarritasun-moduluaren eta dentsitatearen arteko zatikiaren erro karratuarekiko proportzionala dela.\nBai ezaugarri hauek, bai abiadura giro-baldintzekin aldatzen dira. Izan ere, 20\u00baC-tara eta itsaso mailan dagoen airean, soinuaren abiadura gutxi gorabehera 343m/s-koa da; baina tenperatura aldatuz gero, abiadura ere aldatuko da.\nAirean, soinuaren abiadura nola aldatzen den tenperaturaren arabera, hurrengo formularekin kalkula dezakegu.\nformula_8\nnon:\nformula_9\nformula_10\nformula_11 tenperatura gradu zentigraduetan den.\nIkus daiteke tenperatura igotzean, abiadura ere handitzen dela.\nSoinuaren abiadura ez da oso sentikorra eta bigarren mailakoa eta harmonikoa ez den efektu bati lotuta dago. Honek esan nahi du badaudela ez-linealak diren hedapen efektuak, soinu originalean ez zeuden harmonikoen eta tonu mistoen sorrera, adibidez. Efektu erlatibistek garrantzia hartzen badute, soinuaren abiadura Eulerren ekuazio erlatibistak erabiliz kalkulatzen da.\nBeste ingurune material batzuetan soinuak duen abiaduraren zenbait balio ondoko hauek dira: ur hotzean soinuaren abiadura 1482 m/s da; altzairuan 5100 m/s da, berriz. Hidrogeno solido atomikoan hartzen du soinuak abiadurarik handiena: 36000 m/s, alegia.\nSoinuaren fenomeno fisikoak.\nSoinua bi alderditatik azter dezakegu: fenomeno fisiko eta fenomeno fisiologiko bezala. Goian aipatu den moduan, fenomeno fisikoaren ikuspuntutik begiratuta, ingurune baten barruan bibrazioan dagoen gorputz batek eragindako perturbazioa da soinua. Perturbazio honek mota jakin batzuetako soinu-uhinak edo presio-uhinak sortzen ditu. Fisiologiaren ikuspuntutik, bestalde, soinua ingurunearen asaldura bat da, entzumen-sentsazioak sortzen dituena belarrira iristean. Erresonantzia, Doppler efektua, oihartzuna eta erreberberazioa dira soinuaren fenomeno fisikoaren zenbait adibide.\nErresonantzia.\nOro har, erresonantziak zera adierazten du: bibratzeko edo oszilatzeko gai den gorputz batek maiztasun jakin batzuetan beste batzuetan baino anplitude handiagoarekin oszilatzeko duen joera. Anplitude maximoa lortzen duten maiztasun horiek sistemaren frekuentzia erresonanteak dira. Demagun bibratzeko gai den gorputza indar periodiko baten eraginpean jartzen dela. Bada, indar periodiko horren maiztasun eta gorputz horren maiztasun erresonantea antzekoak badira, indar nahiko txiki bat periodikoki aplikatuz gero, sistema oszilatzailearen anplitude handi bat lortzen da. Erresonantzia mota asko daude: erresonantzia mekanikoa, erresonantzia akustikoa, erresonantzia elektromagnetikoa\u2026\nBi gorputz ezberdinek bibrazio maiztasun bera dutenean gertatzen den fenomenoa da erresonantzia akustikoa. Gorputzetako batek besteari soinu-uhinak igortzen dizkio, uhinen hartzailea bibrazioan sartzen delarik.\nFenomeno hau modu errazean ulertzeko, demagun hodi bat daukagula horizontalki kokatuta. Hodiaren alboan diapasoi bat daukagu (hodia eta diapasoia ez dute elkar ukitzen). Orain, ur apur bat botako dugu hodiaren barruan (hodia erdi beteta geratuko da) eta diapasoia metal batekin kolpekatuko dugu. Kolpekatzean, soinu bat sortuko da. Gero, hodia urez gehiago beteko dugu, eta berriz kolpekatuko dugu diapasoia. Oraingoan sortuko den soinua lehen izan duguna baino altuagoa izango da. Soinuaren handitzea erresonantziarengatik da. Urez beteriko hodia diapasoiaren maiztasun berdinarekin bibratzen hasiko da. Horrela, bi maiztasunak indartu egingo dira, soinuaren intentsitatea handituz.\nSistema erresonanteak maiztasun jakin bateko bibrazioak sortzeko erabil daitezke, adibidez, musika-instrumentuetan. Gitarra afinatzean, maiztasun guztiak berdintzen dira; hau da, erresonantzian jartzen dira gitarraren soken soinuak.\nDoppler efektu akustikoa.\nDoppler efektua behatzailearen eta iturriaren arteko higidura erlatiboaren ondorioz gertatzen den itxurazko maiztasun-aldaketa da. Hau gertatzen da uhinaren iturria edo/eta hartzailea inguruneari dagokion mugimenduan daudenean. Demagun iturri finko batek maiztasun konstanteko uhina igortzen duela. Behatzaile finko batek horixe behatuko du: iturriak sortutako uhin berbera, hau da, maiztasun berdineko uhina. Alabaina, iturria mugitzen hasten bada, behatzaile finkoak jasotako uhinaren maiztasuna ez da konstantea izango, aldakorra baizik. Iturria urruntzen bada, gero eta maiztasun txikiagoko uhinak behatuko ditu behatzaileak; eta iturria hurbiltzen bada, berriz, gero eta maiztasun handiagoko uhinak jasoko ditu. \nHona hemen kontzeptu hau ulertzeko adibide erraz bat: anbulantzia igortzen duen soinua. Anbulantzia bat hurbiltzen zaigunean, igortzen duen sirena gero eta altuago entzuten da; baina, urruntzen denean, sirena gero eta baxuago entzuten da.\nOihartzuna eta erreberberazioa.\nSoinu bat sortu eta geroxeago honen sentsazioa hautematen uzten denean, delako soinua berriro ere entzuten bada, gertatutako fenomenoari oihartzuna deritzo. Fenomeno hau gertatzen da, adibidez, soinua horma baten aurka islatzen denean. Igorritako eta islatutako uhinen artean igarotzen den denbora nahikoa izan behar da bi uhinak argi eta garbi desberdintzeko; islatutako uhina abiapuntura itzultzen denean, jatorrizko uhina deuseztatuta izan behar da. Oihartzuna nabaritzeko, horma islatzailea soinu-iturritik 17 metrora egon behar da soinu musikaletarako, eta 11.34 metrora beste soinuearako, adibidez, ahotsaren kasurako.\nErreberberazioa oihartzunaren oso antzeko fenomenoa da. Islatutako uhinak jatorrizko uhina itzali baino lehen entzulearengana iristen direnean gertatzen da erreberberazioa, hau da, soinuaren iraunkortasun-denbora bukatu baino lehenago. Erreberberazioa hautemateko, soinu-iturriak hormatik 17 metro baino gutxiagora egon behar du. Fenomeno hau oso garrantzitsua da kalitatezko soinua entzun behar den lekuetan, adibidez, antzokietan, hitzaldi edo kontzertu-aretoetan, etab. Entzuleak ez du soilik jatorrizko uhina entzungo, baizik eta hormetako islapen-uhinak ere bai. Efektu hau kontuz kontrolatuz, aretoetako baldintza akustikoak hobetu daitezke.\nSoinuaren propietateak.\nSoinuaren oinarrizko lau ezaugarriak altuera, iraupena, intentsitatea eta tinbrea (edo kolorea) dira.\nAltuera.\nSoinuaren altuera zehazteko, behe-soinu, goi-soinu edo erdi-soinu terminoak erabiltzen dira. Soinu-uhinen funtsezko maiztasunak zehazten du altuera; segundoko zikloetan edo hertzetan neurtuta (Hz).\nGizakiok soinu bat antzemateko, soinu horrek 20 eta 20.000 Hz-ko tartean egon behar du (tarte horren azpitik infrasoinuak ditugu eta gainetik ultrasoinuak). 20 eta 20.000 Hz-ko tarte horri, maiztasun entzungarriaren tartea esaten zaio, hots, gizakiok entzun ditzakegun maiztasunen tartea. Zenbat eta gizakia zaharragoa izan, orduan eta txikiagoa da tarte hori, bai goi-soinuetan zein behe-soinuetan.\nIraupena.\nSoinua denboran zehar zenbat mantentzen den adierazten duen ezaugarria da. Soinu luzeak, laburrak, oso laburrak eta abar entzun ditzakegu. Soinua denboran nahi bezain beste irautea lor dezaketen instrumentu akustiko bakarrak soka igurtzizkoak (biolina, esaterako) eta haizezkoak dira. Hala ere, haize-instrumentuak biriketako gaitasunaren araberakoak dira, eta sokakoak, berriz, sokekin igurzten den arkuak mugatzen du.\nSoinuak 0\u201912 eta 0\u201915 segundo artean behar ditu burmuinera iristeko. Iraupena laburragoa bada, burmuinari ez dio denbora ematen altuera ezagutzeko, eta klik izeneko klaska sentsazioa sortzen da.\nIntentsitatea.\nSoinuaren energia akustikoaren kantitateari intentsitatea deritzo; beraz, soinu bat bortitza, ahula edo leuna den adierazten du. Intentsitatea potentziak zehazten du, eta potentzia anplitudearen araberakoa da. Ondorioz, anplitudeak soinuaren zenbateko bortiztasuna bereizteko aukera ematen digu.\nSoinuaren intentsitatea intentsitate fisikoan eta entzumen-intentsitatean banatzen da. Lehenengoak ondokoa zehazten du: denbora unitatean, uhinaren hedapen-norabidearekiko perpendikularra den azalera-unitatean zehar hedatzen den energia kopurua. Bigarrena Weber-Fechnerren lege psikofisikoan oinarritzen da. Lege horrek erlazio logaritmiko bat ezartzen du jasotzen den soinuaren intentsitate fisikoaren eta giza entzumenak entzun dezakeen intentsitate fisiko minimoaren artean.\nTinbrea.\nTinbrea soinuaren soinu-iturria identifikatzeko aukera ematen duen ezaugarria da. Instrumentu bakoitzak besteengandik bereizten duen tinbre bat du, nota bat desberdina baita txirula batek, biolin batek, tronpeta batek edo piano batek jotzen badu. Ahotsarekin gauza bera gertatzen da. Gizon, emakume eta ume baten soinuek tinbre ezberdina dute. Gainera, ahotsa latza, gozoa, lakarra edo belusezkoa den bereizteko aukera ematen digu, edota entzundakoa atsegina edo gogaikarria den.\u00a0 Ezaugarri berezi honetan hainbat faktorek dute eragina, adibidez, soinu-iturriaren materialaren kalitatea.\nOndorioz, iturri ezberdina duten bi soinuk tonu, iraupen eta intentsitate berdina izan arren, tinbreari esker desberdindu ditzakegu biak.\nSoinuaren pertzepzioa.\nGizakiok eta beste animalia batzuek entzumenaren bidez hautematen dugu soinua baina, horrez gain, maiztasun txikiko soinuak gorputzeko beste atal batzuen bitartez hautematen ditugu. Oro har, arestian esan bezala, giza belarriak entzun ditzakeen soinuak 20 eta 20.000 Hz arteko maiztasuna dutenak direla kontsideratzen da, baina muga horiek ez daude argi definituta (adibidez, zenbait kasutan 12 Hz\u00a0 hartu da behe-mugatzat). Bestalde, gauza jakina da goiko muga jaitsi egiten dela adinarekin batera. Tarte horren gainetik eta azpitik ultrasoinuak eta infrasoinuak daude, hurrenez hurren. Beste animalia-espezie batzuek beste maiztasun-maila batzuk hauteman ditzakete; adibidez: etxeko katuak 100-32.000 Hz, elefante afrikarrak 16-12.000 Hz, saguzarrak 1.000-150.000 Hz eta karraskariek 70-150.000 Hz. Oso ezaguna den beste animalia baten adibidea txakurrarena da (40-46.000 Hz), gizakiek hauteman ezin dituzten 20.000 Hz-tik gorako soinuak entzun baititzake.\nSoinua izaki bizidunentzat eta, orokorrean, naturan oso garrantzitsua da. Animalia askorentzat entzumena funtsezkoa da bizirik irauteko, soinuen bitartez arriskuak antzemateko, harrapakinak detektatzeko edo komunikatzeko. Espezie askok, adibidez ugaztunek eta anfibioek, soinuak sortzeko organo bereziak garatu dituzte, eta txori batzuek kantu egin edo gizakien antzera hitz egitea lortu dute. Gizakiok soinuen sorreran eta transmisioan oinarritutako kultura eta teknologia ere garatu dugu (ahozko transmisioaren kultura, telefonoa, irratia, fonografoa, etab.). Beste aldetik, Lurrean gertatzen diren fenomeno gehienek soinu bereizgarriak dituzte lotuta: euria, olatuak, sua, haizea, etab.\nSoinuaren neurketari dagokionez, eskala logaritmiko bat erabiltzen da. Eskala horrek aukera ematen du magnitude oso handiak eta oso txikiak zenbaki txikiekin irudikatzeko. Gainera, eskalan erabiltzen diren zifrak adimentsionalak dira, neurri bereko bi magnituderen arteko erlazioa delako: soinu-presioaren eta erreferentziazko soinu-presio arbitrario baten artekoa. Azken hau, nazioarteko hitzarmenaren arabera, 2 mikropaskal-ekoa (\u03bcPa) da. Eslaka hori dezibel-eskala da, soinuaren magnitudea dezibeletan adierazten duena. Eskalaren koordenatuen jatorria, 0 balioa, giza entzumen-atalaseari dagokio (2 \u03bcPa) eta, beraz, balio negatiboak gizakiak hauteman ezin dituen soinuei dagozkie. Dezibela ez da Nazioarteko Unitateen Sisteman sartuta dagoen unitate bat (zientzialari batzuek ez dute unitatetzat hartzen); hala ere, SI-ko unitateekin batera erabiltzen da.\nSoinu presioaren maila.\nSoinu-presioaren maila edo soinu-maila, formula_12, uhin mekaniko batek erreferentzia-iturri batekiko duen soinu-presio eraginkorraren neurketa logaritmikoa da. Dezibeletan neurtzen da:\nformula_13\nnon formula_14 erreferentziazko soinu-presioa den (aireari dagokionez, kontuan hartu ohi da formula_15 \u00b5Pa), eta formula_16 neurtu nahi dugun presio eraginkorraren balioa den.\nTonua.\nTonua soinu bat den \"baxua\" edo \"altua\" bezala hautematen da, eta hura osatzen duten bibrazioen izaera ziklikoa eta errepikakorra irudikatzen du. Soinu sinpleetan, tonua soinuaren bibrazio motelenaren maiztasunarekin lotuta dago (oinarrizko harmonikoa deitzen zaio). Soinu konplexuen kasuan, tonuaren pertzepzioa aldatu egin daiteke. Batzuetan, gizabanakoek soinu bererako tonu desberdinak identifikatzen dituzte, beren esperientzia pertsonalean oinarrituta soinu-eredu jakin batzuekin. Tonu jakin baten hautaketa bibrazioen azterketa prekontzienteak zehazten du, horien maiztasunak eta haien arteko oreka barne. Arreta berezia jartzen zaio harmoniko posibleak antzemateari. Soinu bakoitza tonuen \"continuum\" batean kokatzen da, baxutik altura. Adibidez: zarata zuria (ausazko zarata, maiztasun guztien artean uniformeki banatua) zarata arrosa baino altuagoa da (ausazko zarata, zortzidunen artean uniformeki banatua), zarata zuriak maiztasun handiko eduki gehiago baitu.\nGiza ahotsa.\nGiza ahotsa ahots-kordek sortzen duten bibrazioen bidez sortzen da. Ahots-kordek soinu-uhina sortzen dute, non hainbat frekuentziatako harmonien konbinazioak gertatzen diren. Ahoskatzen dugun soinu bakoitza frekuentzia-espektro jakin batzuekin bereizita dago, eta giza entzumena soinu horren barnean ezberdinak diren osagaiak identifikatzeko gai da. Horregatik, bi bokalen soinuak ezberdindu ditzakegu.\nGizonezkoen ahotsak gutxi gorabehera 100-200 Hz dauzka, emakumeenak berriz 150-300 Hz aldera izaten ditu. Haurren ahotsek, aldiz, maiztasun altuagoak dituzte.\nSoinua musikan.\nSoinua, isiltasunarekin batera, musikaren oinarria da. Musikan, soinuak maila hauetan sailkatzen dira: luzeak edo laburrak, sendoak edo ahulak, zorrotzak edo larriak, atseginak edo desatseginak. Soinua beti egon da gizakiaren eguneroko bizitzan. Musikaren historian zehar, gizakiak arau batzuk asmatu ditu soinu desberdinak antolatzeko, musika izeneko hizkuntza mota bat asmatu arte. Musikak igortzen dituen soinuen propietateak hauexek dira: altuera, iraupena, intentsitatea eta tinbrea. Lau kontzeptu hauen ezaugarriak goian azaldutakoak dira.\nMusikaren soinuak musika-tresnek sortzen dituzte, non uhinak korden bibrazioek, mintz batek, pertsona batek botatako arnasak edo kolpe batek sortzen dituzten. Soinu horiek uhin sinusoidalen itxura dute. Musika musika-notek ere osatzen dute. Nota bakoitzari maiztasun jakin bat dagokio eta, beraz, bakoitzak soinu-uhin konkretu bat igortzen du.\nSoinuaren aplikazioak.\nSoinua zenbait arlotan oso garrantzitsua da. Bere aplikazioa oso nabarmena da, adibidez, medikuntzan.\nMedikuntzan.\nMedikuntzan, soinuaren erabilera garrantzitsuenetariko bat ultrasoinu-probak dira. Proba horiek diagnostiko-teknikak dira, eta maiztasun handiko soinu-uhinak erabiltzen dituzte odol-hodien eta organoen irudiak sortzeko.\nOspitaleetan eta kliniketan erabiltzen den diagnostiko-prozedura nabarmen bat ekografia da. Honek ultrasoinuak erabiltzen ditu irudi bidimentsionalak edo hiru dimentsiokoak sortzeko. Transduktore izeneko mikrofono baten antzeko tresna txiki batek gorputzaren barrualdera doazen ultrasoinu-uhinak igortzen ditu eta maiztasun handiko uhin akustikoen pultsu txikiak bidaltzeaz arduratzen da, gizakiak entzun ezin dituenak. Soinu-uhin hauek gorputzerantz igortzean, haien oihartzuna jasotzen da. Hauek organo, ehun edo fluidoen gainean errebotatzen dute, eta aparatuak soinuaren aldaketa minimoak erregistratzen ditu. Ondoren, ordenagailu batek oihartzuna irudi bihurtzen du eta pantailan eratzen da. Prozesu hori efektu piezoelektrikoari esker gertatzen da."}
{"id": "4596", "revid": "62526", "url": "https://eu.wikipedia.org/wiki?curid=4596", "title": "Espoo", "text": "Espoo (finlandieraz , suedieraz \"Esbo\" )) Finlandiako bigarren hiri handiena da. Hiriak 528 km2 eta 243.169 biztanle (2009 ekainaren 30ean) ditu. Helsinkiko metropoli zonaldearen barruan kokatzen da beste hurrengo hiriekin batera: Helsinki (Helsingfors), Vantaa (Vanda), eta Kauniainen (Grankulla). Espoo-k ekialdean Helsikinki eta Vantaarekin mugatzen du, Kauniainen osoa bere barnean geratzen delarik. Espoo da Finlandiako hiri bakarra beste herri oso bat barnean duena. Hiria Finlandiako Golkoan kokatzen da, Uusimaa deituriko zonaldean. "}
{"id": "4599", "revid": "512", "url": "https://eu.wikipedia.org/wiki?curid=4599", "title": "Sylviane Dupuis", "text": "Sylviane Dupuis (Geneva, 1956ko martxoaren 20a - ) antzerkigile, saio-gile eta olerkari suitzarra da.\nGenevan bizi da eta Genevako Unibersitatean lan egiten du. 1986an Ramuz Olerkiaren Saria jaso zuen. Sorkuntza askotan Noemi Lapzeson dantzari eta koreografoarekin elkarlanean aritu izan da."}
{"id": "4604", "revid": "59723", "url": "https://eu.wikipedia.org/wiki?curid=4604", "title": "Joseba Lakarra", "text": "Joseba Andoni Lakarra Andrinua (Arratzu, 1962ko urtarrilaren 1a-) euskararen historian espezializatutako euskalaria da, eta bereziki aitzineuskara ikertzen nabarmendu da.\n1994an XVIII. mendeko hiztegigintzaren etorkiez izenburuko tesia aurkeztuu zuen EHUn, Joakin Gorrotxategiren zuzendaritzapean.\nEuskal Herriko Unibertsitateko (EHU) Filologia eta Geografia-Historiako fakultateko dekano izan zen (2000-2003 eta 2004-2007). Euskaltzain osoa, 2007ko maiatzaren 30az geroztik. Euskal Filologian doktorea eta katedraduna. EHUn, Gasteizko Filologia eta Historia fakultatean, euskararen diakronia gaietako irakaslea. Euskararen historiako hainbat alderdi ikertzen duen Monumenta Linguae Vasconum ikerketa taldearen buru da. Gasteizen bizi da.\nKoldo Mitxelenaren lan guztiak argitaratu ditu (2011), I\u00f1igo Ruiz Arzalluzekin batera eta Gipuzkoako Foru Aldundiaren eta Eusko Jaurlaritzaren babesarekin.\nEuskaltzaindiaren Euskal Hiztegi Historiko Etimologikoa egitasmoaren zuzendaria da.\nArtikuluak.\nEhun liburu eta artikulu baino gehiago argitaratu ditu (ikus, esaterako, inguma.org edo dialnet).\nKanpo estekak.\n[[Kategoria:Euskal idazleak]]\n[[Kategoria:Euskaltzainak]]\n[[Kategoria:Arratzuarrak]]\n[[Kategoria:Gasteiztarrak]]\n[[Kategoria:Euskal Herriko Unibertsitateko irakasleak]]\n[[Kategoria:Euskal hizkuntzalariak]]\n[[Kategoria:Euskarazko tesi egileak]]"}
{"id": "4606", "revid": "512", "url": "https://eu.wikipedia.org/wiki?curid=4606", "title": "Sautrela", "text": "Sautrela ondorengoa izan daiteke:"}
{"id": "4607", "revid": "148237", "url": "https://eu.wikipedia.org/wiki?curid=4607", "title": "Xabier Lizardi", "text": "Jose Maria Agirre Ega\u00f1a, ezagunagoa Xabier Lizardi goitizenez (Zarautz, Gipuzkoa, 1896ko apirilaren 18a - Tolosa, 1933ko martxoaren 12a) euskal idazlea izan zen, batez ere olerkaria. Zuzenbidea ikasi zuen, eta Tolosako enpresa batean sartu zen lanean. Euskaltzaleak elkartea sortzen lagundu zuen, eta bere garaiko ekintza kultural eta politikoetan parte hartu. Gipuzkoa Buru Batzarreko kide eta buruzagi izatera iritsi zen. Esteban Urkiaga \"Lauaxeta\" (1905-1937) eta Nicolas Ormaetxea \"Orixe\"rekin batera, bere aroko olerkari hoberena dugu. \"Biotz-begietan\", 1932an argitaratua, kritikariek oso aintzakotzat hartu zuten. Xabier Lizardi hil eta gero, Aitzolek haren \"Umezurtz olerkiak\" argitaratu zituen.\nGerra Zibilaren aurretiko olerkari lirikorik behinena, izadiaren \u2014izadi edertuaren\u2014 olerkaria izan zen. Lizardiren prosa haren poesia bezain originala da. \"Itz lauz \"izeneko bilduman lehen mailako idazle, estilo pertsonal eta moderno baten jabe ageri da.\nBizitza.\nHamar urte zituela, Tolosara aldatu zen familia, eta han hasi zen berreskuratzen erdi galdua zuen euskara. 1916an Bilboko \"Euzko-Deya\"n idazten hasi zen, lanak \"Zarauztar Sabin\" eta \"Samaiko Zulo\" izengoitiez izenpetuz. Urtebete geroago (1917) Zuzenbide ikasketak amaitu zituen Madrilen. Perot fabrikako kudeatzaile izateko kontratatu zuten Tolosan bertan(1923).\nArrasaten 1927an ospatutako Euskeraren Egunean gailendu zen eta han lehen aldiz \"Xabier de Lizardi \"izengoitia erabili zuen. Euskararen aldeko ekintzaile nekagaitz agertu zen: euskarazko egunkari bat argitaratzeko asmoa landu zuen; Larramendiren ohoretan egin ziren literatura jaiak antolatu zituen, eta ekinaldi askotako lankidea izan zen (Errenteriko Euskeraren Eguna, Segurako Ume Euskaldunaren Eguna, Bergarako Euskeraren Eguna, Kiriki\u00f1o Sariaren antolakuntza, eta abar).\nEuskaltzaleak elkarteak, Lizardi bazkide zuela, sakabanatuta zeuden olerkariak bildu nahirik, Euskal Poesiaren Eguna antolatu zuen Errenterian Luis Jauregiren omenetan (1930). Bertan esku hartu zuen Lizardik, hiru poesia aurkeztuz. Hurrengo urteko ekitaldirako, Tolosan Emeterio Arreseren ohorez idatzitako \"Urte-giroak\" ondu zuen, \u00abLizardiren obrarik garaiena\u00bb (Aitzol). 1932an \"Biotz-begietan\", olerki bilduma ospetsua, eta bi antzerki lan, \"La\u00f1o ta izar\" eta \"Bi aizpak\" argitaratu zituen. Urte berean, Kiriki\u00f1o Saria irabazi zuen \"Etxe-barne bizia\" izeneko artikuluarengatik.\n1933an 36 urte besterik ez zituela, pneumoniak jota hil zen.\nHil ondoren, Lizardiren beste liburu bat plazaratu zen: \"Umezurtz-Olerkiak\" (1934). Urte berekoa da \"Itz lauz\" izeneko artikulu bilduma. Geroago, 1953, \"Ezkondu ezin zitekeen mutilla\" antzerki lana agertu zen.\n\"Lizardi\" olerkia eta abestia.\nMikel Laboak abesti bat sortu zuen Bernardo Atxagaren Lizardiren omenez idatziriko olerki baten hitzetan oinarrituta. 1985ean argitaratu zuen \"Sei\" albumean, baita geroago 1997ko Zuzenean albumean ere.\nNi ez naiz Mikel Laboa komiki-liburuko gutxienez 8 orritan irudikatzen da Laboak abestia nola sortu eta grabatu zuen. Grabatzeko estudioan sartu eta egin zuen lehenengo saioa nahikoa izan zen grabazioa borobiltzeko, estudioan grabazioa ikusten ari ziren Jean Phocas soinu-teknikaria, I\u00f1aki Salvador musikaria, eta Marisol Bastida guztiz hunkitu zirela. Abestiaren inguruko fantasiazko irudiak.\nDoinua erritmoaren aldetik tangoa denez, Laboak dantzatu ere egiten zuen abestia interpretatzen zuenean, pianoan I\u00f1aki Salvador aritzen zela.Hau da Bernardo Atxagakren olerki ezaguna:"}
{"id": "4610", "revid": "90204", "url": "https://eu.wikipedia.org/wiki?curid=4610", "title": "Zumaia hizkuntza", "text": "Zumaia hizkuntza Kamerungo txadar hizkuntza da, masa hizkuntzen taldekoa. Hogeita bost zumaia hiztun baizik ez ziren 1987. urtean (1987 SIL)."}
{"id": "4611", "revid": "90204", "url": "https://eu.wikipedia.org/wiki?curid=4611", "title": "Mesme hizkuntza", "text": "Mesme hizkuntza Txadeko txadar hizkuntza bat da, masa hizkuntzen taldekoa."}
{"id": "4612", "revid": "105290", "url": "https://eu.wikipedia.org/wiki?curid=4612", "title": "Ngete-herde hizkuntza", "text": "Ngete hizkuntza eta herde hizkuntza Txadeko txadar hizkuntza bi dira, masa hizkuntzen taldekoak, dialektoen continuum bat osatzen dutenak. Ngetek XX. mende hondarrean 10.000 hiztun zituen (1991 UBS), eta herdek, berriz, 40.000 lagun inguruk erabiltzen dute (1999 SIL)."}
{"id": "4613", "revid": "105290", "url": "https://eu.wikipedia.org/wiki?curid=4613", "title": "Musei hizkuntza", "text": "Musei hizkuntza Txadeko eta Kamerungo txadar hizkuntza bat da, masa hizkuntzen taldekoa.\n195.640 musei hiztun ziren 1993ko datuen arabera, 175.640 Txaden eta Kamerunen gainerakoak."}
{"id": "4614", "revid": "90204", "url": "https://eu.wikipedia.org/wiki?curid=4614", "title": "Azumeina hizkuntza", "text": "Azumeina hizkuntza (baita Marba edo Kolong ere, haren dialekto nagusien izenak erabiliz) Txadeko txadar hizkuntza bat da, masa hizkuntzen taldekoa, 1993ko datuen arabera 124.357 lagunek erabilia."}
{"id": "4615", "revid": "90204", "url": "https://eu.wikipedia.org/wiki?curid=4615", "title": "Massa hizkuntza", "text": "Massa hizkuntza (baita Masana edo Massa ere) Txadeko eta Kamerungo txadar hizkuntza bat da, masa hizkuntzen taldekoa da."}
{"id": "4616", "revid": "105290", "url": "https://eu.wikipedia.org/wiki?curid=4616", "title": "Peve hizkuntza", "text": "Peve hizkuntza (\"P\u00e9v\u00e9\") Txad eta Kamerungo mintzaira txadikoa da, Masa hizkuntzen taldekoa.\nXXI. mendearen hasieran, 35.000 inguru lagunek egiten zuten Peve hizkuntzaz: 30.000 Txaden eta 5.720 Kamerunen."}
{"id": "4617", "revid": "1712", "url": "https://eu.wikipedia.org/wiki?curid=4617", "title": "Herde hizkuntza", "text": ""}
{"id": "4630", "revid": "119347", "url": "https://eu.wikipedia.org/wiki?curid=4630", "title": "Antonio Gazta\u00f1eta", "text": "Antonio Gazta\u00f1eta Iturribaltzaga (Mutriku, 1656ko ekainaren 8a - Madril, 1728ko otsailaren 5a) gipuzkoar itsasgizon eta ontzigilea izan zen.\nBizitza.\nMutrikuko kondea izan zen. Gaztetan itsasoratu zen eta 1672. urtean errege galeoi batean ontziratu zen itsasketako arteak ikastearren. Erregearen zerbitzuan lan egin ondoren, bere jaioterrira itzuli eta aitaren agindupean Montevideora joan zen espedizioan parte hartu zuen. Ameriketara iritsi bezain laster aita hil zen, eta kapitain ardura hartu zuen Pasaiara itzuli arte.\n1684. urtean berriro ere erregearen zerbitzuan jarri zen eta, almirante zela, frantsesen aurkako erasoa gidatu zuen Napoliko uretan. Garai hartan idatzi zuen \"Norte de navegaci\u00f3n hallado por el cuadrante de reducciones\" obra.\n1702. urtean \"Astillero de Cantabria\" ontziolako zuzendari izendatu zuen Bilboko Kontsuletxeak. Bertan eraiki zuen Europa guztian ospetsu egin zen \"Salvador\" galeoia.\n1718. urtean ontzigintza utzi eta Bartzelonatik Siziliarantz zihoan ontzidiaren zuzendaritza eman zitzaion Siziliako konkistarako gudarostea garraiatzeko. Konkista hau eman ondoren, Passaroko Lurmuturreko itsas guduan ontzidia galdu zuen ingelesen aurka, eta azken hauen nagusigoa indartu zen itsasoan.\nEraso baten ondoren, ozta-ozta egin zuen ihes Gasta\u00f1etak. Berriz ere eraso zioten 1726. urtean Galizian.\nMutrikuko alkate izan zen urte askoan.\nItsasketako oso obra garrantzitsuak idatzi zituen, apaituaz landa: \"Cuadrante geom\u00e9trico universal para la conversi\u00f3n esf\u00e9rica a los planos, aplicado al arte de navegar\" (1697) eta \"Proporciones de las medidas m\u00e1s esenciales para la f\u00e1brica de los nav\u00edos y fragatas de guerra\" (1720)."}
{"id": "4631", "revid": "512", "url": "https://eu.wikipedia.org/wiki?curid=4631", "title": "Simon Arrieta", "text": "Simon Arrieta Arostegi (Bergara, 1915eko otsailaren 9a - \"ib.\", 1969ko otsailaren 15a) euskal herritar margolaria izan zen. Hamabost urte zituela hasi zen margotzen. Madrilen eta Parisen ibili bazen ere, Bergaran bizi eta lan gin zuen gehien."}
{"id": "4632", "revid": "58701", "url": "https://eu.wikipedia.org/wiki?curid=4632", "title": "Rufina Azkue", "text": "Rufina Azkue Lizaso (Aizarna, Zestoa (Gipuzkoa), 1898 - Azkoitia (Gipuzkoa), 1972ko otsailaren 11) euskal idazle eta kazetaria izan zen. Azkoitiartzat hartzen zuen bere burua bertan bizi izan baitzen eta bertan egin baitzituen bere lanak.\nEuskal-Esnalea aldizkarian kolaboratu zuen, 1928 eta 1930 urte bitartean. Donostiako Sari bat irabazi zuen 1928an, bai emakumea eta bere ongizate, eta bai emakume eta euskarari buruz egin zituen lanengatik."}
{"id": "4635", "revid": "59723", "url": "https://eu.wikipedia.org/wiki?curid=4635", "title": "Joseba Sarrionandia", "text": "Joseba Sarrionandia Uribelarrea (Iurreta, Bizkaia, 1958ko apirilaren 13a) euskal idazlea da. Olerki eta narrazio laburren hainbat liburu idatzi ditu, baita eleberri batzuk ere. 1985ean kartzelatik ihes egin zuen, eta ordutik aurrera 31 urtez ezkutuan bizi izan zen. Erbestetik idazten eta zabaltzen zituen bere lanak, izenik gabeko ezlekuetatik, eta kartzelatik alde egin baino hilabete lehenagoko zuri-beltzeko argazki bat izan zen haren irudi identifikagarri bakanetakoa. 2016ko azaroaren hasieran, Etxepare Euskal Institutuak Habanako Unibertsitatean (Kuba) euskal irakurle izendatu zuen Sarrionandia, eta orduantxe jakin zen Habanan bizi zela urte batzuek lehenagotik. Handik egun gutxira, azaroaren 20an, 31 urtean lehen aldiz, haren argazki eguneratu bat argitaratu zen, Euskal Herriko lau agerkaritan (\"ZuZeu\", \"Berria\", \"Gara\" eta Noticias taldea) batera plazaratutako elkarrizketa batean.\nBizitza.\nEuskal Filologian lizentziatu zen Bilboko Deustuko Unibertsitatean, eta euskara irakasle lan egin zuen. Bergarako UNEDen fonetika irakasle izan zen eta Udako Euskal Unibertsitatean ere parte hartu zuen. \"Zeruko Argia\", \"Anaitasuna\", \"Jakin\" eta \"Oh! Euzkadi\" aldizkarietan eman zituen argitara bere lehen lanak, eta Pott Bandako kideetako bat izan zen, Bernardo Atxaga, Manu Ertzilla, Ruper Ordorika, Jon Juaristi, Joxe Mari Iturralde eta beste hainbat idazlerekin batera. Euskaltzain urgazlea, \"Ibaizabal\" aldizkariaren sortzaileetako bat ere izan zen. Lan originalez gain, literatura unibertsaleko autoreak euskaratu ditu, batez ere ingelesezko literaturakoak, tartean Samuel Taylor Coleridgeen \"The Rime of the Ancient Mariner\" (\"Marinel zaharraren balada\") poema narratibo luzea, poesia erromantikoaren gailurretako bat. Hainbat idazleren lanak ere itzuli ditu, tartean T. S. Eliot, Manuel Bandeira edo Fernando Pessoa.\n1980an, ETAko kidea zela eta, Espainiako poliziak atxilotu eta 27 urteko espetxe zigorra ezarri zioten. Bere obran hala adierazita, zortzi egunez torturatu zuten atxiloaldi luze horretan. Harrezkero, preso izatearen errealitatea bere obran hainbat aldiz azaldu du. Urte hartan hainbat literatura-sari irabazi zituen. 1981ean \"Izuen gordelekuetan barrena\" lehenengo poema-bilduma argitaratu zuen. Liburuak oihartzun handia izan zuen, eta biziki eragin zien euskal idazle berriei; izan ere, \"Bitakora kaiera\" lehen poema manifestutzat ere hartu zuten.\n1985eko San Fermin egunean ihes egitea lortu zuen, Martuteneko espetxearen barruan Imanol kantariak emandako kontzertu baten aukera baliatuz, I\u00f1aki Pikabea presoarekin batera bozgorailu batean ostenduta. Gertaera haren omenez Kortatu taldeak \"Sarri, Sarri\" kanta ospetsua egin zuen. Iheslari bizi izan zen (Espainiako legeen arabera, haren delituek preskribatu bazuten ere) eta, hain zuzen, iheslari erbesteratuarena izan da haren obraren beste gai nagusia, \"Lagun Izoztua\" eleberrian, esate baterako, ikus daitekeen moduan. Klandestinitatean bizi izan arren, liburuak argitaratzen segitu zuen eta hainbat musikarirekin elkarlanean aritu zen: Mikel Laboa, Ruper Ordorika, Fermin Muguruza eta beste musikari askori helarazi zizkien bere poemak gutunen bidez (ikus artikulu honetako \u00abDiskografia\u00bb atala). Esan Ozenki eta Txalaparta diskoetxeek elkarlanean \"Hau da ene ondasun guzia\" disko-liburua argitaratu zuten, idazlearen poema musikatuekin.\n2011ko urrian Eusko Jaurlaritzak euskarazko saiakeraren Euskadi Literatura Saria eman zion \"Moroak gara behelaino artean?\" liburuari esker, baina sariari dagokion dirua atxiki egingo zuela jakinarazi zuen justiziaren aurrean bere egoera erregularizatu artean. Espainiako Auzitegi Nazionalaren Fiskaltzak auzirik ez zuela esan zuenean, diru saria eman zioten.\n2016ko azaroaren hasieran, Etxepare Euskal Institutuak Habanako Unibertsitatean (Kuba) euskal irakurle izendatu zuen Sarrionandia, hautaketa prozesu zorrotz baten ostean, eta orduantxe jakin zen Habanan urte batzuk zeramatzala. Eta handik egun gutxira, azaroaren 20an, 31 urtean lehen aldiz, haren argazki eguneratu bat argitaratu zen, Euskal Herriko lau agerkaritan (\"ZuZeu\", \"Berria\", \"Gara\" eta Noticias taldea) batera plazaratutako elkarrizketa batean; Jose Goitia kazetariak bi egun lehenago egin zituen hala argazkiak nola elkarrizketa.\n2021eko apirilaren 19tik geroztik, Joseba Sarrionaindia Euskal Herrian da. Durangaldeko Anboto.org atariak jakinarazi duenez, Joseba Sarrionandia idazlea Euskal Herrian da gertukoak eta etxekoak bisitatzen. Herria aldatuta aurkitu duela adierazi dio Durangaldeko astekariari, eta aitaren hutsunea, familiako beste batzuena eta hildako lagunena nabari duela.\n2022an Ares kubatar ilustratzaile ospetsuarekin \"Munduari bira eman zion ontzia\" ipuin ilustratua argitaratu zuen.\nInes Osinagarekin 2022an hasi zen \u00abOlatu arteko txalupa arraroa\u00bb kontzertu ikuskizuna eskaintzen herri herri.\nLanak.\nItzulpenak (\"alter ego\" batzuk).\nJoseba Sarrionandiak, gainera, hainbat idazleren lanak itzuli ditu, eta haiei buruz askotan jarduten da bere liburuetan:\nBeste hizkuntzetan.\nSarrionandiaren lanak hainbat erdaratara itzuli dituzte:\nKritikak.\nJoseba Sarrionandiaren lanek oihartzuna izan dute euskaraz egiten den literatura kritikan. Bere belaunaldiko hainbat egilek eta geroago etorri diren belaunaldietakoek ere askotan aipatu dute.\nDiskografia.\nJoseba Sarrionaindiaren olerkiak hainbat abestiren letra izan dira:"}
{"id": "4639", "revid": "119347", "url": "https://eu.wikipedia.org/wiki?curid=4639", "title": "Erromatar Inperioa", "text": "Erromatar Inperioa (; ) Antzinako Erromako errepublikaren ondorengo aldia izan zen. Estatu gisa, Mediterraneo itsasoaren inguruko lurralde-ustiapen handiak sartzen ziren Europan, Ipar Afrikan eta Mendebaldeko Asian, baten gobernupean. Zesar Augusto lehen enperadore gisa boterea eskuratu zuenetik III. mendeko anarkia militarrari, Italia bere probintzietako metropoli gisa zuen Printzerria izan zen, Erromako hiriarekin hiriburu bakar gisa. Ondoren, Mendebaldeko Erromatar Inperioaren eta Ekialdeko Erromatar Inperioaren kontrola partekatu zuten hainbat enperadorek gobernatu zuten Inperioa. Erromak bi aldeen kapital nominala izaten jarraitu zuen 476. urtera arte, ikur inperiala Konstantinoplara bidali zutenean, Ravenna mendebaldeko hiriburua barbaro germaniarrek harrapatu ondoren. Kristautasuna 380an Erromatar Inperioko estatu-eliza gisa hartzeak eta Mendebaldeko Erromatar Inperioa germaniar erregeen menpe erortzeak, hitzarmenez, antzinate klasikoaren amaiera eta Erdi Aroaren hasiera markatzen dute. Gertaera horien ondorioz, Ekialdeko Erromatar Inperioaren pixkanakako helenizazioarekin batera, historialariek Erdi Aroko Erromatar Inperioa bereizten dute, ekialdeko probintzietan mantentzen zena, Bizantziar Inperioa izenarekin.\nErromatar Inperioaren aurreko Estatua, Erromatar Errepublika, larriki ezegonkortu zen . K.a. I. mendearen erdialdean, Julio Zesar diktadore betiereko izendatu zuten, eta gero K.a. 44an erail zuten. Gerra zibilek eta proskripzioek aurrera jarraitu zuten, eta, azkenean, Zesar Augustok Marko Antonio eta Cleopatrari irabazi zien K.a. 31n Aktiumgo guduan. Hurrengo urtean, Zesar Augustok Egiptoko Erresuma Ptolemaotarra konkistatu zuen, eta amaiera eman zion Alexandro Handiaren K.a. IV. mendeko konkistekin hasitako garai helenistikoari. Zesar Augustoren boterea erasoezin bihurtu zen, eta Erromako Senatuak botere orokorra eta \"Augusto\" titulu berria eman zizkion, lehen enperadore erromatar bihurtuz. Konkistatutako lurraldeen administrazioa berrantolatu zuen, eta probintziak bi kategoriatan banatu zitue, probintzia senatorialak eta inperialak, Italian izan ezik, zeinek metropoli gisa funtzionatzen jarraitu zuen.\nErromatar Inperioaren lehen bi mendeetan, aurrekaririk gabeko egonkortasun eta oparotasun aldi bat izan zen, Pax Romana izenekoa. Erroma Trajanoren agintaldian (A. D. 98\u2013117) iritsi zen lurralde hedadurarik handiena; Komodoren agintaldiarekin batera, zailtasunak eta gainbehera hasi ziren (177\u2013192). III. mendean, Inperioak bere existentzia arriskuan jarri zuen krisi bat jasan zuen, Galietako Inperioa eta Palmirako Inperioa erromatar estatutik banandu baitziren, eta bizitza laburreko enperadore batzuk, sarritan legioetakoak, izan ziren Inperioaren buru. Aurelianoren azpian bateratu zen berriro ere (270\u2013275). Egonkortzeko, Dioklezianok gorte inperial bana ezarri zituen Ekialde Grekoan eta Mendebalde Latinoan 286an; kristauak botere-posizioetara iritsi ziren IV. mendean, Milango Ediktuaren ondoren, 313. urtean. Handik gutxira, Migrazioen Garaiak Mendebaldeko Erromatar Inperioaren gainbehera ekarri zuen, herri germaniarren eta Atilaren Hunoen inbasio handiekin. 476an Ravenna heruliar germaniarretara erori eta Romulo Augustok Odoakroren aurrean etsi zuenean, Mendebaldeko Erromatar Inperioa kolapsatu egin zen azkenean; Zenon ekialdeko enperadore erromatarrak formalki indargabetu zuen 480an. Ekialdeko Erromatar Inperioak beste milurteko batez iraun zuen, harik eta Konstantinopla 1453an Mehmed II.aren mendeko turkiar otomandarren eskuetan erori zen arte.\nInperioaren garaia bi azpigaraitan banatzen da askotan: Goi Inperioa eta Behe Inperioa. Goi Inperioa hasieratik, III. mendeko krisira arte iraun zuen gutxi gora behera, historialari guztiek ez baitatoz bat amaiera data berdinean. Behe Inperioa Mendebaldeko zatia galtzen denean jarri dute ikerlari gehienek, 476. urtean.\nErromako Inperioaren hedadura eta iraupen handia dela eta, Erromako instituzioek eta kulturak eragin sakona eta iraunkorra izan zuten gobernatzen zuen lurraldean hizkuntzaren, erlijioaren, artearen, arkitekturaren, literaturaren, filosofiaren, zuzenbidearen eta gobernu-formen garapenean. Erromatarren latinezko hizkuntzak Erdi Aroko eta Aro Modernoko hizkuntza erromantzeetarantz eboluzionatu zuen, eta Erdi Aroko grekoa, berriz, Ekialdeko Erromatar Inperioko hizkuntza bihurtu zen. Inperioak kristautasuna hartu zuenean, Erdi Aroko kristau herriaren bidea sortu zen. Arte erromatar eta grekoak eragin handia izan zuen Italiako Errenazimentuan. Erromako tradizio arkitektonikoa arkitektura erromanikoaren, errenazentistaren eta neoklasikoaren oinarri izan zen, eta eragin handia izan zuen arkitektura islamikoan ere. Erdi Aroko Europan zientzia eta teknologia grekoa eta erromatarra berraurkitzeak (zientzia islamikoaren oinarria ere izan zen) Errenazimentu Zientifikoa eta Iraultza Zientifikoa ekarri zituen. Zuzenbide erromatarraren corpusak munduko lege-sistema moderno askotan ditu ondorengoak, hala nola Frantziako Kode Napoleonikoan; Erromako erakunde errepublikanoek, berriz, ondare iraunkorra utzi dute, eta eragina izan dute Erdi Aroko hiri-estatu italiarretan, lehen Estatu Batuetan eta beste errepublika demokratiko moderno batzuetan.\nHistoria.\nErromatarren hedapena K.a. VI. mendean hasi zen, errepublika sortu eta gutxira. Hala ere, K.a. III. mendera arte ez zen Erroma probintzien anexioarekin hasi, hau da, italiar penintsulatik kanpoko lurraldeekin. Une horretan, eta bere lurralde hedadura handiena lortu baino lau mende lehenago, Erroma eta bere domeinuak jada \"inperio\" bat ziren, bere gobernu sistema errepublika batena izaten jarraitu zuen arren. Erromatar Errepublika ez zen estatu bat terminoaren zentzu garaikidean, baizik eta hirien sare bat, non bakoitzak autonomia maila desberdina zuen Erromatar Senatuarekiko. Kontsulek eta pretoreek administratzen zituzten probintziak, eta urtebeteko agintaldia betetzeko aukeratzen zituzten. Kontsulen botere militarrak \"imperium\" edo komando militarraren nozio juridikoa zuen oinarri. Batzuetan, kontsul garaileei \u00ab\"imperator\"\u00bb titulua ematen zitzaien, eta hortik dator \u00abenperadore\u00bb hitza.\nAugusto eta errepublikatik inperiora.\nK.a. II. mendearen amaieratik aurrera, Erromak gatazka sozialak, konspirazioak eta gerra zibilak jasan zituen, eta, aldi berean, italiar penintsulatik haratago bere eragina sendotu zuen. K.a. I. mendeak ezegonkortasun-aldia izan zuen, matxinada militar zein politikoek osatua, eta horrek erregimen inperial bat ezartzeko bidea ireki zuen. K. a. 44. urtean, Julio Zesar betiko diktadore izendatu zuten erail aurretik. Urtebete ondoren, geroago Zesar Augusto izenarekin ezagutuko dugun Oktavio, Zesarren iloba-biloba eta seme adoptatua, eta jeneral errepublikano nabarmenetako bat, Bigarren Triunbiratuko kide bihurtu zen \u2014 aliantza politiko bat Lepidorekin eta Marko Antoniorekin batera\u2014. Filiposeko guduaren ondoren, K.a. 42. urtean, Oktavio eta Marko Antonioren arteko harremana okertzen hasi zen, eta, ondorioz, triunbiratua desegin eta bien arteko gerra piztu zen. Hau Aktiumgo gudua amaitu zen, non Marko Antonio eta bere aliatu eta bikotekidea Kleopatra garaituak izan ziren. Ondoren, Alexandrian K.a. 30. urtean izandako borrokaren ostean, Oktaviok Ptolomeotar Erresuma anexionatu zuen.\nPrintzealdia.\nK.a. 27. urtean, Senatuak eta erromatar herriak Oktavio \"princeps\" (lehen hiritarra) aldarrikatu zuten, eta \"inperium\" prokontsularreko boterea eta Augusto titulua eman zizkioten \u2015hortik Zesar Augusto izenarekin ezagutzea\u2015. Ekitaldi honek, Printzealdia (edo tradizionalki Goi Inperioa) izenez ezagutzen den garaia hasi zuen, Inperio garaiko lehen zatia, K.a. 27 eta K. o. 284. urteen artean iraun zuena. Augustoren gobernuak, amaiera eman zion, eta \"Pax Romana\" (erromatar bakea) izeneko egonkortasun sozial eta ekonomikoko garai bati hasiera eman zion, hurrengo bi mendeetan garatu zena. Probintzietako matxinadak ez ziren oso ohikoak, eta berehala eteten ziren. Erromako agintari bakarra zenez, Augustok hainbat erreforma militar, politiko eta ekonomiko egin ahal izan zituen eskala handian. Senatuak bere senatariak eta gobernadore probintzialen gaineko agintea izendatzeko ahalmena eman zion, eta \"de facto\" geroago enperadore deituko zitzaion kargua sortu zuen.\nAugustok oinordekotza dinastikoaren printzipioak ezarri zituen, eta Julio-Klaudiotar dinastian Tiberiok (r. 14-37), Kaligula (r. 37-41), Klaudio (r. 41-54) eta Neron (r. 54-68) agindu zuten. Azken honen suizidioak, lau enperadoreen urtea bezala ezagutzen zen gerra zibileko aldi labur batera eraman zuen, Vespasianoren garaipenarekin amaitu zena (r. 69-79) eta Flaviar leinu iragankorraren sorrera, Erromako Koliseoaren eraikuntzaren arduraduna izateagatik gogoratua. Honen oinordekoa Antoninoen dinastia izan zen, hainbat enperadore ezagunekin: Nerva (r. 96-98), Trajano (r. 98-117), Hadriano (r. 117-138), Antonino Pio (r. 138-161) eta Marko Aurelio (r. 161-180), \u00abbost enperadore on\u00bb izenekoak. 212an, izen bereko enperadoreak aldarrikatutako Karakalaren Ediktuaren bidez (r. 211-217), erromatar hiritartasuna Inperioko hiritar libre guztiei eman zitzaien. Hala ere, eta keinu unibertsal hori gorabehera, Severotar dinastia hainbat matxinada eta hondamendik markatu zuten III. mendeko krisialdian zehar, inbasio, desegonkortasun sozial, zailtasun ekonomiko eta izurri garaia. Periodizazioan, krisi hau Antzinate klasikotik Antzinate berantiarrerako trantsizioaren unea izan ohi da.\nDominatua.\nDioklezianok (r. 284-305) \"princeps\" karguari uko egin zion eta \"dominus\" (maisu edo jaun) titulua hartu zuen, eta horrek Printzerritik Dominaturako trantsizioa markatu zuen \u2014 monarkia absolutuko egoera bat, 284tik 476an Mendebaldeko Erromatar Inperioa erori zen arte luzatu zena\u2014. Dioklezianok inperioaren kolapsoa eragotzi zuen, nahiz eta bere erregealdia kristautasunaren jazarpenak markatu zuen. Bere agintaldian, tetrarkia bat ezarri zen, inperioa lau eskualdetan banatu zen, bakoitza enperadore ezberdin batek gobernatzen zuena. Bere agintaldian, 313an, tetrarkia kolapsoan sartu zen, eta, gerra zibil batzuen ondoren, Konstantino I.a (r. 306-337) enperadore bakarra izan zen. Hori izan zen kristautasunera bihurtu zen lehen enperadorea eta Konstantinopla ezarri zuen Ekialdeko Inperioko hiriburu. Konstantinotar eta Valentinianotar dinastietan zehar, inperioa, mendebaldeko eta ekialdeko erdietan banatu zen, eta boterea, Erroma eta Konstantinoplaren artean banatu zen. Enperadore kristauen oinordekotza Julianok eten zuen laburki (r. 361-363) erlijio tradizionala bere erara berrezartzen saiatzean. Teodosio (r. 378-395) inperioa bere osotasunean gobernatu zuen azken enperadorea izan zen, 395ean hil zen, kristautasuna inperioko erlijio ofizial izendatu eta gero.\nZatitzea eta gainbehera.\nDion Kasio historialari greziarraren iritziz, behatzaile garaikidea, Komodo enperadorearen agintaldian, 180an, \"urrezko erresuma batetik oxido eta burdinazko erresuma batera\" jaitsiera markatu zuen, historialari batzuek, bereziki Edward Gibbonek, Komodoren erregealdia Erromatar Inperioaren gainbeheraren hasieratzat hartzera eraman duen iruzkin ospetsu bat.\nMendebaldeko Erromatar Inperioa desintegratzen hasi zen V. mendearen hasieran, germaniarren migrazio eta inbasioek inperioak emigratzaileak asimilatzeko eta inbaditzaileen aurka borrokatzeko zuen ahalmena gainditu zutenean. Erromatarrek, inbaditzaile guztien aurka borrokatzea lortu zuten, hauen artean ospetsuena Atila 453an zen. Hala ere, Erromarekiko leialtasun zalantzagarriko hainbeste herri germaniar asimilatu zituen Inperioak, zatitzen hasi zela. Kronologia gehienek 476an kokatzen dute Mendebaldeko Erromatar Inperioaren amaiera, Romulo Augustulok Odoakro buruzagi germaniarraren alde abdikatu behar izan zuenean.\nOdoakrok amaiera eman zion Mendebaldeko Inperioari Ekialdeko enperadoreari men eginez, bere aginduetara egongo zen enperadore txotxongilo bat izendatu ordez. Zenon enperadore bakarra zela publikoki adierazi zuen, eta bera enperadorearen menpeko zenaren itxura egin zuen. Errealki, orain Italia Odoakrok bakarrik gobernatzen zuen, Konstantinoplan zegoen enperadorearen eskuhartzerik gabe. Ekialdeko Erromatar Inperioak, ondorengo historialariek Bizantziar Inperioa ere deitua, Konstantino XI.a Paleologoren erregealdira arte iraun zuen. Azken enperadore erromatarra 1453ko maiatzaren 29an hil zen, Mehmed II.a \"Konkistatzailea\" ren eta bere indar otomandarren aurka borrokan ari zela Konstantinoplako setioaren azken faseetan. Mehmed II.ak berak ere \"Zesar\" edo \"Kayser-i Rum\" titulua aldarrikatuko zuen, Erromatar Inperioarekiko oinordekotza aldarrikatzeko.\nGeografia eta demografia.\nErromatar Inperioa historiako handienetakoa izan zen, Europa osoan, Afrika iparraldean eta Ekialde Hurbilean elkarren ondoko lurraldeak zituelarik. \"Imperium sine fine\" latinezko esamoldeak (\"amaierarik gabeko inperioa\"), denborak eta espazioak Inperioa mugatzen ez zuten ideologia adierazten zuen. Virgilioren poema epikoan, \"Eneida\" izenekoan, esaten da bere jainko gorenak, Jupiterrek, mugarik gabeko inperioa eman ziela erromatarrei. Domeinu unibertsalaren asmo hori berritu eta iraunarazi egin zen IV. mendean Inperioa kristauen menpean erori zenean. Inperioak eraikitzeko ahaleginean eskualde handiak anexionatzeaz gain, erromatarrak euren inguruaren eskultore handiak ere izan ziren, euren geografia zuzenean aldatu zutenak. Adibidez, baso osoak moztu zituzten hedatzen ari zen inperio bati zurezko baliabide nahikoak emateko.\nEgia esan, erromatar hedapena, nagusiki, Errepublikaren pean gauzatu zen, Europako iparraldeko zati batzuk, K.o. I. mendean konkistatuak izan ziren arren, Europan, Afrikan eta Asian erromatarren kontrola indartu zenean. Augustoren erregealdian, Erroman lehen aldiz jendaurrean \"mundu ezagunaren mapa globala\" erakutsi zen, Antzinarotik kontserbatzen den geografia politikoari buruzko lanik osatuenaren osaketarekin bat eginez, Estrabon idazle greziar pontikoaren \"Geografia\". Augusto hil zenean, bere lorpenak oroitzeko kontakizunean (\"Res Gestae\") leku nabarmena izan zuen Inperioko herrien eta lekuen katalogazio geografikoak. Geografia, errolda eta erregistro idatzien mantentze zorrotza erromatar administrazio inperialaren kezka nagusiak ziren.\nInperioak, bere hedadurarik handiena, Trajanoren menpean lortu zuen (h. 98-117), 5 milioi kilometro koadroko azalera hartuz. Populazioaren estimazio tradizionalak, 55 eta 60 milioi biztanle artekoak, munduko biztanleria osoaren seirenetik laurden batera bitartekoa zen, eta XIX. mendearen erdialdera arte Mendebaldeko edozein erakunde politiko bateraturen biztanlerarik handiena zen. Duela gutxi egindako ikerketa demografikoek 70 eta 100 milioi arteko populazioaren maximoa defendatzen dute. Inperioko hiru hiri handienetako bakoitzak -Erroma, Alexandria eta Antiokia- Europako edozein hirik XVII. mendearen hasieran zuen tamaina iabikoitza zuen.\nChristopher Kelly historialariak deskribatu duen bezala:\nTrajanoren oinordekoak, Hadrianok, inperioa handitu beharrean mantentzeko politika bat hartu zuen. Mugarriak (\"fines\") ezarri ziren eta mugak (\"limes\") patruilatu ziren. Mugarik gotorrenak ezegonkorrenak ziren. Hadrianoren Harresia, erromatarren mundua beti ikusten zen mehatxu barbarotik bereizten zuena, ahalegin horretatik bizirik atera zen monumentu nagusia da.\nHizkuntzak.\nErromatarren hizkuntza latina zen, Virgiliok erromatar batasunaren eta tradizioaren iturri gisa azpimarratzen zuena. Nahiz eta latina izan Mendebaldeko Inperioko gorteen eta administrazio publikoaren hizkuntza nagusia eta armadarena inperio osoan, ez zitzaien ofizialki ezarri erromatarren menpeko herriei. Lurralde berriak konkistatzean, erromatarrek tokiko tradizioak eta hizkuntzak gorde zituzten, eta, pixkanaka, latina sartu zuten administrazio publikoaren eta agiri ofizialen bidez. Politika hori ez dator bat Alexandro Handiarenarekin, greziera helenistikoa ezarri baitzuen bere inperioko hizkuntza ofizial gisa. Honek, Antzinako greziera, Erromatar Inperioaren ekialdeko erdialdeko \"lingua franca\" bihurtu zuen, Ekialdeko Mediterraneo eta Asia Txiki osoan. Mendebalde Latinoa eta Ekialde Greziarraren arteko hizkuntza-muga Balkanetako penintsulan ezartzen zen, Jire\u010dek lerroa deitzen den muga. \nJulio-Klaudiar enperadoreek latinaren erabilera bultzatu zuten Inperio osoko eginkizun ofizialetan, baina greziera literatur hizkuntza izaten jarraitu zuen erromatar elite kulturalen artean, eta gobernari gehienak menperatzen zuten. Klaudiok grekoaren erabilera mugatu nahi izan zuen, baita latina ez zekitenei hiritartasuna kendu ere, senatuan bertan bertako enbaxadore greziarrak bazeuden arren. Ekialdeko Inperioan, legeak eta dokumentu ofizialak latinetik grezierara itzultzen ziren aldian-aldian. Bi hizkuntzak aldi berean erabiltzen direla ikus daiteke bi hizkuntzez osatutako inskripzio elebidunetan. 212 urtean, inperioko gizon libre guztiei hiritartasuna eman zitzaienean, latina ez zekiten hiritarrek hizkuntzaren oinarrizko nozioak bereganatzea espero zen. V. mendearen hasieran, Justiniano I.a latina Ekialdeko lege-hizkuntza gisa sustatzen saiatu zen, nahiz eta pixkanaka-pixkanaka bere eragina eta existentzia galdu zituen hizkuntza bizi gisa.\nBi hizkuntzen eguneroko barneratzea agerian geratzen da inskripzio elebidunetan, batzuetan grekoa eta latina ere tartekatzen baitituzte. Beste erreforma batzuen artean, Diokleziano enperadorea (h. 284-305) latinaren aginpidea berritzen saiatu zen, latina oraindik \"boterearen hizkuntza\" zela adieraziz. VI. mendearen hasieran, Justiniano I.a enperadoreak ahalegin kixoteskoa egin zuen latinaren estatusa zuzenbidearen hizkuntza gisa berresteko, nahiz eta bere garaian latinak jada ez zuen indarrik hizkuntza bizi gisa Ekialdean.\nHizkuntza lokalak eta latinaren eragina.\nLiteraturako eta dokumentu ofizialetako interpreteei etengabe egiten zaien aipamenak adierazten du Erromatar Inperioan bertako hizkuntza askok duten izaera eta nagusitasuna. Legelari erromatarrak eurak arduratzen ziren legeak eta zinak behar bezala itzultzeaz eta tokiko hizkuntzetan ulertzeaz, hala nola, punikoa, galiarra, aramearra edo koptoera, Egipton nagusi zena, edo germaniar hizkuntzak, Rhin eta Danubio eskualdeetan eragin handikoak. Eskualde batzuetan, Afrikako probintzian adibidez, punikoa txanponetan eta eraikin publikoetako idazkunetan erabiltzen zen, horietako batzuk elebidunak zirelarik latinarekin batera. Hala ere, eliteen artean eta dokumentu idatzien hizkuntza ofiziala zenez, Inperioaren barruko kultura guztiak tradizioan ahozkoak ziren. Sirian, Palmirako soldaduek arameraren dialekto bat erabiltzen zuten inskripzioetan, organo militarretan latina baino ez erabiltzeko arauaren gainetik.\nBabatha Artxiboa Inperioko eleaniztasunaren adibide interesgarria da. Papiro hauek, Arabiako emakume judu baten izena daramatenak eta 93tik 132ra bitartekoak dira. Gehienbat aramera erabiltzen dute, tokiko hizkuntza, eragin semitiko eta latinoak dituzten karaktere grekoz idatzia; gobernadore erromatarrari eskaera bat, ordea, grekoz idatzia zegoen.\nElite alfabetatuaren artean latinaren nagusitasunak hizkuntza mintzatuen jarraitutasuna ezkuta dezake, Erromatar Inperioko kultura guztiak nagusiki ahozkoak baitziren. Mendebaldean, latin arruntak hizkuntza zeltak eta italikoak ordeztu zituen pixkanaka, biak sustrai indoeuropar berberarekin, eta horrek erraztu egin zuen hizkuntza horiek hartzea.\nAntzinaroaren amaieran botere politikoa deszentralizatu ondoren, latina hizkuntza erromantze bihurtu ziren adarretan garatu zen, hala nola espainiera, portugesa, frantsesa, italiera, katalana eta errumaniera, baita hizkuntza txiki eta dialekto ugari ere. Gaur egun, 900 milioi pertsonak baino gehiagok hitz egiten dute ama-hizkuntza gisa mundu osoan latinetik eratorritako hizkuntzaren bat.\nNazioarteko ikaskuntza- eta literatura-hizkuntza gisa, latina adierazpide aktiboa izan zen diplomaziarako eta garapen intelektualerako, Errenazimentuko humanismoarekin identifikatua XVII. mendera arte, eta Zuzenbide eta Eliza Katoliko Erromatarrarentzat gaur egun arte.\nGrezierak Bizantziar Inperioko hizkuntza izaten jarraitu zuen arren, Ekialdeko banaketa linguistikoa konplexuagoa izan zen. Greko-hiztun gehienak Greziako penintsulan eta uharteetan, mendebaldeko Anatolian, hiri handietan eta kostaldeko zenbait lekutan bizi ziren. Grekoa eta latina bezala, traziera indoeuropar jatorrikoa zen, Anatoliako zenbait hizkuntza jada desagertuak bezala, inperio garaiko inskripzioek adierazten dituztenak. Albaniera ilirieraren ondorengotzat jo ohi da, nahiz eta hipotesi hori hizkuntzalari batzuek zalantzan jarri duten, dazieratik edo trazieratik datorrela argudiatuz (agian hiru hizkuntzak aldaerak baino ez ziren). Zenbait hizkuntza afroasiar (batez ere koptoa Egipton eta aramera Sirian eta Mesopotamian) ez ziren inoiz grezierarekin ordezkatu. Grekoaren nazioarteko erabilera, ordea, kristautasunaren hedapena ahalbidetu zuen faktoreetako bat izan zen, Pabloren Epistoletarako grekoaren erabilerak adierazten duen bezala.\nAntzinate berantiarrean galoari buruzko zenbait aipamenek adierazten dute hitz egiten jarraitzen zela. K.a. II. mendean esplizituki onartzen da zenbait forma juridikotan, igartzapenean eta farmakologian erabiltzen dela. Sulpizio Severok, V. mendean Galia Akitanian idazten zuena, galoa eta latinoaren elebitasuna ohikoa zela aipatu zuen. Jeronimok (331-420), Treverisko hizkuntza ezagutzen zuen lehen eskutik, eta aipatu zuen Anatolian galaziarrek antzeko hizkuntzaz ari zirela. Tokiko kultura materialaren erromanizazio nabarmena gorabehera, galiar hizkuntzak bizirik iraun zuela uste da, eta Galia erromatarren mendean egon zen mendeetan hitz egindako latinarekin batera existitu zela. Galoari buruzko azken aipamena Zirilo Eszitopoliskoak egin zuen, esanez izpiritu gaizto batek monje bat hartu zuela eta galieraz bakarrik hitz egiteko gai egin zuela; Frantziako galoari buruzko azken aipamena, berriz, Gregorio Tourskoak egin zuen, 560 eta 575 bitartean, \"galoz \"Vasso Galatae\"\" deitzen zuten Auverniako santutegi bat suntsitu eta erre egin zela adieraziz. Elebitasun aldi luze baten ondoren, hizkuntza galo-erromantze azaleratu berriek, frantsesa barne, galoaren eragina jasan zuten; frantsesaren kasuan, maileguak eta kalkoak (\"oui\", \"bai\" hitzarentzat), soinu-aldaketak eta hitzen konjugazioan eta ordenan izandako eraginak dira.\nBaskoien hizkuntza, aitzineuskara edo akitaniera erromatarren konkistatik bizirik atera zen eta latinezko maileguekin gaur egungo euskarara aldatu zen. Irulegiko eskua bezalako aurkikuntza berriek erakusten dute hizkuntza hau erromatarren konkistan ere idatzizko hizkuntza zela, nahiz eta ondorengo idazkunetan ez den ezagutzen antroponimo eta jainko izenik baino.\nEkonomia.\nMoses Finley ikerlea izan zen Erromako ekonomia \"azpigaratua eta errendimendu txikikoa\" zela zioen iritzi primitibistaren defendatzaile nagusia. Ekonomia horren ezaugarri nagusiak dira biziraupeneko nekazaritza, merkataritza- eta industria-arloan ekoizten zutena baino gehiago kontsumitzen zuten hiriguneak, estatus baxuko artisauak, garapen moteleko teknologia eta \"arrazionaltasun ekonomiko falta\". Gaur egungo ikuspegia konplexuagoa da. Lurralde konkistek lurraren erabilera eskala handian berrantolatzea ahalbidetu zuten, eta horrek nekazaritza soberakinak eta espezializazioa ekarri zituen, batez ere Afrika iparraldean. Hiri batzuk industria edo merkataritza-jarduera jakin batzuengatik ezagutzen ziren, eta hiriguneetako eraikuntza-eskalak eraikuntza-industria garrantzitsu bat adierazten du. Papiroek arrazionalismo ekonomikoko elementuak iradokitzen dituzten kontabilitate-metodo konplexuak gordetzen dituzte, eta Inperioa oso monetarizatua zegoen. Antzinaroan komunikabideak eta garraiobideak mugatuak ziren arren, I. eta II. mendeetako garraioa izugarri hedatu zen, eta merkataritza-ibilbideek eskualdeko ekonomiak lotzen zituzten. Armadarako hornidura kontratuak, Inperio osoan zehar hedatzen zirenak, tokiko hornitzaileengana jotzen zuten kanpatuta mzeuden lekutik gertu (\"castrum-a\"), probintzia osoan zehar eta probintziako mugetan zehar. Inperioa ulertzeko modurik onena eskualdeko ekonomien sare bat bezala da, \"kapitalismo politiko\" forma batean oinarritua, non Estatuak merkataritza kontrolatzen eta arautzen zuen bere diru-sarrerak bermatzeko. Hazkunde ekonomikoa, ekonomia modernoekin alderatu ezin den arren, industrializazioaren aurreko gizarte gehienetakoa baino handiagoa izan zen.\nSozialki, dinamismo ekonomikoak mugikortasun sozialaren bideetako bat ireki zuen Erromatar Inperioan. Beraz, gizarte-klasean gora egitea ez zegoen jaiotzaren, erromatar patronazgoaren (\"clientela sistema)\", zorte onaren edo aparteko gaitasunaren mende bakarrik. Balio aristokratikoek gizartearen maila guztiak zeharkatzen zituzten, errolda maila jakin bat lortzeko eskatzen ziren aberastasun-eskakizunek plutokraziarako joera handia adierazten dute. Ospea lortzeko, aberastasuna behar bezala iragartzeko moduak erabil zitezkeen: landa-finka handiak edo etxe handia hirigunean, luxuzko artikulu iraunkorrak, hala nola bitxiak eta zilarrezko objektuak, herritarrei ikuskizuen publikoak oparitzea, familiakoentzako edo lankideentzako hileta-monumentuak eraikitzea eta erlijio-eskaintzak erostea, adibidez, aldareak. Gremioek (\"collegia\") eta korporazioek (\"corpora\") banakoei laguntzen zieten arrakasta izan zezaten, sareak sortuz, enpresa-jardunbide egokiak partekatuz eta lan egiteko borondatearen sustatuz.\nMoneta eta bankuak.\nInperioaren lehen fasean, ia edozein eremutan erabiltzen zen txanpona, dirua, prezioak eta zorrak adierazteko modu bezala erabiltzen baitziren. Sestertzioa (plurala s\"estertii\", \"HS\" ikurrarekin erabilia) IV. mendera arte balioa kalkulatzeko oinarrizko unitatea izan zen, nahiz eta zilarrezko denarioa, lau sestertzioko balioarekin, Severotar dinastiatik aurrera, kontabilitaterako ere erabili zen. Zirkulatzen zuen txanponik txikiena brontzezko asa zen, sestertzio laurden bat. Dirudienez, lingoteak ez ziren \"pecunia\"tzat hartzen (\"dirua\"), eta mugetan soilik erabiltzen ziren merkataritza-transakzioak egiteko edo jabetzak erosteko. I. eta II. mendeetako erromatarrek txanponak pisatu beharrean zenbatzen zituzten, eta horrek adierazten du txanpona bere balio fiduziarioaren arabera baloratzen zela, eta ez zeukan metal kopuruaren arabera. Diru fiduziariorako joera horrek, azkenik, erromatar moneta doilortzera eraman zuen, metal garestiena gutxituz, ondorengo Inperioan ondorioak izan zituelarik. Inperio osoko monetaren estandarizazioak merkataritza eta merkatuen integrazioa sustatu zituen. Zirkulazioan zegoen txanpon metaliko kopuru handiak handitu egiten zuen merkaturatzeko edo aurrezteko eskaintza.\nErromak ez zuen banku zentralik, eta banku-sistemaren erregulazioa oso txikia zen. Antzinate klasikoko bankuek bezeroen gordailu guztiek baino erreserba gutxiago izaten zuten. Banku tipiko batek nahiko kapital mugatua zuen, eta sarritan zuzendari bakarra, nahiz eta banku batek sei eta hamabost zuzendari artean izan zitzakeen. Senecak uste zuen merkataritzan parte hartzen zuen edonork kreditua beharrrezkoa zuela.\nGordailuak egiten zituen bankari profesional batek (\"argentarius\", \"coactor argentarius\", edo, geroago, \"nummularius\") epe finkoko edo mugagabeko gordailuak jaso eta mantentzen zituen, eta hirugarrenei dirua mailegatzen zien. Senatu-elitea oso inplikatuta zegoen mailegu pribatuetan, bai hartzekodun gisa, bai mailegu-hartzaile gisa, eta bere aberastasun pertsonalen kontura maileguak ematen zituen, gizarte-harremanetan oinarrituta. Zor baten titularrak zor hori beste zerbait ordaintzeko erabil zezakeen, zorra beste norabait transferituz, dirua eskuz aldatu gabe. Nahiz eta batzuetan pentsatu izan den antzinako Erromak ez zuela \"paperik\" edo dokumentu-transakziorik, Inperio osoko bankuen sistemak ere diru kopuru oso handiak trukatzea ahalbidetzen zuen, txanponen transferentzia fisikorik gabe, neurri batean eskudiruaren kopuru handiak, batez ere itsasoz, lekualdatzeko arriskuagatik. Inperioaren hasieran kreditu eskasia larri baten berri baino ez dago, 33. urteko kreditu krisia. Honek hainbat senatari arriskuan jarri zituen; gobernu zentralak merkatua erreskatatu zuen Tiberio enperadoreak bankuei (\"mensae\") emandako 100 milioi sestertziotako mailegu baten bidez. Eskuarki, erabilgarri zegoen diru kopuruak mailegu-hartzaileek behar zutena gainditzen zuen. Gobernu zentralak berak ez zuen dirurik eskatzen maileguan, eta zor publikorik gabe defizitak eskudiruaren erreserbekin finantzatu behar zituen.\nOro har, Antoniotar eta Severotar dinastietako enperadoreek dirua doilortu zuten, batez ere denarioa, militarren nominak ordaintzeko beharraren presiogatik. Komodoren agintaldiko bat-bateko inflazioak kreditu-merkatua kaltetu zuen. Hamarkadaren erdialdean, txanponen eskaintza izugarri murriztu zen. Hirugarren Mendeko Krisiko baldintzek \u2013 distantzia luzeko merkataritza murriztea, meatze-eragiketak etetea eta etsai inbaditzaileek inperiotik kanpo ateratzen zituzten urrezko txanponak \u2013, diru eskaintza eta banku sektorea izugarri murriztu zituzten 300. urte inguruan. Erromatar moneta denbora luzez diru fiduziarioa izan bazen ere, kezka ekonomiko orokorrak bere puntu gorenera iritsi ziren Aurelianoren pean, eta bankariek gobernu zentralak legitimoki jaulkitako txanponetan konfiantza galdu zuten. Dioklezianok urrezko \"solidus\"a eta moneta-erreformak sartu bazituen ere, Inperioaren kreditu-merkatuak ez zuen inoiz berreskuratu aurreko sendotasuna.\nMeatzaritza eta metalurgia.\nInperioko meatzaritza eskualde nagusiak Iberiar Penintsula (urrea, zilarra, kobrea, eztainua, beruna), Galia (urrea, zilarra, burdina), Britania (batez ere burdina, beruna, eztainua), Danubioko probintziak (urrea, burdina), Mazedonia eta Trazia (urrea, zilarra) eta Asia Txikia (urrea, zilarra, burdina, eztainua) ziren. Augustoren erregealditik III. mendearen hasiera arte, inperioaren ezegonkortasunak ekoizpena eten zuenean, eskala handiko meatze-ustiapen intentsiboak egin ziren, estratu alubialetan zein aire zabalekoak eta lurpekoak. Daziako urre meategiak, adibidez, ez zeuden eskuragarri jada 271ean Aureliano probintzia errenditu ondoren. Badirudi meatzaritza neurri batean IV. mendean berrabiarazi zela.\nPliniok \"ruina montium\" (\"mendien hondamendia\") izena eman zion meatzaritza hidraulikoari. Teknika horri esker oinarrizko metal preziatuak atera ahal izan ziren eskala proto-industrial batean. Urtean 82.500 tona burdina ekoizten zirela kalkulatzen da. Urterao 15.000 tona kobre eta 80.000 tona berun erauzten ziren, bi ekoizpen-maila horiek ez dute parekorik izan Industria Iraultzara arte; Hispaniak bakarrik zuen % 40ko kuota zuen munduko berun ekoizpenean. Berun ekoizpen handia zilarrezko meatzaritza zabalaren azpiproduktua zen, urtean 200 tonara iristen zena. Puntu gorenean, K.o. II. mendearen erdialdean, Erromatar zilar-erreserbak 10.000 tonakoak ziren, Erdi Aroko Europako eta Kalifatoko zilar-masa konbinatua baino bost eta hamar aldiz handiagoa. Metalen erromatar ekoizpenaren handitasunaren erakusgarri, Groenlandiako izotz-geruzaren berun bidezko kutsadura laukoiztu egin zen inperio garaian historiaurreko mailekiko alderatuta, eta gero berriro jaitsi zen.\nGarraioak eta komunikazioa.\nErromatar Inperioak erabat inguratzen zuen Mediterraneoa, \"gure itsasoa\" (\"Mare nostrum)\" edo \"barruko itsasoa\" (Mare internum) deitzen zutena. Erromatar belaontziak Mediterraneoan eta Inperioko ibai nagusietan nabigatzen zuten, hala nola Guadalquivir, Ebro, Rodano, Rhin, Tiber eta Nilo ibaietan. Ur bidezko garraioa nahiago zen ahal zen guztietan, eta merkantziak lehorretik eramatea garastiago eta motelagoa baitzen. Ibilgailu, gurpil eta itsasontzi kopuruak arotz trebe ugari zeudela adierazten du.\nLurreko garraioak \"viae\" izeneko galtzada erromatarren sistema aurreratua erabiltzen zuen. Galtzada horiek helburu militarrekin eraikitzen ziren batez ere, baina helburu komertzialetarako ere balio zuten. Konkistatutako komunitateek ordaindutako zeharkako zergen barruan, Augustok \"cursus publicus\"-erako (posta eta garraioko estatuko zerbitzua) ezarritako langileak, animaliak edo ibilgailuak hornitzea sartzen zen. Errelebu estazioak galtzadetan zehar zazpi-hamabi milia erromatarretan zehar kokatzen ziren, eta, askotan, herrixka edo postu komertzial bihurtzen ziren. \"Mansio\" bat (pluralen, \"mansiones\") kudeaketa pribatuko zerbitzugune bat zen, burokrazia inperialak \"cursus publicus\"erako frankiziatua. Horrelako instalazioetako laguntzaileek mandazainak, idazkariak, errementariak, orgariak, albaitari bat eta polizia militar eta mezulari batzuk zituzten. Mansioen arteko distantzia orga batek egun batean egin zezakeen distantziaren arabera zehazten zen. Mandoak ziren gurdiei tira egiteko gehien erabiltzen zen animalia, eta 6 km/h-ko abiaduran mugitzen ziren. Komunikazioen erritmoaren adibide gisa, mezulari batek gutxienez bederatzi egun behar zituen Germania Garaiko probintzian zegoen Magontiacumetik (egungo Mainz), Erromara bidaiatzeko (c. 1.250 Km.), baita larrialdietan ere. \"Mansio\"ez gain, taberna batzuek ostatua, janaria eta edaria ere eskaintzen zuten; egonaldi bateko kontu erregistratu batean, ardoak, ogiak, mandoentzako pentsuak eta prostituta baten zerbitzuak agertzen ziren.\nMerkataritza eta merkantziak.\nErromatar probintziek elkarren artean egiten zuten merkataritza, baina, modu berean, merkataritza mugetatik kanpo hedatzen zen Txina eta India bezalako eskualde urrunetaraino. Merkantzia nagusia alea zen. Txinako merkataritza batez ere lurrez egiten zen Zetaren Bidean, bitartekarien bidez; indiarren merkataritza, ordea, itsasoz ere egiten zen Egiptoko Itsaso Gorriko portuetatik. Ibilbide komertzial horietan barna, zaldia zen gaixotasunak hedatzeko bide nagusietako bat, baina abere horren menpe zeuden erromatarren hedapena eta merkataritza. Merkataritzan oliba-olioa, hainbat elikagai, \"garum\"a (arrain-saltsa), esklaboak, mineralak eta metalezko objektu manufakturatuak, zuntzak eta ehunak, zura, zeramika, beirateria, marmola, papiroa, espeziak eta materia medikoa, marfila, perlak eta harribitxiak ere ibiltzen ziren.\nProbintzia gehienak ardoa ekoizteko gai ziren arren, eskualdeko aldaerak desiragarriak ziren eta ardoa merkataritzaren funtsezko elementua zen. Ardo arruntaren eskasia arraroa zen. Erromako hornitzaile nagusiak Italiako mendebaldeko kostaldea, Galiako hegoaldea, Kreta eta Hispaniako Tarraconense eskualdeak ziren. Alexandriak, bigarren hiri garrantzitsuena, Siriako Laodizeatik eta Egeotik inportatzen zuen ardoa. Txikizkako merkataritzan, ardotan (ardogintzan) espezializatutako tabernek edo dendek ardoa saltzen zuten, eramateko pitxarrekin edo lokalean bertan hartzeko, kalitatea islatzen zuten prezioen bidez.\nLana eta lanbideak.\nInskripzioek 268 lanbide ezberdin erregistratzen dituzte Erroman eta 85 Ponpeian. Badira hainbat elkarte profesional edo gremio (\"collegia\") okupazio mota askotarako, hala nola arrantzaleak (\"piscatores\"), gatz-merkatariak (\"salinatores\"), oliba-olioaren merkatariak (\"olivarii\"), animatzaileak (\"scaenici\"), abere-merkatariak (\"pecuarii\"), urregileak (\"aurifices\"), eskorgak (\"asinarii\" edo \"muliones\") eta harginak (\"lapidarii\"). Batzuetan oso espezializatuak dira: Erromako \"collegium\" bat bolia eta zitrikoen zura lantzen zuten artisauetara mugatzen zen.\nEsklaboek egindako lanak bost kategoria orokorretan banatzen dira: etxekoak, gutxienez 55 etxeko lan erregistratzen dituzten epitafioek; zerbitzu inperial edo publikoa; artisautza eta hiri-zerbitzuak; nekazaritza; eta meatzaritza. Presoek meategi edo harrobietan ematen zuten eskulanaren zati handi bat, baldintzak oso basatiak baitziren. Praktikan, esklaboen eta pertsona libreen artean ez zegoen alde handirik, lanari dagokionez, eta langile gehienak analfabetoak ziren eta ez zuten trebetasun berezirik. Langile arrunten kopuru handiena nekazaritzan erabiltzen zen: nekazaritza industrialaren sistema italiarrean (latifundioa), baliteke hauek gehienak esklaboak izatea, baina Inperio osoan, nekazaritza lan esklaboa teknikoki esklabo ez zeuden pertsonen mendeko beste lan mota batzuk baino garrantzi gutxiagokoa zen.\nEhungintzaren eta jantzien ekoizpena enplegu-iturri garrantzitsua zen. Bai ehunak, bai amaitutako jantziak, Inperioko herrien artean merkaturatzen ziren, hauen produktuek sarritan egilearen edo hiri jakin baten izena zeramatelarik, modako \"etiketa\" moduko zerbait. Egindako jantzirik onenak negozioak zituzten pertsonek esportatzen zituzten (\"negotiatores\" edo \"mercatores\"), eta ekoizpen-zentroetako egoiliar erosoak izaten ziren. Akabatutako jantziak txikizka sal zitzaketen beren merkataritza-agenteek, bezero potentzialengana joaten baitziren, edo \"vestiarii\" bidez, gehienak libertoak ziren arropa-merkatariak; edo saltzaileek kalez kale sal zitzaketen.. Egipton, ehungintzako ekoizleek ikastunak, soldata kobratzen zuten langile libreak eta esklaboak erabiltzen zituzten enpresa txiki oparoak zuzendu zitzaketen. Arropa garbitzaileek (\"fullonica\") eta tindategiek (\"coloratores\") beren gremioak zituzten. \"Centonarii\" gremioko langileak ziren, ehungintzan eta arropa zaharra birziklatzen espezializatuak, oihalgintzako produktu berri bihurtzeko.\nBPG eta aberastasunaren banaketa.\nHistorialari ekonomikoak ez datoz bat Inperioaren garaiko barne produktu gordinaren kalkuluetan. 14., 100. eta 150. lagin-urteetan, biztanleko BPGaren estimazioak 166 eta 380 HS artekoak dira. Italiako \"per capita\" BPGa Inperioko gainerako herrialdeetakoa baino %40\u2014%66 handiagoa zen, probintzien transferentzia fiskalengatik eta eliteen errenta herrialdearen erdialdean kontzentratzeagatik. Italiari dagokionez, \"zalantzarik gabe, Ponpeia, Herculano eta Erromatar Inperioko beste hiri probintzial batzuetako behe klaseek bizi maila altua izan zuten, Mendebaldeko Europan XIX. mendera arte berriro berdindu ez zena\".\nScheidel-Friesen eredu ekonomikoan, Inperioak sortutako urteko guztizko diru-sarrerak 20.000 milioi HS ingurukoak ziren, eta horietatik % 5 inguru administrazio zentralak eta tokiko administrazioak ustiatzen zuten. Errentaren banaketa handiena zuten % 1,5 etxe-unitateek diru-sarreren % 20 inguru biltzen zuten. Beste % 20 biztanleriaren % 10 ingururentzat izan zen, elitetzat har ez daitekeen klase ertaineko populazioarentzat. Gainerako \"gehiengoak\" diru-sarrera guztien erdia baino gehiago ekoizten zuen, baina biziraupenetik gertu bizi zen. Eliteak, populazio osoaren % 1,2 eta % 2,7 artean osatzen zuen, eta klase ertainak, berriz, \"bizi-maila apal eta erosoak zituen, baina ez muturreko aberastasuna, % 6-12ra igotzen zen (...) eta gehienak biziraupenaren inguruan bizi ziren\".\nGobernua eta indar armatuak.\nErromako Estatu inperialaren hiru elementu nagusiak gobernu zentrala, armada eta gobernu probintzialak ziren. Armadak lurralde baten kontrola ezartzen zuen gerraren bidez, baina behin hiri edo herri bat itun baten menpe geratuz gero, misio militarra poliziala izatera pasatzen zen: erromatar hiritarrak (212. urte eta gero Inperioko biztanle guztiak aske jaiotakoak ziren), haiek elikatzen zituzten soroak eta leku erlijiosoak babestea. Komunikazio edo hedapen masiborako tresna modernorik gabe, erromatarrek ez zuten beren nagusitasuna indarrez inposatzeko adina langile edo baliabiderik. Tokiko eliteekiko lankidetza beharrezkoa zen ordena mantentzeko, informazioa biltzeko eta diru-sarrerak lortzeko. Erromatarrek, sarritan, barne-banaketa politikoak ustiatzen zituzten, alderdi bat beste baten gainenik babestuz: Plutarkoren iritziz, \"hirien barruko fakzioen arteko desadostasunak eragin zuen autogobernua galtzea\".\nErromarekiko leialtasuna erakusten zuten komunitateek beren legeak gordetzen zituzten, beren zergak tokiko mailan biltzeko aukera zuten eta, kasu bakanetan, erromatarren zergapetzetik salbuetsita zeuden. Pribilegio legalak eta independentzia erlatiboa pizgarri ziren Erromarekin harreman onean jarraitzeko. Gobernu erromatarra, beraz, mugatua zen, baina eraginkorra bere baliabideen erabileran.\nGobernu zentrala.\nAntzinako Erromako gurtza inperialak enperadoreak eta haien familietako kide batzuk Estatu erromatarraren jainkozko autoritatearekin (\"auctoritas\") identifikatzen zituen. Apoteosiaren erritoak (\"consecratio\" ere esaten zaio) hildako enperadorearen jainko bihurtzea esan nahi zuen, eta herriaren aita gisa zuen papera aitortzen zuen, bere seme-alabek ohoratutako \"pater familias\" edo \"manes\" kontzeptuaren antzera.\nEnperadorearen nagusitasuna, zenbait kargu errepublikarren hainbat botere jakinen sendotasunean oinarritzen zen, hala nola, plebeioen tribunoen bortxaezintasuna eta zentsoreen autoritatea erromatar gizartearen hierarkia manipulatzeko. Enperadorea, \"pontifex maximus\" bezala, agintari erlijioso zentrala ere bihurtu zen, eta gerra deklaratzeko, itunak berresteko eta atzerriko buruzagiekin negoziatzeko eskubidea zentralizatu zuen. Funtzio hauek argi eta garbi definituta zeuden Printzerrian, baina, denborarekin, enperadorearen botereak ez ziren hain konstituzionalak eta bai, ordea, monarkikoagoak, eta Dominatuaren sistema ezarri zen arte.\nEnperadorea zen politikaren eta erabakiak hartzearen arloko autoritate gorena, baina Printzealdiaren hasieran espero zen Enperadorearengandik edonolako gizabanakoengana iristea eta arazo ofizialei eta eskaerei pertsonalki erantzutea. Bere inguruan burokrazia bat sortu zen pixkanaka. Julio-Klaudiotar enperadoreek aholkularien gorputz informal bat zuten, senatari eta zaldunak (\"equites\") ez ezik, konfiantzazko esklabo eta libertoak ere biltzen zituena. Neronen ondoren, azken hauen eragin estraofiziala susmagarritzat hartu zen, eta enperadorearen kontseilua (\"consilium\") izendapen ofizialaren xede bihurtu zen, gardentasun handiagoaren mesedetan. Senatuak eztabaida politikoetan ahots kantaria Antoninotar dinastiaren amaieraraino eraman zuen arren, zaldikoek gero eta paper garrantzitsuagoa bete zuten \"consilium\"ean. Enperadorearen familiako emakumeek sarritan zuzenean esku hartzen zuten beren erabakietan. Plotinak eragina izan zuen Trajano senarrarengan eta Hadriano ondorengoarengan. Haren eragina gai ofizialei buruzko gutunak argitaratuz iragartzen zen, enperadorea bere agintea erabiltzean arrazoizkoa zela eta bere herriari entzuten ziola adierazteko.\nBeste pertsona batzuk enperadorearengana sarbidea izan zezaketen eguneroko harreran (\"salutatio\"), bezero batek bere patroiari egiten zion omenaldi tradizionalaren bilakaeran, jauregian egindako oturuntza publikoetan eta zeremonia erlijiosoetan. Herri xeheak, sarbide hori ez zeukanak, taldean adieraz zezakeen bere onespena edo higuin orokorra esparru handietan egindako jokoetan. IV. mendean, hiriguneen gainbeherarekin, enperadore kristauak ebazpen orokorrak ematen zituzten eta jada banakako eskaerei erantzuten ez zieten urruneko irudi bihurtu ziren.\nSenatuak enperadorearen borondatea hausteko hilketa eta matxinada irekia baino askoz gehiago egin ezin bazituen ere, Printzealdiaren garaki osoan beren zentraltasun politiko sinbolikoa mantentzeko, Augustoren errformetatik eta berandugao gerftatu zen Lau Enperadoreen Urte zurrunbilotsu hartatik bizirik ateratzea lortu zuen. Senatuak enperadorearen gobernua legitimatzen zuen, eta honek senatarien esperientzia behar zuen legatu (\"legati\") gisa, jeneral, diplomatiko eta administratzaile postuetan jarduteko. Karrera arrakastatsu batek lehia eskatzen zuen administrari gisa eta enperadorearen edo, denborarekin, enperadore batzuen mesedeaz gozatzea.\nEnperadore baten boterearen eta agintearen iturri praktikoa armada zen. Legionarioek altxor inperialetik kobratzen zuten eta enperadorearekiko leialtasunaren urteroko zin militarra egiten zuten (\"sacramentum\"). Enperadore baten heriotzak ziurgabetasun eta krisi garai erabakigarri batera eramaten zuen. Enperadore gehienek oinordeko bat aukeratu zutela adierazten zuten, normalean gertuko senide bat edo adopziozko oinordeko bat. Enperadore berriak bere estatusaren eta autoritatearen aitorpen azkar bat bilatu behar zuen panorama politikoa egonkortzeko. Enperadore batek ere ezin zuen bizirautea espero, are gutxiago erreinatzea, Pretoriar Guardiaren eta legioen leialtasunik gabe. Leialtasuna ziurtatzeko, enperadore batzuek \"donativum\"a ordaindu zuten, diru-saria. Teorian, Senatuak enperadore berria aukeratzeko eskubidea zuen, baina armadaren edo pretoriarren gorespena kontuan hartuta egiten zuen.\nIndar militarrak.\nLegioa.\nArmadaren aginte gorena enperadoreari zegokion. Probintzietan, gobernadore probintzialari zegokion agintea (baina hau, aldi berean, enperadorearen menpe zegoen, nahi zuenean baztertu zezakeena), aldi baterako enperadoreak ere bere gain har zezakeelarik. Legioen kopurua garai inperial osoan aldatu zen, gehienezko kopurua hogeita hamarretik gertu zegoelarik.\nZaldun eta senatarien klase altuak armadatik pixkanaka desagertu ziren, eta legioak hiritarren artean errekrutatu behar ziren, lehenik Italian eta gero, aoika, kantonatuta zeuden probintzietan (mauroak, traziarrak eta batez ere iliriarrak nabarmendu ziren), honela, Hadrianoz geroztik, erreklutamendua, ia soilik, legioa zerbitzatzen zen probintzietan egin zen; azkenik, mertzenarioetara jo zen. Proletarioen sarrerarekin armada profesionalizatu egin zen, soldadu hauek matxinada eta arpilaketarako erraztasun gehiago zuten arren. Igoerak merituengatik, mesedeengatik edo diruagatik irabazten ziren. Zerbitzu-epea luzatuz joan zen pixkanaka, eta ez ziren salbuespenezkoak hogeita hamar urte edo gehiagoko zerbitzuak; horren ondoren, sari ekonomikoa, herritartasuna eta pribilegioak lortzen ziren, hala nola, udal-kargu batzuk eskuratzea.\nLegioak armategiak (\"armamentos\") eta fabrikazio eta konponketa tailerrak zituen. Soldaduek soldata bat jasotzen zuten, inperioko dohainak, tronurako sarrera berria ospatzeko diru-oparia, jaiak edo matxinadak, opariak (\"stillaturae\") eta gerrako harrapakina zirela eta. Eguneroko janari anoa hazten joan zen, eta garia, gatza, ardoa, ozpina, haragi freskoa eta haragi gazia ematen zitzaion.\nKanpalekuak plaza indartsu bihurtu ziren. Harresiak eta dorreak zituzten, eta barrutik lau zatitan banatzen ziren, bi bide perpendikularrez markatuak. Bainugela, bilera-gela, kaperak, bulegoak, kartzela, ospitalea eta biltegiak zituzten. Merkatariak, artistak, prostitutak eta beste batzuk beren inguruetara joaten ziren eta hiri-pilaketak eratzen ziren, eta kanpoko auzoak hazten ziren biztanle zibilentzat (\"canabae\"), bainu-etxeekin, anfiteatroekin eta beste eraikin publiko batzuekin. Inguruko lurrak ganadurako larre gisa erabiltzen ziren, eta horiek inguruko nekazariei alokatzen zitzaizkien.\nItsas armada.\nLehen gerra punikoan, itsas armada masiboki hedatu zen eta berebiziko garrantzia izan zuen erromatarren garaipenean eta Erromatar Errepublika Mediterraneoko nagusitasunean. K.a. II mendearen lehen erdian, Erromak, Kartago suntsitu eta Mediterraneo ekialdeko erresuma helenistikoak azpiratu zituen, \"Mare Nostrum\" deitu zuten barneko itsasoko ertz guztien erabateko nagusitasuna lortuz. Erromatar flotek paper garrantzitsua izan zuten berriz ere K.a. I. mendean \"piraten\" aurkako gerretan eta Errepublikaren erorketa eragin zuten gerra zibiletan, hauen kanpainak Mediterraneoan barrena hedatu zirelarik. K.a. 31. urtean, Aktiumgo guduak gerra zibilei amaiera eman zien, Augustoren azken garaipenarekin eta Erromatar Inperioaren ezarpenarekin.\nInperio garaian, Mediterraneoa \u00aberromatar laku\u00bb baketsua izan zen, itsas aurkaririk ez zegoelako, eta ontzidia, gehienbat, patruilatzera eta garraio-lanetara mugatu zen.\nHala ere, Inperioaren mugetan, konkista berrietan edo, gero eta gehiago, barbaroen inbasioen aurkako defentsan, erromatar flotak erabat inplikatu ziren. III. mendean Inperioaren gainbehera sentitu zen itsas armadan, eta bere eraginkortasuna murriztua geratu zen, bai tamainari bai borrokarako gaitasunari dagokienez. Inperioaren mugen aurkako herri barbaroen ondoz ondoko olatuetan,batez ere, ipar eta ekialdeko lurreko mugak erasotzen zituztenez, itsasoko armadak bigarren mailako papera baino ezin izan zuen bete. V. mendearen hasieran, inperioaren mugak hautsi egin ziren, eta laster agertu ziren erresuma barbaroak mendebaldeko Mediterraneoaren ertzetan. Horietako batek, bandalo herriak, flota propio bat sortu zuen eta Mediterraneoko kostaldeak eraso zituen, baita Erroma arpilatu ere. Bitartean, erromatar flota gutxituak ez zen erresistentzia eskaintzeko gai izan. Mendebaldeko Erromatar Inperioak kolapsatu egin zuen V. mendean eta ondoren Ekialdeko Erromatar Inperio iraunkorreko erromatar armadari Bizantziar Armada esaten diote historialariek.\nGobernu probintziala.\nAnexionatutako lurralde bat erromatar probintzia bihurtzen zen hiru urratseko prozesu batean: hirien erregistro bat egiten zen, biztanleriaren errolda eta lurraren neurketa. Gainera, gobernuak jaiotza eta heriotzen, higiezinen transakzioen, zergen eta prozedura juridikoen erregistro bat zeraman. I. eta II. mendeetan, gobernu zentralak 160 funtzionario inguru bidaltzen zituen urtero Italiatik kanpo gobernatzera. Funtzionario hauen artean, gobernadore erromatarrak zeuden: Erroman aukeratutako magistratuak, erromatar herriaren izenean, probintzia senatorialak gobernatzen zituztenak; edo gobernadoreak, normalean zaldunen gizarte-mailakoak, \"inperium\"a probintzia inperialetan, batez ere Erromatar Egipton, enperadorearen izenean gauzatzen zutenak. Gobernadore batek gobernatzen zuen herriarentzat irisgarri izan behar zuen, baina hainbat eginkizun beste norbaiten eskutan utzi zitzakeen. Hala ere, langile gutxi zituen: laguntzaile ofizialak (\"apparitors\"), liktor\"eak\", heraldoak, mezulariak, eskribak eta bizkartzainak barne; legatuak, zibilak zein militarrak, normalean zaldunak eta adin eta esperientzia desberdineko lagunak, estraofizialki laguntzen ziotenak.\nBeste funtzionario batzuk gobernuaren finantzetako ikuskatzaile izendatzen zituzten. Erantzukizun fiskala justiziatik eta administraziotik bereiztea inperioaren garaiko erreforma izan zen. Errepublikapean, gobernadore probintzialek eta zerga-biltzaileek askatasun handiagoz ustiatu ahal zituzten tokiko herriak euren mesederako. Prokuradore zaldunek, jatorrian \"judizioz kanpoko eta Konstituzioz kanpoko\" agintea zutenak, estatuaren ondasunak eta enperadorearen jabetza pertsonal zabala (\"res privata\") kudeatzen zituzten. Gobernu erromatarreko funtzionario kopuru urria zela eta, lege auzi batean edo zigor kasu batean laguntza behar zuen probintziar batek kargu ofizialen bat egozten zitzaion edozein erromatar abtengana jo zezakeen, izan prokuradore edo ofizial militarra, zenturioi batetik hasi eta polizia militar xumeraino (\"Stationarius\").\nErromatar zuzenbidea.\nErromatar auzitegiek jatorrizko eskumena zuten erromatar hiritarrek inperio osoan zituzten auzietan, baina funtzionario judizial gutxiegi zeuden erromatar zuzenbidea probintzietan uniformeki ezartzeko. Ekialdeko Inperioaren zati gehienek jadanik bazituzten lege-kode eta prozedura juridikoak. Oro har, politika erromatarra zen \"mos regionis\" (\"eskualdeko tradizioa\" edo \"bertako legea\") errespetatzea eta tokiko legeak aurrekari juridiko eta gizarte-egonkortasunaren iturri gisa hartzea. Uste zen erromatar eta tokiko zuzenbidearen bateragarritasunak azpian \"ius gentium\" bat islatzen zuela, \"jendeen zuzenbidea\" edo nazioarteko zuzenbidea, gizarte guztien artean komuna eta ohikoa dena. Zuzenbide probintzialaren berezitasunak erromatar lege edo ohiturarekin kontraesanean baldin bazeuden, auzitegi erromatarrek apelazioak entzuten zituzten, eta enperadoreak erabaki bat hartzeko azken aginpidea izaten zuen.\nMendebaldean, legea oso modu lokalizatuan edo tribalean administratu zen, eta jabetza pribatuko eskubideak erromatarren garaiko berritasuna izan zen kasu askotan, batez ere herri zelten artean. Erromatar zuzenbideak erraztu egin zuen erromatar elite batek aberastasuna eskuratzea, hiritar gisa zituzten pribilegio berriak onuragarriak zirela uste baitzuen. Hiritartasun unibertsala Inperioko biztanle libre guztietara zabaldu zenean, 212an, erromatar zuzenbidea uniformeki aplikatu behar izan zen, hiritarrak ez zirenei aplikatu zitzaizkien tokiko lege-kodeak ordezkatuz. Dioklezianok, III. mendeko krisiaren ondoren, Inperioa egonkortzeko egin zituen ahaleginetan, bi lege bilduma garrantzitsu sartu zituen, lau urtetan, \"Codex Gregorianus\" eta \"Codex Hermogenianus\", probintzietako administratzaileak arau juridiko koherenteak ezartzen gidatzeko.\nErromatar zuzenbidea Mendebaldeko Europa osoan erabiltzeak eragin handia izan zuen mendebaldeko tradizio juridikoan, eta horren isla izan zen latinezko terminologia juridikoa oraindik erabiltzen delaegungo zuzenbidean.\nZergak.\nInperioaren mendeko fiskalitatea Inperioaren produktu gordinaren % 5 inguru zen. Partikularrek ordaindutako ohiko zerga-tasa % 2tik % 5era bitartekoa zen. Zerga-kodea \"nahasgarria\" zen, zuzeneko eta zeharkako zergen sistema konplexua zuelako, batzuk eskudirutan ordainduak eta beste batzuk produktuetan. Zergak probintzia batekoak edo jabetza mota batekoak izan zitezkeen, hala nola arrantzarena edo gatza lurruntzeko urmaelena, eta indarrean egon zitezkeen denbora mugatu batez. Zergen bilketa armada mantentzeko beharrak justifikatzen zuen, eta zergadunek batzuetan diru-itzulketa bat lortzen zuten armadak harrapakina eskuratzen bazuen. Diru gutxiago zuten zonetako gauzazko zergak onartzen ziren, batez ere armadaren kanpamentuei aleak edo ondasunak eman ziezazkieketenak.\nZuzeneko zergen bidezko diru-sarreren iturri nagusia gizabanakoak ziren, kapitazio-zerga bat eta beren lurren gaineko zerga bat ordaintzen baitzituzten, beren ekoizpenaren edo ekoizpen-ahalmenaren gaineko zerga gisa interpretatuta. Salbuespen jakin batzuk izateko eskubidea zuten pertsonek inprimaki osagarriak aurkez zitzaketen; adibidez, nekazari egiptoarrek, Niloko ur-goraldien arabera, alorrak lugorri eta zergetatik salbuetsita bezala erregistra zitzaketen. Betebehar fiskalak erroldaren bidez zehazten ziren. Erroldaren arabera, familia-buru bakoitza bera buru zuen funtzionarioaren aurrean agertu behar zen, eta bere familiaren zenbaketa bat eman behar zuen, bai eta zituen eta nekazaritzarako edo bizitzeko egokiak ziren jabetzen zerrenda bat ere.\nZeharkako zergen diru-iturri garrantzitsu bat \"portoria\" zen, aduanak eta inportazioen eta esportazioen gaineko bidesariak, baita probintzien artean ere. Esklaboen merkataritza zerga bereziekin zergapetzen zen. Bere agintaldiaren amaiera aldera, Augustok esklaboen salmentaren gaineko % 4ko zerga ezarri zuen, Neronek eroslearengandik merkatariei eman ziena, eta hauek prezioak igo egin zituzten. Esklabo bat askatzen zuen jabeak \"askatasun zerga\" ordaintzen zuen, balioaren % 5ean kalkulatua, \"vicesima libertates\" izeneko zerga.\nOinordetza-zerga bat, % 5ekoa, erromatar hiritarrek ondare jakin baten gainetik beren hurbileko familiako kide ez zen edonori jabetzak uzten zizkiotenean kobratzen zen. Oinordetza-zergaren eta enkanteen gaineko % 1eko zergaren ondoriozko diru-sarrerak beteranoen pentsio-funtsera bideratzen zen (\"aerarium militare\").\nZerga baxuek erromatar aristokraziaren aberastasuna handitzen laguntzen zuten, gobernu zentralaren diru-sarrerak berdindu edo gainditzen zituena. Batzuetan, enperadore batek bere altxorra berrezartzen zuen \"superaberatsen\" jabetzak konfiskatuz, baina ondorengo aldian, aberatsen zergak ordaintzeko erresistentzia izan zen Inperioaren kolapsoan lagundu zuten faktoreetako bat.\nGizartea.\nErromatar Inperioa gizarte multikulturala zen, kohesiorako gaitasun harrigarria zuena, herri ezberdinenak bereganatuz nortasun komunaren zentzua sortzeko gai zena. Jendeari irekitako monumentu eta espazio komunitarioak, hala nola foroak, anfiteatroak, zirkoak edo bainuetxeak, \u00aberromanitate\u00bb komunaren sentimendua ezartzen lagundu zuen. Erromatar gizarteak hierarkia-sistema konplexua bazuen ere, hori nekez da bateragarria \u00abgizarte klase\u00bb kontzeptu modernoarekin.\nAugustoren gobernuaren aurreko bi hamarkadetako gerra zibilak nahasmen eta asaldura egoeran utzi zuen erromatar gizarte tradizionala. Hala ere, errepublikaren hierarkia zurrunaren diluzioak, erromatarren artean, gorantz zein beherantz, gero eta mugikortasun sozial handiagoa ekarri zuen, eta dokumentatutako beste edozein gizarte zaharretan baino adierazkorragoa. Emakumeek eta esklaboek lehen debekatuta zituzten aukerak izan zituzten. Inperioko gizarte-bizitza, bereziki baliabide mugatuak zituztenentzat, hainbat helburutarako eratutako elkarte boluntarioen eta ermandadeen (\"collegia\" eta \"sodalitates\") ugaritzeak bultzatu zuen: gremio profesional eta komertzialak, beteranoen taldeak, elkarte erlijiosoak, elkarte gastronomikoak, klubak eta konpainia artistikoak. Neronen gobernuan ez zen arraroa esklabo bat libre jaiotako hiritar bat baino aberatsagoa izatea, edo senatari bat baino eraginkorragoa.\nHerritartasuna.\nGaio legelariaren arabera, zuzenbide erromatarreko pertsonen arteko bereizketa nagusia hiritar askeen (\"liberi\") eta esklaboen (\"servi\") artekoa zen. Herritar libreen estatus legala oraindik ere zehaztu liteke herritarren arabera. Inperioaren hasieran, gizon kopuru mugatu batek bakarrik zuen erromatar hiritartasunerako eskubide osoa, eta horrek botoa ematea, hauteskundeetara aurkeztea eta apaiz ordenatuak izatea ahalbidetzen zien. Herritar gehienek eskubide mugatuak baino ez zituzten, baina legezko babeserako eskubidea zuten, baita herritartasuna ez zutenei debekatuta zeuden beste pribilegio batzuk ere. Inperioaren barruan bizi ziren baina hiritartzat hartzen ez ziren gizon libreak \"peregrinus\" ziren, \u00abez-erromatartzat\u00bb hartzen zirenak. 212an, Karakalaren Ediktuaren bidez, enperadoreak hiritartasun eskubidea inperioko biztanle guztiengana hedatu zuen, hiritarrak eta ez-hiritarrak bereizten zituzten lege guztiak ezeztatuz.\nEsklabotza.\nAugustoren garaian, Italian bizi zirenen % 35 inguru esklabo ziren . Esklabotza erakunde konplexua eta ekonomikoki praktikoa zen, Erromako gizarte-egiturari eusten ziona, industria eta nekazaritza haren mende baitzeuden. Hirietan, esklaboek lanbide desberdinak izan zitzaketen, irakasleak, medikuak, sukaldariak eta kontulariak barne, nahiz eta gehienek kalifikazio gutxiko lanak bakarrik egiten zituzten. Italiatik kanpo, esklaboak biztanleriaren % 10-20 ziren batez beste. Esklabotza III. eta IV. mendeetan gutxitu zen arren, Erromako gizartearen zati integrala izaten jarraitu zuen V. mendera arte, VI eta VII. mendeetan pixkanaka desagertuz. Hiriguneen gainbeherarekin eta sistema ekonomiko konplexuaren desintegrazioarekin batera gertatu zen hori.\nErromatarren esklabotza ez zen arraza-diskriminazioan oinarritu. Errepublikaren hedapenean, esklabotza orokortu zen garaian, esklaboen iturri nagusia etnia desberdinetako gerrako presoak izan ziren. Greziaren konkistak esklabo asko ekarri zituen Erromara, oso ondo kalifikatuak eta heziak. Esklaboak ere saldu ahal izango ziren merkatuetan eta, batzuetan, piratek jandea bahitu eta saltzen zuten. Esklaboen beste iturri batzuen artean, abandonatutako haurrak eta pobreenek euren burua esklabo bihurtzea ziren. Vernak (\"vernae\") ama esklabo batetik jaiotako haurrak ziren, beren jabeen etxean jaio eta hazten zirenak. Babes juridiko berezirik ez bazuten ere, gizarteak gaizki ikusten zuen tratu txarrak ematea edo ez zaintzea, familiaren zatitzat hartzen baitzituzten, eta familiako gizon libreen seme-alabak ere izan zitezkeelako. \nEsklabotzari buruzko legeria nahiko konplexua zen. Erromatar zuzenbidearen arabera, esklaboak jabetzatzat hartzen ziren eta ez zuten nortasun juridikorik. Esklabo bati herritarrei debekatutako gorputz-zigorrak ezar zekizkioken, hala nola sexu-esplotazioa, tortura eta exekuzioa. Legeari dagokionez, esklabo bat ezin zen \u00abbortxatu\u00bb, bortxaketa pertsona askeen gainean bakarrik egin zitekeelako; jabeak esklabo baten bortxatzailea salatu zezakeen kalte materialengatik. Esklaboek ez zuten ezkontzeko eskubiderik, nahiz eta batzuetan elkarketak onartzen ziren eta biak askatuz gero ezkondu ahal izaten ziren. Teknikoki, esklabo batek ezin zuen jabetzarik izan, nahiz eta negozioak egiten zituen esklabo batek funts edo kontu indibidual (berezi) bat eskura zezakeen, libreki eskura zezakeena. Honen terminoak aldatu egin ziren jabearen eta esklaboaren arteko konfiantza-harremanaren arabera. Negozioetarako gai den esklabo batek autonomia handia izan zezakeen enpresak eta beste esklabo batzuk administratzeko. Egoitza edo tailer baten barruan, esklaboen artean hierarkia bat izatea ohikoa zen, eta esklabo horietako batek gainerakoak gidatzen zituen. Esklabo arrakastatsuek nahikoa diru metatu zezaketen askatasuna erosteko edo emandako zerbitzuengatik askatuak izateko. Emantzipazioa (esklaboen askapena) hain ohikoa bihurtu zen, ezen, K.a. II mendearen hasieran, lege batek mugatu egin baitzuen jabe batek aska zitzakeen esklaboen kopurua.\nEsklabuen gerren ondorioz (K.a. 131-71), legeriak esklaboen matxinaden mehatxua murrizten saiatu zen, lantaldeen tamaina mugatuz eta iheslarien aurka eginez. Mendeetan zehar, esklaboek gero eta lege-babes handiagoa lortu zuten, ugazaben aurkako karguak aurkezteko eskubidea barne. Erosketa-kontratu batek esklabo baten prestazioa saihets zezakeen, prostituta gehienak esklaboak baitziren. Eunuko esklaboen salerosketaren hazkundeak, Mendebaldeko mendearen amaieran, esklabo bat bere borondatearen aurka zikiratzea debekatzen zuen legeria sustatu zuen.\nLibertoak.\nPolis grekoek ez bezala, Erromak esklabo askatuak hiritar bihurtzea ahalbidetu zuen, baita botoa emateko eskubidea izanda ere. \"Libertas\" lortzen zuen esklabo bati liberto (\"libertus\"; \u00abpertsona liberatua\u00bb) esaten zioten, eta bere lehengo ugazabarekin lotzen zen, patroia zena (\"patronus\"). Hala ere, bi aldeek legezko betebeharrak izaten jarraitzen zuten. Libertoen klase soziala \"libertino\" (\"libertini\") bezala ezagutua izan zen, geroago \"liberto\" eta libertino (\"libertinus\") terminoak berdin erabili ziren arren. Libertino batek ezin zuen kargurik bete administrazio publikoan edo Estatuko apaizgoan, nahiz eta apaizgoa egin zezakeen kultu inperialean. Liberto bat ezin zen senatu-ordenako familia bateko emakume batekin ezkondu, ezta familia horretako kide izan ere, nahiz eta inperioaren hasieran libertoak administrazioko postu garrantzitsuetan egon.\nEmakumea.\nAntzinako Erromako emakume asko hiritarrak ziren, ez hiritarrek edota esklaboek ez zuten pribilegio eta babes juridikoekin. Hala ere, erromatar gizartea patriarkala zen, eta emakumeek ez zuten bozkatzeko, herri-karguan edo armadan parte hartzeko eskubiderik. Baina emakumeek jarduera politikoetan indar zuzena ez zuten arren, goi-mailako familiakoek negoziazio pribatuen bidez eragina izan zezaketen. Errepublikan zenbait emakume eredugarriak izan ziren, hala nola, Kornelia Afrikarra, Grako anaien ama, eta Fulvia, txanpon erromatarretan azaldu zen lehen emakumea. Inperio garaian, enperadorearen familiako emakumeek botere politiko handia lor zezaketen, eta sarritan artean eta txanpon ofizialetan irudikatzen zituzten.\nGizonezkoekin gertatzen den bezala, goi mailako emakumeen bizitza eta usadioen erregistroek behe mailakoenak estaltzen dituzte. Latinezko literaturan emakumeen eguneroko bizitzari buruzko egoerak azaltzen dira, beti ere, gizonekoen begietatik ikusita.\nOrdenak.\nErromatar Inperioaren testuinguruan, \"ordo\" (pluralean, \"ordine\") klase aristokratiko esan nahi du. Errolden helburuetako bat pertsona jakin baten ordena zehaztea zen. Erroman, estatus altuena zuten bi ordenak senatu-ordena (\"ordo senatorius\") eta zalduen ordena (\"ordo equester\") ziren. Erromatik kanpo, dekurioiak (\"ordo decurionum\") tokiko aristokraziaren ordezkari ziren. Ordena familia osoari aplikatzen zitzaion, hau da, senatu-ordena, kasu, senatari izateko eskubide zeun gizonezkoari zein bere senitarteei. \u00abSenatari\u00bb kargua ez zen hautapenezko kargu bat. Hiritar bat Senatuan onartua izango zen, hautatua izan eta magistratu gisa gutxienez aldi batez jardun ondoren. Senatari batek ere gutxienez milioi bat sestertzioko aberastasuna izan behar zuen. Senatuaren agindua betetzen zuten gizon guztiek ez zuten Senatuko eserleku bat onartuko, Erroman egoitza behar zuelako. Senatuak 600 eserleku zituenez, enperadoreek izendapen zuzenaren bidez betetzen zituzten hutsik zeuden eserlekuak. Senatari baten semea senatuaren ordenekoa zen legitimoki, nahiz eta bere merezimenduengatik kalifikatu behar zuen senatuan onartua izateko. Senatariak kanporatuak izan zitezkeen jokabide moralaren arauak hausteagatik; adibidez, ezin ziren emakume \"liberta\" batekin ezkondu edo joku publikoetan borrokatu. Neronen garaian, senatariak nagusiki Erromatik eta Italiako beste alde batzuetatik zetozen, iberiar penintsulatik eta Frantziako hegoaldetik zetozen beste talde batzuekin. Vespasianoren agintaldian, ekialdeko probintzietako senatariak batzen hasi ziren. Severar leinuaren garaian, italiarrak senatuaren erdia baino gutxiago ziren.\nErromatar senatari kargua kargu gorena zen eta ibilbide politikoaren gailurtzat hartzen zen (\"cursus publicus\"). Hala ere, zaldun-ordenako kideek, kasu askotan, aberastasun eta botere handiagoa zuten. Ordenarako onarpenaren irizpidea pertsona baten aberastasuna eta jabetzak ziren, zentsu-balioespen baten bidez 400.000 sestertzio eta gutxienez hiru belaunaldi jaiotza libre kalifikatzen zituena. \"Eques\"-ek aurrera egiten zuten karrera militar batean (\"tres militiae\"), administrazio inperialeko prefektu eta fiskal bihurtzeko helburuarekin.\nProbintzietako gizonen ordenetan sartzeak, inperio goiztiarrean izan zen mugikortasun soziala agerian uzten du. Aristokrazia erromatarra lehian oinarritzen zen eta, geroko europar noblezian ez bezala, familia erromatar batek ezin zion bere estatusari eutsi titulu edo lurren herentziaren bidez bakarrik. Goragoko aginduetara onartu izanak pribilegioak eta prestigioa ez ezik, hainbat erantzukizun ere ekarri zituen. Estatutuari eusteak gastu pertsonal handiak eskatzen zituen, erromatar hirietako obra publikoen, ekitaldien eta zerbitzuen finantziazioa bertako herritar nabarmenenen ardurapean baitzegoen, eta ez bildutako zergen kontura, horiek batez ere armada finantzatzera bideratuta baitzeuden.\nEzkontza.\n\"Cum manum\" ezkontzaren forma arkaikoa, zeinaren bidez emakumea senarraren autoritatearen menpe baitzegoen, erabilerarik gabe geratu zen inperio garaian. Emakume erromatar ezkondu batek ezkontzara eramaten zituen ondasunen jabe izaten jarraitzen zuen. Teknikoki, senarraren egoitzara joan ondoren ere, oraindik aitaren agindupean zegoen, eta aita hiltzen zenean bakarrik emantzipatzen zen legez. Printzipio honek emakume erromatarraren independentzia maila erlatiboa erakusten du, antzinako beste kultura batzuekin alderatuta eta Aro Modernora arte. Emakume erromatarrak lege kontuetan aitaren aurrean erantzun behar izaten bazuen ere, berak libre zuen eguneroko bizitza gobernatzea, eta senarrak ez zuen legezko botererik harengan. Behin bakarrik ezkondu izana harrotasun sozialeko kontua bazen ere, dibortzioari edo ezkontza berriari buruzko estigma soziala ia ez zen existitzen.\nArkitektura eta ingeniaritza.\nArkitekturari egindako ekarpen erromatar nagusiak arkua, ganga eta kupula izan ziren. 2.000 urte baino gehiago igaro ondoren ere, egitura erromatar batzuk oraindik zutik mantentzen dira, neurri batean zementuak eta hormigoiak fabrikatzeko metodo sofistikatuengatik. Erromatarren galtzadak XIX. mendearen hasiera arte eraikitako bide aurreratuenak izan ziren. Errepide-sistemak zaintza militarra, komunikazioak eta merkataritza erraztu zituen. Errepideak uholdeekiko eta beste ingurumen-arrisku batzuekiko erresistenteak ziren. Gobernu zentrala kolapsatu ondoren ere, errepide batzuk mila urtez baino gehiagoz erabili ahal izan ziren.\nZubi erromatarrak lehen zubi handi eta iraunkorren artean zeuden, arkua oinarrizko egituratzat hartuta harriz eraikiak. Gehienek zementua erabiltzen zuten. Erromako zubirik handiena Danubio beherearen gaineko Trajanoren zubia izan zen, Apolodoro Damaskokoak eraikia, eta milurteko bat baino gehiagoz iraun zuen eraiki den zubirik luzeenak, bai bere tamainan, bai luzeran.\nErromatarrek ura biltzeko urtegi eta gordailu ugari eraiki zituzten, hala nola Subiacoko Urtegia. Horietako bik Anio Novus elikatu zuten, Erromako akueduktu handienetako bat. 72 presa eraiki zituzten Iberiar Penintsulan, eta beste asko Inperio osoan dira ezagunak, batzuk oraindik erabiltzen direnak. Frantzian Gard ibai gainean eraiki zutena eta egun ia osorik kontserbatzen dena, ezagunena da. Lur-presa batzuk Britainia Handiko erromatarren garaikoak dira, eta Longoviciumetik (Lanchester) ongi kontserbatutako adibide bat ere badute.\nErromatarrek akueduktu ugari eraiki zituzten. Frontinus, Nervaren agintaldiaren lan egin zuen \"curator aquarum\"-a (Uraren komisarioa), gure garaietaraino iritsi zaigun tratatu bateko protagonista izan zen. Testu horri esker ikus dezakegu uraren hornidura bermatzeari ematen zaion garrantzi administratiboa. Har landuez egindako edo harrietan zulatutako kanaleek urruneko iturrietako eta gordailuetako ura garraiatzen zuten gradiente jakin batean, grabitatea bakarrik erabiliz. Ura ubidetik pasatu ondoren, ur-andeletan bildu eta iturri publikoetara, termetara, komunetara edo industriaguneetara hodi bidez garraiatzen zen. Erromako akueduktu nagusiak Aqua Claudia eta Aqua Marcia izan ziren. Konstantinopla hornitzeko eraikitako sistema konplexuak 120 km-tik gorako distantzia zuen 336 km-tik gorako bide bihurgunetsuan zehar. Akueduktu erromatarrak tolerantzia (edo perdoi) handiz eraiki ziren, eta garai modernoetara arte parekorik ez duen estandar teknologiko batekin. Erromatarrek, halaber, akueduktuak erabili zituzten inperioko meatze-eragiketa zabaletan, Gales Hegoaldeko Dolaucothi ko urre meatzetan edo Las M\u00e9dulas bezalako lekuetan.\nBainuetxe publikoak eraikitzeko, beira isolatzailea erabili zen (\"azal bikoitzekoa\"). Klima hotzetako elitearen etxebizitzak hipokausto izan zezakeen, berokuntza zentralaren forma bat. Erromatarrak izan ziren lurrun-makinaren funtsezko osagai guztiak bildu zituen lehen kultura, Herok aeolipila eraiki zuenean. Biradera-hagatxoaren eta konexio-hagatxoaren sistemarekin, lurrun-motor bat eraikitzeko elementu guztiak (1712an asmatua) \u2014Heroren aeolipila (lurrun-energia sortzen duena), zilindroa eta pistoia (indar metalikoko ponpetan), itzulerarik gabeko balbulak (ur-ponpetan), engranajea (ur-errotetan eta erlojuetan)\u2014 erromatarren garaian ezagutzen ziren.\nEguneroko bizitza.\nOsasuna eta gaixotasunak.\nEpidemiak ohikoak ziren antzinako munduan, eta Erromatar Inperioko noizbehinkako pandemiek milioika pertsona hil zituzten. Biztanleria erromatarra ez zen osasuntsua. Biztanleriaren % 20 inguru \u2013 ehuneko handi bat antzinatasunaren estandarrentzat \u2013 ehunka hirietako batean bizi zen, eta Erroma zen, milioi bat biztanleko populazio estimatuarekin, handiena. Hiriak \"hustubide demografikoa\" ziren, baita garairik onenetan ere. Heriotza-tasak jaiotza-tasa gainditzen zuen, eta biztanle berrien etengabeko immigrazioa behar zen hiri-biztanleriari eusteko. Bataz besteko bizi-itxaropena hogei urte ingurukoa zen, eta agian haurren erdia baino gehiago helduarora iritsi aurretik hiltzen zen. Hiri-populazio trinkoak eta osasun-baldintza eskasek gaixotasunak izateko arriskua eragiten zuten. Erromatar Inperioko lurralde zabalen arteko lehorreko eta itsasoko konektibitatearen ondorioz, gaixotasun infekziosoak eskualde batetik bestera erraz eta azkar transferitzen ziren, gizarte txikiagoetan eta geografikoki mugatuagoetan baino. Aberatsak ez ziren gaitzeekiko immuneak. Badakigu Marko Aurelio enperadorearen hamalau semeetatik bi iritsi zirela helduarora.\nBiztanleriaren batez besteko garaiera elikaduraren eta gaixotasunen eraginaren adierazle ona da. Milaka hezurduren azterketek ondorioztatu dute erromatar ertaina Italiako erromatar aurreko gizabanakoa baino baxuagoa zela, bai eta Erdi Aroko biztanlea baino. Kyle Harper historialariaren ondorioa \"garapen sozialean jauzi goiztiar batek atzerapauso biologikoak ekarri zituela\" da.\nHiria eta landa-eremua.\nAntzinako munduan, hiri bat zibilizazioa sustatzen zuen lekutzat hartzen zen, \"behar bezala diseinatuta, ordenatuta eta apainduta\" zegoelako. Augustok eraikuntza-programa zabal bati ekin zion Erroman, ideologia inperial berria adierazten zuten arte-erakusketa publikoak babestu zituen, eta hiria berrantolatu zuen tokiko mailan administratutako auzotan (\"vici\"), polizia-zerbitzuekin eta suhiltzaileekin. Arkitektura monumental ospetsuaren guneetako bat Campus Martius izan zen, hiriaren erdigunetik kanpo irekitako gunea, lehenago zaldi-kiroletarako eta gazteen entrenamendu fisikorako erabili zena. Augustoren Bakearen aldarea (Ara Pacis Augustae) han zegoen, Egiptotik ekarritako obelisko bat bezala, \"horologium\" (erloju astronomikoa) baten orratza (\"gnomon\") osatzen zuena. Bere lorategi publikoekin, Campusa hiriko lekurik erakargarrienetako bat bihurtu zen bisitatzeko.\nAugustoren hiri-berrikuntzarako programarekin eta erromatarren populazioaren hazkundearekin batera, arteetan adierazitako landa-bizitzaren nostalgia bat gertatu zen. Poesiak nekazari eta artzainen bizitza idealizatua goraipatzen zuen. Etxe barruak sarritan lorategi margotuz, iturriz, paisaiaz, landarez eta animaliez apaintzen ziren, batez ere hegaztiez eta itsas bizitzaz, hain zehatz irudikaturik non aditu modernoek, batzuetan, espezieen arabera identifika baititzakete. Horazio poetak satirizatu zuen hiri- eta landa-balioen dikotomia hiri-saguari eta landa-saguari buruzko bere fabulan, sarritan haur-ipuin gisa berriro kontatu izan dena.\nHirigintzak eta hiriko bizimoduek greziarren eragina izan zuten hasieratik, eta, Ekialdeko Inperioan, erromatarren nagusitasunak izaera helenistiko handia zuten hirien tokiko garapena azkartu eta modelatu zuen. Atenas, Afrodisias, Efeso eta Gerasa bezalako hiriek hirigintzaren eta arkitekturaren zenbait alderdi aldatu zituzten, ideal inperialetara egokitzeko, eta, aldi berean, beren nortasun indibiduala eta eskualde-nagusitasuna adierazten zuten. Zelta hizkuntzako herriak bizi ziren Mendebaldeko Inperioko eremuetan, Erromak, harrizko tenpluak, foroak, iturri monumentalak eta anfiteatroak zituzten hiriguneen garapena sustatu zuen, askotan, aurretik zeuden \"oppida\" izena zuten edo haietatik gertu zeuden kokaleku harresituetan. Afrika erromatarreko urbanizazioa kostaldeko hiri greziar eta punikoetara hedatu zen.\nInperio osoko hirien sarea (\"coloniae\", \"municipia\", \"civitates\" edo, grezieraz, polis) funtsezko kohesio-indarra izan zen \"Pax Romana\"ren garaian. Propaganda inperialak I. eta II. mendeko erromatarrak animatzen zituen \"bake-garaietako ohiturak ezartzera\". Clifford Ando klasizistak adierazi duen bezala:\nTertuliano polemista kristauak berak ere adierazi zuen II. mendearen amaierako mundua aurreko garaietan baino ordenatuagoa eta kultuagoa izan zela: \"Nonahi daude etxeak, nonahi jendea, nonahi \"res publica\", komunitatea, nonahi bizitza\". Hirien eta gizalegezko bizitzaren gainbehera, IV. mendean, klase aberatsek obra publikoak babestu ezin izan zituztenean edo nahi izan ez zituztenean, Inperioaren berehalako desegitearen adierazgarri izan zen.\nElikagaien ekoizpena.\nIkuspegi praktikoago batean, gobernu zentralak nekazaritza babesteko interes aktiboa izan zuen. Elikagaiak ekoiztea zen lurraren erabileraren lehentasun nagusia. Nekazaritza-ustiategi handiek (\"latifundium\") eskala-ekonomia bat lortzen zuten, hiri-bizitzari eta lanaren banaketa espezializatuari eusten ziona. Nekazari txikiek tokiko merkatuak garatu zituzten hirietan eta merkataritza-guneetan. Nekazaritza-teknikak, laboreen errotazioa eta hazkuntza selektiboa kasu, Inperio osoan zehar hedatu ziren, eta labore berriak sartu ziren probintzia batetik bestera, ilarrak eta aza Britanian sartu ziren bezala.\nErromako hirirako elikagai-hornidura eskuragarria mantentzea arazo politiko garrantzitsua bihurtu zen Errepublikaren amaieran, Estatua zereal-sorospen bat ematen hasi zenean (\"Cura Annonae\") hura jasotzeko izena ematen zuten herritarrek. Erromako 200.000-250.000 gizon heldu inguruk jasotzen zuten sorospena, hau da, hilean 33 kg inguru, eta urtean 100.000 tona gari inguru, batez ere Siziliatik, Afrika iparraldetik eta Egiptotik ekarriak. Sorospenak Estatuko diru-sarreren % 15 balio zuen gutxienez, baina beheko klaseetako bizi-baldintzak eta familia-bizitza hobetzen zituen, eta aberatsei dirulaguntzak ematen zizkien, langileei aukera ematen baitzien lurjabeen lursailetan ekoitzitako ardoan eta oliba-olioan diru-sarrera gehiago gastatzeko. Bandaloek Tunisia konkistatu eta garia iristeko bideak moztu zituztenean, Inperioaren gainbehera nabarmen areagotu zen.\nZerealen oparia balio sinbolikoa zuen ere: enperadorearen posizioa, ongile unibertsal gisa, eta herritar guztiek \"konkistaren fruituak\" partekatzeko duten eskubidea berresten zituen. \"Annonak\", instalazio publikoek eta entretenimendu ikusgarriek klase baxuko erromatarren bizi-baldintza negargarriak arintzen zituzten eta gizartearen ezinegona apaltzen zuten. Juvenal satirikoak, ordea, \"ogia eta zirkua\" (\"panem et circenses\") ideian errepublikaren askatasun politikoaren galeraren ikurra ikusten zuen:\nEtxebizitza.\nErroman, jende gehiena hainbat pisutako apartamentu-eraikinetan (\"insulae\") bizi zen, eta sarritan suzko tranpa txikiak izaten ziren. Instalazio publikoak \u2013hala nola termak, ur korrontedun komunak, behar bezala kokatutako konketak edo ur freskoa ematen zuten iturri landuak\u2013 eta eskala handiko ikuskizunak, hala nola kuadriga-lasterketak eta gladiadore-borrokak, batez ere \"insulae\"etan bizi zen herri xehearentzat ziren. Antzeko instalazioak eraiki ziren Inperio osoko hirietan, eta hobekien kontserbatutako egitura erromatarretako batzuk Espainian, Frantziako hegoaldean eta Afrikako iparraldean daude.\nErromako familia aberatsek bi etxe edo gehiago izan ohi zituzten, etxe txiki bat (\"domus\") eta gutxienez luxuzko etxe bat (\"villa\") hiritik kanpo. \"Domus\"a familia bakarreko etxea zen, jabetza pribatukoa, eta bainu pribatu batez (\"balneum\") hornituta egon zitekeen, baina ez zen bizitza publikotik erretiratzeko leku bat. Erromako auzo batzuek etxe aberatsen kontzentrazio handiagoa erakusten duten arren, aberatsak ez ziren bereizitako enklabetan bizi. Haien etxeek ikusgarriak eta irisgarriak izan behar zuten. Atondoa harrera-gela bat zen, non \"paterfamilia\" (familiaburua) bisitekin biltzen ziren goizero, lagun aberatsetatik hasi eta karitatea jasotzen zuten mendeko pobreenetaraino. Familiako erritu erlijiosoen erdigunea ere bazen, santutegi batekin eta arbasoen irudiekin. Etxeak jende asko zebilen bide publikoetan zeuden, eta kalera ematen zuten beheko solairuko espazioak denda (\"tabernae\") gisa alokatzen ziren askotan. Baratze batez gain -baratze horren ordez lorategiak jar zitezkeen-, hormen artean mugatuta zegon naturaren zati ordenatu bat eskaintzen zuen lorategi bat (peristiloa) izaten zuten etxeek.\nVilla, aldiz, hiriko zalapartaren ihesa zen, eta literaturan, interes intelektual eta artistikoen (\"otium\") bilaketa zibilizatua eta naturaren eta nekazaritza-zikloaren estimazioa orekatzen dituen bizimodua irudikatzen du. Idealki, villa batek ikuspegi panoramiko bat menderatzen zuen, diseinu arkitektonikoak arreta handiz markaturik. Nekazaritza lursail batean edo kostaldeko \"bainuetxe hiri\" batean egon zitekeen, Ponpeia eta Herkulano bezala.\nUra, bainuak eta komunak.\nAkueduktuen garapenari esker, lurralde inperial osoan ura eskuragarri zegoen hirietan. Bainuetxe termalak, konplexu termal publiko handiak eta bainuetxe txiki publiko edo pribatuak eraiki ziren. Akueduktuek grabitazio bidez funtzionatzen zuten, eta gehienetan tunelen bidez egiten ziren. Berunezko hoditeria eta sifoiak ere bazituzten. Hainbat lekutan, zubi moduko akueduktu ikusgarriak eraikitzen ziren. Ehunka akueduktu eraiki ziren Erromatar Inperio osoan. Horietako asko erori edo suntsitu egin dira, baina zati asko osorik daude. Zaghouan akueduktuak 92,5 km-ko luzera du. II. mendean eraiki zen Kartago hornitzeko (egungo Tunisian). Bizirik dirauten uretako zubiek Galiako Gard zubia eta Hispaniako Segoviako akueduktua hartzen dituzte. Hodi bakar luzeena, 240 km-z gaindi, Konstantinoplako Valente Akueduktuarekin lotuta dago. Luzerari dagokionez, Aqua Alsietina probintziala da lehiakidea, kostuaren eta konplexutasunaren berdina edo handiagoa, eta gutxienez zortzi hiri hartzen ditu, Napoliko eta Misenoko portu nagusiak barne; merkatarien itsas bidaiek eta erromatar itsas armadak ur gezako hornidura oso handia behar zuten.\nBainu publikoek funtzio higienikoa, soziala eta kulturala zuten. Termak eguneroko sozializazioaren erdigunea ziren lanaldiaren ondoren, afalaurreko gauean, eta gizonentzat zein emakumeentzat irekita zeuden. Tradizio termala, Higia (edo Salus, bere baliokide erromatarra) eta Panazea jainkosa greziarraren gurtzarekin lotuta dago, Eskulapioren alabak, osasunaren eta garbitasunaren jainkosak, eta medikuntza hipokratikoaren gomendioekin. Ezagutzen diren erromatar bainu zaharrenak K. a. V. mendekoak dira Delos eta Olinpian, baina ezagunenak Karakalaren termak dira. \nTerma erromatarrek gorputzaren higienea eta hidroterapia zerbitzuak ematen zituzten. Aretoek bainu komunitarioak eskaintzen zituzten hiru tenperaturatan, eta zerbitzu ezberdinekin osa zitezkeen: ariketa eta entrenamendu gelak, saunak, esfoliazio gela (non azala olioekin masajeatzen zen eta ondoren, \"strigil\" bat erabiltzen zen olioa zikinkeriarekin batera kentzeko), jolas gunea edo aire zabaleko igerileku bat. Bainu termalak hipokausto beroa zuten, lurra aire beroa zerien hodiekin berotzen zuena. Bainuetxe batzuek gizonentzako eta emakumeentzako instalazio bereiziak eskaintzen bazituzten ere, sexuen arteko bainu biluzi mistoa nahiko ohikoa zen. Bainu publikoak hiri kulturaren parte izan ziren probintzia guztietan, nahiz eta IV. mendearen amaieratik aurrera bainu komunitarioak bainu pribatuetara pasatzen hasi ziren. Termetara higiene eta osasun arrazoiengatik joateko aholkatu zitzaien kristauei, eta ez plazeragatik, baina joko publikoetara ez joateko ere aholkatu zitzaien, \"paganotzat\" jotzen zituzten jai erlijiosoen parte baitziren.\nErromatar Inperioan komun edo letrina publikoak ohikoak ziren. Akueduktuetatik zetorren ura erabiltzen zuten, eta gorotza zuzenean eramaten zuten estolderiara. Erroman Cloaca Maxima izeneko eraikuntza egin zen, Inperioaren garaian ondo mantentzen zena eta gaur egun arte iruan duena. Akueduktuetatik zetorren soberan zegoen urak kaleak ureztatu eta estolderiatik ere zikinkeria eramaten zuen, gaixotasunak ekiditeko modu bat. Zaborraren metaketa, hala ere, arazo handi bat zen Erroma bezalako hiri handietan.\nJanaria eta edaria.\nErromako apartamentu gehienek ez zuten sukalderik, nahiz eta berogailuak maiz erabiltzen ziren. \"Tabernae-k\", \"cauponae-k, poninae-k\" eta \"thermopolia-\"k janari prestatuak saltzen zituzten, eta han jatea edo janaria etxera eramatea oso ohikoa zen beheko klaseen artean. Klaserik aberatsenek nahiago izaten zituzten beren egoitzan erreserbatutako otorduak, normalean sukaldari bat eta sukaldeko laguntzaileak izaten zituztenak, edo klub pribatuetan antolatutako oturuntzetan.\nHerritar gehienek egunero hartzen zuten kalorien % 70 zerealak eta barazkiak janda. Jaortrizko erromatar prestakin nagusietako bat \"puls\"a zen, aleez agindako ahia moduko bat. Ohinarrizko pulsa horri, barazki edota haragi zatiak, gazta edo belar usaintsuak gehitzen zioten, polentaren edo risottoaren antzeko platerak egiteko. Hirietako biztanleek eta armadak nahiago izan zituzten ogi bihurtutako zerealak kontsumitu. Normalean, ehotzea eta egostea dendan bertan egiten ziren. Aurelianoren agintaldian, estatua Erromako herritarrei \"annona\" banatzen hasi zen, egunero ogi, olio, ardo eta txerri anoa bat.\nAisialdia eta espektakuluak.\nAugustoren agintaldian, urtean 77 egunetan egiten ziren ikuskizun publikoak, Marko Aurelioren erregealdirako 135ekoa zen kopurua. Erromatar jai erlijiosoetako ekitaldi nagusietako bat jokoak egitea zen (\"ludi\", \"ludiko\" hitzaren jatorria), bereziki zaldi eta gurdi lasterketak. Latinezko testu kladikoena, plurala erabiltzen zutenean, \"ludi\", ikuselak zituen espektakulu handi bati aritzeko da. Singularra erabiltzean, \"ludus\", (jolasa, kirola, entrenamendua) esanahi ugari zituen, hala nola hitz-jokoak, antzerki-emanaldiak, mahai-jokoak, lehen hezkuntzako eskola eta gladiadoreen entrenamendu-eskolak, hala nola Ludus Magnus, Erromako kanpamendu horietako handiena.\nHarea-jolasak.\nZirku jokoak (\"ludi circensis\") zirkuetan egotien ziren, greziar hipodromoetan inspiratutako egitura luzeak. Zirkuak erromatar munduko eraikuntza erregularreko egiturarik handiena ziren. Jokoen aurretik oso desfile landua egiten zen, \"pompa circense\". Lehia-ekitaldiak leku txikiagoetan ere egin ziren, hala nola anfiteatroetan eta estadioetan. Kirol modalitateen artean, greziar ereduetan oinarrituak, estadioa (lasterketa), boxeoa, borroka librea eta \"pancracio\"a zeuden. Hainbat modalitate egin ziren anfiteatroaren urmael artifizailean, hala nola naumakiak eta ur-balletaren modalitate bat. Antzerki-ekitaldiak (\"ludi scaenici\") tenpluetako eskaileretan, harrizko antzoki handietan edo \"odeon\" izeneko antzoki txikietan egiten ziren. Jokoak erlijio-ospakizun gisa sortu baziren ere, denborarekin erlijio-esanahia galdu egin zen, jokoaren mesedetan. Hareetako ekitaldi eta ikuskizunen mezenasgoa tokiko eliteen esku egon zen. Kostu ekonomiko handiak izan arren, bere antolaketa prestigio eta estatus sozialaren iturri izan zen.\n\"Circus Maximus-\"a Erromako estadiorik handiena izan zen, 150.000 ikusle inguruko audientzia potentzialarekin. K.o. 80. urtean inauguratua, Koliseoa, bestetik, hiriko kirol bortitzetarako ohiko eszenatoki bihurtu zen, 50.000 eserleku eta 10.000 zutikako edukierarekin. \nAnfiteatroaren banaketa fisikoak erromatar gizartearen hierarkia irudikatzen zuen: enperadorea zen haren pulpitu oparoaren buru; senatariek eta goi mailako ofizial militarrek eserlekurik onenak zituzten erreserbatuta; emakumeak ekintzatik babestuta esertzen ziren; esklaboak lekurik txarrenetan esertzen ziren, eta gainerakoak bi taldeen artean zegoen eremuan esertzen ziren. Jendetzak emaitza bat eska zezakeen txistuka edo txaloka, nahiz eta enperadoreak izan azken hitza. Ikuskizunak berehala protesta politiko eta sozialen gune bihur zitezkeen, eta, batzuetan, enperadoreek indarra erabili zuten herritarrak menderatzeko. Kasurik nabarmenetako bat 532ko Nikako Istiluak izan ziren, Justiniano I.aren armadaren esku-hartzearekin eta milaka herritarren sarraskiarekin amaitu zirenak.\nZirkuko lehiaketa arriskutsua zen, baina gidariak antzinako atleta ospetsu eta sarituenen artean zeuden. Kiroleko izarretako bat Kaio Apuleio Diokles izan zen, Lusitaniakoa (egungo Portugal), 24 urtez gurdiak gidatu zituena eta 35 milioi sestertzioren irabaziak pilatu zituena. Zaldiak ere nahiko ezagunak ziren, artean ospatuak eta inskripzioetan gogoratuak, askotan izenez. Erromatar zirkuen diseinuak eboluzionatu egin zuen talde bakar batek ere abantailarik ez zuela ziurtatzeko eta talken kopurua minimizatzeko, nahiz eta ohikoak izaten jarraitu, jendetzaren gozamenerako. Gurdi-lasterketak misteriozko aura batean bilduta zeuden, erritual ktonikoekin zuten loturagatik: zirkuko irudiak babesgarritzat edo zorte onekotzat hartzen ziren, eta gidariak sorginkeria praktikatzeaz susmagarriak izaten ziren askotan. Gurdi lasterketek bizantziar garaian jarraitu zuten, oraindik babes inperialarekin, nahiz eta IV. eta V. mendeetan hirien gainbeheraren ondorioz desagertu egin ziren.\nGladiatore borrokak.\nErromatarrek uste zuten Gladiatoreen arteko borroken jatorria hileta-jokoetan eta antzinako sakrifizioetan zegoela. Joko horietan, gerrako presoak aukeratzen omen ziren eta euren artean borrokatzera behartu, erromatar nobleen heriotzak garbitzeko. Gladiatoreen lehen borroka estilo batzuek izendapen etnikoak izan zituzten, hala nola, traziarra edo galiarra. Borroka mota horiek \"munus\" gisa klasifikatzen ziren (zerbitzuak, eskaintzak, hobekuntzak), hau da, ez iren \"ludi\" (joko erakustaldiak) gisa hartuak. Bere berrogeigarren urteko erregealdian, Augustok gladiatoreen zortzi ikuskizun finantzatu zituen, non guztira hamar mila gizon borrokatu ziren, eta 26 ehiza-ikuskizun, non 3.500 animalia hil ziren. Koliseoaren irekiera markatzeko, Tito enperadoreak 100 eguneko ekitaldiak eskaini zituen hondarretan, eta horietan zehar 3.000 gladiatore lehiatu ziren egun bakar batean. Gladiatoreekiko lilura erromatarra askotan mosaiko, mural eta lanabesetan (lucernatan adibidez) egin zituzten irudietan islatzen da.\nGladiatore erromatarrak borrokalari trebatuak ziren eta esklaboak, kondenatuak edo boluntarioak izan zitezkeen. Horrelako borrokaldietan ez zen beharrezkoa, ezta desiragarria ere, aurkaria hiltzea. Gladiatoreak trebezia handiko borrokalariak ziren, eta haien entrenamenduak denbora eta diru asko eskatzen zuen. Bestalde, \"noxii\"ak hondarretan borrokatzera kondenatzen zituzten presoak ziren, entrenamendu gutxirekin edo batere entrenamendurik gabe, sarritan armarik gabe eta bizirauteko inolako itxaropenik gabe. Sufrimendu fisikoa eta umiliazioa justizia konpentsatzailetzat hartzen ziren . Exekuzio horiek, batzuetan, anfiteatroetan, efektu bereziak sortzeko artifizio eszenikoz hornitzen zuten, birsorkuntza mitologikoak antolatzeko. Tertulianok uste zuen hondarreko heriotzak giza sakrifizioaren ezkutu moduko bat besterik ez zirela.\nHistorialari modernoek ondorioztatu dute erromatarrek \u00abbizitzaren eta heriotzaren antzerkiarekiko\u00bb plazerra zutela, zibilizazio honetan azaltzen zen ezaugarria eta ulertzen zailenetako bat dela. Plinio Gazteak argudiatu zuen gladiadoreen ikuskizunak onuragarriak zirela jendearentzat, eta horiek inspiratzeko modu bat zela heriotza mespretxatzea, loriarekiko eta garaipenarekiko maitasuna adieraztean, baita esklaboen eta kriminalen gorputzean ere. Seneka bezalako erromatar batzuek ikuskizun basati hauek kritikatu zituzten, borrokalari garaituaren adore eta duintasunean bertutea ikusi zuten arren, eta ez garailearengan-hondarretan martirizatutako kristauengan aurkitzen baitu bere adierazpenik gorena-. Hala ere, martiriei buruzko literaturak berak gorputzaren sufrimenduaren deskribapen zehatzak eta luxuzkoak eskaintzen ditu, batzuetan fikziotik bereizi ezin den genero herrikoia bihurtuz.\nKirola eta jolasa.\nHaur eta gazteen artean gehien egin ziren jarduerak uztaia eta tortolosak izan ziren. Haurren sarkofagoek sarritan jolasean irudikatzen zituzten. Neskek panpinekin jolasten zuten, normalean 15 eta 16 cm bitarteko luzerakoak eta zurez, terrakotaz, hezurrez edo boliz eginak. Pilota jokoen artean, \"trigona\" zen faboritoetako bat, \"harpastum\"arekin batera, kirol bortitzagoa; biek trebezia eskatzen zuten. Monumentuetan eta haur literaturan, maskoten aipamena oso ohikoa zen, txoriak, katuak, ahuntzak, ardiak, untxiak eta antzarak barne. Nerabezaroaren ondoren, gizonen ariketa fisikoaren zati handi bat militarra zen. Marteko zelaia, jatorrian, entrenamendu-eremu bat izan zen, non gazteek beren gerra- eta zaldi-teknikak hobetu zitzaketen. Ehiza ere denbora-pasa egokitzat jotzen zen. Plutarkoren arabera, erromatar kontserbadoreek atletismoa greziar estiloan gutxiesten zuten, gorputzaren perfekzioa dohainik sustatzen zuena, Neronen greziar estiloko gimnastikaren sustapena kondenatuz. Emakume batzuk gimnastikan eta dantzan entrenatu ziren. \u00abNeskak bikinian\u00bb mosaiko ospetsuak gimnasia erritmikoarekin aldera daitezkeen jarrerak erakusten ditu.\nBi aurkariren arteko mahai-jokoak adin guztietako pertsonek jokatu zituzten. Ezagunenen artean \"ludus latrunculorum\" delakoa zegoen, aurkariek jokaldiak koordinatu eta hainbat pieza harrapatzen zituzten estrategia jokoa, eta \"ludus duodecim scriptorum\" delakoa (hamabi puntukoa), dadoekin jokatua piezak letra edo hitz lauki batean antolatzeko. Ohikoa zen, halaber, backgammonaren antzekoa izan zitekeen dado-joko bat.\nSexualitatea.\nErromatar Inperioan sexu-libertimendu neurrigabearen ideia, funtsean, ondorengo interpretazio kristaua da. Egia esan, mundu greko-erromatarreko sexua neurritasuank eta gozamena kudeatzeko arteak zuzentzen zuten. Sexualitatea \"mos maiorum\" delakoaren gaietako bat zen, bizitza publiko, pribatu eta militarra gidatzen zuten arau sozialen multzoa, eta sexu-jokabidea lotsaren eta ahalkearen nozioek moderatzen zuten. Zentsore erromatarrek, pertsona bakoitzaren klase soziala zehazten zuten magistratuek, hiritartasuna kendu ahal zioten jokabide sexual desegokian parte hartzen zuten zaldizko- edo senatu-ordeneko pertsonei. Augustoren erregealdian sartutako legedi morala emakumearen jokabidea familia-balioak sustatzeko modu gisa arautzen saiatu zen. Adulterioa, errepublikan gai pribatua izan zena, delitu gisa tipifikatu zen, eta gizon baten eta emakume ezkondu baten artean gertatzen den legez kontrako sexu-ekintza (\"stuprum\") gisa definitu.\nErromatar gizartea patriarkala zen. Maskulinotasuna bertutearen (\"virtus\") eta autodiziplinaren idealarekin lotu zen, eta emakumeak berriz, apaltasunarekin (\"puductia\"). Erromatar erlijioak sexualitatea sustatzen zuen oparotasunaren adierazgarri gisa, praktika erlijioso edo komunekin, bizitza erotikoa edo ugalketa-osasuna indartzeko. Prostituzioa legezkoa, publikoa eta nahiko arrunta zen hirietan. Pintura edo mosaiko pornografikoak arte-bildumen artean nabarmentzen ziren, baita etxe aberats eta errespetagarrienetan ere. Homosexualitatea ez zen gaitzesgarria, eta naturaltzat jotzen zen gizonak bi sexuetako nerabeek erakartzen zituztela sentitzea, betiere gizarte-estatus apalagokoak baziren. Hala ere, hipersexualitatea gaitzesgarria zen bai gizonen artean, bai emakumeen artean.\nArropa eta moda.\nEstatus sozialaz hain kontziente zen gizarte batean, erromatarren arropek eta osagarri pertsonalek berehala adierazten zuten zere mailakoa zen eta bere kideek zein etiketa erabili behar zuten pertson ahorrekin. Behar bezala janztea gizarte ordenatu baten islatzat hartzen zen. Toga, astuna eta ez oso praktikoa izanik ere, gizon erromatarraren janzkera nazionala zen, eta batez ere gai politikoak, erritu erlijiosoak eta gortean egoteko beharrezkoa zen. Hala ere, erromatarren janzkera informala iluna edo koloretsua zen, eta probintzietan egunerkoan gehin ikusten ziren gizonezkoen jantziak tunika, kapa ziren eta galtzak zenbait eskualdetan. Zaila da erromatarrek eguneroko bizitzan janzten zuten modua aztertzea, zuzeneko ebidentziarik ez dagoelako; izan ere, erretratuak jantzi sinbolikoekin aurkezten du pertsonaia, eta garai horretan bizirik iraun zuten oihalak bakanak dira.\nErromatar guztientzako oinarrizko jantzia, beren izaera edo maila soziala edozein izanik ere, mahukadun tunika soil bat zen. Luzera erabiltzailearen arabera bereizten zen: gizonezkoek altueraren erdia zuten belaunaren eta orkatilaren artean, baina soldaduenak laburragoak ziren; emakumezkoek orkatilaraino zituzten tunikak, eta neskek belauneraino. Pobreentzako eta esklaboentzako tunikak artile kardatuzkoak ziren, eta luzera lan motaren arabera zehazten zen. Tunikarik onenak artile edo lihoz eginak zeuden. Senatore edo zaldunen ordena bateko gizon batek tunika purpura bat janzten zuen nahi edo behar bazuen, bi zintarekin (\"clavi\"), eta zenbat eta dimentsio handiagoa izan, orduan eta estatus handiagoa zuen eramaileak.\nToga inperiala artile zuriz egina zegoen, eta, bere pisuagatik, ezin zen behar bezala jantzi laguntzarik gabe. Hizlariari buruzko bere lanean, Kintilianok xehetasunez deskribatzen du nola antolatu behar dituen bere keinuak hizlari publiko batek bere tunikari dagokionez. Artean, toga honela irudikatzen da askotan: puntarik luzeena oinen artean zintzilik, tolestura kurbatu bat aurrealdean (sinus-a) eta zirdin erraboiltsu bat (umbo-a) erdian. Mendeek aurrera egin ahala, togaren tolesdurak korapilatuagoak eta egituratuagoak bihurtu ziren, eta inperioaren amaieran, oihalak tolestura sendo bat sortu zuen bularraren inguruan. \"Toga praetexta\", bortxaezintasuna irudikatzen zuen zerrenda bioleta batekin; hamar urte bete arteko haurrek, magistratu exekutiboek eta Estatuko apaizek erabili zuten. Enperadoreari bakarrik utzi zitzaion toga purpura bat (\"picga toga\") erabiltzen.\nII. mendean, enperadoreak eta estatusdun gizonak \"pallium\"arekin irudikatzen ziren sarritan, gorputzaren inguruan tolestutako greziar jatorriko kapa bat, noizean behin emakumeetan ere irudikatzen zena. Tertulianok kristauen jantzi egokitzat jotzen zuen, toga ez bezala, baita alfabetatutako pertsonentzat ere, filosofoekin zuen loturagatik. IV. mendearen erdialdean, toga palioak ordezkatu zuen, gizarte-batasunaren jantzi sinboliko gisa.\nErromatarren moda eta janzkera aldatu egin ziren denboraren poderioz. Dominatuan, administrazioko soldadu eta burokraten arropa gero eta apainduagoa zen, brodatutako oihalezko marrak eta tunikei aplikatutako enblema zirkularrak zituen. Dekorazio-elementu horiek, oro har, patroi geometrikoak, landare-motibo estilizatuak eta, kasu batzuetan, animalia- edo giza irudiak izaten ziren. Zetaren erabilerak gero eta ohikoagoa egin zen, eta zetazko tunikak ohikoak ziren inperioaren amaierako gortesauen artean. Erromatar gizartearen militarizazioa eta hiriko bizitza kulturalaren gainbehera janzteko ohituretan islatu ziren; toga uzteaz gain, estilo militarreko uhalen erabilera komuna bihurtu zen funtzionario publikoen artean.\nArteak.\nErroma zein Inperioko beste hirietan bizi zirenek estilo eta euskarri desberdinetako artelanak ikusten zituzten egunero. Arte publikoa edo ofiziala \u2013 eskultura, garaipen-zutabeak edo garaipen-arkuak bezalako monumentuak eta moneten ikonografia barne \u2013 askotan bere esanahi historikoagatik edo ideologia inperialaren adierazpen gisa aztertzen da. Bainu publiko inperialetan, baliabide apaleko pertsona batek horma-pinturak, mosaikoak, estatuak eta barne-dekorazioa ikus zitzakeen, askotan kalitate handikoak. Eremu pribatuan, erlijio-eskaintzetarako, hileta-ospakizunetarako, etxeko erabilerarako eta merkataritzarako egindako objektuek hainbat kalitate-maila estetiko eta trebetasun artistiko erakuts zitzaketen. Pertsona dirudun batek kulturarekiko estimua erakuts zezakeen bere etxeko pintura, eskultura eta dekorazio-arteen bidez, nahiz eta gaur egungo ikusle batentzat egiten zen esfortzua errepikakorra eta aspergarria iruditu ahal zaion. Greziar arteak eragin handia izan zuen erromatar tradizioan, eta greziar estatuen adibide ospetsuenetako batzuk erromatar bertsio inperialengatik eta greziar edo latindar literatur iturri baten deskribapen noizbehinkakoagatik bakarrik ezagutzen dira.\nArtelanei ematen zitzaien balio handia gorabehera, artista ospetsuek ere estatus sozial baxua zuten greziarren eta erromatarren artean, artista zein artisauak eskulangiletzat hartzen baitzituzten. Aldi berean, kalitatezko lanak ekoizteko behar zen trebetasun maila aitortzen zen, eta jainkozko dohaintzat ere hartzen zen.\nErretratuak.\nErretratua, nagusiki eskulturaren bidez adierazten zena, arte inperialaren formarik oparoena izan zen. Garai hartako erretratuek gazteen eta klasikoen proportzioak erabiltzen dituzte, eta geroago errealismo eta idealismo nahasketa baterantz eboluzionatzen dute. Erretratu errepublikarrek \"verismo\" nabarmena izan zuten ezaugarri, baina K.a. II. mendean heroi biluziaren konbentzio grekoa hartu zen jeneral konkistatzaileak erretratatzeko. Erretratu inperialen eskulturek buru heldu edo zahar bat egin zezaketen, gorputz biluzi edo erdi biluzi leun eta gazte baten gainean, muskulatura perfektuarekin; erretratu-buru bat beste helburu batekin sortutako gorputz bati ere gehi zekiokeen. Toga edo jantzi militarra jantzita, gorputzak jarduera-maila edo -eremua komunikatzen zuen, ez gizabanakoaren ezaugarriak.\nEnperadorearen familiako emakumeak askotan jainkosak edo Pax bezalako pertsonifikazio jainkotiarrak bezala jantzita irudikatzen ziren. Pinturan egindako erretratuak ere baziren, adibidez Fayumgo momien erretratuak, Egiptoko eta Erromako tradizioak gogora ekartzen dituztenak, Inperioko teknika piktoriko errealistekin hildakoak oroitzeko. Marmolean zizelkatutako erretratuak margotu egiten ziren, eta, mendeetan zehar pintura-aztarnarik oso gutxitan iraun duten arren, Fayumen erretratuek adierazten dute zergatik harritzen ziren antzinako literatura-iturriak arte-errepresentazioen errealismoaz.\nEskultura.\nErromatar eskulturaren adibide ugari kontserbatzen dira, askotan hondatuta edo zatikatuta egon arren, marmolezko, brontzezko eta terrakotazko estatua eta estatuatxo independenteak barne, eta eraikin publikoen erliebeak, Ara Pacis, Trajanoren Zutabea eta Titoren Arkua bezalako tenplu eta monumentuak. Koliseoa bezalako anfiteatroen nitxoak, jatorriz, estatuez betetzen ziren, eta lorategi formalik ez zegoen estatuarik gabe.\nTenpluetan jainkoen kultu-irudiak zeuden, askotan eskultore ospetsuen lanak. Erromatarren erlijiotasunak aldare apainduen ekoizpena, santutegirako jainkoen irudikapen txikiak edo eskaintza botiboak, eta tenpluetan erabiltzeko beste pieza batzuk sustatu zituen.\nErromatar sarkofagoak antzinako Erromako hiletetan erabiltzen ziren eta, beraz, erromatarren hileten artelanetan. II. mendetik IV. mendera ohikoak ziren marmolezko eta kareharrrizko erliebean egindako sarkofagoak goi mailako ehorzketak egiteko. Gutxi gorabehera 10.000 erromatar sarkofago iraun dute gaurdaino eta zatiak kontuan izanik 20.000 inguru. Eszena mitologikoak oso erabiliak izan arren, sarkofagoen erliebea \"erromatarren ikonografiaren iturri aberatsena\u00bb\" izendatua izan da ; hildakoaren bizitza, eszena militarrak eta beste hainbat gai ere irudikatzen ziren.\nMargolaritza.\nErromatarrek margolaritza etruriarraren zati bat eta grekoaren beste zati bat xurgatu zituzten beren hasierako ereduak eta teknika piktorikoak lantzeko. Erromatar pinturaren adibideak aurki daitezke zenbait jauregitan (gehienak Erroman eta inguruetan), katakonba askotan eta zenbait hiribildutan, hala nola Livia villan.\nErromatar pinturari buruz ezagutzen denaren zati handi bat etxe partikularren barne-dekorazioan oinarritzen da, batez ere Ponpeian, Herculanon eta Estabian kontserbatutakoak, 79. urtean Vesuvio sumendiaren erupzioaren ondorioz. Dekoratzeko margotzen ziren ertz eta zutabe faltsuak eta irudi geometriko edo begetalak dituzten panelez gain, horma-pinturak mitologiako eta antzerkiko eszenak, paisaiak eta lorategiak, birsorkuntza eta ikuskizunak, lana eta eguneroko bizitza, eta arte erotikoa irudikatzen ditu.\nDura-Europos sinagoga, \"Siriako basamortuko Ponpeia\" ezizenez ezaguna, juduen pintura figuratiboaren iturri paregabea da Inperioaren pean.\nMosaikoak.\nMosaikoak erromatar arte apaingarririk iraunkorrenetako bat dira, eta zoruen eta beste elementu arkitektoniko batzuen gainazalean daude, hala nola hormak, sabai gangatuak eta zutabeak. Forma ohikoena mosaiko teselatua da, harria eta beira bezalako materialen pieza uniformez (teselak) osatua. Mosaikoak \"in situ\" egiten ziren, baina batzuetan tailerrean muntatzen ziren eta bidali egiten ziren, panel aurrefabrikatuak bailiran. Mosaikoen tailer bat maisuak (\"pictor\") zuzentzen zuen, eta bi kategoria ezberdinetako lagutnzailerekin lan egiten zuen.\nMosaiko figuratiboek gai asko dituzte amankomunean pinturarekin, eta, kasu batzuetan, ia konposizio berdinetan aurkezten dituzte gaiak. Motibo geometrikoak eta eszena mitologikoak Inperio osoan agertzen diren arren, eskualde-lehentasunak ere egon ziren. Afrika iparraldean, mosaikoetan bereziki aberatsa zen lurraldean, jabeek beren lursailetako bizitzaren, ehizaren, nekazaritzaren eta tokiko faunaren eszenak aukeratzen zituzten. Gaur egungo Turkiatik, Italiatik, Frantziako hegoaldetik, Espainiatik eta Portugaldik ere erromatar mosaikoen adibide ugari eta garrantzitsuak datoz. III. mendeko Antiokiako 300 mosaiko baino gehiago ezagutzen dira.\n\"Opus sectile\"a antzeko teknika bat da, non harri laua, normalean marmol koloreduna, motibo geometriko edo figuratiboak eratzen dituzten formetan doitasunez mozten den. Teknika hau, zailagoa, oso estimatua zen eta bereziki ezaguna egin zen luxuzko dekoraziorako IV. mendean; Junio Basoren basilikaren adibide nabarmena da.\nArte dekoratiboak.\nLuxuzko kontsumitzaileentzako dekorazio-arteek zeramika fina, zilarrezko eta brontzezko ontziak eta lanabesak eta beirateria izan ohi ziren. Zeramika kalitate ugaritan fabrikatzea garrantzitsua zen merkataritzarako eta industria mota anitzetarako, beiraren eta metalurgiaren industrietan adibidez. Inportazioek ekoizpen-zentro berriak sustatu zituzten. Galiako hegoaldea zeramika gorri distiratsuenaren (\"terra sigillata\") ekoizle nagusietako bat bihurtu zen eta K.o. I. mendeko Europako produktu komertzial nagusietako bat fabrikatzen zuen. Erromatarren ustez, beira puztua Sirian sortu zen K.a. I. mendean. III. mendeko Egipto eta Renania beren beira finagatik ezagunak ziren .\nAntzerkigintza.\nErromatarren tradizioan, greziarrengandik hartua, antzerki literarioa pertsonai bat nola sentitzen zen \"ikustea\" ahalbidetzen zuten aurpegi-adierazpen oso markatuak zituzten maskarak erabiltzen zituzten. Gizonez bakarrik osatutako taldeak aritzen ziren antzezle lanetan. Batzuetan, maskara horiek paper jakin baterako ere propio egiten ziren, eta, beraz, aktore pertsona berak hainbat paper antzeztu zitzakeen, maskara aldatuz. Emakumeen paperak gizon trabestituek antzezten zituzten. Erromatar antzerki literarioaren tradizioa Senekaren tragediek bereziki ongi irudikatzen dute latinezko literaturan. Hala ere, Senekaren tragediak antzezteko inguruabarrak ez daude argi; aditu batzuek uste dute gutxitan irakurtzen zirela audientziaren aurrean, eta beste batzuek uste dute produkzio osoak egiten zirela.\nAntzerki literarioa baino ezagunagoa zen \"mimus\" antzerkia, generoak desafiatzen zituena eta inprobisazio askez, hizkuntzaz eta tonuz igotako txistez, sexu eszenez, akzio sekuentziaz eta satira politikoz gidatutako agertokiak aurkezten zituena, dantza, malabare, akrobazia, funanbulismoa, stripteasea eta hartz dantzariekin batera. Antzerki literarioan ez bezala, \"mimus\"a maskararik gabe antzezten zen eta interpretazioan errealismo estilistikoa sustatzen zuen. Emakumeen paperak emakumeek antzezten zituzten, ez gizonek. \"Mimus\"a \"pantomimus\" izeneko generoarekin lotuta zegoen, ahozko elkarrizketarik gabeko ipuin-balletaren forma primitiboa. \"Pantomimus\"ak dantza adierazkorra, musika instrumentala eta libreto kantatu bat konbinatzen zituen, askotan mitologikoa, tragikoa edo komikoa izan zitekeena.\nMusika eta dantza.\nBatzuetan erromatar kulturan elementu arroztzat hartzen diren arren, musika eta dantza antzinatik existitzen ziren Erroman. Musika ohikoa zen hiletetan, eta \"tibia\" edo \"aulos\"-a, haizezko instrumentua, sakrifizioetan jotzen zen espiritu txarrak uxatzeko. Abestia (\"carmen\") gizarteko ia abagune guztien parte zen. Horazioren \"Carmen saeculare\", Augustok enkargatua, K.a. 17. urtean interpretatu zuen jendaurrean haurren koru misto batek. Musikak kosmosaren ordena islatzen zuela uste zen, eta bereziki matematikarekin eta ezagutzarekin lotzen zen.\nHaize, metal, hari, zitara eta perkusio instrumentuak jotzen ziren. Kornua, musikariaren gorputzaren inguruan kurbatzen zen metalezko haize tubularreko instrumentu luzea, seinale militarretarako eta desfileetarako erabiltzen zen. Instrumentu hauek Inperio osoan zehar aurkitu dira, baita jatorrizkoak ez ziren lekuetan ere. Musika probintzietan zehar zabaldu zen erromatar kulturaren alderdietako bat zela adierazten dute. Instrumentu ugari agertzen dira arte grafikoetako irudietan.\nOrgano hidraulikoa (\"hydraulis\") \"Antzinaroko lorpen tekniko eta musikal garrantzitsuenetako bat\" izan zen, eta gladiadore-jokoak eta anfiteatroko ekitaldiak eta antzezpen eszenikoak laguntzen zituen. Neron enperadoreak jo zuen tresnetako bat izan zen.\nNahiz eta batzuetan dantza mota batzuk ez ziren onartzen, ez zirelako erromatarrak edo gizonezkoek egiteko modukoak, dantza Erroma arkaikoko erritu erlijiosoen parte zen. Saliarrek eta Arval Anaiak, adibidez, dantza erritualen egileak ziren. Dantza estasikoa erlijio mistikoen ezaugarri bat zen, bereziki Zibelesen gurtzan parte hartzen zuten apaiz eunukoena, Galloak; Isisen gurtzan ere garrantzitsua zen. Eremu profanoan, Siria eta C\u00e1dizeko dantzariek ospe handia zuten.\nGlatiadoreak bezala, artistak ere \"infames\" ziren legearen aurrean, esklaboak baino pixka bat hobeto, teknikoki askeak izan arren. \"Izarrek\", ordea, aberastasun eta ospe handia izan zezaketen, eta klase altuekin, enperadoreekin barne, harreman sozial eta sexualak izaten zituzten. Artistek elkarri laguntzen zioten gremioak osatuz, eta antzerki-komunitateko kideen oroitzapenezko hainbat monumentu kontserbatzen dira. Inperio Berantiarreko kristau polemistek antzerkia eta dantza, kondenatzen zituzten sarritan , eta beren kultu praktiketan dantza eta musika tradizioak integratzen zituzten kristauak, Elizaren Gurasoek eskandalagarriro \"paganotzat\" hartzen zituzten. San Agustinek esan omen zuen pailazoak, aktoreak eta dantzariak etxe batera ekartzea espiritu maltzurren talde bat gonbidatzea bezala zela.\nLiteratura, alfabetatzea eta hezkuntza.\nLiteratura.\nLiteratur kanon tradizionalean, Augustoren garaiko literatura, Errepublika berantiarreko literaturarekin batera, latinezko literaturaren \"Urrezko Aroa\" kontsideratu da, \"multzoaren batasuna, zatien proportzioa eta itxuraz pitzadurarik ez duen konposizio baten artikulazio arduratsua\"ren ideal klasikoen haragitzea. Eragin handieneko hiru poeta latindar klasikoak -Virgilio, Horazio eta Ovidio- garai horretakoak dira. Virgiliok \"Eneida\" idatzi zuen, Erromarako epopeia nazionala sortuz, Greziako epopeia homerikoen antzera. Horaziok latinezko bertsotan metro liriko grekoen erabilera hobetu zuen. Ovidioren poesia erotikoa oso herrikoia izan zen, baina Augustoren programa moralarekin talka egin zuen; enperadoreak Tomisera (gaur egungo Constanta, Errumania) erbesteratu zuen kausa nabarmenetako bat izan zen, non bere bizitzaren amaierara arte iraun zuen. Ovidioren \"Metamorfosiak\" hamabost liburuko poema jarraitua izan zen, mitologia greko-erromatarra lantzen zuena unibertsoaren sorreratik Julio Zesarren deifikazioraino. Greziar mitoen Ovidioren bertsioak ondorengo mitologia klasikoaren iturri primarioetako bat bihurtu ziren, eta bere lanak hain eragin handia izan zuen Erdi Aroan, ezen XII. eta XIII. mendeei \"Ovidioren aroa\" deitu izan baitzaie. Augustoren garaiko latinezko prosazko autore nagusia Tito Livio historialaria da. Bere sorreraren eta Erromako historiaren lehen urteen kontakizuna literatura modernoaren bertsiorik ezagunena bihurtu zen. Vitruvioren \"De architectura\" liburua ere garai horretakoa da, Antzinateko arkitekturari buruzko lan oso bakarra, Errenazimentuan arkitekturan eragin itzela izan zuena.\nIdazle latinoak Greziako tradizio literarioan murgilduta zeuden, eta haien formak eta edukiaren zati handi bat egokitu zituzten, baina erromatarrentzat, satira zen beraiek greziarrak gainditzen zituzten generoa. Horaziok satirak idatzi zituen bertsotan, Augustoren gorteko poeta izan aurretik, eta Printzealdi goiztiarrak Pertsio eta Juvenal satirikoak ere sortu zituen. Juvenalen \"Satirek\" hiriko gizartearen ikuspegi kaskarina eskaintzen dute.\nI. mendearen erdialdetik II. mendearen erdialdera bitarteko aldiari latinezko literaturaren \"Zilarrezko Aroa\" deitu izan zaio. Neronen agindupean, idazle desilusionatuek agustinismoaren aurka erreakzionatu zuten. Hiru idazle aipagarrienak -Seneka, filosofoa, antzerkigilea eta Neronen tutorea; Lukano, bere iloba, Zesarren gerra zibila poema epiko bihurtu zuena; eta Petronio (\"Satyricon\") nobelagilea bere buruaz beste egin zuten enperadorearen nahigabea eragin ondoren. Seneka eta Lukano Hispaniatik zetozen, ondorengo epigramatiko eta gizarte-behatzaile zorrotz Martzial bezala, bere herentzia zeltiberiarraz harro zegoena. Martzialek eta Estazio poeta epikoak, \"Silvae\" olerki-bildumak Errenazimentuko literaturan eragin handia izan zuenak, Domizianoren erregealdian idatzi zuten.\n\"Zilarrezko Aroa\" deiturikoak hainbat idazle ospetsu sortu zituen, horien artean Plinio Zaharra entziklopedista, bere iloba, Plinio Gaztea bezala ezaguna, eta Tazito historialaria. Plinio Zaharraren \"Historia Naturala\" idati zuen, 79an Vesuvioren erupzioaren ondoren sorospen lanetan hil zen. Flora eta faunari, harribitxiei eta mineralei, klimari, medikuntzari, naturaren fenomenoei, artelanei eta antzinako jakinduriari buruzko bilduma zabala da bere lana. Tazitok literatura-artista gisa duen ospeak berdindu edo gainditu egiten du historialari gisa duen balioa; bere esperimentazio estilistikoak \"prosa latinoaren estilo boteretsuenetako bat\" sortu zuen. \"Hamabi Zesarrak\", Suetoniorena, biografia inperialaren iturri nagusietako bat da.\nGrezieraz idatzi zuten historialari inperialen artean, Dionisio Halikarnasokoa, Josefo historialari judua eta Dion Kasio senataria daude. Inperioaren beste autore greko handi batzuk Plutarko biografo eta antikuarioa, Estrabon geografoa eta Luziano erretoriko eta idazle satirikoa dira. Greziako eleberri erromantiko ezagunak Petronioren \"Satirikon\" eta Apuleioren \"Urrezko astoa\" lanek latinez antzeztutako hats luzeko fikziozko lanen garapenaren parte izan ziren.\nII. eta IV. mendeen artean, latinezko Elizaren Guraso bihurtuko ziren egile kristauek aktiboki erabiltzen zituzten tradizio klasikoko iturriak, tradizio baitan hezi baitziren. Tertuliano, Afrika erromatarretik zetorren kristautasunaren aldekoa, Apuleioren garaikidea izan zen, eta ahots kristau argia ezarri zuen prosazko lehen egileetako bat. Konstantinoren konbertsioaren ondoren, latinezko literatura kristau ikuspegiak menderatzen du . Simako hizlariak Erromako tradizio erlijiosoak kontserbatzearen alde egin zuenean, Milango apezpiku eta etorkizunean santu izango zen Anbrosioren aurkako jarrerarekin topo egin zuen.\nIV. mendearen amaieran, Jeronimok Bibliaren latinezko itzulpena egin zuen, \"Vulgata\" bihurtu zena. Agustin, Afrikako probintziako Elizaren beste Guraso bat, \"mendebaldeko kulturan eragin handiena duen idazleetako bat\" deitua izan da, eta bere \"Aitorpenak\" mendebaldeko literaturaren lehen autobiografiatzat hartzen dira batzuetan. \"Jainkoaren hiria\" lanean, Agustinek Erroma betierekoaren eta espiritualaren ikuspegi bat eraikitzen du, \"inperium sine fine\" berri bat, erortzen ari den inperioak baino gehiago iraungo duena.\nAlfabetatze mailak.\nInperioko batez besteko alfabetatze-tasaren estimazioak aldakorrak dira, % 5 eta % 30 edo gehiago artean. Diferentzia hauen jatorrian \"alfabetatzearen\" definizioaren gaineko eztabaida dago. Dokumentu eta inskripzio publikoekiko obsesio erromatarrak idatzizko hitzari ematen zitzaion balio handia adierazten du. Burokrazia inperiala hain zegoen idazkeraren mende, ezen Babiloniako Talmudak honako hau adierazi baitzuen: \"itsaso guztiak tinta balira, kanabera guztiak luma, zeru pergamino guztiak eta gizon guztiak eskribau, ez lirateke gai izango gobernu erromatarraren kezken irismen osoa islatzeko\". Legeak eta ediktuak idatziz argitaratu eta ozen irakurtzen ziren. Erromatarren meneko analfabetoek, gobernuaren eskriba (\"scriba\") batek dokumentu ofizialak irakurtzea edo idaztea eskatzen zuen. Arte publikoa eta erlijio-zeremoniak ideologia inperiala komunikatzeko moduak ziren, irakurtzeko gaitasuna alde batera utzita. Erromatarrek apaiz-artxibo zabala zuten, eta, Inperio osoan, jende arruntak jainkosei eskainitako estatua zein opari botiboekin loturiko inskripzioak ageri dira, baita taulatxoetan eta beste \"konjuru magiko\" batzuetan ere, Madarikazio oholak adibidez, edo Greziar Papiro Magikoetan bildutako ehunka testu. Armadak txosten idatzi eta zerbitzu-erregistro ugari sortzen zituen, eta armadan alfabetatzea \"harrigarria\" zen. Hiri-graffitiek (literatura-aipuak barne) eta kalitate txikiko inskripzioek (ortografia- eta solezismo-akatsak dituztenak) elitekoak ez direnen artean nolabaiteko alfabetizazioa erakusten dute. Gainera, aritmetika beharrezkoa zen edozein merkataritza modutarako. Esklabo kopuru handi batek irakurtzen eta idazten zekien, eta batzuek hezkuntza-maila altua zuten.\nLiburuak garestiak ziren, ale bakoitza papirozko erroilu batean (\"volumen\") idatzi behar baitzen, lanbidean ikasitako eskribauen bidez. Kodizea -bizkar bati lotutako orrialdeak zituen liburua- oraindik berria zen Martzial poetaren garaian (K.o. I. mendea), baina III. mendearen amaieran \"volumen\"a ordezkatu zuen; eta eduki kristaua zuten liburuen ohiko forma bihurtu zen. Liburugintza komertziala Errepublikaren amaieran eta I. mendean ezarri zen. Erromako auzo batzuk beren liburu-dendengatik ezagutzen ziren (\"tabernae librariae\"), mendebaldeko probintzia-hirietan ere bazeuden, hala nola Lugdunumen (egungo Lyon, Frantzia). Edizioaren kalitatea izugarri aldatzen zen, eta antzinako autore batzuk kexu dira akatsez jositako kopiengatik, plagioengatik edo faltsifikazioengatik, ez baitzegoen egile-eskubideen legerik. Esklabo kopista trebe batek (\"servus litteratus\") 100.000 sestertzio balio zitzakeen.\nBildumagileek liburutegi pertsonalak pilatzen zituzten, Herkulanoko Papiroen Villa kasu, eta liburutegi on bat villaren bizimoduari lotutako aisialdi landuaren (\"otium\") parte zen . Bilduma garrantzitsuek \"barneko\" jakintsuak erakar zitzaketen; Luzianok barre egiten zien erromatar mezenas filistearrekin bat egiten zuten intelektual greziarrei. Ongile indibidual batek liburutegi bat eman ziezaiokeen komunitate bati: Plinio Gazteak milioi bat sestertzioren balioa zuen liburutegia eman zion Comum hiriari, beste 100.000 sestertziorekin batera. Estatu-eraikinetan kokatutako liburutegi inperialak pribilegio mugatu gisa irekita zeuden erabiltzaileentzat, eta literatura-kanon bat osatzen zuten, zalantzazko ospea zuten idazleak kanpoan uzteko modukoa. Subertsibotzat jotzen ziren liburuak publikoki erre zitezkeen, eta Domizianok kopistak gurutziltzatzen zituen traidoretzat jotzen ziren lanak erreproduzitzeagatik.\nLiteratur testuak ozenki partekatzen ziren otorduetan edo irakurketa taldeetan . Plinio Zaharra bezalako jakintsuek afaldu, bainatu edo bidaiatzen zuten bitartean obrak ozenki irakurri arazten zuten, eta une horietan idazkariei zirriborroak edo oharrak ere eman ziezazkieketen. Aulo Geliok erromatarrek beren kultura literarioa nola eraikitzen zuten aztertzen du bere \"Gau Atikoak\" idazlanaren hainbat liburukitan. Irakurle publikoak (\"recitationes\") I. mendetik III. mendera arte zabaldu ziren, eta plazerez irakurtzen zutenak gutxiengoa izaten jarraitzen zuten arren, jada ez ziren gobernatzen zuten elite sofistikatu batera mugatzen, Inperioaren gizarte-jariakortasun osoa islatzen zuena eta entretenimendurako \"kontsumo-literatura\" ekarri zuena. Liburu ilustratuak, erotikoak barne, ohikoak ziren, baina kontserbatutako zatiak urriak dira.\nHezkuntza.\nHezkuntza formala ordain zezaketen familien esku baino ez zegoen. Haur pribilegiatuenek etxean har zitzaketen eskolak tutore pribatu batekin. Haur txikienei pedagogo batek irakasten zien, normalean esklabo edo liberto greziar batek. Pedagogoa haurren segurtasunaz arduratzen zen, autodiziplina eta jokabide publikoaren nozioak irakasten zizkien, eta irakurketan, idazketan eta aritmetikan tutorizatzen zituen. Gainerako haurrak irakasle batek (\"ludi magister\") zuzendutako eskola pribatu batera joaten ziren, guraso banakoen hileroko ordainketen bidez finantzatua. Eskola kopurua handituz joan zen inperioan zehar, hezkuntza aukera gehiago eta hobeak sortuz. Klaseak erregulartasunez egin zitezkeen beren espazioetan edo edozein espazio publikotan, baita atzerrian ere. Lehen hezkuntza 7 eta 12 urte bitarteko haurrentzat zen, eta klaseak ez ziren urte edo generoaren arabera banatzen.\n14 urterekin, klase aberatsenetako gizonek helduarora igarotzeko erritua izaten zuten. Adin horretatik aurrera, prestakuntza jasotzen hasiko lirateke balizko kargu politiko, erlijioso edo militarretarako, normalean adineko batek edo familiako lagun batek emanak. Bigarren hezkuntza gramatikariek (\"grammatici\") edo errektoreek (\"retorica\") ematen zuten. Gramatikariek literatura grekoa eta latinoa irakasten zuten batez ere, historia, geografia, filosofia eta matematika irakasgaiekin osatua. Augustoren erregealdiaren ondoren, autore latindarrak ere curriculumaren parte bihurtu ziren. Errektorea oratoria eta erretorika irakaslea zen. \"Ondo hitz egiteko\" artea (\"ars dicendi\") oso balioetsia izan zen nagusitasun sozial eta intelektualaren adierazletzat, eta elokuentzia (eloquentia) gizarte zibilizatu ororen elementu bateratzailetzat hartu zen. Goi-mailako hezkuntzak sustapen profesionalerako aukerak ematen zituen, batez ere zaldizko ordenako kideentzat. Elokuentzia eta kultura gizon kultuen funtsezko ezaugarritzat hartzen ziren, eta saria merezi zuten.\nAlfabetatutako emakumeak aristokrata kultuetatik hasi eta kaligrafo eta eskribau izateko prestatutako nesketaraino joaten ziren. Augustoren garaiko maitasun-poesiak aipatzen dituen \"neska-lagunek\", fikziozkoak izan arren, ideala adierazten dute: emakume desiragarri batek kultua izan behar du, arteetan aditua eta independentea, frustrazio puntu bateraino. Badirudi hezkuntza izan zela arau senatore eta zaldizko ordenen alabentzat Inperioan zehar. Hezkuntza maila handiko emazte bat abantaila bat zen sozialki anbizio handikoak ziren familientzat, baina Martzialek beharrezko ez zen luxutzat jotzen zuen.\nErlijioa.\nErlijio tradizionalak.\nErromatar Inperioko erlijioak barne hartzen zituen erromatarrek berezkotzat jotzen zituzten praktika eta sinesmenak, baita Erromara inportatutako edo probintzia guztietako herriek egindako gurtza ugariak ere. Erromatarrak oso erlijiosotzat zuten euren burua, eta mundu-potentzia gisa zuten arrakasta jainko-jainkosekin zituzten harreman onari(\"pax deorum\") egozten ziuten, haikekio erakusten zuten pietateak (\"pietas\") medio. Eromatarren ustetan, lehen erregeengandik jaso zuten erlijio arkaikoa \"mos\" \"maiorumaren\" oinarria zen, \"arbasoen bidea\" edo \"tradizioa\", erromatar identitatearen ardatz gisa hartuta. Ez zegoen \"eliza eta estatua bereiztearen\" antzeko printzipiorik. Estatuko erlijioko apaizak kargu publikoak betetzen zituzten gizonen talde sozial berberarekin bete ziren, eta inperioaren garaian, Apezpiku Gorena (\"Pontifex Maximus\") enperadorea zen.\nErlijio erromatarra praktikoa eta kontratuzkoa zen, \"do ut des\", \"Eman diezadazun ematen dizut\" printzipioan oinarritua. Erlijioa errezu, erritu eta sakrifizioaren ezagutzaren eta praktika egokiaren mende zegoen, ez fedearen edo dogmaren mende, nahiz eta literatura latinoak espekulatzen zuen jainkotiar izaerari buruz eta jainko-jainkosek gaizakairekin duten erlazioari buruz. Erromatar arruntarentzat erlijioa eguneroko bizitzaren parte zen. Etxe bakoitzak etxeko santutegi bat zuen, familiako etxeko jainko-jainkosei errezuak eta eskaintzak emateko. Auzoko santutegiek eta leku sakratuek, hala nola iturburuek eta kobek, hiria barna barreiatzen ziten. Apuleiok (II. mendea) erlijioaren eguneroko izaera deskribatu zuen, gurtza-leku baten ondotik pasatzen ziren pertsonek boto bat egiten zuten edo fruta bat eskain zezaketelaikustean, edo, besterik gabe, tarte batez han eseri zitezkeela erakutsi zuenean. Egutegi erromatarra ospakizun erlijiosoen inguruan egituratu zen. Garai inperialean, urteko 135 egun arte jai eta joko erlijiosoetarako erabiltzen ziren (\"ludi\"). Emakumeek, esklaboek eta haurrek hainbat erlijio-jardueratan parte hartzen zuten.\nErrepublikaren kolapsoaren ondorioz, Estatuko erlijioa enperadoreen erregimen berria babesteko egokitu zen. Lehen erromatar enperadore gisa, Augustok gizon bakarreko agintearen berritasuna justifikatu zuen berpizkunde eta erreforma erlijiosoaren programa zabal batekin. Errepublikaren segurtasunerako aurrez emandako boto publikoak enperadorearen ongizaterako ziren orain. \"Enperadore gurtza\" izenekoak aurreko gurtza tradizional batzuk eskala handigora zabaltzea ekarri zuen, oso antzinako zen familiako hildakoen eta \"Genius\"-aren gurtza; gizabanako bakoitzaren irelu zaindariak, hain zuzen. Hil ondoren, enperadore bat estatuko jainko (\"divus\") bihur zitekeen Senatuaren botoaren bidez. Kultu inperiala, mundu helenistikoan agintariei eskaintzen zitzaien kultuak eraginda, probintzietan hedatu zen, eta gurtza mota horri esker, Erromak bere presentzia iragartzen zuen eta nortasun kultural partekatua eta leialtasuna lantzeko modu nagusietako bat bihurtu zen. Ekialdeko probintzietako aurrekari kulturalek kultu inperialaren hedapen azkarra erraztu zuten, eta gaur egungo Saudi Arabiako Najranen zegoen kanpamendu militarreraino iritsi zen. Estatuko erlijioaren arbuioa traizio bihurtu zen enperadorearentzat. Hori izan zen Erromak kristautasunarekin zuen gatazkaren testuingurua, erromatarrek ateismo eta \"superstitio\" berritzailetzat jotzen baitzuten. \nErromatarrek ohoratu zuten jainko-jainkosa kopuru handia ezaguna da, lehen polemista kristauen burla jaso zuen egoera. Erromatarrek Mediterraneo osoan zuten nagusitasuna zabaldu ahala, haien politika, oro har, beste herri batzuetako jainko-jainkosa eta gurtzak xurgatzea izan zen, haiek desagerrarazten saiatu beharrean. Erromak askotariko herrien arteko nahasketa horri egonkortasuna emateko modu bat bere erlijio-ondarea babestea izan zen, konkistatutako herrien teologia erlijio erromatarraren hierarkian kokatzen zuten, horretarako tokiko jainkoentzako tenpluak eraikiz. Inperio osoko inskripzioei esker, badakigu, tokiko eta erromatar jainkoak elkarrekin gurtzen zirela, bata bestearen aldamenean jarrita, edo honen eta haren izena batera jasoz. Inperioaren parean, jainko-jainkosa pseudoatzerritarren kultu asko (atzerriko jainko-jainkosen erromatar berrasmazioa) Erroman eta probintzietan landu ziren, besteak beste, Zibele, Isis eta Epona jainkosen gurtzak, eta Mithras eta Sol Invictus eguzki-jainkoenazk, urruneko iparralderaino ere iristen zirenak, adibidez Britainia Handiko mugara (Hadrianoren harresian aurkitu dira). Erromatarrek inoiz ez zuten jainko bakar bat edo kultu bakar bat landu behar izan; beraz, tolerantzia erlijiosoa ez zen arazo bat, sistema monoteistentzat ez bezala.\nFededunei ondorengo bizitzako salbazioa eskaini zuten misterio erlijioak gizabanako bakoitzarentzako hautapen-kontua izan zen, bere familia-errituak egin eta erlijio publikoan parte hartzearekin batera egin zitekeena. Baina Misterioek zin eta sekretu esklusiboak eskatzen zituzten, eta erromatar kontserbadoreek uste zuten baldintza horiek \"magiaren\", konspirazioaren (\"coniuratio\") eta jarduera subertsiboaren ezaugarri zirela. Fede jakin batzuen jarraitzaileak desagerrarazteko saio bakan, eta batzuetan, bortitzak, egin ziren, morala eta batasun tradizionala mehatxatzen zituztela uste bazuten. Galietan druiden boterea ikusi zutenean, lehenbizi erromatar hiritarrak orden druida izatea debekatu zuten eta gero druidismoa bera erabat galarazi. Aldi berean, ordea, tradizio zeltikoak berrinterpretatu egin ziren (\"interpretatio romana\") teologia inperialaren testuinguruan, eta erlijio galiar-erromatar berri bat sortu zen Lugdunumeko Hiru Galien Santutegian zentroa zuena. Santutegiak aurrekaria ezarri zuen mendebaldeko gurtzarako, nortasun erromatar-probintzial gisa.\nErlijio monoteistak.\nJudaismoaren zehaztasun monoteistak zailtasunak ekarri zizkion erromatar politikari, batzuetan konpromiso eta salbuespen bereziak ematera eraman zituena. Tertulianok adierazi zuen erlijio judua, kristauena ez bezala, erlijio \"lizitoa\" zela, \"erlijio legitimoa\". Gatazka politikoa zein erlijiosoa trataezina bihurtu zenean erromatarren eta juduen arteko gerrak gertatu ziren. Kaligulak Jerusalengo Tenpluan bere urrezko estatua bat jarri nahi izan zuenean, ustezko sakrilegioa eta gerra eragotzi zuen gauza bakarrak bere heriotza izan zen. K.o. 70. urtean Jerusalemengo setioak tenplua arpilatzea eta botere politiko judua sakabanatzea ekarri zuen (ikus diaspora judua).\nKristautasuna Judean sortu zen, I. mendean juduen erlijio-sekta gisa. Erlijio berria, pixkanaka, Jerusalemetik kanpo zabaldu zen, eta, hasieran, oinarri nagusiak ezarri ziren Antiokian, gero Alexandrian, eta denborarekin Inperio osoan eta haratago. Inperioak baimendutako jazarpenak mugatuak eta noizbehinkakoak izan ziren, eta martiriak maizago gertatzen ziren tokiko funtzionarioen agintepean.\nEnperadore baten lehen jazarpena Neronen agintaldian gertatu zen, Erromara mugatuta. Tazitok kontatzen duenez, 64. urtean Erroman izandako sute handiaren ondoren herriaren zati batek Neroni leporatu zion erantzukizuna, eta enperadorea errua kristauengana desbideratzen saiatu zen. Neronen ondoren, jazarpen handia gertatu zen Domiziano enperadorearen agindupean, eta 177. urtean jazarpena areagotu zen Lugdunumen, galiar-erromatar hiriburu erlijiosoan. Plinio Gazteak, Bitiniako gobernadoreak, Trajano enperadoreari idatzitako gutun batean, kristauen jazarpena eta exekuzioak deskribatzen ditu. 246-251eko Dezioren jazarpena mehatxu larria izan zen Elizarentzat, baina, azken buruan, jarrera kristaua indartu zuen. Dioklezianok kristauen aurkako jazarpenik gogorrena izango zenari ekin zion, 303 eta 311 artean.\nIV. mendearen hasieran, Konstantino I.a izan zen kristautasunera konbertitutako zen lehen enperadorea. Elizari laguntza ekonomikoa eman zion eta haren aldeko legeak aldarrikatu zituen, baina erlijio berria Konstantino baino lehen ere ezarri zen arrakastaz. Masa kritikoa 150. eta 250. urte bitarteko ehun urteetan lortu zen, kristautasuna 50.000 baino gutxiago izatetik milioi bat fededun baino gehiago izatera igaro zenean. Zenbaki absolutuen hazkundea III. eta IV. mendeetan gertatu zen. Konstantinok eta bere ondorengoek sakrifizio publikoak debekatu zituzten eta, aldi berean, beste praktika pagano batzuk onartu zituzten. Konstantinok ez zuen inoiz purgarik egin, ez zen martiri paganorik izan bere erregealdian, eta jentilak bere gorteko postu garrantzitsuetan geratu ziren. Juliano Apostata enperadorea sakrifizio publiko tradizionalak eta erlijio helenistikoa berpizten saiatu zen, baina ez zuen herriaren babesik lortu. Bere erreformak kristau erresistentziarekin eta gizartearen inertziekin egiten zuten talka.\nII. mendetik aurrera, Elizaren Gurasoak Inperio osoan praktikatutako erlijio ezberdinak \"pagano\" gisa gaitzesten hasi ziren kolektiboki. IV. mendeko kristauek uste zuten Konstantinoren konbertsioak frogatzen zuela kristautasunak arrakasta izan zuela paganismoarekiko (Zeruan), eta erretorika horretaz gain, ekintza gehigarri gutxi behar zela: dena egina zegoen, ikuspegi kristauaren ekorketa izan ezik. Ondorioz, IV. mendeak heresiari aurre egitea paganismoa baino lehentasun handiago bilakatu zen. Peter Brownen arabera, \"eremu gehienetan, politeistak ez ziren gogaikarriak izan, eta tokiko indarkeria istilu desatsegin gutxi batzuez gain, eta komunitate juduek ere mende bateko bizitza egonkorra izan zuten, baita pribilegiatua ere\". Hala, VI. mendera arte, paganismo-zentroak zeuden oraindik Atenasen, Gazan, Alexandrian eta beste leku batzuetan.\nJudutarren historiaren ikerleen arabera, juduen \"erlijio baimendu\" estatusak zekarren tolerantzia ikuspegia enperadore kristauen menpe mantendu zen. Hori ez zen heretikoetara hedatu. Teodosio I.aren garaian, oraindik ez zitzaien eskatzen pagano edo juduei kristautasunera bihurtzeko, baina kristau nizeako kredoaren jarraitzaile izanik, Teodosiok lege ugari aldarrikatu zituen eta kristautasun forma alternatibo guztien aurka egin zuen. Erromatar gobernuak eta Elizak heretiko kristauak jazarri, derrigortu eta hil zituzten Antzinate Berantiar osoan, baina kristauak ez zirenak ez ziren bizitza publikotik baztertuak izan, ezta jazarriak ere, VI. mendeko Justino eta Justiniano I.aren erregealdietara arte. Erromaren jatorrizko erlijio-hierarkiak eta bere erritualaren alderdi askok eragina izan zuten kristau formetan, eta kristau aurreko sinesmen eta praktika askok bizirik iraun zuten kristau jaietan eta tokiko tradizioetan.\nErromatar Inperioa Euskal Herrian.\nEuskal lurrak erromaren menpean zeuden Inperioa ezarri zenean. Hego Euskal Herria Hispania Tarraconensis probintzian zegoen antolatuta eta Ipar Euskal Herria Galia Akitanian II. mendera arte, eta ordutik, Novempopulanian. \nEztabaida luzea egon da egungo Euskal Herriaren garai hartako \"euskalduntasunari\" buruz, batzuentzat zeltek presentzia handia baitzuten, nagusia kasu batzuentzat, eta beste batzuentzat, presentzia edo eragin hori eztabaidatu beharko litzateke. Dena delakoa, egongo idazle klasikoek egungo Euskal Herriari buruz idazten hasi zirenean, gutxi gora bera leinu hauek aipatu zituzten: baskoiak, barduliarak, karistiarrak, autrigoiak , beroiak, tarbeliarrak, eta suburateak.\nTradizionalki, bi eremutan banatu izan da euskal lurraldea: \"ager vasconum\", oro har landatzeko lurrak zituztenak, Ebro ibaiaren arroan; eta \"saltus vasconum\", maiz konkistatu gabetzat hartu dena. Erromatar Inperioa bietan zabaldu zen, baina okupazioak ezberdintasunak izan zituen. Hiri nagusiak \"ager\" eskualdean zeuden: Pompaelo, Veleia, Andelos... baina baziren ere kostaldean, Oiasso edo Foruko erromatar herrixka bezalakoak. \"Saltus\"a ere kolonizatu zen, bertan merkataritza edo meatokiak bazirelako: Arditurriko (gaurko Oiartzunen inguruan) burdina, beruna eta zilarra; edota Somorrostroko burdina, interesekoak ziren erromatarrentzat. Portuak ere, nahiz eta Saltus horretan kokatuak izan, beharrezkoak ziren erromatarrentzat eta, honela, Kantauri aldean zeudenen izen zenbait ezagunak zaizkigu: Oiasso baskoien lurraldean eta Flaviobriga, Tritium, Menosca edo Lapurdum kostaldean gertu. Nekazaritza uste baino hedatuago zegoen, eta Iru\u00f1ea bera nekazaritza gune garrantzitsua zen.\nBertako biztanleek erromatar armadan parte hartu zuten, eta varduliarren, akitaniarren eta baskoien destakamenduak egon ziren, besteak beste, Germaniako limesean eta Hadrianoren harresian. \nEuskal herria zeharkatzen zuen galtzada nagusia \"Ab Asturica Burdigalam\" izan zen, Araba, Nafarroa Garaia eta Behe Nafarroa zeharkatzen zituena.\nIII. mendearen krisiak komertzioaren eta hirien gainbeheran nabaritu zen, Iru\u00f1a-Veleian okupatzen zen espazioa nabarmen murriztu zen, eta ekoizpen gune handi gisa funtzionatzen zuten villa-k ere ugaritu ziren, adibidez, Arellanoko Musen Villa. Germaniar inbasioek Pirinioak zeharkatzera iritsi ziren, eta IV. mandetik aurrera, Bagauden borrokak zabaldu ziren.\nLegatua.\nErromatar Inperioak eta autokrazia, zuzenbide eta herritartasun nozioek eragin sakona izan zuten Europako historian. Kultura eta identitate komun bat partekatzeko sentimendua, hizkuntza edo literatura bakar baten ordez, Inperioaren izaerak berak eragin zuen.\nMendebaldeko Erromatar Inperioa erori ondoren, zenbait estatuk, bere ondorengoak zirela esan zuten, \"translatio inperii\" (\u00abdomeinuaren lekualdaketa\u00bb) bezala ezagutzen zen kontzeptua. Horixe izan zen Germaniako Erromatar Inperio Santuaren kasua, Leon III.a aita santuak 800. urteko Gabonetan frankoen errege zen Karlomagnoren koroatzearen ondoren ezarritako erakundea. Karlomagno \"erromatar enperadore\" (\"Imperator Romanorum\") bezala koroatua izan zen, baina gertaera horrek ez zuen berehala estatu berri bat sortu. \"Translatio inperii\"a frankoetatik alemaniar herrira igaro zen 962an Oton I.aren koroatzearen ondoren, \"enperadore erromatarren\" sorta berri bati hasiera emanez, 1806an Napoleonen Gerretan Inperioaren amaiera arte horrela titulatzen jarraitu zutenak.\nEkialdean, erromatar legatuak Bizantziar Inperioan jarraitu zuen. Bizantziar greziarrek, euren burua, \"erromatar\" (\"Romanioi\") bezala izendatzen jarraitu zuten, eta, euren estatua, \"erromatar inperio\" (\"Basile\u00eda Rh\u014dma\u00ed\u014dn\") bezala, 1453an Konstantinoplaren erorketa gertatu zen arte, Mendebaldean sekula hala onartu ez zuten arren. Mehmed II.a konkistatzaileak Konstantinopla Otomandar Inperioaren hiriburu berria bihurtu zuen, eta bere burua \u00abErromako Zesar\u00bb (\"Kayser-i Rum\") izendatu zuen, \"translatio inperii\"a bere gain hartuz. Aldi berean, Moskuko Printzerria, Bizantziar Eliza ortodoxoaren eta tradizio greko-erromatarraren eragin nabarmena zuena, Erromatar Inperioaren oinordeko ere izendatu zen. Ivan III.a Handiak \u00abHirugarren Erroma\u00bb izendatu zuen bere hiria (Konstantinopla bigarrena zelarik), eta ideia hori indartu egin zen \"Autokrator\", Tsar (Zesar hitzetik) eta, Petri Handiaren garaitik, \"Imperator\" eta \"Pater Patriae\" tituluen adopzioarekin.\nErromako beste legatu nagusietako bat erlijio kristaua izan zen. \"Pax Romana\"k egonkortasun eta batasun politikoko eskualde handi bat sortu zuen, Eliza katolikoaren hedapena ahalbidetu zuena, funtsean eredu erromatarrean oinarritutako monarkia absolutua dena. Aita santuek erromatar apaiz gorenaren titulua hartzen dute, aita santu gorena (\"Pontifex Maximus\"), eta Zesarren oinordeko izendatuak izaten dira.. Italian erromatarren zazpi mendeek ere kultur ondare handia utzi zuten, eta horrek eragin nabarmena izan zuen italiar nazionalismoan eta 1861eko \u00abrisorgimentoan\u00bb, Benito Mussoliniren garaian italiar faxismoaren oinarri ere izan zelarik. Artearen esparruan, arte erromatarrak arkitektura errenazentistan eta arkitektura erromanikoan eragin zuen Europako hegoaldean, Ekialdeko lurralde ortodoxoetan bezala. Erromatar elementu klasiko askok Errenazimentu eta Neoklasizismoaren oinarri estetikoak osatu zituzten.\nMendebaldeko inperioko eskualde erromanizatuetan, latinaurreko hizkuntzak pixkanaka desagertu ziren eta latina biztanle gehienen ama-hizkuntza bihurtu zen. Horrela, latina hizkuntza erromaniko modernoetarantz (gaztelania, portugesa, frantsesa, italiera, katalana edo errumaniera) eboluzionatuko zuten hainbat adarretan garatu zen, ingelesean eragin handia izateaz gain. Zatituta egon arren, latinak nazioarteko hizkuntza nagusi izaten jarraitu zuen irakaskuntzan, literaturan, diplomazian eta bizitza intelektualean, XVII. mendera arte, eta oraindik ere presente dago Erromako Elizaren lege eta eliz lanetan. Ekialdeko Inperioan ez zen hori gertatu, non greziar hiztun gehienak Grezia inguruan eta kostaldeko eskualdeetan kontzentratu ziren. Zenbait hizkuntza afroasiar, nagusiki koptoa Egipton eta aramera Sirian eta Mesopotamian, ez ziren inoiz erabat grezieraren mesedetan ordezkatuak izan."}
{"id": "4640", "revid": "512", "url": "https://eu.wikipedia.org/wiki?curid=4640", "title": "Donejakue bidea", "text": "Donejakue bidea Europa osoko erromesek \"Compostelako Donejakue\" izen historikoa duen Santiago de Compostela hirira (Galizia, Espainia) iristeko eta handik itzultzeko egiten duten bidea da. Hiri hartako Done Jakue katedralean dauden Done Jakue apostoluaren erlikiak izan ziren erromesaldia sortzeko arrazoia. Erdi Aroan jende andana handia ibiltzen zen bide horretan. Gerora ahaztu samartuta izan zen, baina XX. mendearen bukaeraz geroztik gorakada izan du, erlijiozko arrazoiengatik ez ezik, turismo, arte, kirol eta kultura arrazoiengatik ere.\nUNESCOk \"gizateriaren ondare\" izendatu zuen Espainiako bide zatia 1993an (Euskal Herriko zati bat barne), eta Frantziakoa 1998an (Euskal Herrikoa barne). \"Europako Kale Nagusi\" izendapena ere jaso du.\nHistoria.\nIbiltarien etorreraren hasiera.\nDone Jakue apostoluaren heriotzatik (K.o. I) zortzi mende pasa ondoren, Hispaniako ipar mendebalde inguruan Done Jakue apostolua, zonaldea ebanjelizatu ostean, bertan hilobiratu zutenaren kondaira zabaldu zen. Alfontso II.a bertara hurbildu zen bere gorte guztiarekin, Historiako lehen erromesa izan zelarik. Iritsitakoan bertan elizatxo bat eraikitzea agindu zuen. Albiste hau azkar zabaldu zen inguruko lurretan.\n814. urtetik aurrera Compostelako Donejakue erromesak jasotzen hasi zen, apostoluaren hilobiaren aurkikuntzaren ostean. XII. mendearen lehen erdian bultzada handia izan zuen bertarako erromesaldiak. Albistea azkar zabaldu zen Europa katolikoan zehar eta bertatik erromesak iristen hasi ziren hilobia zegoen gunera \"Campus Stellaera\", eta hortik egungo Compostela izena.\nIkurra.\nErromes-maskorra ohikoa da Galiziako kostaldean. Erdi Aroan, Donejakue bideak Santiagotik haraindira jarraitzen zuen, Finisterrera iritsi arte. Han, erromesek \"vieira\" bat hartzen zuten, erromesaldiaren erakusgarri. Horrela, Bidearen ikur bihurtu zen. Egun ere, Donejakue bidea markatzeko erabiltzen den ikur nagusia da.\nEuskal Herria, bidegurutzea.\nDonejakue bidea egiteko hiru aukera nagusi daude Euskal Herrian zehar: Nafarroako Bidea, Iparraldeko edo Kostaldeko Bidea eta Barnealdeko Bidea. Bigarren mailako beste adar bat dago, halaber, Iru\u00f1ea eta Agurain Sakanatik lotzen dituena\nEuropa Kontinentaletik datozen Bide nagusiek sarrera desberdinak dituzte Frantziatik hegoaldetik eta Pirinioetan barrena. Haien artean hiru Izura-Azmen biltzen dira; gero, Donibane Garazitik jarraitzen du, eta Orreagatik Pirinioak zeharkatzen. Beste bat Arlestik dator, eta Pirinioak Somporten barrena zeharkatzen ditu. Bi bide horiek Garesen bat egiten dute eta, harrezkero, Nafarroatik, Errioxatik, Burgostik, Leondik, Lugotik eta Coru\u00f1atik barrena jarraitzen du, Santiago de Compostelaraino.\nErromesaldiak apostoluaren ustezko hezurrak aurkitzearen berri zabaldu eta gutxira hasi ziren. Asturiasko Erresuma bere eremua zabaltzen ari zen, eta Leongo lurrak konkistatzen, Al-Andaluseko mugak hegoalderantz eramanez. Hasierako etapa honetan, baina, erromesaldiak eskualde artekoak ziren, erresuma horren barruan, eta itsasokoak batez ere, Frankia karolingiarretik ere joaten baitziren.\nBigarren etapa batean, 1085ean, Nafarroak (Aragoik eta Gaztelak bezala) burguak sortu eta \"frankoz\" kolonizatzeko bidea ireki zuen, eta \"Codex Calixtinus\" eta \"Chanson de Roland\" argitaratu ziren, bide hori sustatzeko liburutzat jotzen dena. Herri arteko ibilbidea behar adinako azpiegituraz hornitu zuten, merkataritza sustatu, eta kleroz baliatu ziren erromesaldi izpiritua pizteko. Horrela hasi zen Santiago Bide guztien artean ibiliena, ezagunena, Frantses Bidea deritzona. 1200eko Alfontso VIII.aren Nafarroaren inbasioaren ondoren, Araba eta Gipuzkoako bidea ireki zen Gaztelarentzat, Ab Asturica Burdigalam antzinako erromatar bide zaharra Araban zehar baliatuz, eta Leizarrate tuneletik Gipuzkoan gora, aukeran, Donostiatik eta, gero, Irundik paseaz, Gaskoiniara heltzeko.\nBideak.\nHainbat bide daude, helburu Santiago dutenak. Nagusiak Frantzian abiatu eta denek bat egiten dute Nafarroan.\nGarrantzi txikiagoko beste bide batzuk ere badira. Horietako bat, Kostaldeko Donejakue bidea, Euskal Herriko kostari jarraitzen dio Baionatik Muskizeraino.\nFrantzian.\nFrantzian lau bide nagusi dira:\nAragoin.\n\"Camino Aragon\u00e9s\" edo Aragoiko Bidea Frantziako laugarren bide nagusia den Via Tolosana bidearen jarraipena da. Somportetik barrena jarraitzen du Espainian bideak, Huescan, Zaragozan eta Nafarroan barrena, Garesa heldu arte. Herri horretan elkartzen da Nafarroako Bidearekin, Santiago de Compostelarainoko tartea egiteko.\nEuskal Herrian.\nFrantziako bideek bat egiten zuten Nafarroako Erresuman sartu eta gero.\nBatu aurretik, hainbat etapa egiten dituzte Nafarroa Beherean zehar.\nBide guztiak batzen diren tokian hasten da Nafarroako Bidea\nGarrantzi txikiagoko bideak ere badira.\nBaionan, Via Turonensisetik zatitutako kostaldeko bide bat abiatzen da.\nIrundik abiatzen da beste bide bat, Barnealdeko Bidea.\nEspainian.\nFrantses Bidea Espainian.\nFrantses Bidea edo Nafarroako Bidea Espainiako Donejakue biderik ezagunena eta erabiliena da. Izuran sortzen da, Frantziako lau bide nagusienetako hirutako erromesak elkartzen diren lekuan eta Orreagatik barrena jarraitzen du Espainian Santiago de Compostelaraino, Nafarroa, Errioxa, Burgos, Palentzia, Leon eta Lugo igarota.\nIparraldeko Bidea.\nIparraldeko Bidea edo \"Camino del Norte\" esaten zaio Espainian halaber Kostaldeko Bideari. Espainiar Estatuaren mugen barruan, Frantziatik datorren Soulaceko Bidearen jarraipena da, Irundik aurrera.\nBizkaiko Golkoaren kostaldea jarraituz Gipuzkoa, Bizkaia, Kantabria, Asturias eta Lugo igaro ondoren, Arz\u00faa herrian bide nagusiarekin elkartzen da, Santiago de Compostelarainoko bide zatia egiteko.\nEspainiako Iparraldeko Bideen artean, Kostaldekoa ezagunena eta erabiliena da, baita Donejakue biderik zaharrena. Bere hasiera Apostoluaren zerraldoa aurkikuntzara atzeratzen da, Alfontso II.a Asturiasko Erresumako hiriburua zen Oviedotik, erromeria egin zuenean zerraldo berria ikustera. Lehenbiziko Bidea zen, Kantauriar mendikatea zeharkatuz leku sakraturaino joaten zena; Tineo, Fonsagrada eta Lugotik pasatzen. Erresumako erromesak berehala konturatu ziren kostaldetik joan ezkero bidea askoz leunagoa eta erosoagoa zela; Kostaldeko Bidea jaioa zen. Asturiar Erresuma bere domeinuak zabaltzen dituen batera, Done Jakue apostoluaren zerraldoko aurkikuntzako berria zabaltzen da, eta kostaldetik erromeriak gorantz zihoazen hegoaldeko lurretan arabiarren josita zeuden lurretatik urrutik.\nEuropa kontinentaletik zetorren erromesak, Irundik iberiar penintsulan sartuz, eta itsasotik zetorrenak eusko, kantabriar edo asturiar kaietan lehorreratzen zirenak, Bidean zehar elkartzen ziren Mendebalderantz jarraituz, islamiar osten urrun. Kristau Birkonkistak islamiarren kontra irabazitako lurrak ziurtatuak egon ondoren, nafar eta gaztelar erregeek, Bideko garrantziaz jakitunak, burguak ezarri zuten eta herri arteko ibilbidea behar adinako azpiegituraz hornitzen dute (zubiak, ospitaleak, ostatuak...) bidea barneko lurretara saihesten, Frantses Bidea edo Nafarroako Bidera, Santiago Bideen artean ibiliena eta ezagunena.\nPlatako Bidea.\nPlatako Bidea edo \"zilarraren ibilbidea\" Espainiako hegoaldetik iparraldera zeharkatzen duen bide erromatar zahar bat da, eta batzuek erabiltzen dute erromesaldirako; normalean Meridatik abiatuta, baina Sevillatik ere bai.\nBarnealdeko Bidea.\nBarnealdeko Bidea ere, Espaimiar Estatuaren mugen barruan, Euskal Herritik abiatzen dela kontsideratzen da,\nErdi Arotik erromesak Iberiar Penintsulan sartzen ziren Erdialdeko Europatik. Erromesak Irunen, Oiartzunen edo Astigarragan banatzen ziren: batzuek kostaldeko bideari jarraitzen zioten; besteek, barnealdeko errege-bideari. Azken horiek, Gipuzkoa zeharkatu eta Lizarrateko tunela pasatu ondoren, Araban sartzen ziren, gero Gaztelako lurretan barneratzen Frantses Bidearekin bat egiteko, dela Santo Domingo de la Calzadan, dela Burgosen (Briviescatik igaro ondoren). Gipuzkoako barnealdean zehar zihoan bide horrek, garai batean, Orreagatik sartzen ziren baino erromes gehiago izan zuen.\nGalizia barruko bideak.\nGalizian bertan, badira Donejakue Bidearen beste adar batzuk. Batetik, hegoaldetik datorren Portugalgo Bidearen adar bat .\nIngeles bidea ere badago, Ferroldik hegoalderantz. Bide honek balio die Irlandan, Ingalaterran edo Europa iparraldean bidearen parte moduko bat egin dutenek, azken etapa Galizian egin dezaten.\nFisterrarako Bidea, azkenik, erromesaldi ofiziala amaitu ondoren egin ohi den luzapen bat izendatzeko erabiltzen da, Santiagotik itsasoraino, ekialderago iristeko. Fisterrako lurmuturrean edo Muxia herrian, bi amaiera alternatibo ditu bide honek."}
{"id": "4642", "revid": "688", "url": "https://eu.wikipedia.org/wiki?curid=4642", "title": "Trajano", "text": "Marko Ulpio Nerva Trajano () (53ko irailaren 18a - 117ko abuztuaren 9a) erromatar enperadorea izan zen, 98tik hil zen arte. Haren agindupean, Erromako Inperioak hedadura handiena lortu zuen.\nBizitza.\nEstreinako urteak eta boterearen eskuratzea.\nMarko Ulpio Trajano senatariaren semea izan zen Trajano. Ulpia leinua Hispaniako Baetica probintzian finkatu zen. Familia horrek erromatar politikari ospetsu gehiago eman zuen Trajanoren ostean ere.\nTrajano Rhin ibaiaren mugan hezi zen, Erromako gune arriskutsuenetako batean, beraz. Domizianoren germaniarren kontrako kanpainetan parte hartu zuen. 96rako Inperioko jeneralik ospetsuenetakoa eta arrakastatsuena izan zen.\nNerva enperadore berriak armadaren errespetua bereganatuko zuelakoan, 97ko udan Trajano semetzat eta oinordekotzat hartu zuen. Hadrianok, enperadorea izatekoa zenak, eman zion Trajanori izendapen horren berri; hortaz, Trajanoren babesa eskuratu zuen bizitza osorako. 98ko urtarrilaren 27an, Nerva hil zenean, Trajanok inolako arazorik gabe ordeztu zuen. Horrela, Italiakoa ez zen lehen enperadore bihurtu zen.\nHerritarrek Trajanoren hautaketari harrera bikaina egin zioten. Trajanok gobernu on eta orekatu baten bidez erantzun zien. Nervaren politika suspertu zuen: Domizianok bidegabe atxilotutako asko aske utzi zuen, eta bahitutako ondasunak bueltatu zizkien. Hain zen ospetsua, non Senatuak optimus (hoberena) titulua eman zion.\nDaziako gerrak.\nHala ere, Trajanoren ospea kanpaina militarrei zor zaie. 101ean, zigor-kanpaina egin zuen daziarren erresuman, Danubioko iparraldean. Dezebalo erregea errenditzera behartu zuen hurrengo urterako, Sarmizegetusa Regia hiria hartu ondoren. Erromara itzulirik, \"Dacicus Maximus\" titulua eman zitzaion.\nDezebalo berriro matxinatu zen mugan, aldameneko erresumak bere alde jotzen ahalegindutakoan. 106an, ikaragarrizko zubia eraiki ostean, Dazia osoa menderatu zuen Trajanok. Sarmizegetusa erabat suntsitu zuen eta Dezebalok bere buruaz beste egin zuen.\nTrajanok hiri berri bat eraiki zuen, \"Colonia Ulpia Traiana Augusta Dacica Sarmizegetusa\". Izen bera izan arren, beste leku batean kokatu zuen Trajanok. Inperioko probintzia bihurturik, erromatarrek kolonizatu zuten Dazia. Estatuak, gainera, Daziako urrea eskuratu ahal izan zuen.\nEkialdeko hedadura.\nAldi berean, Erromaren menpean zegoen Nabateako Rabbel II.a erregea hil zen. Heriotza horretaz baliatuta, Trajanok Nabatea anexionatu zuen, Siria eta Egiptoko legioen bitartez.\n107rako, Inperioak beste probintzia bat zeukan, Arabia Petraea izenekoa, zeinek Petra eta Bostra hiriak baitzituen. Hori zela eta, Inperioa gaur egungo Jordania eta Arabiara iritsi zen.\nBakealdia.\nHurrengo 7 urtetan, gobernu zibilean murgildu zen Trajano. Garai horretan Plinio Gaztearekin adostu zen zer nolako erantzuna eman behar zien Pontoko kristauei. Bakean uztekoak ziren baldin eta haien errituak publikoki ospatzen ez bazituzten.\nMonumentu eta errepide berriak eraiki zituen, batez ere Italian eta Hispanian. Haren izeneko foroan Trajanoren zutabea eraiki zuten, daziarren kontrako garaipenak oroitarazteko. Gaur egun ere zutik jarraitzen du.\nInperioa hedadura handienean.\n113an borrokatzeari berriro ekin zion Trajanok. Partiarrek Armenian errege onartezina kokatu zuten erromatarren ikuspuntutik. Armeniako Erresuma bi inperio handi horien artean egonda, bien artean aukeratzen ziren armeniar erregeak.\nTrajano Armeniara abiatu zen lehen. Erregea kendu eta probintzia anexionatu zuen. Orduan Partia aldera joan zen. Babilonia, Seleuzia eta, azkenean, Ktesifon hiriburua hartu zituen 116rako. Persiar Golkoraino ere iritsi zen, eta Mesopotamia Erromako probintzia izendatu zuen. Alexandro Handiaren adina eduki ez izana tamaldu zen, hura bezalako inperioa eraiki ahal izateko.\nHala ere, Trajano ez zen hor gelditu. Susa hiria harturik, erregea bota zuen eta haren ordez erromatarren menpeko beste bat kokatu zuen. Erromako Inperioa ez zen sekula hain urrun iritsi ekialdean.\nHatra hiriak, ordea, ez zuen amore ematen. Trajano bera joan zen gotorleku hori hartzera, baina ezin. Orduan, juduak eta Mesopotamia matxinatu ziren. Trajanok atzera egin behar izan zuen, behin-behineko erretreta zelakoan. Nolanahi ere, bere azken kanpaina izan zen.\nGaixoturik, Italiara bueltatu behar izan zuen, eta, 117ko udan, hil egin zen. Hadriano hautatu zuen oinordeko, zeinak Mesopotamia probintzia partiarrei itzuli zien. Trajanok konkistatutako gainerako eremuek Inperioan jarraitu zuten."}
{"id": "4644", "revid": "336", "url": "https://eu.wikipedia.org/wiki?curid=4644", "title": "Fonologia", "text": "Fonologia gramatikaren azpiatal bat da, eta horregatik, baita hizkuntzalaritzarena ere. Fonetikak ez bezala, fonologiak hotsak nola funtzionatzen dituen aztertzen du (hizkuntza jakin batean edo hizkuntzan, orokorrean), fonemak aztertuz.\nZenbait hizkuntzalarik fonetika (hizketaren hotsen ahoskatzea eta deskribapena) fonologiaren barruan sartzen dute. Fonetikan hotsen artikulazioa eta akustika aztertzen da, eta fonologian, berriz, esanahi aldaketak sortzen dituzten hotsen sistemak eta sistemaren barruko arauak. Adibidez, fonetikak [r] hotsaren ezaugarri fisikoak aztertzen ditu \"hari\" hitzean, eta fonologiak, berriz, \"hari\" eta \"harri\" hitzen arteko esanahi aldaketa eta /r/ eta /\u0155/ fonemen arteko oposizioa.\nBestalde, azterketa diakronikoak eta sinkronikoak egiten ditu fonologiak. Azterketa diakronikoetan hotsen sistemak historian zehar izan dituen aldaketak ikertzen ditu (adibidez, /h/ fonemaren erabilera eta bilakaera euskara zaharrean) eta azterketa sinkronikoetan hizkuntzaren une jakin bateko hotsen gertaerak; \"tz\" edo /c/ fonemaren banaketa adibidez, euskaraz hitzaren erdian eta bukaeran ahoskatzen dena, baina ez hitzaren hasieran.\nFonema.\nGizakion ahoskatze aparatua malgua izanik pertsonek soinu gama infinitua sor dezakete. Esate baterako ahoa gehiago edo gutxiago zabalduz, ezpainak gehiago edo gutxiago borobilduz, mingaina aurrerago, atzerago, gorago edo beherago kokatuz, ahotik irtengo den soinua aldatuko da. Gainera, hiztun guztien ahoskatze aparatuak, oso antzekoa izanik, desberdinak dira. Baina hizkuntza bakoitzeko hiztun trebatuek infinitu izan daitezken soinu horiek guztiak oso azkar sailkatzen dituzte fonema gutxi batzuetara ekarriz. Eta fonema horiek dira ahozko hizkuntzaren osagairik txikienak.\nFonemak ez dira izaera fisikoa duten soinuak, baizik eta mintzamenaren soinuen abstrakzio mentalak edo abstrakzio formalak. Alde horretatik, fonema bat soinuen baliokidetasun-familia edo -klase batek adieraz dezake (teknikoki fonoak esaten zaie), eta hiztunek soinu mota espezifiko batekin lotzen dute."}
{"id": "4645", "revid": "336", "url": "https://eu.wikipedia.org/wiki?curid=4645", "title": "Fonetika", "text": "Fonetika (grekotik \u03c6\u03c9\u03bd\u03ae (fon\u00e9) \"\"soinua\" edo \"ahotsa\"\"), hizkuntzalaritzan, hizkuntza baten soinuen burutzea eta oharpena aztertzen dituen zientzia da.\nHizkuntzaren hotsen ahoskera (artikulazioen fonetika), hots horien ezaugarri akustikoak (fonetika akustikoa) eta hizkuntzaren sistemaren barruan duten zeregina (hizkuntzalaritzaren fonetika) aztertzen ditu fonetikak. Fonetika berria 1867an hasi zen, Alexander Melville Bellek hotsak marrazkietan irudikatzeko egin zituen ikerketekin. Fonetikaren ahalegin nagusia giza hizketaren hotsen sailkapenean datza. Noam Chomsky eta Morris Halle hizkuntzalariek 30 ezaugarriko zerrenda egin zuten, giza hotsen \u00f1abardura eta berezitasun garrantzitsu guztiak sailkatzeko.\nHotsen irudikapenerako zenbait transkripzio sistema erabili dira; ezagunena Nazioarteko Alfabeto Fonetikoa da (frantsesez, \"Alphabet phon\u00e9tique international\" edo API; ingelesez, \"International Phonetic Alphabet\" edo IPA). Horrela, ahozko soinuak idatz daitezke, hizkuntza edo dialektoaren arabera. IPA oso erabilgarria da fonetika ikasteko eta hizkuntzak irakasteko.\nHistoria.\nAntzinaroa.\nEzagutzen diren lehen azterketa fonetikoak K.a. VI. mendean egin ziren gramatika sanskritoan oinarrituta. Lehen ikerlari horien artean, P\u0101\u1e47ini ezagunenetako bat da, K.a. 350ean lau zatitan banatutako gramatika idatzi baitzuen. Hizkuntzalaritza modernoan eragin handia du, eta oraindik ere \"idatzi den edozein hizkuntzaren gramatika generatiborik osoena\" da. Gramatika hura hizkuntzalaritza modernoaren oinarria izan zen eta zenbait printzipio fonetiko garrantzitsu deskribatu zituen, horien artean sonoritatea. Lehen kontakizun horrek erresonantzia tonuak, ahots-kordak itxita daudenean, edo zaratak, ahots-kordak irekita daudenean sortutakoa bezala deskribatzen du. Gramatikaren printzipio fonetikoak \"primitibotzat\" hartzen dira, euren analisi teorikoaren oinarria direlako eta ez analisi teorikoaren objektuak, eta printzipioak euren fonologia sistematik ondoriozta daitezke."}
{"id": "4648", "revid": "512", "url": "https://eu.wikipedia.org/wiki?curid=4648", "title": "Ferdinand de Saussure", "text": "Ferdinand de Saussure () (Geneva, 1857ko azaroaren 26a \u2013 Vufflens-le-Ch\u00e2teau 1913ko otsailaren 22a) suitzar hizkuntzalaria izan zen, estrukturalismoa sortu zuena.\nHaren lanak hizkuntzalaritzaren oinarriak aldarazi eta irauli zituen behin betiko. Hala ere, entzutetsuena, hots, \"Cours de linguistique g\u00e9n\u00e9rale\" (\"Hizkuntzalaritza Orokorreko Ikastaroa\"), ez zuen inoiz liburu moduan argitara eman eta bera hil eta hiru urte geroago, 1916an, kaleratu zuten haren ikasle izandakoek Saussurek Genevako Unibertsitatean emandako apuntetan oinarrituta. \"Cours de linguistique g\u00e9n\u00e9rale\" testua, hizkuntzalaritzako eskuliburu modernoetan, inoizko lanik aipatuenen artean dago. Hizkuntzalaritzako klasikoa bilakatu da."}
{"id": "4652", "revid": "41163", "url": "https://eu.wikipedia.org/wiki?curid=4652", "title": "Txillardegi", "text": "Jose Luis Alvarez Enparantza, Txillardegi goitizenaz ezagunagoa (Antigua, Donostia, Gipuzkoa, 1929ko irailaren 27a - 2012ko urtarrilaren 14a), donostiar ingeniari, hizkuntzalari, idazle eta politikaria izan zen. \"Txillardegi\" izengoitiaz gain, idazlanetan \"Igara\", \"Usako\", \"Harrizkibieta\" eta \"Larresoro\" ezizenak ere erabili izan zituen. \"Euskera, Euzko-gogoa, Egan, Zutik, Jakin, Tierra Vasca-Eusko Lurra, Herria\" eta beste aldizkari askotan kolaboratzaile aritu zen. \"Branka\" aldizkariaren sortzailea izan zen, baita \"Bat\" soziolinguistika aldizkariko zuzendaria ere, 1992tik 2002ra.\nEuskal hizkuntzalaritzaren arloan lan egin zuen batez ere, eta irakasle izan zen Euskal Herriko Unibertsitatean. XX. mendearen bigarren erdian Euskal Herrian eragin handienetakoa izan zuen, hainbat arlotan nabari den moduan:\nEuskal Herrian Euskaraz taldearen sortzaileetarikoa izan zen, eta Udako Euskal Unibertsitateko kide hasieratik bertatik. Euskaltzaindian, hiru aldiz proposatu zuten euskaltzain oso izateko, baina inoiz ez zuen izendatzea lortu: 1980an, Patxi Altuna aukeratu zuten; 1987an, Juan Mari Lekuona; eta 1988an, Ibon Sarasola. Euskaltzain urgazle izan zen 1957tik. Euskaltzaindiko Ahoskera Batzordeko kide zen, 1993an batzorde hori sortu zenez geroztik.\nBizitza.\nJose Luis Alvarez Enparantza 1929ko irailaren 27an jaio zen, Donostiako Antigua auzoko Amilibia kaleko (gaur egun, Zumalakarregi kalea) 579. zenbakian, Gutenfelder etxean, burges familia batean. Aitak fabrika txiki bat zuen, litografiak egiten zituena. Gertutik ezagutu zuen Ondarretako espetxeko gorabeheren berri. Gurasoek euskaraz jakin arren, ez zioten irakatsi: etxean entzun ez eta bere kabuz hasi zen 1948an ikasten. Frankismoa gazte-gaztetatik bizi izan zuelarik, Euskal Herriaren egoera latzaren kontzientzia hartuz joan zen, eta handik aurrera haren bizitzako ardatz izango ziren euskara eta Euskal Herria. 1954an \"Txillardegi\" ezizena erabiltzen hasi zen, bere jaiotetxearen aldameneko etxearen izena.\nMilitantzia politikoa.\nBilbora joan zen Ingeniaritza ikastera eta bertan ikaskide batzuekin batera Ekin taldea sortu zuen, gerora ETA izan zenaren aurrekaria. Talde haren helburua euskal arazoetan (euskara, historia, politika...) kontzientzia eta formazioa lortzea zen; abertzaletasun klasikoarekin kritikoak ziren eta frankismo itogarriaren aurrean EAJk agertzen zuen jarrera pasiboa salatzen zuten.\nEGIrekin elkarlanean aritu eta gero, EAJtik erabat banandu eta Ekinekoek beste erakunde bat sortzea erabaki zuten: Euskadi Ta Askatasuna. Hain zuzen ere, ETA sigla Txillardegik berak asmatu zuen. Txillardegi ETAko zuzendaritzako parte izan zen, kultura adarrean. ETAren izaera irekia aldarrikatzen zuen, fronte abertzale edo herritar gisa, eta horregatik ez zuen uste marxismo-leninismoa ideologiatzat hartu behar zenik.\n1958tik 1960ra bitartean, Gipuzkoako Diputazioan euskal literatura eskolak eman zituen.1960ko abuztuan, bigarrenez atxilotu zuten. Antiguako Guardia Zibilaren Komandantzian hiru egunez inkomunikatuta egon ondoren, Martuteneko kartzelan preso sartu zuten. Azaroan irten zen. 1961eko urtarrilean erbesteko bidea hartu zuen, lehenik Frantziara eta gero Suitzara. Atzerrian izan arren, ETAn segitu zuen (zuzendaritza utzi zuen arren), bai eta kulturgintzan murgilduta ere. Beste zeregin askoren artean, Baionan Euskal Idazkaritza sortu zuen beste euskaltzale batzuekin batera. Elkarlan horretatik, ortografian eta morfologian oinarrizko arau batzuk adostu ziren euskara baturako, eta 1965ean agiri batean argitaratu. Lantalde horrek aurkeztutako proposamen gehienak, geroago Euskaltzaindiak onartu zituen Arantzazuko Batzarraren ondoren, eta hortaz Txillardegi aurrerabide haren eragile nagusietakoa izan zen.\n1967an ETA utzi zuen V. Biltzarraren ondoren, ildo politikoarekin bat ez zetorrelako. Arrazoi politikoengatik 20 urtez 16 etxe-aldaketa egin behar izan zuen familiarekin euskal Herrian, Frantzian eta Belgikaren barrena. Lehenbizi Donostiatik ihes egiteko; gero, Frantziak kanporatu zituen hegoaldeko departamentuetatik; gero, Frantzia osotik eta Belgikara iritsi ziren paperik gabe, apatrida gisa, Nazio Batuek ematen zuten pasaporte urdin batekin. Zaila izan zen horrela lana aurkitzea. Seme-alabak sei urtez banatuta bizi izan ziren: Maddi eta Mikel txikiak gurasoekin Belgikan geratu, eta Joseba eta Jon handiak amonaren etxean bizi izan ziren Donostian.\nItzultzen hasi zirenean, ilegalki sartu zen\u2026 Errepresio eta desobedientzia giro batean izan zen. 1977an, behin Hegoaldera itzulita, politikagintzan murgildu eta ESB alderdiaren sortzaileetako bat izan zen, I\u00f1aki Aldekoa Azarlozarekin batera. Herri Batasunaren sorreran ere parte hartu zuen eta koalizioaren izenean senatari hautatu zuten. Lehenengo aldia zen Herri Batasunako politikarien parte-hartzea emango zela Espainiako kongresuan. Inbestidura saioa azaroaren 21ean izatekoa zen. Bezperan, HBko hautetsi eta senatariak \u2014Jose Luis Alvarez, I\u00f1igo Iruin, Jose Luis Elkoro, Josu Muguruza, I\u00f1aki Esnaola, Jon Idigoras, eta Itziar Aizpurua\u2014, Madrilgo Alcal\u00e1 hotelera joan ziren afaltzera hurrengo eguneko saiorako estrategia prestatzeko asmotan. Afaltzen ari zirela, kaputxadun bi pistolero sartu ziren eta taldea tirokatu zuten. Muguruza bertan hil zen eta I\u00f1aki Esnaola larriki zauritu zuten. Bi ultraeskuindar atxilotu zituzten hilketaren egile materialak izatea leporatuta: \u00c1ngel Duce eta Ricardo S\u00e1enz de Ynestrillas. Ynestrillas ez zuten kondenatu.\n1989an Unibertsitateko irakasle zela Jose Luis Pinillosen \"honoris causa\" izendatzea boikotatu zuen. Garai hartan HBren senatari zen.\nBide armatua agortuta zegoela iritzita, Aralar alderdiaren sorreran parte hartu zuen. 2007ko maiatzean, ordea, alderdia uztea erabaki zuen, Aralarrek parte hartu zuelako ETAren biktimen alde Eusko Jaurlaritzak antolatutako ekitaldi batean, eta Aralar maiatz hartako udal-hauteskundeetara Ezker Batuarekin batera koalizioan joatekoa zelako. 2008ko urtarrilean, EAE-ANV alderdiko kideekin batera agertu zen hedabideen aurrean, Espainiako hauteskundeetarako hautagai-zerrenda erregistroan aurkeztera joan zirenean. Baina azkenean, ez zuten hauteskundeetan parte hartzerik izan Espainiako Epaitegi Gorenak partidua judizialki suspenditzea erabaki zuelako, aurkezteko eskubidea ukatuz.\nLiteratura.\nHaren militantzia politikoaz gain, literaturagatik oso ezaguna da. Hainbat eleberri eta saiakera argitaratu zituen, nahiz eta berak, askotan, literaturgintzako lan hori \u00abbigarren mailako\u00bb jarduera zuela adierazi izan zuen.\nEleberrigintza.\nTxillardegik, hein batean, euskarazko eleberrigintza modernoa abiarazten parte hartu zuen. Haren lehenengo eleberriek haustura eragin zuten, artean nagusi zen narratiba tradizionalean, eta militantzia politikoari lotuta zegoen, nolabaiteko literatura konprometitua. \"Leturiaren egunkari ezkutua\" haren lehen eleberriak, 1957an Euskaltzaindiak argitaratuak, existentzialismoaren eraginpeko garaiari hasiera eman zion.\n\"Peru Leartzako\" (Itxaropena, 1960) bigarren eleberriak, aurrekoak ez bezala, ez zuen fama eta kritika onik jaso. Hirugarren eleberrian, \"Elsa Scheelen\" (Lur, 1969), berrikuntza nagusia narratzaile orojakilea da. Eleberria orduko garaiaren isla da: marxismoa aipatzen da, Martin Luther King aipatzen da, Vietnamgo gerra, eta sekularizazioa, batez ere, Elsa ezagutzean Maunierrengan hazten diren zalantzetan islatua.\nHandik hamar urtera, \"Haizeaz bestaldetik\" (autoedizioa, 1979) argitaratu zuen. Egilearen hitzetan, \"kirtenkeria handi bat\" da eta bere eleberririk \"sakon eta sinbolistena\". \"Exkixu\" (Elkar, 1988) izan zen hurrengo eleberria. Lan hori errealismo sozialista ortodoxoenetik hurbil koka daiteke. ETAko kide baten historia aipatzen du eta haren eztabaidak. Hurrengo eleberria \"Putzu\" izan zen (Elkarlanean, 1999), Bigarren Karlistaldia eta XIX. mendearen amaiera bitartean kokatua. Idatzi zuen azkena, berriz, \"Labartzari agur\". Ipuin-liburu bat ere argitaratu zuen: \"Kosmodromo\" (Haranburu, 1984).\nSaiakera.\nTxillardegi ezinbesteko bilakatzen da saiakeraren generoa berritzerakoan. Txillardegik \"Huntaz eta hartaz\" argitaratu zuen lehenik eta behin (Goiztiri, 1965). Askotariko gaiak hartu zituen: existentzialak, erlijiozkoak eta moralak, eta politiko eta ideologikoak. Gainera, Teilhard de Chardin, Kierkegaard, Buda eta Gandhirenganako jitea antzeman daiteke. Jean-Paul Sartre eta Bertrand Russell pentsalarien eragina jaso zuen batez ere. \"Hizkuntza eta pentsakera\" lanean (Mensajero,1972) hizkuntzaren, logikaren eta munduari buruzko pentsamendu edo ikuspegiaren arteko harremana jorratzen du. \"Euskal Herritik erdal herrietara\" (autoedizioa, 1978) liburuan aldez aurretik argitaratutako artikuluak bateratu zituen; horrez gain, \"Euskal kulturaren zapalketa\" liburua ere argitaratu zuen (Elkar, 1984). Memoria eta saiakera artean kokatzen den liburu bat ere argitaratu zuen, \"Euskal Herria helburu\" (Txalaparta, 1994) izenburupean. Txillardegiren heriotzaren urteurrenean, prentsan argitaraturiko artikulu bilduma argitaratu zen Koldo Izagirrek prestatutako edizioan, (Juan Luis Zabalaren hitzaurreko parte hartzearekin).\nHizkuntzalaritza.\nTxillardegik Parisen Hizkuntzalaritzako lizentzia eskuratu zuen, eta euskal azentuari buruzko doktoregoa egin zuen Bartzelonako Unibertsitatean, Kaliforniako M.T.T. unibertsitatean egonaldia egin ostean. Lan andana idatzi du: \"Euskara batua zertan den\" (\"Jakin\" aldizkaria, 1974), \"Oinarri bila\" (1977), \"Euskal gramatika\" (Ediciones Vascas, 1978), \"Euskal Fonologia\" (Ediciones Vascas, 1980), \"Euskal Dialektologia\" (autoedizioa, 1983) eta \"Euskal azentuaz\" (Elkar, 1984).\nEuskara batuaren gurasoetako bat.\nEspainiako Gerra Zibilak eragindako geldialdiaren ondoren, XX. mendeko 50eko hamarkadan berriro ekin zitzaion euskara batua sortzeko prozesuari, batez ere, kultura-literato eta kultura-aktibisten belaunaldi berri bati esker. Aurreko belaunaldikoak ez bezala, gehienak laikoak ziren, kaletarrak eta unibertsitate-ikasketak zituztenak. Horietako asko euskaldun berriak ziren; hau da, ez zuten euskara ama-hizkuntza gisa ikasi, hala nola Gabriel Aresti, Jon Mirande, Txillardegi eta Federico Krutwig. Haiek askoz biziago nabaritzen zuten hizkuntzaren disgregazioa, eta eredu batua izatea beharrezko urrats bat zen hizkuntzaren biziraupena bermatzeko. Aurreko belaunaldiaren zati handi batek hizkuntza ikusten zuen landa-bizitzari lotutako nazio-esentzia idealizatuaren gordetzaile gisa; belaunaldi berriak, berriz, uste zuen hizkuntzak hiri-eremua birkonkistatu behar zuela, inguruko hizkuntzen maila berean.\nErregimen frankistak onartzen zuen tolerantzia-giro erlatiboari esker, lehen ikastoletako batzuk \"parrokia-eskola\" gisa legeztatzen ziren. Milaka heldu euskalduntzeko eta alfabetatzeko gaueko klaseetara joaten ziren, gau eskolak izenekoetara. Besteak beste, Euzko Gogoa, Zeruko Argia, Jakin eta Anaitasuna izan ziren euskal idazleen belaunaldi baten eskola, tradizioz ezarritako mugetatik haratago hedatu nahi zituena. Horrek guztiak, euskaldunen bizimodua eta pentsamoldea aldatzearekin batera, hizkuntza-batasun baten eskaera sortu zuen. Eremu publiko guztietan euskararen erabilera bermatu nahi zen, oinarrizko hezkuntzatik unibertsitateraino. Irakaskuntzako idazleak eta langileak euskara idatziari buruzko arau zehatzak emateko eskatzen hasi ziren akademian.\nTxillardegi urte askoan sendo aritu zen, goi mailako erabileretarako euskal hizkuntza bateratu bat sortzeko beharra agertzen. 1957tik euskaltzain urgazlea zen baina sekula ez zuten Euskaltzain Oso izendatu, euskalari gisa aski eta sobera merezimendu bazuen arren. 2004ean Ohorezko Euskaltzain izendatzea erabaki zuen Euskaltzaindiak baina Txillardegik uko egin zion. Honela azaldu zuen, \"Euskaltzaindiak Euskaltzain Urgazle izendatu ninduen 1957ko Irailaren 26an. Geroztikako 47 urte horretan, honegatik edo hargatik, ez nau Euskaltzain Oso izendatu.\" (...) \"Oraingoan, gaur prentsa bidez ikasi dudanez, nire irizpideaz kontsultatu gabe, Ohorezko Euskaltzain izendatzea erabaki du.\" \"Askotan esan eta idatzia dut, ordea (Hemeroteka lekuko) ez nagoela prest orain neure euskaltzain mailan aldaketarik batere onartzeko. Areago Euskaltzaindiak alor desberdin batzutan hartua duen bidea gaitzesten dudalarik.\"\n1964an, Baionan euskaltzale talde batek Euskal Idazkaritza sortu zuen, Hizkuntza Sail batekin. Bertan, Jesus Maria Bilbao, Jean-Louis Davant, Roger Idiart, Pierre Andiazabal, Jean Hiriart-Urruti, Eneko Irigarai, Telesforo Monzon, Jesus Solaun eta Txillardegi zortzi hilabetez astero elkartu ziren. Txillardegi bera izan zen taldearen bultzatzailea eta joera eta herrialde guztietako euskaltzaleak elkartzen saiatu zen. Gainera, gizarte taldeen babesa bilatu zuen: EAJ, ETA, Enbata eta Euskal Herriko Erromatar Eliza Katolikoa.\n1964ko abuztuaren 29 eta 30ean, Euskal Idazkaritzak Baionako Biltzarra antolatu zuen. Batzar ireki moduko deialdia egin zien Euskal Herriko idazle eta irakasleei gutunak bidaliz eta egunkarietan iragarkiak ipiniz, haien iritziak entzuteko. 40 bat lagun elkartu ziren, bi eguneko eztabaiden ondoren, euskara batuaren oinarritzat jo litekeen testua onartu zuten bigarren egunean. Urtebete geroago, txosten bat plazaratu zen hartutako erabakiekin. Txostenak hiru atal zituen: ortografia, deklinabidea eta aditza. Gainera, dokumentuak amaieran \"h\" letraz idatzi beharreko hitzen zerrenda luzea zekarren, gehienbat Hegoaldeko euskaldunen lagungarri. Txosten hura izan zen Arantzazuko Batzarrak 1968an eman zuen txostenaren \u2014euskara batuaren sorrera agiritzat hartzen den txostenaren\u2014 aurrekari nagusia. Txosten horren aitzindaria eta egilea Txillardegi izan zen.\nIrakaslea.\n1976. urtean, unibertsitatean hasi zen lanean, hizkuntzalaritzan espezialista gisa. Hala bada, Bordeleko Unibertsitatean, EUTG eta Deustuko Unibertsitatean, irakasle izan zen, 1976tik 1983 arte. 1983-84 ikasturtetik aurrera, Zorroagako Fakultatean soziolinguistikako irakasle izan zen. 70 urte bete zituenean, katedratiko emeritu izendatu zuen EHUk.\n\"Branka\" aldizkariaren sortzailea izan zen, baita \"Bat\" soziolinguistika aldizkariko zuzendaria ere, 1992tik 2002ra.\nSoziolinguistikako ikertzailea.\nEkarpenak.\nSoziolinguista aitzindaria izan zen Txillardegi, erreferente nagusia Euskal Herrian. Arlo horretan azpimarratzekoak dira Txillardegiren ekarpen hauek:\nNazioarteko lankideak.\nTxillardegik euskararekin egin bezala, antzeko ekarpenak egin dira beste hizkuntza batzuekin ere ikuspuntu soziolinguistikotik. Ikertzaile hauek izan zituen lankide: Timo Riiho finlandierarekin, Ned Thomas Galesarekin, Kas Deprez flandrierarekin, Mar\u00eda Pilar Garc\u00eda Negro eta Oscar Diaz Fouces galizierarakin, Llu\u00eds Vicent Aracil, Aureli Argem\u00ed eta Joan Coromines katalanarekin, eta okzitanierarekin ere Coromines bera. William McKey-rekin ere harremanetan egon zen.\nTimo Riiho hizkuntzalari finlandiarrarekin harreman estua izan zuen, eta hura Euskal Herrira bisita ugari egin zituen hitzaldiak emateko (30.000tik gora entzule guztira). Euskal Telebistako Euskalonski saioko elkarrizketa batean Timo Riihok esaten zuen Finlandia eta finlandiera inspirazio-iturria izan zirela Txillardegirentzat, euskara batua sortzeko, eta euskararen erabilera zabaltzeko hizkuntza politika bat proposatzeko. Finlandian suomierarekin hizkuntza kulturala nola sortu zuten ikusita, eredu hori aplikatu nahi izan zuen Euskal Herrian.\nPentsamendua.\nAskoren ustez, gerra ondoko Euskal Herrian izan zen belaunaldien arteko etenaren protagonista nagusietakoa Txillardegi da. Giro horretan, eta tradizioaren aurka, ernetu zen pentsamendu berriak politika, kultura, filosofia zein erlijioa zituen berezko arlotzat. Euskal Herriaren ideia berri bat ekarri zuen. Euskal Herriak, izatekotan, nazio-ezaugarri bakarra dauka: euskara. Ideia hori, ordea, ondo ulertzekotan, Txillardegiren existentzialismoa kontuan hartu behar da. Existentzialismo horren iturriak Kierkegaard eta Unamuno dira. Euskarari dagokionez,Txillardegik Unamunoren pentsakera berbera erakusten du, baina Unamunoren aurka: euskara biziko da eta, euskararekin batera, Euskal Herria.\nGaztarotik dakarren existentzialismoak, baita aurrerago erabiliko duen estrukturalismoak ere, dogmatismo, esentzialismo eta sistema itxi (marxismo ortodoxo) guztietatik urrun mantendu zuten Txillardegiren gogoa. Existentzialismoaz blaitutako askatasunaren filosofia garatu zuen Txillardegik, askatasuna eta proiekua uztartzen zituena eta oinarrian nahikundea edo desira zuena. Pentsamolde horrekin garai hartako jeltzale, liberal eta karlisten ikuspegiaren aurka jo zuen: Euskal Herria ez da esentziak gordez berreskuratu behar den zerbait, etengabe sortu behar dena baizik.\nHaren pentsamenduaren oinarrian gizatasunaren ikuspegi jakin bat aurkitzen da, guztiz finkatua ez dena. Esan daiteke gizakia animalia bat dela. Animalia hori denborazkotasuna lege den munduaren eta denbora gabeko bigarren munduaren artean dabil. Txillardegiren ustetan, mendebaleko zibilizazioan nagusitu den errealismoak bigarren mundu hau ahaztua dauka eta hortik datorkio gainbehera. Ikuspegi horrek, existentzialismoarekin koherentzian, razionalitate ezberdinen beharra adierazten du.\nEra berean, Sartreren bidez jasotako existentzialismoak gizakiari denborazkotasun berezia atxikitzen dio, Sartrek berak Koj\u00e8vengandik jaso zuena. Denbora gizatiar horrek etorkizuna du abiapuntu, eta, iraganetik igarota, orainaldian amaitzen da: proiektuaren denborazkotasuna izango litzateke. 1962-64 ingurutik aurrera, Txillardegiren pentsamenduak nolabaiteko bilakaera izan zuen. Horren ondorioz, gorago aipatu den oinarrizko pentsamenduaren antolaketa politikoa indartu zen. Ideia nagusietakoa \"intelektual konprometitu\"arena izan zen. Bilakaera horretako erreferentzia nagusiak Jean-Paul Sartre eta Bertrand Russell izan ziren.\nLanak.\nJakin aldizkariak 2017an sortu zuen webgunean, Txillardegiren lan osoa eskura dago. Bertan 1.984 idazlan eta 23.591 orrialde bildu zituzten. Horietatik, 1.634 idazlan dira Txillardegik berak 55 urtez idatzi eta argitaratutakoak, eta gainerako 350, argitalpen digitalizatuak, Txillardegiri egindako elkarrizketak, edota bere obraren inguruko azterlanak, erreseinak eta bestelako idazlanak dira.\nHistoria.\nBestalde, zerrenda honen osagarri gisa, Inguma datu-basean Txillardegiren 122 produktu kontsulta daitezke. Halaber, 2000. urtean Euskaltzaindiak egin zuen \"Txillardegiren bibliografia 1956-1999\": lan horretan, 954 sarrera bibliografiko bildu zituen Pruden Gartziak. Azkue liburutegiko datu-basean Txillardegi bilatuta 1100 erreferentzia baino gehiago azaltzen dira.\n2015eko urtarrilaren 14an, Txillardegiren lan argitaratuak bildu eta digitalizatzeko hitzarmena sinatu zuten Gipuzkoako Foru Aldundiak eta Jakin Fundazioak. 2017ko maiatzaren 23an plazaratu zuten webgunea, 1.984 idazlanekin.\n\"Txillardegi-Hausnartu\" sariak.\n2008an sortu zen saria. 2019ko edizioan Soziolinguistika Klusterra eta Euskal Herriko Unibertsitateak lehiaketa elkarlanean antolatzen hasi zirenetik,\"Txillardegi-Hausnartu\" izena hartu zuen deialdiak. Txillardegi omendu nahi dute, besteak beste, unibertsitatetik euskararen inguruko ezagutza soziolinguistikoa eraikitzen egin zuen lanagatik.\nSariak eta omenaldiak.\nOroimena eta omena.\nTxillardegik hainbat sari eta omenaldi jaso ditu hizkuntzaren askotariko arloetan egin lanagatik, baita haren omenez jardunaldi, artelan, oroigarri eta ekitaldiak egin ere, gehienetan goi-erakundeetatik kanpora. Hil eta gutxira, kanpaina bat jarri zen abian Donostiako Udal Liburutegiari Txillardegi izena jartzeko, edo Antiguan Gaskoinia Plazari Txillardegi Plaza izena jartzeko aldarrikapena.\n2013ko abenduaren 2an, Euskararen Egunaren atarian, hainbat kultur eragile bildu ziren Donostiako Udal Liburutegi Nagusia \u201cTxillardegi Liburutegia\u201d izendatzeko eskaerarekin bat zetozela adierazteko eta abian jarri zuten atxikimendu kanpainaren berri emateko. \"Txillardegi Gogoan\" egitasmoaren lehen pausuak ziren. Gerora, \"Txillardegi Udal Liburutegia Herri Ekimena\" bihurtu zen, ofizialki 2017ko abenduan. Harrezkero urtero antolatu dute ekitaldi bat urteurrenaren egunean. \nHargatik, ez du denen aldekotasuna jaso: Gipuzkoako PSEko Jos\u00e9 Ignacio Asensio Txillardegiri hil ondoko Gipuzkoako Urrezko Domina esleitzearen \"guztiz kontra\" agertu zen 2022ko urtarrilean, \"bakearen ideiaren kontrakoa\" zelakoan. Batzar Nagusiek uko egin zioten handik aste batzuetara Gipuzkoako Urrezko Domina emateari, EH Bilduk proposatua; alderdiko ordezkariek adierazi ere zuten Txillardegi \u00abeuskararen eta euskal kulturaren eragile eta zutabe handienetako bat\u00bb dela. Txillardegiren inguruko eztabaida Eusko Legebiltzarreraino heldu zen, ustez Bingen Zupiriak Txillardegi eta Rodolfo Martin Villa parekatu zituelakoan."}
{"id": "4654", "revid": "89260", "url": "https://eu.wikipedia.org/wiki?curid=4654", "title": "Wikipedia", "text": "Wikipedia eduki askeko entziklopedia bat da, lankidetzaz editatua, eleanitza, Interneten argitaratua, Wikimedia Fundazioa irabazi asmorik gabeko erakundeak sustengatua. Wikipedia mundu osoko boluntarioek idazten dute. Internetera konektatutako edonork parte har dezake Wikipediako artikuluetan, \"aldatu\" lotura sakatuz. 2015ko azaroaren bostean, 291 hizkuntzatako edizioak zituen, eta horietatik 275 zeuden aktibo. Proiektuaren xedea da ahalik eta hizkuntza gehienetan idatzitako entziklopedia sortu eta hedatzea. Guztira 37 milioi artikulu ditu, horietatik euskaraz eta bost milioitik gora ingelesez.\nWikipedian parte hartzen dutenei wikilari deritze. Desadostasunik sortuz gero, iritzia eman duten wikilarien gehiengoaren aukera gailentzen da. Bere antolamenduaren alde ona da etengabe eguneratzen, handitzen eta zuzentzen ari dela, eta hutsegiteak zuzentzea erraza dela. Aitzitik, Euskal Wikipediari dagokionez, zehaztasun falta izaten du hainbat artikulutan (edozein artikulutan, artikuluan landutako gaian aditu ez direnek ere parte har baitezakete), eta hizkuntzaren aldetik badira oso zuzenak ez diren artikuluak. Hala, bada, Euskal Wikipedia gorabeheratsua da kalitatez. Elhuyar Fundazioak 2011n egindako balioztapenak erakutsi zuenez, Euskal Wikipedian \u00abartikulu bikainekin batera, badira oraindik aski kaskarrak direnak\u00bb.\nHala ere, Ingeles Wikipedia munduko entziklopedia hoberenen parekoa dela erakutsi zuen 2005ean \"Nature\" aldizkariak wikipedia horretako zientzia artikuluei buruz egindako ikerlan batek.\nHistoria.\nWikipedia Interneten jaiotako entziklopedia askea da. Egun hizkuntza askotan eskaintzen da eta Creative Commons lizentziapean ekoizten da. Wikipedia Wikimediaren proiektu bat da eta bertan copyrightik gabeko liburu, irudi, hiztegi, hizkuntza ikastaroak\u2026 eskaintzen dira.\nWikipedia Wiki teknologian oinarritutako entziklopedia askea da, web nabigatzaile batetik edozein erabiltzailek sor zein alda dezake artikuluen edukia. Hori erabilpena eta edizioa askeak direlako gertatzen da eta Wikimedia irabazi-asmo gabeko fundazioak mantentzen eta administratzen du. Wikipedia eleanitza da eta munduan zehar dauden milaka pertsonek hedatua da. 200 hizkuntza inguruko edizioak ditu (non ehunen bat aktibo baitauden). Proiektu honen xedea ahalik eta hizkuntza gehienetan idatzitako entziklopedia sortzea eta hedatzea da. Oraintxe euskaraz sarrera baino gehiago daude, baina beste hainbat hizkuntzatik urrun geratzen da (ingelesez jada Entziklopedia Britanikoa gainditu du, 883.000 artikuluez. 200 hizkuntza horietatik, esan bezala, 100 inguru daude egunero berritzen eta hizkuntza nagusiak dira sarrera gehien dituztenak. Hala ere, hainbat internautek hizkuntza gutxituetan idazten dute eta egunean baino egunean sarrera gehiago daude.\nNupedia.\nSareko hainbat entziklopedia kolaboratibo ateratzeko saiakerak egin ziren Wikipedia hasi aurretik, baina arrakasta, gutxirekin. Wikipedia Nupediaren proiektu osagarri gisa hasi zen, ingelesezko doako sareko entziklopedia-proiektu bezala. Artikuluak adituek idatzi, eta prozesu formal baten mendean berrikusten ziren. 2000ko martxoaren 9an sortu zen, Bomis-en, web atari enpresa baten, jabetzapean. Proiektuan parte hartutako pertsonaia nagusiak izan ziren: Jimmy Wales Bomiseko zuzendari nagusia eta Larry Sanger Nupediako eta geroago Wikipediako editore-burua. Nupediak, hasiera batean, bere Nupedia Open Content Licensearen pean zeukan lizentzia, baina, Wikipedia sortu aurretik, Nupedia GNU Dokumentazio Libreko Lizentziara aldatu zuen Richard Stallman-en eskariz. Galesi egozten zaio publikoki edita daitekeen entziklopedia bat egiteko helburua zehaztea, eta, Sangerri, berriz, helburu horretara heltzeko wikia erabiltzearen estrategia. 2001eko urtarrilaren 10ean, Sangerrek, Nupediaren proiektu \"elikatzaile\" gisa, wiki bat sortzea proposatu zuen Nupediaren posta-zerrendan.\nNupediatik Wikipediara.\nWikipedia Nupedia entziklopedia askearen ondotik sortu zen. Nupedia idazteaz adituak arduratzen ziren modu formal batean. Nupedia 2000. urteko martxoaren 9an jaio zen eta entziklopedia arruntek jarraitutako bidea zuen artikuluak publikatu ahal izateko: hainbat kide jakitunek artikuluak berrikusi behar zituzten publikatu aurretik. Hala ere bi ideia zituen argi: librea zen eta interneten zegoen. Hau da, edonork edonon begiratu zezakeen eta gainera ez zuen tamaina ez eduki-trabarik (bideoak, nahi adina irudi, loturak\u2026 egon zitezkeen). Adituek artikuluak berrikusi behar izateak prozesua geldotu egiten zuen eta urte baten buruan artikulu gutxi publikatu ziren. 2001eko urtarrilaren 10ean bi editoreetako batek forumean wiki bat irekitzea proposatu zuen. Wikiaren filosofia edonork idazteko aukera ematea zen eta hainbat kritika jaso zituen ideiak, baina handik 5 egunera jaio zen ofizialki Wikipedia entziklopedia askea. Hasieran wikipediaren helburua Nupediaren hazkuntza zen, hau da, bertan idatzitako artikuluak geroago Nupediara gehitzea, adituren batek berrikusita. Hala ere, berehala Nupediako erredakzio taldeak ez zuen ondo ikusi eta kanpoan geratu zen, hau da, Nupediatik aske geratu zen. Hala ere 2003an Nupedia saretik kanpo geratu zen eta haren edukia Wikipedian jasota geratu zen betiko.\nIngelesetik eleaniztasunera.\nHasiera batean, Wikipedia ingeles hutsezko entziklopedia bat izan zen. Hala ere berehala hasi ziren beste hizkuntzetan idazten eta lehenengo urtean 20.000 artikulu zituen 18 hizkuntza ezberdinetan. 2002an 20.000 artikulu zituen eta 2006aren hasieran 2.600.000 artikulu baino gehiago 205 hizkuntzatan...\nHelburua.\nWikipediaren helburua doako entziklopedia fidagarria sortzea da. Gainera, proiektua nazioartekoa den heinean, ahalik eta hizkuntza gehienetan idatzia egotea ere bada helburu. Proiektuaren sortzailea den Jimmy Walesek, deskribapen honekin azaltzen du Wikipedia: \u00abKalitate oneneko entziklopedia askea sortzeko ahalegina da, munduko edozein erabiltzaileri bere hizkuntzan zuzendua.\u00bb\nWikipediaren sortzaileak ez du nahi Wikipediak publizitaterik izatea, baina geroz eta zailagoa egiten zaio. Izan ere, geroz eta jende gehiagok bisitatzen du Wikipedia, eta horren ondorioz zerbitzari gehiago behar dira Wikipediaren edukiari ostatu emateko. Wikipediaren finantza beharrei, gaur egun, dohaintzen bidez erantzuten zaie.\nEzaugarriak.\nGiza jakituriaren bilduma baino, entziklopedia bat izan nahi du Wikipediak.\nEduki askea.\nWikipediak Creative Commons Aitortu-PartekatuBerdin 3.0 eta GFDL (GNU Free Documentation License) lizentzia libreak darabiltza, oro har. Hala ere, Wikipediako testu oro lizentzia libre horiekin erabilgarri dagoen arren, Wikipediako irudi eta soinu batzuk ez dira erabilera librekoak. Ingeles Wikipedian, adibidez, badira hainbat enpresa logotipo, eta egile eskubideek babestutako argazki batzuk, erabilera zuzenerako direnak, ez beste ezertarako; beraz, horien erabilera mugatua dago. Badago, era berean, Wikipediari espresuki emandako banaezina den materiala, hau da, Wikipedian eta ez beste inon erabiltzearen baldintzapean emandako materiala.\nWikipedia, hainbat hizkuntzatan.\nIngelesezkoa da wikipedia garatuena, alde handiz. 2023. urtean, 339 hizkuntzatako wikipediak daude, eta wikipedia horietako bakoitza besteekiko independentea da, bakoitzak bere arauak ditu, nahiz eta guztientzat berak diren (eduki entziklopedikoa izatea, ikuspegi neutrala erabiltzea, eduki askea izatea, wikilariek elkar errespetatzea, eta gainerakoan arau finkorik ez izatea).\nOndorengo zerrendan, 2023ko azaroaren 8an artikulu gehien izan zituzten hamaika wikipediak daude jasota. Kontuan izatekoa da, hala ere, horietako batzuk aski kalitate apalekoak direla. \"Sakonera\" da kalitatearen neurrietako bat: artikulu kopuruaz gainera, aldaketen kopurua, artikulu ez diren orrien kopurua (kategoriak, txantiloiak...) eta zirriborroen kopurua ere kontuan hartzen ditu sakonerak. Konparaziorako, data horretan bertan, Euskarazko Wikipediak 422.830 artikulu eta 12ko sakonera ditu. Hona hemen zerrenda:\nEzinbesteko ezaugarriak.\nWikipediaren proiektuaren definiziotzat har ditzakegu ondorengo hiru ezaugarriak:\nEdizioa.\nBisitari orok editatu dezake artikuluren bat Wikipedian. Artikulu baten autorea izateko ez da gaian aditua izan beharrik, wikia den heinean, edonork publika baitezake. Erabiltzaileen kolaborazioari esker, artikuluak sortu zein hobetu egingo direla uste baitu Wikipediak.\nArauak.\nArtikulu batean idaztean, kolaboratzaile orok \u201cikuspegi neutroa\u201d erabili behar du. Izatez, \u201cikuspegi neutroa\u201d arau negoziaezina da, horretantxe baitatza entziklopedia izatea. Lankide kopuru handia dela eta, dibertsitate eta ideologia ezberdin askoko jendeak hartzen du parte. Beraz, Wikipediak, ikuspuntu neutroarekin ez du ikuspuntu bakarreko entziklopedia izatera iritsi nahi, ikuspuntu aniztasuna lortzea baizik. Bestalde, artikulu bati buruz hainbat iritzi egonez gero, eztabaida orrialdeak daude gai hauetaz hitz egiteko eta artikuluan bertan eztabaidak ekiditeko.\nEzinbestekoa da aurretiaz idatzitako testu baten egile eskubideak errespetatzea. Ez ekarri Wikipediara beste autore batzuen testurik, arazoak sor baititzake legez kanpoko jarrera den heinean. Era berean, debekatuta dago Wikipediako edukiren bat beste inon egile eskubide zorrotzagoen pean argitaratzea.\nAzkenik, badira Wikipediatik kanpo dauden gai batzuk, ez direlako entziklopedia bateko artikulutzat hartzen. Hala nola, Wikipedian ez daude hiztegi batean agertzen diren definizioak (aditza zein adjektiboei buruz, adibidez), horretarako Wikiztegia dago.\nBandalismoa.\nWikipediak behin eta berriz jasan behar duen arazoa da bandalismoa. Bandalismoa entziklopediaren artikuluen modifikazio inozo eta iraingarriak dira.\nNahiz eta arazo larria dirudien, orokorrean bandalismoak ez du Wikipedian aurrera egiten.\nWikipediaren publikoaren parte gehiena asmo onez ari denez, eta normalean eguneroko edizioen artean bandalismo ekintzak minoritarioak direnez, ez dute luzaro irauten ezabatuak edota leheneratuak izan gabe.\nBandaloak anonimoak izaten dira normalean, Wikipediak erregistratu gabeko jendeak artikuluak argitaratzea onartzen baitu.\nBestalde, oso arraroak diren kasu batzuetan, erregistratua dagoen lankide batek bandalismo ekintzak egiten ditu behin eta berriz. Ideologia izan ohi da egintza horien atzean: kulturala zein erlijiosoak. Horiek argitaratzen jarraitzera eta bere ideiak inposatzera bultzatzen dute indibiduoa.\nBandalismotzat jo daitekeen ekintza eragiten duen beste erabiltzaile mota bat trolla da; horren aurrean, gogoratu: \"ez elikatu trolla\".\nEdizio lanak.\n2016ko urtarrilean, Wikipedian gutxienez bost edizio egin zituzten 74.193 erabiltzaile zituen Wikipediak; horietatik 42.000 inguruk ingelesez, alemanez edo frantsesez idatzi zuten (63k, euskaraz). Hil horretan bertan, gutxienez ehun edizio egin zituzten wikilariak 11.130 ziren; horietatik 8.300 inguruk ingelesez, alemanez edo frantsesez idatzi zuten (17k, euskaraz).\nWikipediako mantentze lanez boluntario talde bat arduratzen da. Talde horren barruan daude; administratzaileak arduratzen dira zenbait artikulu babesteaz (askotan desitxuratzen direnean, adibidez), ezabatzeaz, edo Wikipediari kalte egiten dioten erabiltzaileak denboraldi batez blokeatzeaz."}
{"id": "4658", "revid": "119347", "url": "https://eu.wikipedia.org/wiki?curid=4658", "title": "Walter J. Ong", "text": "Walter Jackson Ong, (1912ko azaroaren 30a - 2003ko abuztuaren 12a) estatubatuar hezitzailea, akademikoa, abadea, Ingeles filologiako maisua, historiatzaile kulturala, linguista eta filosofoa izan zen. Ezaguna zen bere Pizkundeko literatur eta historia intelektualaren ekarpen fenomenologiko eta pertsonalagatik. Ekarpenak hauexek izan ziren: zentzuaren eboluzioarena, Gerard Manley Hopkins-en pentsamenduarena, katolizismo garaikide amerikarrarena, eta, orokorrean, kultura garaikidearena.\nBiografia.\nWalter Jackson Ong, Missouriko Kansas Hirian jaio zen. Aita protestantea eta ama katolikoa zituen; katoliko hezi zuten. 1933. urtean Rockhurst unibertsitatean lizentziatu zen, non latinean espezializatu zen. 1935. urtean Jesusen Lagundian sartu zen eta gero imprentan eta publikazioan lan egin zuen. 1946. urtean abade bilakatu zen. Ongek ingleseko masterra lortu zuen Saint Louis Unibertsitatean. Gerard Manley Hopkins-en poesiako erritmo libreari buruzko tesia Marshall McLuhan Kanadar gazteak gainbegiratu zuen, zeina , momentu horretan, Thomas Nashe eta aditz-arte tesian lan egiten ari zen Cambridge Unibertsitatean. Ong Filosofian eta Teologian (Saint Louis Unibertsitatean) lizentziatu zen. 1955. urtean, Harvard Unibertsitatean Ingeleseko doktoretza lortu ostean, Ong Saint Louis Unibertsitatera bueltatu zen, non irakasle izango zen 30 urtetan zehar. 1963an Frantziako gobernuak Ong ohoratu zuen Petrus Ramus (1515-1572) frantziar logikari eta hezitzailearen lanagatik. 1971. urtean Ong Zientzietako eta Arteetako akademia amerikarraren kide aukeratu zuten. 1974. urteko maiatza eta apirilean, Lincoln-en hizlaria izan zen, Kamerunen, Zairen era Senegalen (frantsesez) eta Nigerian (inglesez) idatziak aurkeztuz. 1978. urtean Ong Modern Language Association of America-ko presidente aukeratu zuten.\nEkarpenak.\nOng-en lanik garrantzitsuena \u201cRamus, Method, and the Decay of Dialogue: From the Art of Discourse to the Art of Reason\u201d da, zeina ez den gaur egungo idatzizkoaren kulturan soilik garrantzitsua, gaur egunean ikasketa kultural bezala ezagutzen direnetan ere berebiziko garrantzia dauka. Ong-ek Louis Lavelle-n \"La parole et l'ecriture\"-n (Paris, 1942) aurkitu zituen ikusizko eta ahozkoaren arteko aurkakotasunak aztertu zituen. Gainera, Ong-en Erdi Aroan dialektika eta logikaren pentsamenduaren espatializazioari eta zenbatekotasunari buruz argitzen diren datuek inprimatuaren kulturan \"adimenaren egoera berri bat\" azaleratzea ahalbidetu zuten.\n\"Ramus and Talon Inventory\" liburuki lagungarria liburuaren historia gisa ezagututako alorrean eginiko ekarpen xume bat da, bertan Ong-ek Britainiar irletako eta Europa kontinentaleko ehundik gorako liburutegitan aurkitutako 750 liburuki (gehienak latinez) laburki deskribatzen baititu.\nOng-en hurrengo lanik garrantzitsuena \"The Presence of the Word: Some Prolegomena for Cultural and Religious History\" da, gaur egun komunikabideen ekologia bezala eta ikasketa kultural bezala ezagututakoetan lan aitzindaria izan zen. Berak azaltzen duenez \u201cliluragarria da baina ez da murriztapena, ikuskatzaile eta komentaristek argitu duten bezala, [nire] lanaren arabera ahozkotasun primariotik, idatzizkotik eta argitaratutik iraganda, kultura elektroniko batera doan eboluzioak, zeinek bigarren mailako ahozkotasuna sortzen duen, ez du kultura eta gizakien pentsamenduan guztia eragiten. Are gehiago, nire tesia loturagarria da, aurrerapen garrantzitsuek kulturan eta zentsuan, askotan pentsagabeko barrukotasun batean, ahozkotasun primario batetik gaur egungo egoerara hitzak izan duen eboluzioari lotuta dago. Hala ere lotura hauek ugariak eta korapilotsuak dira, zergatia eta ondorioa bereiztea zaila delarik.\" (\"Interfaces of the Word 9-10\").\nOng-ek tesi hau \"The Presence of the Word\" eta \"Interfaces of the Word\" lanetan garatzeaz gain \"Rhetoric, Romance, and Technology, Orality and Literacy\" eta beste zenbait artilutan ere garatzen du.\nBere lanik ezagunenak, \"Orality and Literacy: The Technologizing of the Word\", ahozko kultura batetik idatzizko kulturara izandako bidea azaltzen du, zeinek idatzizko hitzen teknologiak komunikazioa ahalbidetuko duen. Idatzia, sakonki aztertu behar den teknologia gisa azaltzen da, eta gizakiaren pentsamendua soinuaren mundu sinpletik ikusmenaren mundura bilakatzen duen lehenengo elementutzat ere hartzen du. Aldaketa honek estrukturalismoa, dekonstrukzioa diskurtsoan egoera eta irakurle-erantzunari buruzko teoria, emakume edota gizonei irakurtzen eta idazten irakastea, gizarte azterketak, azterketa biblikoak, filosofia eta orokorrean historia kulturala baldintzatu zituen.\nOng-en \"The Writer's Audience Is Always a Fiction\" artikulua lan ugaritan da aipatua (ikus bedi \"Ong Reader\" 405-27), eta bere \"Literacy and Orality in Our Times\" hainbat aldiz izan da birrargitaratua (ikus bedi \"An Ong Reader\" 465-78).\nOng-ek erlijioa ere beste zenbait artikulu eta lanetan jorratzen du \"Frontiers in American Catholicism\" (1957) eta \"American Catholic Crossroads\" (1959) lanetatik, \"The Presence of the Word: Some Prolegomena for Cultural and Religious History\" (1967), \"Hopkins, the Self, and God\" (1986), \"Faith and Contexts\" (4 vols. 1992-1999) lanetara. Berak lekuan lekuko erlijio ohituretan eta Platonengan pentsamenduaren molde ziklikoa eta berak pentsamendu ebolutibo moduan jorratzen duen ohitura judu-kristauan pentsamenduren molde lineala alderatu nahi ditu."}
{"id": "4660", "revid": "119347", "url": "https://eu.wikipedia.org/wiki?curid=4660", "title": "Vincent van Gogh", "text": "Vincent Willem Van Gogh ( ](entzun); Zundert, Ipar Brabant, 1853ko martxoaren 30a - Auvers-sur-Oise, Val-d'Oise, 1890eko uztailaren 29a) margolari postinpresionista herbeheretar ospetsua izan zen. Hamarkada bakarrean 2.100 artelan inguru egin zituen, haien artean 860 oleo-margolan, gehiengoak bere bizitzako azken bi urteetan margotuak.\nHaren artelana paisaia, natura hil, erretratu eta auto-erretratuek osatzen dute, kolore indartsu eta pintzelkada adierazgarri zein oldarkorrengatik bereiziak, gerora arte modernoaren oinarri izan zirenak. Bere buruaz beste egin zuen 37 urterekin gaixotasun eta txirotasunez beteriko bizitza baten ostean.\nFamilia dirudun batean jaioa, umetan izaera serio, isil eta adimenduna zuen, marrazten txikitan hasi zelarik. Gaztetan arte merkatari bezala egin zuen lan, asko bidaiatuz, baina Londresera bizitzera joatean beheraldia eduki zuen. Hori zela eta, erlijiorantz jo zuen, Belgikako hegoaldean misiolari protestante bezala jardunez. Gaixo eta bakardadean zegoen 1881ean margotzera bueltatu aurretik, bere gurasoen etxera itzultzean. Theo anai gazteak ekonomikoki mantendu zuen, bien artean gutun bidezko posta-truke luzea mantenduz. Bere lan goiztiarrek, gehienbat natura hil eta nekazarien erretratuak, geroagoko lanetatik bereizten diren kolore bizien seinale batzuk dituzte. 1886an Parisera joan zen, eta \u00c9mile Bernard zein Paul Gauguin bezalako abangoardismo mugimenduko partaideak ezagutu zituen, inpresionismoaren sentiberatasunaren aurkakoak zirenak. Bere lana garatu ahala, natura hil eta inguruko naturaren ikuspuntu berri bat eratu zuen. Margolanak argiagoak eta biziagoak bilakatzen joan ziren, eta 1888an Frantziako hegoaldean zegoen Arlesen egin zuen egonaldian, estiloak bere momentu gorena lortu zuen.\nDenboraldi horretan, hainbat aztergai probatzeari ekin zion eta olibondo, gari-soro eta ekiloreak marraztu zituen.\nVan Goghek pasarte psikotikoak eta eldarnioa jasaten zituen eta bere buru osasunaz kezkatzen zen arren, bere osasun fisikoa baztertu zuen nahikoa jan gabe eta oso zintzurkoia izanaz. Bere lagun Gauguinekin zuen harremana haserrealdi batean bizarra mozteko labainarekin ezkerreko belarriaren zati bat moztean amaitu zen. Ondoren, Saint-R\u00e9myko ospitale psikiatrikoetan denboraldi bat eman zuen. Senda-agiria eman ziotenean, Auvers-sur-Oisera joan zen, Parisetik hurbil, non Paul Gachet sendagile homeopatikoaren ardurapean geratu zen. Depresioaz jarraitu zuen 1890eko uztailaren 27a arte: egun hartan, bere bularrari tiro egin zion errebolber batekin. Zaurien ondorioz, bi egun geroago hil zen.\nVan Goghek bizi izan zen bitartean ez zuen arrakastarik lortu; ostera, zoro eta okertzat hartzen zuten. Bere buruaz beste egindakoan bilakatu zen ezagun, eta jendartean jenio ulertu gabetzat bezala ezagutua izan zen, erotasun eta bikaintasuna batzen zituen artista. XX. mendearekin batera hasi zen Van Goghen ospea handitzen, bere margotze estiloa Fauvista eta Expresionista alemaniarrek gorpuztu zutenean. Margolari ezagun, baina tragiko bezala gogoratzen da Van Gogh, izaera asaldatuak artistaren ideal erromantikoa mantentzen duena.\nEskutitzak.\nVan Gogh ulertzeko oinarrizko iturririk zabalena, Theo anaia gaztearen eta beraren arteko korrespondentzia da. Haien arteko bizitza osoko adiskidetasuna, eta Vincenten pentsamendu eta arte-teoriei buruz ezagutzen den gehiena, 1872tik 1890 arte elkarri bidalitako ehunka eskutitzetan jasota dago. Theo van Gogh arte-saltzailea izan zen, eta bere anaiari laguntza finantzarioa eta emozionala emateaz gain, arte garaikidearen eszenan eragin handia zuten pertsonenganako sarbidea ere lortu zion.Theok anaiaren eskutitz guztiak gorde zituen, baina Vincentek jasotako gutunetako gutxi batzuk baizik ez zituen gorde. Biak hil ondoren, Theoren alargunak, Johannak, haien eskutitz batzuk argitaratzea erabaki zuen. Sorta bat 1906 eta 1913an agertu zen, baina gehienak 1914an argitaratu ziren. Vincenten eskutitzak elokuenteak eta adierazgarriak dira, eta \"eguneroko itxurako intimitatea\" dutela esan izan dute, autobiografia bezalako zatiekin. Arnold Pomerans itzultzaileak idatzi zuen haien argitalpenak \"dimentsio berria ematen diola Van Goghen lorpen artistikoa ulertzeari, ia beste pintorerik eman ez digun ulermena.\"\nVincentek anaiari bidalitako 600 eskutitz baino gehiago daude, eta 40 inguru Theok bere aldetik bidaliak. Halaber, badira bere arreba Wil-iri bidalitako 22, Anthon van Rappard margolariari bidalitako 58, \u00c9mile Bernardi igorritako 22, eta baita bakarka Paul Signac zein Paul Gauguin adiskideei eta Albert Aurier kritikariari bidalitako bana. Batzuk zirriborroekin ilustratuta daude. Asko datarik gabe egon arren, arte historialariek ordena kronologikoan kokatu ahal izan dute gehienak. Hala ere, transkripzio eta datazio arazoak izaten jarraitzen dute, bereziki Arlesetik bidalitakoekin. Han zegoela, Vincentek 200 eskutitz inguru idatzi zituen nederlanderaz, frantsesez eta ingelesez. Erregistroan hutsune bat dago Pariseko garaikoa, anaiak elkarrekin bizi zirenez ez zutelako eskutitz beharrik.\nBiografia.\nMarrazkirako dohaina txiki-txikitandik erakutsi bazuen ere, Van Gogh ez zen hogeita zazpi urte bete arte hasi marrazten eta pintatzen, eta hamar urte besterik ez zituen egin artegintzan. Bizitza eta artegintza hain daude lotuak Van Goghengan, non bizilekuz aldatu zen aldi bakoitzari aro berri bat baitagokio bere lanean. Parisko egonaldia bukatu, eta Arlesen bizi izan zenean iritsi zuen betetasuna Van Goghen arteak: bi urtean, 350 bat margolan egin zituen. Hala, pinturaren historiako artistarik handienetako bat izatera iritsi zen.\nNortasunaren bila (1853-1880).\nVincent Van Gogh 1853ko martxoaren 30ean jaio zen Groot Zunderten (Ipar Brabante, Herbehereak). Aita, Theodore, artzain protestantea zuen. Sei anaia-arreben artean zaharrena zen Vincent. Haren arreba Elisabethen hitzetan, txiki-txikitandik izan zituen nortasun-arazoak. Ez bakarrik hurbilekoak arrotz zitzaizkion, bera ere arrotz zitzaion bere buruari. Hamasei urterekin lanean hasi behar izan zuen, eta Hagako arte-galeria batean jarri zen saltzaile. Gero, Bruselara eraman zuten, eta gero Londresera, nondik, maitasun zapuztu batez etsia harturik, ihesi joan baitzen Parisera, eta han Louvre museoa ezagutu zuen, Camille Coroten eta Jean-Fran\u00e7ois Milleten lana bereziki. 1876an Ingalaterrara itzuli zen, eta arte-saltzaile lan hura utzi zuen.\nOrduan, onginahizko eta mistizismozko halako sukar batek harturik, bere bizitzako aldirik oinazetsuena hasi zuen. Irakasle izan zen erruki-etxe batean, gero eskola-maisu eta sermolariaren laguntzaile Londresko aldiri behartsu batean eta, azkenik, artzain protestante izatea erabaki zuen. 1877an, teologia-ikasketak egiten saiatu zen Amsterdamen, baina alferrik. 1878an, Bruselako eskola ebanjelikoan ere ahalegindu zen, baina han ere ez zuen aurrera egin, eta, azkenean, sei hilabeterako bidali zuten misiolari Belgikako eskualderik behartsuenetako batera, Borinage meatzari-lurraldera. Ez omen zuen sermoietarako dohain handirik, eta ezin bihozberagoa izanagatik, hango jendeak ez zion harrera onik egin, eta Elizak gaitzetsi egin zuen azkenerako. Hondamen hark sortu zion etsipen izugarrian aurkitu zuen Van Goghek bere bokazioa, marrazteari ekin baitzion bete-betean, eta hala aldatu zitzaion erro-errotik bizitza.\nNahitaezko uko egite haien eta etsi-etsian hartutako erabaki haien ondoren Van Goghek hartu zuen bide artistikoak gainerakoekin komunikatzeko premia bizi bat adierazten zuen, baina ez zuen bide horretan inondik ere aurrera egiterik izango, ez zuen erantzunik batere izango, baldin eta bere anaia Theok erabateko laguntza eta babesa eman izan ez balio, bai diruz eta bai kemenez. Bestalde, irakurketaren bidez (Biblia, Zola, Dickens, Victor Hugo, Honor\u00e9 de Balzac) indartu zuen Van Goghek munduaz eta gizarteaz zuen ikuspegia, eta beste artista batzuen lanetan (Rembrandt, Dupre, Daumier, Delacroix, Hals, eta batez ere Millet) ase zuen bere jakin-min handia eta hartu zuen bizitzeko eta bere lanerako behar zuen bultzada, dohain handia baitzuen, gainera, artelanak ezagutzeko, aztertzeko eta ederresteko. Hasiera-hasieratik, Van Goghek jende xumearen pintoretzat eduki zuen bere burua, haien lan gogorraren eta esker gaiztokoaren goraipatzailetzat, haien kontsolatzailetzat.\nSortzen ari den artista.\nHerbehereetako aldia (1881-1885).\nLitografiak eta egurrean egindako grabatuak kopiatzen hasi zuen Van Goghek bere ikasketa aldia, eta Milleten lana hartu zuen eredutzat, huraxe izan baitzuen, beste guztien gainetik, pintorerik maiteena eta miretsiena. 1881ean, Ettenen, haren gurasoak han bizi baitziren, nekazariak, erretratuak eta, batez ere, paisaiak marraztu zituen, bai zuzenean marraztu ere, gerora Van Goghen obran argi eta garbi sumatuko zen ekialdeko artearen eta marrazkeraren zantzuz.\nVan Goghek era askotako materialak erabili zituen marrazteko. Hasieran, tresna tradizionalez baliatu zen -lapitza, klera beltza, ikatzezko ziria, benenezko ziria, igeltsua, Txinako tinta eta akuarela-, eta material bakoitzaren erabilera eta ezaugarriak aztertu eta landu zituen. Ez zion material bakoitzari berak nahi zuen etekina beti atera eta, askotan, hainbat material nahasten zituen koadro berean, material bakoitzaren mugak gainditurik horrela. Esperimentu eta saio asko egin zuen. Adibidez, klera bustia erabili zuen batzuetan. Beste batzuetan, materialen konbinazio bitxiak egin zituen. Adibidez, finkatzeko gai gisa esnea erabili, eta klera litografikoa eta moldiztegiko tinta, marrazteko tresnatzat. Bere garaian erabiltzen ez zen materialik ere erabili zuen, italiar klera, esate baterako.\nMaitemindurik zeukan emakume baten arbuioz, eta aitarekin zuen liskarrezko harremanaren ondorioz -azkenerako etxetik bota zuen aitak-, Van Goghek Hagan hartu zuen aldi baterako bizilekua, eta han pintura-ikasketak egin zituen Anton Mauverekin. Akuarelagintzan ibili zen buru-belarri eta perspektiba ikasten jardun zuen.1883ko irailetik abendura, bakar-bakarrik bizi izan zen Drenthe probintzian, Herbehereetako iparraldean. Han gogotik aritu zen pintatzen bere margolari-sena bideratzeko, eta Sien bere adiskide minak alde egin izanak sortu zion itolarriari eta etsipenari ihes egiteko eta menderatzeko. Gero, Nuenen izeneko herrixka batean hartu zuen bizilekua, hantxe kokatu berria baitzen haren familia, eta Ipar Brabanteko herri txiki hartantxe iritsi zuen Van Goghek bere lanean erabateko ziurtasuna: nekazariak lanean harri beltzez eginiko zirriborroetan irudikatuak, marrazkilari gisa zuen bikaintasunaren erakusgarri. Berrehun bat koadro egin zituen, nekazarien eta eskulangileen irudiak, paisaiak eta izadi hilak, margo ilunez margotuak, pintzelkada adierazgarriez, bolumenak argi-ilun zakar eta indartsu batez nabarmenduak (\"Patata-jaleak\", 1885) eta, hala, herbeheretar errealismoaren tradizio handiarekin bat egin zuen, Frans Halsek eta Rembrandtek urratu zuten bidean. Garai honetako obra akatsik eta trakeskeriarik gabea ez bada ere, inspirazio eta etorri handikoa da, giza izatearen lekukotasuna emateko borondatez egina, Van Goghen idealak eta barne-arazoak argitara ateratzen dituena.\nAnberesko aldia (1885eko azaroa 1886ko otsaila).\nAnberesen egin zuen egonaldia garrantzi handiko urratsa izan zen Van Goghen bilakaeran. Anberesen Rubensen margolanak aztertu zituen, eta lehenengo aldiz ikusi zituen japoniar grabatuak, baita miretsi eta aurrerantzean haien bilduma egin ere. Bi iturri horiei esker, are gehiago trebatu zen margoen baliabideetan, nahiz ordura arte aski landua zuen alor hori, bai holandar maisuak aztertuz, eta bai Parisen ikusiak zituen Paolo Veronese italiar margolariaren eta Eug\u00e8ne Delacroix frantsesaren eraginez.\nParisko aldia (1886ko otsaila - 1888ko otsaila).\nBaina Parisen zegoen garai hartan arte-giroa, eta han bakarrik berritu zezakeen Vincentek bere ikuspegia. 1886an heldu zen Parisera, inpresionistek beren azken erakusketa egin zuten urtean bertan, eta 1887an egin zen Milleten obraren atzera begirako lehenengo erakusketa.\nTheoren etxean kokatu zen, izan ere Goupil arte-etxeak Parisen zuen ordezkaria baitzen 1880az geroztik anaia. Fernand Cormon pintorearen lantegian ibili zen, eta han, besteak beste, Toulouse-Lautrecen ezagutza egin zuen. Bere anaiaren bitartez ia inpresionista guztiak ezagutu zituen, Seurat eta Pissarro bereziki, eta baita Gauguin ere.\nTanguy Zaharra ospetsuaren dendan, eta C\u00e9zanneren obren itzalpean, Signac frantses pintorearen adiskide egin zen. Garai hartan, urrats handiak eta bizkorrak egin zituen Van Goghen arteak: margo argiak erabili zituen loreen eta loreontzien koadro txiki \u00f1abardura bitxikoak egiteko. Japoniar grabatuen eraginez, Van Goghek askeago eta lasaiago pintatu zuen. Aldi berean, eta Pissarroren aholkuei esker, argiari buruzko teoria berriei esker, eta Signac-en lankidetzari esker, margo biziagoak erantsi zizkion ordu arte erabiliak zituen margoei, pintzelkada biziagotu eta zatikatu egin zuen eta, batzuetan, bere marrazkien grafismora ere itzuli zen. Garai hartan margotu zituen Montmartreko eta Parisko inguruetako ikuspegiek kontrastea sortzen dute bere obrako gainerako lanekin, hain baitira alaiak eta freskoak (\"Jatetxe baten barrualdea\", 1887).\nHaustura artistikoa.\nArles (1888ko otsaila 1889ko maiatza).\n1888. urtearen hasieran, hainbat arrazoik bultzatu zuen Van Gogh Paristik alde egitera. Batetik, haren anaia Theo ezkontzekotan zen, eta Vincentek halako babesgabetasunezko sentipen bat izan zuen. Bestetik, eta pinturari are gehiago zegozkion arrazoien eraginez, Van Goghek biziro sentitzen zuen bere baitan Paristik joateko premia, zeren eta hasia baitzen inpresionismotik urruntzen, zaharkitua iruditzen baitzitzaion ordurako, eta aipamenen bidez adierazteko joera nabarmenegia irizten baitzion baita ere. Iritzi eta jarrera hori argi sumatzen da Parisko garaiko azken koadroetan (\"Autorretratua feltro grisezko kapelarekin\", 1888). Hala, irudiaren egituraren batasuna berreskuratzen saiatu zen, eta formaren eta margoen adierazpen- eta sinbolo-ahalmena lantzeari eman zitzaion.\nFrantziako hegoaldera abiatu zen beraz, Arlesa, Toulouse-Lautrecek aipatua baitzion herri hori, argi gehiagoren eta margo gehiagoren bila. Han oinarri-oinarrizko aurkikuntza bat egin zuen: bazter haietako eguzki-argia. Lilura gisako hark indar eta bizitasun handiagoko tonuak erabilarazi zizkion, eta ordu arte halako indarrez erabili ez ziren kolore-elkarketa harrigarriak iradoki, bai harrezkero egin zituen koadro guztiak bestelakotu ere.\nHaren marrazkietako grafismoak, ordurako goi-mailara iritsia izanagatik, indar berria hartu zuen artistak sumatzen zituen gauzen argizko eta margozko itxuraren sentipena koadrora aldatzean. Margoen eta argiaren nahasketak bortiztu egiten zuen izakien eta gauzen presentzia eta izate benetakoa eta, aldi berean, agerian jartzen zuen haien alderdi espirituala. \"Etxe Horia\" koadroan (1888ko iraila), adibidez, horien eta urdinen harmonia nagusitzen da, oparotasunaren eta gelditasunaren irudikatze bikainez, zehaztasun guztiz klasikoz. \"Arlestarra\" (1888ko azaroa) koadroan, berriz, margoen elkarketa gehiegizko eta ia ezin jasanezkoa beltzez eta berdez estalitako zati handien bidez dago neurrira ekarria. \"Kafe-terraza gauez\" (1888ko iraila) koadroan, tonuen distira da ohargarriena, eta halako itolarrizko sentipen min bat orobat. Margoen lilura hark, batzuen interpretazioaren arabera, Van Goghek halako erronka bat bota nahi izan zion era hartara eguzkiari. \"Ekiloreak\" sailarekin iritsi zuen bere goren maila, kolore horien nagusitasun erabatekoak oso-osorik hartzen baitzuen koadroa margolan-multzo hartan, eta horien erabilera hori izan zen, hain zuzen, Arlesko egonaldi haren bere-berezko ezaugarria.\nGauguinen bisita (1888).\nGauguinek 1888an Arles bisitatzea onartu zuenean, Van Goghek adiskidetasuna eta artista kolektibo baten inguruko ideia gauzatzea espero zuen. Itxaron bitartean, abuztuan \"Ekiloreak\" margotu zuen. Bochek berriro bisitatu zuenean, Van Goghek bere erretratua margotu zuen, eta baita \"Poeta zeru izarratuaren aurka\"-ren \u00a0zirriborro bat ere.\nGauguinen bisita prestatzeko, Van Goghek bi ohe erosi zituen, eta irailaren 17an oraindik gutxi hornitutako Etxe Horian igaro zuen bere lehen gaua. Gauguinek berarekin lan egitea eta Arlesen bizitzeari baietza eman zionean, Van Gogh \"Etxe Horirako Dekorazioan\" hasi zen lanean, ziurrenik inoiz egin zuen ahalegin handinahiena. Bi aulki margolan osatu zituen: \"Van Goghen aulkia\" eta \"Gauguinen aulkia\".\nVan Goghek asko erregutu ondoren, urriaren 23an iritsi zen Gauguin Arlesera, eta azaroan biek batera margotzen hasi ziren. Gauguinek \"Ekiloreen margolaria\"n Van Gogh irudikatu zuen, eta Van Goghek oroitzapenez margotu zituen irudiak, Gauguinen iradokizunari jarraituz. Margo \"irudimentsu\" horien artean \"Etteneko lorategiaren memoria\" dago. Kanpoko lehen ekimen bateratua Alyscampsen izan zen, \"Les Alyscamps\" zintzilikarioak ekoiztu zituztenean. Gauguinek bere bisitan osatu zuen margolan bakarra \"Van Gogh ekiloreak margotzen\" izan zen.\nVan Goghek eta Gauguinek Montpellier bisitatu zuten 1888ko abenduan, eta han Gustave Courbet eta Eugene Delacroixen lanak ikusi zituzten Fabre Museoan. Baina beraien harremana okertzen hasi zen. Van Goghek Gauguin miresten zuen, eta bere berdintzat tratatu nahi zuen, baina Gauguin harroputza eta menperatzailea zen, eta horrek Van Gogh zapuztu zuen. Sarri liskarrak izaten zituzten, eta Van Goghek gero eta beldur handiagoa zuen Gauguinek alde egingo zuelakoan. Van Goghek \"gehiegizko tentsio\" bezala deskribatutako egoera krisi punturantz abiatu zen.\nPintatzen buru-belarri arituz elkarrekin bizitzeko saio hark ez zuen askorik iraun, ordea. Van Gogh zeharo hartua zeukan gogo beroak eta sukarrak, sortzeko lehiaren egonezinak eta artegatasunak, eta pintatzeko premia ezin asezkoak ondorio larriak izan zituzten azkenerako. Bi gizon haiek izaeraz elkarrengandik zeharo desberdinak zirela garbi adierazteaz gainera, iskanbila hark orobat frogatu zion Van Goghi, bere baitako gaixotasuna azaleratzen ziola, artisten komunitate bat sortzeko zituen ametsak ustel atera zitzaizkiola eta, horretaz gainera, zuzen-zuzenean bakardaderik latzenean geldituko zela berriro.Ez da ezagutzen Van Goghek belarria moztea eragin zuen gertakarien sekuentzia zehatza. Gauguinek adierazi zuenez 15 urte geroago, gau hura azken mehatxu fisikoen amaiera izan zen. Beraien arteko harremana konplexua izateaz gain, baliteke Theok dirua zor izatea Gauguini, eta honek susmoa zuen anaiek ekonomikoki ustiatzen zutela. Gauguinekin izandako istiluen ostean, Van Gogh bere gelara itzuli zen, eta han ahots batzuk eraso egin omen ziotenez, ezkerreko belarria moztu zuenen labanarekin, hemorragia larria eraginez. Zauria bendatu zuen, belarria paperean bildu eta Gauguin eta bera sarri joaten ziren putetxe bateko emakume bati eman zion.\nArleseko ospitalean (1888ko abendua).\nBelarria moztu ondoren, Van Gogh konorterik gabe aurkitu zuen hurrengo goizean polizia batek, eta ospitalera eraman zuten. Oraindik trebatzen ari zen Felix Rey sendagile gazteak artatu zuen. Belarria ospitalera eraman zuten, baina Rey ez zen saiatu berriro lotzen, denbora gehiegi igaroa zelako. Van Goghek ez zuen bezperako gertakaririk gogoratzen, buruko kolapso txikiren bat izan zezakeela iradokiz. Ospitaleko diagnostikoa \" mania zorrotzarekin orokortutako sukar-ametsa\" izan zen, eta egun gutxiren buruan udaltzainek ospitaleko zainketa pabiloira eramatea agindu zuten.\nGauguinek abenduaren 24an jakinarazi zion Theori, eta Johanna emaztegaiari goizean ezkontzea eskatu arren, arratsalde hartan bertan geltokira joan zen Arleserako gaueko trena hartzeko. Gabon egunean iritsi zen, eta erdi-zentzuzko Vincent erlaxatzen saiatu zuen. Ondoren, Arles utzi zuen Parisera itzultzeko.\nTratamenduaren lehen egunetan, Van Goghek arrakastarik gabe behin eta berriz galdetu zuen Gauguinengatik. Baina Gauguinek Arlesetik ihes egin zuen, Van Gogh berriro ez ikusteko. Elkarri idazten jarraitu zuten, eta 1890ean Gauguinek Anberesen estudio bat sortzea proposatu zion. Bitartean, ospitaleko beste bisitari batzuk Marie Ginoux eta Roulin artistak izan ziren.\nDiagnostiko ezkorra izan arren, Van Gogh sendatu egin zen, Etxe Horira itzultzeko 1889ko urtarrilean. Hurrengo hilabetea ospitalaren eta etxearen artean igaro zuen, haluzinazioak eta pozoitze sukar-ametsak jota. Martxoan, poliziak bere etxea itxi zuen, hogeita hamar herritarrek eskaera egin ondoren, \u201czoro gorria\u201d bezala deskribatuz. Van Gogh ospitalera itzuli zen. Paul Signac margolariak bi aldiz bisitatu zuen martxoan, eta apirilean Van Gogh Felix Rey doktorearen geletara joan zen, uholdeek bere etxeko pinturak kaltetu zituztelako. Bi hilabete geroago, Arles utzi eta borondatez sartu zen Saint-R\u00e9my-de-Provence-ko aterpe baten. Garai hartan, honela idatzi zuen: \"Batzuetan deskribaezineko larritasun gogoak, beste batzuetan denboraren estalkia eta zirkunstantzien heriotzak, istant batez urraturik zeudela ziruditen\".\nVan Goghek 1889an Felix Rey doktorearen erretratua berari eman zion. Sendagileari ez zitzaion margolana atsegin, eta oilategi bat konpontzeko erabili ondoren, oparitu egin zuen. 2016an, erretratua Pushkin Arte Ederren Museoan zegoen, eta 50 milioi dolar baino gehiago balio zuela kalkulatu zuten.\nSaint-Remy (1889eko maiatza - 1890eko maiatza).\nHandik bi hilabetera, bere burua hiltzeko ideiak oinazetua, gaitzak barrena jaten ziola jakitun, berak hartu zuen, bere kabuz, Saint-R\u00e9my-de-Provenceko Saint-Paul-de-Mausole erruki-etxean sartzeko erabakia.\nDepresio aldiak eta susperraldiak izan zituen, eta lanean buru-belarri jardun zuen, han ere. Van Goghek garai hartan iritsi zuen bere lanean betetasuna. Paisaiak, loreen koadroak eta erretratuak egin zituen, eta margoak oso modu bere-berean erabiltzera iritsi zen, horiak, berdeak, urdinak eta moreak oinarritzat harturik (\"Gari-soroak paisaia menditsu batean\", 1889; \"Olibondoak paisaia menditsu batean\", 1889). Arlesen pintatu zituen koadroetan atzealde gisa egin zituen eremu zabal kolorez ase haiek, japoniar grabatuen eta Gauguinen eraginez besteak beste, gero eta mugimendu dinamikoagoz irudikatzen zituen Saint-Remyko garai honetan, pintzelkada etenen bidez, neoinpresionistek erabili izan zuten modu berean. Baina, berez, Van Goghek berak banbuz eta kanabera landuz, japoniarren erara, eginak zituen birtuosismo harrigarriko marrazkietan zuten jatorria. Van Goghek berak aitortua da gorriekin eta berdeekin giza grina izugarriak adierazi nahi zituela, baina neurritasun handiz erabili zituen margo beroak, eta margo neutroen bidez baretzen zuen mutur-muturreko margoen gogortasuna. Van Goghen estiloak aldaketa handiak izan zituen, beraz: tintaz eta kanaberaz eginiko marrazki paregabeetan batetik, eta Arlesko aldikoak baino margo apalagoz pintaturiko koadroetan bestetik, grafismoaren eta pintzelkada etenen nagusitasunaz, margotzeko era zurrunbilotsu eta sigi-sagatsuak eromenaren mugimenduen irudikapena ematen zien olibondoei, gari-sailei, eta lurralde hartako zeru-gangari (\"Gau izartsua\", 1890). Garai bertsu horretan hasi zen Van Gogh ezaguna izaten. 1890eko urtarrilean Albert Aurierrek \"Le Mercure de France\" aldizkarian argitaratu zuen artikulu batean, Van Goghen aurkikuntzak goraipatu zituen. Urte hartako otsailean bertan, Bruselan egin zen erakusketa batean Anna Bosch margolariak Van Goghen \"Mahasti gorriak\" erosi zuen 400 liberan. Hura izan zen Van Goghek, bizirik zegoela, saldu zuen margolan bakarra.\nAuvers-sur-Oise (1890eko maiatza - 1890eko uztaila).\n1890eko maiatzean Parisera itzuli zen Vincent, Theo anaia, haren emaztea eta haren seme jaioberria ikustera, eta handik egun batzuetara Auvers-sur-Oise herrian hartu zuen egoitza. Han, Gachet doktoreak -C\u00e9zanneren eta inpresionisten adiskide zenak eta Van Goghek bizpahirutan erretratu zuenak- egin zion harrera eta Vincentez arduratu zen. Hango giro lasaiaz eta ingurukoen goxotasunaz sosegaturik, gogotik jardun zuen bere margogai kutunenak margotzen: erretratuak eta paisaiak.\nHaren pintatzeko modu sukartsua eta asaldatua baretu egin zen, eta haren margoen eskala biziberritu eta freskatu, bazter haietako argiaren eraginez agian. Barealdi hark ez zuen askorik iraun, ordea. Theok Herbehereetara itzultzeko asmoa zuela adierazi ziolarik, Vincent babesgabe eta bakar-bakarrik sentitu zen berrz, eta berriro nagusitu zitzaion krisialdiaren izu-ikara: bat-batean haren ikuspegia nahasia bihurtu zen, haren margogaiak ez ziren jadanik ordura arte bezain argi bereizten, eta estiloa oso gogortu zitzaion (\"Gari sailak beleekin\", 1890). Autorretratuek aski argi erakusten dute Van Goghek gizarte-bidegabekerien kontra, gaixotasunaren kontra eta bere buruaren kontra, azkenik, izan zuen borroka latza.\nHeriotza.\n1890eko uztailaren 27an, 37 urte zituela, Van Goghek bere bularrari tiro egin zion 7 mm.ko Lefaucheux errebolber batekin. Lekukorik ez zegoen, eta gertakaria izan zenetik 30 ordura hil zen. Tiroketa beharbada margotzen ari zen gari soroan gertatu zen, edo herriko ukuiluren baten. Bala saiheski batek desbideratu zuen, eta bularretik pasatu zen barneko organoei itxurazko kalterik egin gabe. Ziurrenik, bizkarrezurrak geratu zuen.\nIbiltzeko gai zenez, berriz Auvers-sur-Oisera itzuli zen, eta han bi sendagilek artatu zuten, baina zirujau faltan, bala ezin izan zioten atera. Medikuek ahalik eta ondoen zaindu ondoren, bere gelan bakarrik utzi zuten pipa erretzen. Hurrengo goizean Theo bere anaiarengana joan zen, gogo onez aurkituz. Baina ordu gutxira Vincent huts egiten hasi zen, eta zauriaren ondorioz tratatu gabeko infekzioa jasan zuen. Uztailaren 29ko lehen orduan hil zen. Theoren arabera, Vincenten azken hitzak hauek izan ziren: \"Tristurak betirako iraungo du\".\nVan Gogh uztailaren 30ean lurperatu zuten Auvers-sur-Oise-eko udal hilerrian. Hiletan Theo van Gogh egoteaz gain, beste hogeiren bat familiarteko eta adiskide zeuden, horien artean Andries Bonger, Charles Laval, Lucien Pissarro, \u00c9mile Bernard, Julien Tanguy eta Paul Gachet. Theo gaixorik zegoen ordurako, eta bere osasunak txarrera egin zuen anaia hil zenetik. Ahulduta eta Vincenten gabezia jasan ezinik, 1891ko urtarrilaren 25ean hil zen, Utrechten hilobiratuz. 1914an, Johanna alargunak Theoren gorpua hilobitik atera, eta Vincent anaiarekin batera lurperatu zuen Auvers-sur-Oise-n.\nEztabaida ugari egon dira Van Goghen gaixotasunaren izaerari eta haren lanean izan zuen eraginari buruz, eta atzera begirako diagnostiko ugari proposatu dira. Adostasuna dago esatean Van Goghek egoera episodikoak zituela, funtzionamendu normaleko aldiekin. Isabella Perry sendagilea izan zen lehena 1947an nahaste bipolarra iradoki ziona, eta iritzi berekoak ziren R.E.Hemphill eta Dietrich Blumer psikiatrak. Wilfred Arnold biokimikariaren ustez berriz, sintomak koherenteagoak ziren aldizkako porfiria akutuekin, eta adierazi zuen nahaste bipolarraren eta sormenaren arteko lotura faltsua izan zitekeela. Lobulu tenporaleko epilepsia eta depresio jazoerak iradoki izan dira baita. Diagnostikoa edozein izanda ere, bere egoera larriagotu egiten zuten ziurrenik desnutrizioak, lan gehiegiak, insomnioak eta alkoholak.\nBestalde, Van Goghek erabili zuen pistola 1965ean aurkitu zuten, eta 2019an \"artearen historiako arma ospetsuena\" bezala enkantean jarri zen. Pistola 162.500 eurotan saldu zen, espero zena baino ia hiru aldiz gehiago.\nEstiloa eta lanak.\nGarapen artistikoa.\nVan Goghek eskolan marrazteaz gain, akuarelekin margotzen zuen, baina adibide gutxi iraun dute eta batzuen egiletza zalantzan jarri da. Heldutakoan arteari heldu zionean, oinarrizko mailan hasi zen. 1882ko urte hasieran, bere osaba Cornelis Marinusek, Amsterdamgo arte garaikideko galeria ezagunaren jabeak, Hagako marrazkiak eskatu zion. Baina Van Goghen lanak ez zituzten itxaropenak bete. Marinusek bigarren eskaera bat egin zion, gaia xehetasunez zehaztuz, baina berriro ere etsita geratu zen emaitzarekin. Van Goghek pertseberatu egin zuen, eta bere estudioan argiztapenarekin esperimentatu zuen pertsiana aldakorrak eta marrazteko material desberdinak erabiliz. Urtebete baino gehiagoz irudi bakarrekin aritu zen, zuri-beltzean egindako azterlan oso landuak gauzatuz, baina garai hartan kritika besterik jaso ez zutenak. Geroago, lehen maisulanak bezala izan ziren aitortuak.\n1882ko abuztuan Theok dirua eman zion \u201caire librean\u201d lan egiteko materialak erosteko. Vincentek idatzi zuen orain \"indar berriekin margotzen jarraitu\" zezakeela. 1883 hasieratik figura anitzeko konposizioetan lan egin zuen. Horietako batzuei argazkiak atera zizkien, baina anaiak bizitasuna eta freskotasuna falta zitzaiela esan zionean, suntsitu egin zituen, olio pinturara itzuliz. Van Goghek Jan Hendrik Weissenbruch eta Bernard Blommers bezalako Hagako artisten eskola ezagunetara jo zuen, eta aholku teknikoak jaso zituen, bai eta Th\u00e9ophile de Bock eta Herman Johannes van der Weele bezalako margolariengandik ere. Drentheko garaiaren ondoren Nuenenera joan zenean, hainbat margolan handi hasi zituen, ondoren gehienak suntsitzeko. \"Patata jaleak\" eta bere zirriborroak dira iraun duten bakarrak. Rijksmuseum museora bisita bat egin ondoren, Van Goghek maisu holandarrengan zuen miresmenaz idatzi zuen, beraien pintzelada azkar eta ekonomikoengatik, batez ere Rembrandt eta Frans Hals aipatuz. Konturatzen zen bere akatsetako asko esperientzia eta teknika faltagatik zirela, eta ondorioz 1885eko azaroan Anberesera eta geroago Parisera bidaiatu zuen, trebetasuna ikasteko eta garatzeko.Theok \"Patata jaleak\" kritikatu egin zuen bere paleta ilunagatik, estilo modernorako desegokia zela uste baitzuen. Van Gogh Parisen egon zen bitartean 1886 eta 1887 artean, paleta berri eta arinagoa menderatzen saiatu zen. \"P\u00e8re Tanguyren erretratuak\" (1887) paleta distiratsuago batekin izandako arrakasta erakusten du, eta garatzen ari zen estilo pertsonalaren froga da. Charles Blanc margolariaren koloreari buruzko tratatuak asko interesatu zitzaion, eta kolore osagarriekin lan egitera bultzatu zuen. Van Goghek sinetsi zuen kolorearen efektua deskribatzailea baino haratago zihoala; \"koloreak berez zerbait adierazten du\" esan zuen. Hughes adituaren arabera, Van Goghek kolorea \"pisu psikologiko eta morala\" zuela bezala \u00a0antzeman zuen, \"Gaueko kafetegiako\" gorri eta berde bitxiak adierazten dutenez, \"gizateriaren pasio ikaragarriak agertu\" nahi zituelako. Horia zen gehien esan nahi zion kolorea, egia emozionala sinbolizatzen baitzuen. Horia eguzki argiaren, biziaren eta Jainkoaren \u00a0ikur gisa erabili zuen.\n1885 eta 1890 bitartean, Van Goghek \u201cartelan\u201d bat eraikitzen ari zela uste zuen, bere ikuspegi pertsonala islatzen zuen eta komertzialki arrakasta izan zezakeen bilduma. Blancen estiloaren definizioak eragin zion, benetako margolan batek kolorea, perspektiba eta pintzelkadaren erabilera optimoa eskatzen zuelakoan. Van Goghek \"erabakita\" hitza aplikatzen zuen menderatzen zituen margolanetan, zirriborroak zirela pentsatzen zituenekin alderatuta. Probak egiten serie ugari margotu zituen; horietako gehienak natura hilak izanik, asko kolore esperimentu bezala edo lagunenei opari gisa emateko. Arleseko oihalek bere \u201cartelanari\u201d nabarmen lagundu zioten, eta honako hauek ziren garai hartan garrantzitsuenak iruditu zitzaizkionak \"Ereilea\", \"Gaueko kafetegia\", \"Etteneko lorategiko oroitzapena\", eta \"Gau izartsua\". Pintzelada zabalekin, ikuspegi asmatzaileekin, koloreekin, sestrarekin eta diseinuekin, margolan hauek berak bilatzen zuen estiloa irudikatzen zuten.\nSerie nagusiak.\nVan Goghen garapen estilistikoa, normalean Europako hainbat lekutan bizi izanaren aldiekin lotzen da. Tokian tokiko kulturetan eta argiztapen baldintzetan murgiltzeko joera zuen, nahiz eta ikuspegi bisual oso indibiduala mantendu. Artista bezala izandako bilakaera motela izan zen, eta bere margotzeko mugak ondo ezagutzen zituen. Sarri joaten zen etxera, beharbada ikusizko estimulu berrien bila, eta esposizioaren bidez bere trebetasun teknikoa garatzeko. Melissa McQuillan arte historialariaren ustez, mugimenduek geroko bilakaera estilistikoak ere islatzen zituzten, eta Van Goghek aldaketak gatazkak ekiditeko erabiltzen omen zituen, artistaren idealizazioek garai hartako egoeraren errealitateekin topo eginez.\nErretratuak.\nErretratuek Van Goghi irabazteko aukerarik onena eman zioten. Uste zuen erretratuak zirela \"Pinturan sakonki hunkitzen nauen eta infinituaren zentzua ematen didan gauza bakarra\".\nArrebari idatzi zion iraungo zuten erretratuak margotu nahi zituela, kolorea erabiliz beraien emozioak eta izaera atzemateko, errealismo fotografikoaren helburua lantzea baino.\nVan Goghetik gertuen zeudenak gehienetan ez daude bere erretratuetan, eta horrela gutxitan margotu zituen Theo, Van Rappard edo Bernard. Bestalde, amaren erretratuak argazkietatik egindakoak ziren.\n1888ko abenduan \"La Berceuse\" margotu zuen, bere ekiloreek bezain ona iruditu zitzaion irudia. Paleta mugatua, pintzelkada anitzak eta silueta sinpleak ditu. Badirudi azaroan eta abenduan Arlesen burututako Roulin familiaren erretratuen gailurra dela.\nErretratuek estiloa aldatu egin dute pintzelkada arinetatik, murriztuetatik eta azaleratik, adibidez \"Postariaren erretratua,\" beste estilo frenetikoago batera, azal gogorragoarekin, pintzelada zabalak eta paleta labana erabiliz, \"Madame Roulin umearekin\" erretratuan bezala.\nAuto-erretratuak.\nVan Goghek 43 auto-erretratu sortu zituen 1885 eta 1889. urteen artean. Normalean, serietan osatu ohi zituen, hala nola Parisen 1887. urte erdialdean margotutakoak, eta hil baino gutxira arte jarraitu zuen horrela. Orokorrean, auto-erretratuak zirriborroak ziren, barneratzen zen garaietan sortuak, besteekin nahasteko gogorik ez zuelako, edo modeloak falta zitzaizkionean. Ondorioz, bere burua margotzen zuen.\nAuto-erretratuek auto-azterketa maila ezohiko altua islatzen dute . Askotan bere bizitzako garai garrantzitsuak adierazteko asmoa zuten; adibidez, 1887ko Pariseko serieak Claude Monet, Paul C\u00e9zanne eta Signacen berri izan zuenean margotu zituen. \"Auto-erretratua feltrozko kapela grisarekin\" lanean, pintura tentsio astunak zabaltzen dira oihalean zehar. Garai hartako bere auto-erretratu entzutetsuenetako bat da, \"oso antolatutako pintzelkada erritmikoekin, eta errepertorio neo-inpresionista berritik eratorritako argi-koroarekin, Van Goghek berak \u2018helburu handiko\u2019 oihal deitzen zuena\".\nIrudikapen fisionomiko ugari dituzte auto-erretratuok. Van Goghen egoera mentala eta fisikoa agerikoa izan ohi da. Horrela agertu izan da zabar, bizarra moztu gabe edo zaindu gabeko bizarrarekin, begi sakonekin, masailezur ahularekin edo hortzak galduta dituela. Batzuetan ezpain beteak, aurpegi luzea edo garezur nabarmena erakusten du, edo ezaugarri zorroztuak eta erne daudenak. Bere ilea ohiko gorria, edo batzuetan errauts kolorekoa izan daiteke.\nVan Goghen begirada gutxitan zuzentzen zaio ikusleari. Erretratuak aldatu egiten dute intentsitatea eta kolorea, eta batez ere 1888ko abendutik aurrera margotutakoetan, kolore biziek bere larruazalaren ahultasun lausoa nabarmentzen dute. Batzuk artista bizarrarekin irudikatzen dute, beste batzuk barik. Belarria moztu eta berehala egindako erretratuetan benda batekin ikus daiteke. Bestalde, gutxitan irudikatzen du bere burua margolari bezala. Saint-R\u00e9myn margotutakoek burua eskuinetik erakusten dute, kaltetutako belarriaren beste aldetik, bere burua ispiluan islatuta margotzen zuelako.\nLoreak.\nVan Goghek lorez margotu zituen hainbat paisaia, besteak beste arrosekin, lilekin, lirioekin eta ekiloreekin. Batzuk koloreen hizkuntzan zuen interesa islatzen dute, eta baita japonieren ukiyoan zuena. Hiltzen diren ekiloreen bi serie daude. Lehena Parisen margotu zuen 1887an, eta lurrean etzandako loreak erakusten ditu. Bigarren multzoa urtebete geroago amaitu zuen Arlesen, eta goizean goiz argiztatutako loreontzi bateko sortak ditu. Biak geruza lodiko margoz eginda daude, eta Londreseko National Galleryren arabera, horiek \"hazi buruen ehundura\" ekartzen dute gogora.\nSerie horietan, Van Gogh ez zen kezkatzen bere margolanak subjektibotasunez eta emozioz betetzeko zuen ohiko interesaz, baizik eta bi serieak, bisitatzera zihoan Gauguini bere trebetasun teknikoa eta lan metodoak erakusteko xedea zuten. 1888ko margolanak artistaren baikortasun garai arraroan sortu zituen. Vincentek Theori 1888ko abuztuan honela idatzi zion: \"Marseillar batek arrain-zopa jaten duen gustuarekin ari naiz margotzen, eta horrek ez zaitu harrituko ekilore handiak margotzeko orduan... Plan hau aurrera eramaten badut, dozena bat inguru oihal burutuko ditut. Beraz, guztia sinfonia urdin eta horia izango da. Goiz hauetan guztietan lan egiten dut, egunsentitik aurrera, loreak azkar zimeltzen direnez ekinaldi bakarrean egitea komeni delako\".\nEguzkiloreak hormak apaintzeko margotu zituen Gauguin bisitan etorri aurretik, eta Van Goghek banakako lanak jarri zituen Arleseko Etxe Horiko gonbidatu gelaren inguruan. Gauguin oso harrituta gelditu zen, eta geroago Pariseko bi bertsio erosi zituen. Gauguinek alde egin zuenean, Van Goghek ekiloreen bertsio nagusiak \"Sehaskako abestiaren triptikoa\"ren hegoak bezala imajinatu zituen, eta Bruselako \"Les XX\" erakusketan sartu zituen. Gaur egun, serieko pieza garrantzitsuenak bere ezagunenetakoak dira, ospetsuak horia kolorearen kutsu gaixoengatik eta Etxe Horiarekin lotu izanagatik, pintzelen espresionismoagatik eta sarritan hondo ilunarekin egiten duten kontrasteagatik.\nAltzifreak eta olibondoak.\nHamabost oihalek altzifreak irudikatzen dituzte, Arlesen liluratu zuen zuhaitza hain zuzen. Bizitza eman zien zuhaitzei, tradizionalki heriotzaren ezaugarritzat jotzen ziren arren. Arlesen hasi zuen altzifre sortetan urruneko zuhaitzak bezala margotzen, zelaietako haize-babesak balira bezala. Saint-R\u00e9myn zegoenean berriz, lehen planoan jarri zituen. Theori 1889ko maiatzean honela idatzi zion: \"Altzifreek oraindik ere kezkatzen naute, haiekin zerbait egin nahiko nuke ekiloreen oihaleekin bezala\"; jarraitu zuen esanez, \"Egiptoko obelisko bat bezalako proportzio ederrak dituzte ilaran daudenean\".\n1889.eko erdialdean, eta bere arreba Wilek hala eskatuta, Van Goghek \"Gari soroa altzifreekin\" oihalaren hainbat bertsio txikiago margotu zituen. Lanen ezaugarriak zurrunbiloak eta trinko margotutako enpasteak dira, eta besteak beste \"Gau Izartsua\" dago, altzifreak lehen planoan nagusi direla. Honetaz gain, badira altzifreen inguruko beste lan aipagarri batzuk: \"Altzifreak\" (1889), \"Altzifreak bi emakumekin\" (1889-90) eta \"Bidea altzifreekin eta izarrekin\" (1890).\n1889 urteko azken sei hilabeteetan olibondoen hamabost margolan ere sortu zituen, gaia zorrotza bezain erakargarria zitzaiolako. Lan horien artean dago \"Olibondoak barrenean alpilak dituela\" (1889), eta horri buruz anaiari honela idatzi zion eskutitz baten \"Azkenean badut paisaia bat olibondoekin\". Saint-R\u00e9myn zegoenean, Van Goghek aterpetxetik kanpo denbora asko ematen zuen, sarri olibondoak margotzen. Lan horietan, bizitza naturala bihurrituta eta artritiko bilakatzen da, mundu naturalaren pertsonifikazioa balitz bezala. Hughes historialariaren arabera, \"energia-eremu jarraitua bezala osatua dago, non natura bere pertsonaren agerpena da.\nBaratzeak.\n\"Loratze baratzeak\" Van Gogh 1888ko otsailean Arlesera iritsi ondoren amaitu zituen lehen lan taldearen artean dago. Hamalau koadroak baikorrak, alaiak eta ikusgarriak dira, udaberrian sortu zituenaren adierazgarri. Sentikortasun handikoak eta jenderik gabeak. Azkar margotu zituen, eta serie honetara inpresionismoaren bertsioa ekarri zuen arren, garai horretan estilo pertsonalaren zentzu sendoa sortzen hasia zen. Loratzen ari ziren zuhaitzen iragankortasunak eta urtaroaren amaierak, badirudi Arlesen hasiera berri baten egonaldiarekin eta sinesmenarekin bat egiten zutela. Udaberri hartako zuhaitzen loraldian, \"japoniarragoak izan ezin ziren motiboen mundua\" aurkitu zuen. 1888ko apirilean Theo anaiari hamar baratze eta \"hondatu dudan gereziondo baten oihal handi bat\" zituela idatzi zion.\nGarai horretan Van Goghek argiaren erabilera menperatu zuen, itzalak azpiratzen eta zuhaitzak argi iturria balira bezala margotuz, ia modu sakratuan. Hurrengo urteko hasieran beste baratze talde txikiago bat margotu zuen, besteak beste, \"Arleseko bista, loratze baratzeak\". Van Gogh Frantziako hegoaldeko paisaiak eta landaretzak liluratu egiten zuten, eta Arles inguruko baserrietako lorategiak askotan bisitatu zituen. Klima mediterraneoko argi bizian, bere paleta nabarmen argitu zen.\nGarisoroak.\nVan Goghek hainbat pintura txango egin zituen, Arles inguruko eremuetara egindako bisitetan. Uztak, gari soroak eta inguruko beste landa mugarrien margolanak egin zituen, eta hor kokatzen da baita \"Errota Zaharra\" (1888); gari soroekin muga egiten duen egitura bitxiaren adibide ona. Hainbat alditan, Van Goghek bere leihotik ikusten zena margotu zuen, hala nola Hagan, Anberesen eta Parisen. Lan horiek \"Gari soroak\" seriean amaitu ziren, hain zuzen Saint-R\u00e9myko aterpetxeko gelatik ikusten zuen irudiarekin.\nAzken margolan gehienak ilunak izan arren, funtsean baikorrak dira, eta Van Gogh zendu zen unera arte, buruko gaitza sendatuta nahi zuen egoerara itzultzeko gogoa islatzen dute. Dena den, bere azken lanetako batzuk, kezka sakonagoak ere islatzen dituzte. 1890eko uztailean Auversetik anaiari bidalitako eskutitz baten, berari buruz honakoa zioen \"mendien aurkako lautada izugarrian, itsasoa bezain mugagabean, horia delikatuan\u201d xurgatua izan zela.\nVan Gogh maiatzeko soroak liluratzen zuten, garia gaztea eta berdea zegoenean. Bere \"Soroak Auversen etxe zuriarekin\" oihalak, horia eta urdinen paleta apalagoa erakusten du, horrek harmonia idilikoaren zentzua sortuz. 1890eko uztailaren 10ean, Theori honela idatzi zion \"zeru nahasien azpian, gari soro zabalak\". \"Gari soroak beleekin\" margoak artistaren azken egunetako gogoaren egoera erakusten du. Hulsker adituak obra hau honela deskribatzen zuen: \"kondenaz betetako pintura da, zeru mehatxatzailearekin eta gaizki adierazitako beleekin\". Bere paleta ilunak eta pintzelkada gogorrek, mehatxu sentimendua transmititzen dute.\nVan Goghen eragina.\nBeste artistengan.\nVan Goghek eragin handia izan zuen bere ondorengo artistengan. Fauvistek koadroa margo-pintzelkaden bitartez nola antolatu ikasi zuten harengandik. Espresionistek, berriz, margoek izan dezaketen indar eta zeregin sinbolikoa. Van Goghen Frantziako garaiko artelanen itzala nabarmena izan da arte modernoak geroztik egin dituen urrats askotan. Herbehereetako garaiko lanak, aldiz, ez ziren besteak bezain aintzat hartuak izan, harik eta Lehen Mundu Gerran belgikar-holandar espresionistek Van Goghen lan haietaz baliatu ziren arte, maisulantzat aitorturik. Azkenik, haren azken koadroak \u2013adibidez, \"Gari soroak beleekin\"\u2013 XX. mendeko arte-jarrera eta joera askoren aitzindari dira, batez ere abstraktua esaten zaion espresionismoarena.\nOspea eta ondarea.\nVan Goghek 1880ko hamarkadaren amaieran egin zituen lehen erakusketen ondoren, bere ospea etengabe hazi zen artista, arte kritikari, saltzaile eta bildumagileen artean. 1887an, Andr\u00e9 Antoine saltzaileak Van Goghren lanak Georges Seurat eta Paul Signacen lanekin batera zintzilikatu zituen Pariseko Th\u00e9\u00e2tre Libre antzokian; eta batzuk Julien Tanguy bildumagileak eskuratu zituen. Bestalde, 1889an Albert Aurier kritikariak Le Moderniste Illustr\u00e9 aldizkarian honela deskribatu zuen bere lana \"sua, intentsitatea, eguzkia\" ziren ezaugarriak. Hamar margolan erakutsi ziren Soci\u00e9t\u00e9 des Artistes Ind\u00e9pendantsen, Bruselan, 1890eko urtarrilean. Berarekin joandako kazetariek ziotenez, Marie Fran\u00e7ois Sadi Carnot Frantziako presidentea harrituta geratu omen zen Van Goghen lanekin.\nHil ondoren, oroimenezko erakusketak egin ziren Bruselan, Parisen, Hagan eta Anberesen. 1892an, \u00c9mile Bernardek Van Goghen margolanen bakarkako erakusketa txiki bat antolatu zuen Parisen, eta hurrengo urteetan baita Kolonian, New Yorken eta Berlinen. Hala ere, Van Goghen ospea maila gorenera Austrian eta Lehen Mundu Gerraren aurretik iritsi zen, eta horretarako 1914an bere eskutitzak argitaratzea lagundu zuen. Eskutitzok adierazgarriak eta alfabetatuak dira, eta XIX. mendeko bere erako idazlan garrantzitsuenen artean jarri dituzte. Bestalde, 1934an, Irving Stone eleberrigileak Van Goghen bizitzaren nobela biografikoa idatzi zuen \"Bizitzarako gutizia\" izenburupean, Van Goghek anaiari bidalitako gutunetan oinarrituta. Eleberri honek eta 1956an egindako pelikulak bere ospea areagotu zuten, batez ere Estatu Batuetan, non Stonek uste baitzuen ehunka lagunek soilik ezagutzen zutela van Goghren bizitza harrigarria, liburua saldu aurretik.\n1957an, Francis Baconek \"Margolaria Tarasconera bidean\" oihalean oinarritutako pintura sorta bat egin zuen, baina jatorrizkoa Bigarren Mundu Gerran suntsitua izan zen. Bacon \"aztoragarri\" bezala deskribatutako irudi batean inspiratu zen, eta Van Goghek atzerritar harrotzat hartu zuen, berarekin bat zetorren jarrera. Bacon Van Goghen artearen teoriekin identifikatu zen, eta Theo anaiari idatzitako lerroak aipatu zituen: \"Benetako margolariek ez dituzte gauzak dauden bezala margotzen... Beraiek sentitzen duten moduan margotzen dituzte \".\nVan Goghen koadroen Amsterdamen, eta marrazkien Otterlon atzera begirako erakusketa zabal bat egin zen 1990ean Herbehereetan, haren heriotzaren mendeurrenean. Bestalde, bere lanak munduko margolanik garestienetakoak dira. Horrela, 100 milioi dolar baino gehiagotan saldutakoen artean honakoak daude: \"Gachet doktorearen erretratua\", \"Joseph Roulinen erretratua\" eta \"Irises\". Metropolitan Museum of Artek \"Gari zelaia altzifreekin\" lanaren kopia bat eskuratu zuen 1993an, 57 milioi dolar ordainduta. 2015ean, \"Alyscampseko pasealekua\" oihala 66,3 milioi dolarretan saldu zuen Sotheby'sek New Yorken, 40 milioi dolarreko erreserba gaindituz.\n planeta txikia haren omenez izendatu zuten. \n2022ko urrian, erregai fosilen industriak klima-aldaketan izan ditzakeen ondorioengatik protestan ari ziren bi ekintzailek tomate zopa lata bat bota zuten Van Gogh-en \"Ekiloreak\" margoaren gainean National Galleryn, Londresen. Eta ondoren eskuak galeriaren horman itsatsi zituzten. Pintura beiraz estalita zegoenez, ez zuen kalterik jasan.\nVan Gogh Museoa.\nVan Goghek 879 koadro, 10 bat grabatu eta 1.756 marrazki egin zituen pintatzen hasi zenetik hil zen arte joan ziren hamar urteetan. Haren lana hainbat museotan dago banatua: obraren erdia inguru Amsterdamgo Stedelijk Museumen, Vincent Van Gogh Rijksmuseumen eta Otterloko Rijksmuseumen. Hagan eta Rotterdamen ere badira Van Goghen lanak, eta Parisko Orsay museoan badira hogei bat koadro, bai orobat Estatu Batuetako museo nagusietan, eta bilduma partikularretan. Baita ere Suitzan, Alemanian, Britainia Handian, Moskun, Sao Paulon, etab.\nBestalde, Van Goghen izen bereko iloba Vincent Willem van Gogh-ek (1890\u20131978), herentzian jaso zuen ondare guztia bere ama 1925ean hil zenean. 1950eko hamarkadaren hasieran lau liburukitan eta hainbat hizkuntzatan aurkeztutako eskutitzen edizio oso baten argitalpena antolatu zuen. Ondoren, Holandako gobernuarekin negoziaketak hasi zituen, bilduma osoa erosi eta gordetzeko fundazio bat diruz laguntzeko.\nTheoren semeak proiektua antolatzen parte hartu zuen, lanak ahalik eta baldintza onenetan erakusteko itxaropenarekin. Proiektua 1963an hasi zen, eta Gerrit Rietveld arkitektoari diseinatzea eskatu zitzaion. Lanak aurrera egin zuten 1960ko hamarkadan, 1972an inauguraziorekin helburua bete arte. Van Gogh museoa Amsterdamgo Museumpleinen ireki zen, eta Herbehereetako bigarren museo ezagunena bilakatu zen, Rijksmuseumen ondoren. Urtean 1,5 milioi bisitari baino gehiago jasotzen ditu, eta bisitarien %85 beste herrialde batzuetakoak dira.\nNaziek arpilatutako artea.\nNazien garaian (1933-1945) Van Goghen artelan ugari eskuz aldatu ziren. Haietako asko, erbestera behartuta edo erail zituzten bildumagile juduengandik arpilatu zituzten. Lan horietako batzuk bilduma pribatuetan desagertu dira. Geroztik beste batzuk berriro azaleratu dira museoetan, edo enkantean, edo lehengo jabeek berreskuratu dituzte, sarritan ospe handiko auzien ondoren. Alemaniako Galdutako Artearen Fundazioak oraindik desagertutako dozenaka van Gogh zerrendatzen ditu eta Ameriketako Museoen Elkarteak van Goghen hirurogeita hamahiru lan zerrendatzen ditu nazien garaiko Provenance Interneteko atarian."}
{"id": "4661", "revid": "119347", "url": "https://eu.wikipedia.org/wiki?curid=4661", "title": "Hector Orru\u00f1o", "text": "Hector Orru\u00f1o (Gasteiz, 1980ko maiatzaren 2a) arabar margolaria da. Margolaria definitzen duena, norberak bizitzarekiko oinarrizko jarrera eta ulertzeko eran oinarritzen delarik. Mihisean margoak aplikatzetik urrun dabilen azalpenetatik.\nAitak denbora librean margotutako koadroek inspiratuta eta Hectorrek berez margozteko joera edukita, bere irudimena lantzeari ekin zion.\nBere artelanak Gasteizko Artium Museoan, Euskadi, Belgika eta Londresko hainbat Erakusketa Aretoetan ikusgai egon dira.\nLortutako bekek eta sariek, Arabako Arte Lehiaketa aipagarri, bere munduarekiko ikuspuntu eta jarrera era artistikoan garatzeko aukera eman diote, geuri, gozatzeko aukera emanez.\nFormakuntza ibilbidea.\nHamasei urte zituelarik, Gasteizko Arte Eskolan marrazketa lantzen hasi zen eta lau urteren buruan gaueko eskolatan berezitasun desberdinak landu zituen. Aldi berean Euskal Herriko Unibertsitateko Arte Ederretako Fakultatean, 1998 urtetik gaur egunera, pintura ibilbidetik lizentziatura lortzeko lanetan dihardu.\nUnibertsitatearen aldi nagusia amaituta, nahiz eta doktoretza programan parte hartu, \u201chutsune baten aurrean aurkitzen duzu zeure burua\u201d, irakaslego eta taldekideen faltaren aurrean, norberak ekintzari aurre egin behar dio eta norbere bidea bilau. Hori izan zen bere hitzetan, baina dirudienez momentuz ez du lizentziaturarik amaitu, beraz ez da doktoretza programan oraindik ezta sartu ere egin.\nHala ere, artearen munduan sartu nahi denari begira, Artearen inguruan dauden bestelako formakuntza espazioetan parte hartzearen alde egiten du. Prozesu horretan ikasten dena guztiz osagarrizkoa aurkitzen baitu."}
{"id": "4664", "revid": "56334", "url": "https://eu.wikipedia.org/wiki?curid=4664", "title": "Izar", "text": "Izarra argizagi bat da, bere grabitazioak loturik mantentzen duen plasmazko gorputz esferiko handia. Gasez (batez ere hidrogeno eta helioz) osatua da, eta bere barnean gertatzen diren erreakzio termonuklearretatik ateratako energiaz egiten du distira. Eguzkia da Lurretik hurbilen dagoen izarra eta Lurraren energia iturri nagusia, argi energiarena barne. Beste izar asko begi hutsez ikus daitezke Lurretik gaua denean; Lurretik oso-oso urrun daudenez, puntu finko txiki gisa ageri dira zeruan. Historikoki, izarrik nabarmenenak konstelazio eta asterismotan taldekatu dira, eta izarrik distiratsuenek berezko izena jaso dute. Astronomoek izar-katalogoak egin dituzte ezagutzen diren izarrak identifikatu eta izarren nomenklatura estandarra emateko. Hala ere, Unibertsoan dauden izar ia guztiak, gure galaxia den Esne Bidetik kanpo dauden guztiak barne, Lurretik ezin dira ikusi teleskopiorik erabili gabe; are gehiago, teleskopio oso indartsuak erabilita ere, izar gehienak ezin ditugu ikusi ere egin.\nEuren bizitzaren zati handi batean zehar izarrek distiratzen dute euren erdigune beroan fusio nuklearra gertatzen delako. Fusioa da izarrek beren kanpo geruzetatik etengabe kanporatzen duten energiaren iturburu. Hidrogenoa eta helioa baino astunago diren ia gai guztiak izarretako erdigunean sortzen dira, izar-nukleosintesi deitzen den prozesuan, edo euren bizitza amaitu ostean supernoben bidez izarrek eztanda egiten dutenean. Bere bizitzaren amaiera aldera izar batek materia degeneratua izan dezake. Astronomoek izar baten masa, adina, metaltasuna (osaketa kimikoa) eta beste hainbat ezaugarri jakin ditzakete izarrak espazioan zehar duen mugimendua, argitasuna eta espektroa aztertuta. Izar baten masa da bere eboluzioa eta amaiera aurresateko ezaugarririk garrantzitsuena. Izarren ezaugarri batzuk, hala nola diametroa eta tenperatura, denborarekin aldatzen dira, eta izarrak inguruan duenak bere errotazio eta mugimenduari eragiten dio.\nIzar taldeek galaxiak sortzen dituzte eta unibertsoko argizagi nagusiak dira.\nIzarren behaketaren historia.\nAntzinatik izan dira izarrak garrantzitsuak kultura gehienetan, denetan ez esatearren; bai arrazoi erlijioso edo/eta kulturalengatik, orientazio lanabes gisa, egutegiak zehazteko... Antzinaroko astronomo askok uste zuten izarrak finko zeudela esfera zeleste batean eta ez zirela aldatzen. Konbentzioz, astronomoek izarrak konstelaziotan taldekatu izan dituzte, eta planeta eta Eguzkiaren posizioa konstelazio horiekiko kalkulatu izan dute. Eguzkiak hondoko izarrekiko eta horizontearekiko zuen mugimendua egutegiak osatzeko erabili da, eta honek garrantzia berezia zuen nekazaritzan. Adibidez, gaur egun munduan oso zabaldua den Gregoriotar egutegia, lurrak eguzkiarekiko duen posizio erlatiboan oinarritzen da.\nEzagutzen den izar-kartarik zaharrena Antzinako Egiptoko astronomoek egindakoa da, K.a. 1534. urtean. Ezagutzen den izar-katalogorik zaharrena berriz, Babiloniako astronomian osatutakoa da, Mesopotamian, K.a. 2. milurtekoan, Kasita garaian (c. K.a. 1531\u20131155). Mesopotamiarrek ezarritako lau konstelazio gaurdaino iritsi dira: Hydra, Corvus, Aquila eta Piscis Austrinus.\nEzagutzen den Antzinako Greziako astronomiaren lehen izar-katalogoa Aristilok sortu zuen K.a. 300. urtea inguru, Timokares Alexandriakoaren laguntzarekin. Hiparko Nizeakoak K.a. II. mendean egindako katalogoak 1020 izar zituen, eta Ptolomeoren izar-katalogoa osatzeko erabili zen. Demokrito eta Epikuro greziar filosofoek izarrak beste eguzki batzuk zirela eta haien inguruan beste lur batzuk izan zitzaketela argudiatu zuten. Hiparko Nizeakoa izan zen lehen \"noba\"ren aurkitzailea. Greziako astronomiatik jaso ditugu konstelazio askoren gaur egungo izenak. Hala ere, Greziako mitologiarekin konstelazioen izenak azaltzeko egin diren saiakerak auto-erreferentziak izan ohi dira, eta antzinako beste jakintza batetik datozela proposatu dute hainbat ikerlarik. Horrela, baliteke Europan zehar egondako hainbat kondairen arabera eraiki izana jakintza hau, eta Grezian egindakoa berrinterpretazio bat baino ez izatea. Zehazki, konstelazio nagusietako batzuek greziar mitologiarekin harreman zuzenik ez izateak, eta hartz baten figura zeruan jarri izanak ohitura aurreindoeuroparrekin izango luke harremana, adibidez Euskal mitologian hartzak duen paperarekin.\nOrokorrean zeruak aldakorrak ez zirela pentsatzen bazen ere, Txinako astronomoek bazekiten izar berriak ager zitezkeela. 185. urtean supernoba bat erregistratu zuten lehenak izan ziren, gaur egun SN 185 gisa ezagutzen duguna. Historian erregistratutako izar eztandarik distiratsuena SN 1006 supernoba izan zen, Ali ibn Ridwan astronomo egiptoarrak eta hainbat txinatar astronomok ikusi zutena 1006an. SN 1054 supernoba, Karramarroaren nebulosa sortuko zuena, Txinako eta mundu islamiarreko astronomoek ikusi zuten.\nErdi Aroko Islamiar astronomoek arabierazko izenak eman zizkieten izar askori, gaurdaino iritsi direnak; izarren posizioa kalkulatu ahal izateko hainbat instrumentu astronomiko asmatu zituzten. Lehen behatoki handiak eraiki zituzten, batez ere \"Zij\" izar-katalogoak sortu ahal izateko. Egindako katalogo horien artean \"Izar Finkoen Liburua\" dago, Abd al-Rahman al-Sufi persiar astronomoak 964an idatzia. Liburu horretan lehen aldiz aipatzen dira izar-kumuluak (hala nola Omicron Velorum eta Collinder 399) eta galaxiak (Andromeda galaxia, adibidez).\nXI. mendean Abu Ryhan Biruni persiar polimata eta ikertzaileak Esne Bidea izar nebulosen ezaugarriak zituen fragmentu askoz osatutako gorputz bezala deskribatu zuen, eta hainbat izarren latitudeak eman zituen 1019ko ilargi eklipsea baliatuz. Al-Andalusko Ibn Bajja astronomoak lehen aldiz proposatu zuen Esne Bidea izar askoz osatutako gorputza zela, hain gertu bata bestearengatik ezen ia uki baitzitezkeen, eta jarraikortasuna Ilargia baino gertuago zegoen materialak eragiten zuen errefrakzioaren ondorio zela. Froga gisa, 1106. urteko Jupiter eta Marteren konjuntzioan behatutakoa aipatu zuen.\nTycho Brahe astronomoak izar berriak identifikatu zituen zeruan, beranduago \"novae\" izena izango zutenak, zerua aldakorra zela ondorioztatuz. 1584an Giordano Brunok proposatu zuen beste izarrak Eguzkia bezalakoak zirela, eta aukera bat zela beste planeta batzuk egotea izar horien orbitan, zeintzuen artean egon zitezkeen Lurraren antza zutenak. Ideia hori lehenago Demokrito eta Epikuro Greziako filosofoek ere proposatu zuten, bai eta Fakhr al-Din al-Razi islamiar kosmologoak ere. XVII. mendean Eguzkia izar bat zelako adostasun zabala zen jada. Hala ere, ez zen ulertzen zergatik izar horiek ez zuten Eguzki-sistema erakartzen, beste gorputzek bezala. Isaac Newtonek proposatu zuen izarrak modu berean zeudela sakabanatuak norabide guztietan, Richard Bentley teologoak ere bultzaturiko idea.\nGeminiano Montanari italiar astronomoak Algol izarraren argitasun aldaketak behatu zituen 1667an. Edmond Halleyk bi izarren arteko mugimenduaren lehen neurketak argitaratu zituen, eta frogatu zuen Ptolomeo eta Hiparko greziar astronomoen garaitik izar haien posizioak aldatu egin zirela.\nWilliam Herschel izan zen lehen astronomoa zeruan izarrek duten banaketa zehazteko saiakera egiten. 1780ko hamarkadan hainbat lerro zehaztu zituen 600 norabidetan, eta bakoitzean ikus zitezkeen izarrak kontatu zituen. Izar kopurua norabide batean handiagoa zela ondorioztatu zuen, Esne Bidearen zentro galaktikoaren norabidean, hain zuzen ere.Bere seme John Herschelek ikerketa berriro egin zuen hego hemisferioan eta norabide berdinean hazten zela ikusi zuen. Ikerketa honetan William Herschelek ikusi zuen izar batzuk ez daudela bakarrik norabide berean, baizik eta sistema bitarrak osatzen dituztela.\nXIX. mendean Joseph von Fraunhofer eta Angelo Secchik espektroskopiaren zientzia abiatu zuten. Sirius eta Eguzkiaren arteko izarren espektroaren diferentziak aztertuta absortzio lerroen kopuru eta indarraren arteko diferentziak aurkitu zituzten.1865an Secchi izarrak euren mota espektralaren arabera sailkatzen hasi zen. Hala ere, gaur egun erabiltzen den izarren sailkapena Annie J. Cannonek garatu zuen 1900eko hamarkadan.\nIzar bateraino (61 Cygni 11,4 argi-urtera) dagoen distantziaren lehen neurketa zuzena 1838an egin zuen Friedrich Besselek, paralaxi teknika erabiliz. Paralaxiak demostratu zuen izarren arteko distantzia zein handia den. Izar sistema-bitarren behaketek garrantzia irabazi zuten XIX. mendean zehar. 1834an Besselek Sirius izarraren berezko mugimenduan aldaketak ikusi zituen eta ezkutuko kide bat zuela ondorioztatu zuen. Edward Pickeringek lehenengo bitar espektroskopikoa aurkitu zuen 1899an, Mizar izarra 104 egunetan zehar aztertuz eta espektroak periodikoki banatzen zirela ikusiz. Friedrich Georg Wilhelm von Struve eta Sherburne Wesley Burnham astronomoek egindako behaketa zehatzei esker izarren masa kalkulatu ahal izan zen, orbitaren elementuak konputatuz. Izar sistema-bitarren orbitak deribatzeko buruketaren lehen soluzioak Felix Savaryk eman zituen 1827an.\nXX. mendeak izarren ikerketak aurrerapen handiak izan zituen. Argazkigintza tresna garrantzitsua izan zen astronomian. Karl Schwarzschildek aurkitu zuen izar baten kolorea eta, beraz, tenperatura, kalkula zitekeela itxurazko magnitudea eta argazki-magnitudea alderatuz. Fotometro fotoelektrikoaren asmakuntzak izarren magnitudeak hainbat uhin-luzera ezberdinetan neurtzeko aukera eman zuen. 1921ean Albert A. Michelsonek izarren diametroaren lehen neurketak egin zituen interferometro bat erabiliz.\nIzarren egitura fisikoari buruzko lan teoriko garrantzitsuak egin ziren XX. mendearen lehen hamarkadetan. 1913an Hertzsprung-Russell diagrama garatu zen, izarren ikerketa astrofisikoa abiatuz. Izarren barnealdean gertatzen dena eta izarren eboluzioa ulertzeko ereduak garatu ziren. Cecilia Payne-Gaposchkinek 1925an aurkeztutako doktoretza-tesian izarrak batez ere hidrogeno eta helioz osaturik zeudela proposatu zuen. Fisika kuantikoaren garapenarekin izarren espektroak ulertzeko aukera berriak lortu ziren. Horrela, izarren atmosferaren konposizio kimikoari buruzko ezagutza lortu zen.\nSupernobak kenduta, izar indibidual ia gehienak Talde Lokalaren parte dira, eta bereziki Esne Bidearen alderdi ikusgarrian daudenak. Hala ere Virgo Kumuluan dagoen M100 galaxiako izar batzuk ere indibidualki ikusi dira, Lurretik 100 milioi argi urtera Virgo Superkumuluan hainbat izar-multzo ikus daitezke, eta gaur egungo teleskopioek aukera dute Talde Lokaleko hainbat izar ikusteko.\nIzarren izendapena.\nZeruko izarrik distiratsuenek, planeta batzuk tartean, hainbat kulturatako mitologia izenak dituzte, greziarrak, latinak eta arabiarrak asko. Askok izen desberdinak dituzte munduan barrena, tokian tokiko izen propioak.\nAzken 2000 urteetan 300 izar ingururi eman zaie izena, gehienak mitologiarekin zerikusia dutenak. Begi hutsez 4000 izar inguru ikus litezke lurreko hemisferio bakoitzean. Astronomia katalogoetan miloi batzuk badira. Gure Esne Bidean bilioi batzuk badaude eta unibertsoan dagoen izar kopurua zenbaezina da. Beraz astronomoak aurkitzen diren izar guztiak behar bezala sailkatzen saiatzen dira.\nJohann Bayer alemaniar astronomoak konstelazio bakoitzean izarrei izena emateko greziar hizkiak erabiltzen zituen izendapena sortu zuen. Geroago, John Flamsteedek zenbakiak zerabiltzan sistema sortu zuen. Ordudanik sistema desberdin ugari erabili izan dira, izar katalogoak azaldu ziren arte. Gaur egun Nazioarteko Astronomia Elkartea da izar berriak izendatzeko gaitasuna duen erakunde bakarra.\nGerora izarra kokatzeko balio duen izena ematen diote astronomoek izarrari. Dauden konstelazioaren izenari greziar alfabetoko hizki bat jartzen zaio aurretik. Izarrik distiratsuenari \"alfa\" izena ezartzen zaio konstelazioarenaren aurretik, hurrengoari \"beta\"... Adibidez: Betelgeuse izarrari, Orion konstelazioko izarrik distiratsuenari, Alfa Orionis ere deitzen zaio. Greziar alfabetoko hizkiak bukatzen direnean, zenbakiak erabiltzen dira.\nBaina izar kopurua hain handia denez, Nazioarteko Astronomia Elkarteak sistema ezberdina darabil izar berrientzako: laburdura bat eta sinbolo batzuk. Laburdurak izar mota edo izarrari buruzko informazio duen katalogo bat adierazten du. Adibidez: PSR J1302-6350; \"PSR\" zatiak pultsarra dela adierazten du; \"J\"k, ordea, \"J2000\" izeneko koordenatu sistema erabiltzen dela adierazten du; eta zenbakiak koordenatuak dira.\nIzar aldakorrei \"RR Lyrae\" edo \"TT Arietis\" izena ematen zaie; \"Lyrae\" eta \"Arietis\" konstelazio horietan daudela esan nahi du, eta hasierako hizki bikoiztuak aurkitzen diren eran sailkatzeko balio du; \"AA\" konstelazio batean aurkitutako lehen izar aldakorra da. \"ZZ\" hizkira iritsitakoan, zenbakiak erabiliko lirateke.\nNeurketa-unitateak.\nIzarren ezaugarri gehienak Nazioarteko Unitate Sistemak adostutako unitateetan ematen dira, CGS unitateak ere erabiliak izan arren. Masa, argitasuna eta erradioa adierazteko ohikoa da eguzki unitateak erabiltzea. 2015ean NAEk hainbat eguzki-balio \"nominal\" definitu zituen, NUS konstanteetan neurtuak, zehazgabetasuna murrizteko asmoz:\nEguzkiaren masa formula_3ez zen esplizituki definitu, ez dagoelako zehaztasun osorik Newtonen konstante-grabitazionalaren (formula_4) balioaren inguruan. Hala ere, Newtonen grabitazio konstantearen eta eguzkiaren masaren biderketaren balioa ezaguna denez (formula_5) zehaztasun handiagoarekin, NAEk eguzkiaren masa \"nominala\" honela definitu zuen:\nArgitsun, erradio eta masaren parametroak alda badaitezke ere etorkizunean, behaketak direla eta, 2015eko NAEren balio nominalak konstante mantenduko dira beste izarren parametroak neurtu ahal izateko.\nLuzera handietarako, erraldoi baten erradioa adierazteko adibidez, Unitate astronomikoak ere erabiltzen dira, hau da, Eguzkia eta Lurraren arteko distantzia. Normalki 150 milioi kilometro aipatzen badira ere neurri honetarako, neurketa zehatza honakoa da: 149.597.870.700 m.\nSorrera eta bilakaera.\nIzarrak espazioak materia-dentsitate handiagoa duten eskualdetan sortzen dira. Eskualde hauek \"laino molekular\" gisa ezagutzen dira, eta batez ere hidrogenoz osaturik daude, %23 edo %28 artean helioa delarik eta, kopuru txikietan, elementu astunagoak. Gaur egun horrelako izarren sorrera guneak badaude, adibidez Oriongo Nebulosa. Izar gehienak dozenaka edo ehunka milakako taldeetan sortzen dira Talde horietako izar masiboek indar nahikoa izan dezakete lainoari berari argia emateko, hidrogenoa ionizatuz eta H II eskualdeak sortuz. Efektu horrek lainoa bera eraldatzen du, eta izar gehiago sortzea ekidin dezake.\nIzar gehienek euren existentziaren denbora gehiena sekuentzia nagusian ematen dute, hidrogenoa helioan bilakatuz, fusio nukleararen bidez. Hala ere, izarren masak propietate ezberdinak ematen dizkie euren garapenaren une ezberdinetan. Izar baten azken unea ezberdina da izarrak duen masaren arabera, eta euren inguruan duten eragina edo duten argitasuna ere faktore honek mugatzen du. Horregatik, astronomoek izarrak euren masaren arabera sailkatu ohi dituzte:\nSorrera.\nMolekula-hodei batean du jatorria izarrak eta grabitate ezegonkortasunak bultzatzen du bere sorrera. Ezegonkortasunaren jatorria supernoben leherketa edo bi galaxien arteko talkak eragiten du sarri. Gune horretan dentsitatea behar adina handia denean, Jeansen ezegonkortasuna, bere grabitate indarraren ondorioz kolapsatu egingo da.\nLainoa kolapsatzen den heinean, Bok globuloak izeneko hauts eta gasezko gorputz trinkoak eratzen dira. Hauek 50 eguzki-masatik gora izan ditzakete. Globulua kolapsatu eta dentsitatea handitzen doan eran grabitate indarra bero bilakatzen da eta tenperaturak gora egingo du. Proto-izarraren lainoak oreka hidrostatikoa lortzen duenean, proto-izarra sortzen da erdigunean. Sekuentzia nagusi aurreko izar hauek proto-planeta disko batek inguratzen ditu sarri. Grabitazio-kontrakzioak 10-15 milioi urte inguru irauten ditu.\n2 eguzki masa baino txikiagoak direnei T Tauri izarrak deritzate eta handiagoei Herbig Ae/Be izarrak. Izar jaioberriek bere errotazio ardatzetik gas zorrotadak isurtzen dituzte, Herbig-Haro izenez ezagunak diren nebulosa txikiak sortuz.\nSekuentzia nagusia.\nIzarrek beren bizitzako denboraren % 90 inguru fusio bidez hidrogenoa helio transformatzen iragaten dute, prozesu horretan bero eta presio altuko erreakzioak sortuz. Fase honetan dauden izarrak sekuentzia nagusian daudela esaten da eta nano deitzen zaie. Izarraren sekuentzia nagusiak irauten duen denbora bere masa eta \u00ab\"argitasuna\"\u00bbk baldintzatzen dute. Eguzkiaren kasuan 10.000.000.000 urte duela aurreikusten da. Izar handiek erregaia oso azkar erretzen dute eta bizitza oso laburra dute. Izar txikiek ordea, nano gorri deituak, erregaia oso poliki erretzen dute eta biziraupen oso luzea dute, ehunka bilioi urte. Beraien bizitzaren bukaeran argitasuna galtzen doaz poliki, nano beltz bilakatuz. Halere, nano beltzen biziraupena egun unibertsoari estimatzen zaion adina baino handiagoa denez, 13,7 bilioi urte, oraindik ez da halako izarrik dagoenik aurreikusten.\nIzar guztiek sortzen dute izar-haizea, espaziorantzako gas isurketa etengabearen iturburu. Izar gehienetan galdutako masa kopurua arbuiagarritzat har daiteke. Eguzkiak urtero 10-14 eguzki masa galtzen ditu, hau da, bere bizitza osoan zehar masa guztiaren % 0,01 galduko luke. Izar oso handiek nabarmenagoa dute masa galera, 10-7 edo 10-5 masa inguru galtzen baitute urtero, beraien eboluzioaren ondorio den jarioa. Beraien bizia 50 eguzki-masa baino gehiagorekin hasten duten izarrek masaren erdia ere galdu dezakete sekuentzia nagusian dauden bitartean.\nMasa ez ezik, helioa ez den beste elementu pisutsuen kontzentrazioak ere, metalikotasunak alegia, garrantzi handia du izarraren bilakaeran.\nSekuentzia nagusiaren ondoren.\n0,4 eguzki-masa baino gutxiago duten izarrek erdiguneko hidrogenoa kontsumitzen dutenean, kanpo geruzak zabaldu eta hoztu egiten dira, erraldoi gorri bat sortuz. 5 milioi urte barru, eguzkia erraldoi handi bilakatzen denean, Artizarra eta Merkurio irentsiko dituela aurreikusten da.\nErraldoi gorri batean fusioak nukleoa inguratzen duen geruza batean jarraitzen du. Orduan nukleoa helioaren fusioa hasteraino konprimituko da, izarraren erradioa txikitu eta gainazaleko tenperatura igoz. Izarrak nukleoko helioa kontsumitu ondoren, fusioak karbono eta oxigenozko nukleotik kanpo jarraituko du. Orduan izarrak hasierako erraldoi gorriaren antzeko garapena jasango du, baina gainazal beroagoaz.\nIzar handiak.\nHelio erretze fasean, 9 eguzki-masa baino gehiago dituzten izarrek supererraldoi gorriak eratzeraino zabaltzen dira. Nukleoko erregaia erre ondoren, helioa baino pisutsuagok diren elementuak fusionatzen jarrai dezakete. Nukleoa konprimitu egingo da, tenperatura eta presioa igoaz, karbonoa fusionatzeko gai izan arte. Prozesuak jarraipena izango du, oxigenoa, neoia, silizioa eta sulfuroa erreaz. Bizitzaren bukaeran fusioa izarraren kanpo geruzetan gertatzen da. Geruza bakoitzak elementu bat erretzen du; kanpokoenak hidrogenoa, barrukoak helioa, eta abar.\nIzarraren bizitzaren bukaera burdina sortzen hasten denean iristen da. Burdinazko nukleoa fusionatuz gero ez da energia igortzen, kontsumitu baizik. Izar oso handietan burdina pilatuko da nukleoan. Elementu pisu hauek kanpo geruzetara irten litezke, izarra inguratzen duten objektuak sortuz, \"Wolf-Rayet izar\" bezala ezagunak direnak eta kanpo atmosfera argitzen duen izar-haize trinkoa dutenak.\nKolapsoa.\nTamaina ertaineko izar garatu batek, 1,4 eguzki-masa baino txikiagoa, planeta nebula bezala askatuko ditu kanpo geruzak. Kanpo geruzak askatu ondoren geratzen den objektu txikia ez da konpresio gehiago jasateko gai eta nano zuri deitzen zaio. Nano zuriaren barruko materiak ez du plasma izaten jarraituko, izarrak normalean plasmazko esfera kontsideratu arren. Nano zuriak nano marroi bilakatuko dira, eta azkenik nano beltz denbora epe oso luzean.\n1,4 eguzki-masa baino gehiago dituzten izarretan, leherketaren ondoren burdinazko nukleoaren handitzeak bere masa jasateko gai ez den arte iraungo du fusioak. Nukleoa bat-batean kolapsatuko da, eta elektroiak protoien barrura bultzatuak izango dira, neutroi eta neutrinoak sortuz. Bat-bateko kolapso honek sortutako uhin astinduak izar guztia supernoba eran leherraraziko du. Supernobak denbora labur batez izarraren jatorri-galaxia osoa argitzeraino dira distiratsuak. Izar berri bezala identifikatuak izan dira historian zehar esne bidetik at zeuden supernobak, begi hutsez ikusi zitezkeenak behintzat.\nSupernoben leherketan materiaren gehiengoa kanpora jaurtikiko da eta erdigunean geratzen dena neutroi izar bilakatuko da, batzuetan pulsar edo X-izpi leherketa, baita zulo beltz ere 3 eguzki-masa baino gehiago dituzten izarretan. Neutroi-izar batean materia ez da gehiago plasma izango.\nHiltzen ari diren izarrek kanporatutako geruzek izar berrien sorreran berrerabiltzen diren elementu astunak dituzte, planeten sorrera bideratuz. Izarrarteko materiaren eraketan garrantzi handia dute izar handien supernoba eta izar-haizeak.\nEzaugarriak.\nAdina.\nIzar gehienek mila milioi bat eta 10 mila milioi urte bitarteko adina dute. Batzuek 13,7 mila milioi urte dituzte, hau da, unibertso ezagunaren adina.\nIzar handienak dira bizitza laburrena dutenak, erdigunean dagoen presio ikaragarriak hidrogenoa beste izarretan baino lasterrago erretzea eragiten baitu. Izar handienen bizitza milioi bat urte ingurukoa da; aldiz, masa txikiena duten nano gorriek hidrogenoa motelago kontsumitzen dutenez ehun mila milioi urte iraun dezakete.\nMetaltasuna.\nAstronomian helioa baino pisutsuagoak diren elementuak metal elementu kontsideratzen dira, eta elementu hauen kontzentrazio kimikoari metaltasuna deritzo. Metaltasunak izarraren atmosferako burdin kopurua adierazten du orokorrean, burdina oinarrizko elementua denez neurtzen erraza baita. Izarrak etengabe supernoben leherketek igorritako elementu pisutsuz hornitzen direnez, burdin kopurua izarraren adina neurtzeko erabiltzen da. Elementu pisutsuen kopurua izarrak planeta sistema bat izan dezakeen jakiteko ere balio du.\nMetaltasunak, eremu magnetikoen sorrera, izarrak bere erregaia erretzeko behar duen denbora eta izar-haizearen indarra baldintzatzen ditu.\nIzar zaharrek gazteek baino metaltasun txikiagoa dute, sortu ziren lainoaren konposaketa dela medio.\nKonposaketa kimikoa.\nIzar baten hastapenetan bere konposaketa, osagaien masa kontutan izanik, honako hau da:\nEguzkiak, helioa eta hidrogenoa ez ezik, osagai ditu karbonoa, oxigenoa, nitrogenoa eta burdina ere. Eguzkiaren metalikotasuna 0,02 da; beraz, izar horren masaren %\u00a02a dira metal elementuak. Ezagutzen den burdin kopuru baxuena duen izarra HE 1327-2326 nanoa da, eguzkiaren 1/200.000 burdin kopurua baitu.\nDiametroa.\nLurraren diametroa 12.756 kilometro da. Eguzkiaren diametroa 1.390.400 km da. Antaresena, berriz, Eguzkiarena halako 700; eta Betelgeuserena, Eguzkiarena halako 800.\nIzarren diametroa ez da konstantea, beraien bizitza fasearen arabera aldatzen baita. Izar aldakor periodikoek masa aldakorra dute; RR Lyrae, Cepheides eta Mira izarrek, adibidez.\nLurretik oso urruti daudenez eguzkia ez beste izarrak puntu soil bezala ikusten dira lurretik behatuta. Izarren kanpo diskoa txikiegia da teleskopio optiko arrunt batekin ikusi ahal izateko, interferometro-teleskopio bat behar da behaketarako.\nIzar txikienak neutroi izarrak dira, kilometro gutxi batzuk dituztenak, eta handienak berriz supererraldoiak dira. Adibidez: Orion konstelazioan dagoen Betelgeusek eguzkiak baino 1.000 bider diametro handiago du: 1.390.400.000 kilometro gutxigorabehera.\nMasa.\nIzarren masa 0,08\u2013120 eguzki-masa bitartekoa da. Masak izarraren bizitza baldintzatzen du, izar handi baten bizitza oso laburra izango baita, oso argitsua izan arren.\nEzagutzen den izarrik handienetakoa Eta Carinae da, 100\u2013150 eguzki-masakoa. Bizitza oso laburra du, milioika urte batzukoa soilik.\nErrotazioa.\nIzar guztiek egiten dute bere buruaren inguruan bira. Errotazio abiadura, zahartzen doan eran, txikitu egiten da, eta izarraren izaera \u2014sinplea, bitarra edo anizkoitza\u2014 baldintzatzen du.\nIzarra objektu solidoa ez denez diferentzial-errotazioa du, errotazio abiadura ezberdina baitute latitude ezberdinetan dauden bi puntuek. Izar gazteen errotazio abiadura, ekuatorean, 100 km/s izan liteke. 300 km/s hartzen da izarra desegingo lukeen abiadura kritikotzat. Eguzkiak 25-35 bira egiten ditu egunero; haren ekuatore abiadura 1,994 km/s da. Achemar izarrak, ordea, 225 km/s abiadura du ekuatorean.\nMasa konpaktuko objektu izateraino eraldatzen diren izarrak, errotazio abiadura handitzen dute erradioa txikitzean, nahiz eta abiadura hau ez izan momentu angeluarraren kontserbazio legeak aurreikusi bezain handia. Izarraren momentu angeluar galera izarrarteko haizeak galarazitako masaren ondorio da hein handi batean. Pulsar baten errotazioa oso garaia izan liteke hala ere, erradiazio igorpena eta abiadura txikitzen joango da pixkanaka. Karramarroaren nebulosaren bihotzeko pulsarrak, adibidez, segundoko 30 bider errotatzen du.\nKolorea eta tenperatura.\nBegi hutsez begiratu ezkero zuriak dirudite izar gehientsuenek, baina urdinak, zuriak, gorriak, laranja eta horiak dira. Kolorea izarraren tenperaturarekin dago erlazionaturik.\nKoloreak izarren espektro-mota ematen digu, izarra sailkatzeko baliagarria izango dena.\nTenperatura.\nSekuentzia nagusiko izarren gainazalaren tenperatura erdigunean sortzen den energia eta erradioaren araberakoa da. Eguzkiak milaka gradu batzuk ditu. Izar handiek ordea 50,000 \u00baK ere izan ditzakete. Erraldoi handiek tenperatura baxuak dituzte, 3.600 \u00baK inguru, baina argitasuna handia izaten da azalera handia baitute.\nGainazaleko tenperatura izarra sailkatzeko erabiltzen da, bere magnitude eta espektro absortzio marrekin batera.\nArgitasuna.\nAstronomian argitasuna izarrak denbora unitateko igortzen duen argi kopurua da. Erradioak eta izarraren gainazalak baldintzatzen dute izar baten argitasuna.\nOhikoa baino argitasun eta tenperatura baxuagoa duten izarreko guneei izar-lohiuneak deitzen zaie.\nNano txikiek \u2014adibidez, Eguzkiak\u2014 lohiune gutxi batzuk dituen gainazal lauak izaten dituzte. Handiagoak diren erraldoiek lohiune handiago eta nabarmenagoak dituzte.\nDistira.\nIzarren distira \"magnitudea\" izeneko balio batekin adierazten da. Balio hori zenbat eta txikiagoa izan, orduan eta distiratsuagoa da izarra.\nMagnitudea neurtzeko bi balio erabiltzen dira:\nBi magnitudeak unitate logaritmikoak dira: Magnitude aldea unitate batekoa den bi izarren arteko argitasun aldea 2,5 da. Beraz, +1,00 magnitude duen izarra +2,00 magnitudea duen izarra baino 2,5 bider distiratsuagoa da eta +6,00 magnitudea duen izarra baino 100 bider distiratsuagoa.\nBi magnitude hauek desberdinak dira izar berean. Adibidez Eguzkiaren itxurazko magnitudea -26,7 da eta berezko magnitudea +4,83. Lurretik ikusita, Sirius da zeruko izarrik distiratsuena, baina itxurazko magnitudea -1,44 du eta berezkoa berriz +1,41. Itxurazko magnitudeak lurretik ikusita izarrik distiratsuenak zein diren esaten digu, eta berezko magnitudeak berriz benetan izarrik distiratsuena zein den.\nBegi hutsez ikuskorra den distira gutxieneko izarra +6,00 magnitude ingurukoa da.\n2006ean ezagutzen den izarrik distiratsuena LBV 1806-20 da, eta -14,2 du berezko magnitudea. Izar hau eguzkia baino 38.000.000 bider argitsuagoa da. Distira gutxien duten izarrak \"NGC 6397\" multzoan daude, eta berezko magnitudea +28 duen nano zuri bat topatu da han.\nEremu magnetikoa.\nIzar gehienek izar-haizearen araberako eremu magnetiko oso biziak dituzte, baita eguzkiak ere. Izar-haizea izarrek igorritako erradiazio eta partikulei deitzen zaie; eguzkiarenari eguzki-haizea deritzo.\nEguzkiaren eremu magnetikoaren intentsitate aldaketak jakiteko, eguzki-haizearen gorabeherei behatzen zaie, hau da, gainazaleko lohiuneen kopuru eta tamainei.\nSailkapena.\nEspektro motaren araberako sailkapena letra batez adierazten da; O motatik, oso beroa, M motaraino, oso hotza, doana. Sailkatzeko erabiltzen diren hizkiak, berotik hotzera, honako hauek dira: O, B, A, F, G, K eta M. Espektro mota bereziek letra bereziak dituzte. Ohikoenak L eta T dira, masa txikiko hotzenak eta nano marroiak sailkatzen dituztenak.\nLetra bakoitzak 10 azpi-maila ditu, zenbakiz adieraziak, 0 eta 9 bitartean beroenetik hotzenera. Mugarik beroenean sailkapenak ez du balio, O0 eta O1 motako izarrak ez baitira existitzen.\nBatzuetan sailkapen honi izarraren argitasuna adierazten duen zenbaki bat gehitzen zaio. 0 hipererraldoientzako, III erraldoientzako, V sekuentzia nagusiko nanoentzako eta VII nano zurientzako. Izar gehienak sekuentzia nagusian daude kokatuak. Eguzkia sekuentzia nagusian dagoen nano hori bat da, G2V multzoari dagokiona.\nEspektro kasu berezia duten izarrak adierazteko hizki txikiak erabiltzen dira. Adibidez e hizkiak igortze-marrak daudela esan nahi du; m hizkiak ezohikoa den metal kopuru handiak adierazten ditu; var hizkiek espektro motaren aldaerak adierazten ditu.\nNano zuriek D hizkiak hasten den multzo propioa dute, ondorengo azpimultzoetan banatua dagoena: DA, DB, DC, DO, DZ eta DQ. Azken hauek espektroko marra esanguratsuenen arabera. Jarraian tenperatura adierazten duen balore bat gehitzen zaio.\nIzarraren zatiak.\nIzar tipiko baten zati nagusiak nukleoa, barnealdea eta atmosfera dira. Nukleoan gertatzen dira izarraren energia iturburu diren erreakzio nuklearrak. Barnealdeak gainazalera garraiatzen du nukleoan sortutako energia. Garraio hori bi era ezberdinetan egiten da, horren arabera bi eremu bereiziz: barnealde erradioaktiboa eta barnealde konbektiboa. Atmosfera da izarraren kanpoaldean dagoen eremua; hiru zati ditu barnealdetik kanpora: fotosfera, kromosfera, eta koroa. Atmosfera da izarreko zatirik hotzena eta bertan gertatzen dira materia igortzen duten fenomenoak. Nahiz eta atmosfera izan izarreko zatirik hotzena, koroan tenperatura asko igotzen da, milioi graduraino gutxienez. Koroak dentsitate baxua du eta tenperatura altua izarraren eremu magnetikoan abiadura handiz mugitzen diren partikula ionizatuek ematen diote.\nBere bizitzan izarren eremuek tamainaz aldatzen dira, baita kokapenez ere. Batzuetan barnealde konbektiboa barnealde erradioaktiboa baino lehen egongo da, eta besteetan alderantziz. Nukleoak ere alda ditzake bere ezaugarriak eta tamaina."}
{"id": "4665", "revid": "90799", "url": "https://eu.wikipedia.org/wiki?curid=4665", "title": "Geografia", "text": "Geografia Lurraren azterketa eta beronen itxura da: kontinenteak, ibaiak, herrialde, mendiak..., hau da, aspektu fisikoen eta gizakiarekin erlazionatuta dauden aspektuen (industria, ekonomia, demografia...,) harremanak ikertzen dituen zientzia da. Harluxet hiztegiak \"Lur planetaren gainazala deskribatzea eta azaltzea helburu duen zientzia, bereziki alderdi naturaletik begiratuta eta gizakiarekin duen erlazioa kontuan hartuz\" dela dio. Hori dela eta, gizarte zientzien barruan sartzen da. Fenomenoak \"non\" eta \"zergatik\" gertatzen diren toki jakin baten erantzuten saiatzen da.\nIzena \"Ge\" (\"\u03b3\u03b7\") edo \"Gagia\" (\"\u03b3\u03b1\u03b9\u03b1\"), Lurra eta \"graphein\" (\"\u03b3\u03c1\u03b1\u03c6\u03b5\u03b9\u03bd\") idatzi grezierazko hitzetatik dator. Izan ere, grezieraz \"\u03b3\u03b5\u03c9\u03b3\u03c1\u03b1\u03c6\u03af\u03b1\" (\"geographia\") da. Geografia hitza erabili zuen lehendabiziko pertsona Eratostenes (K.a. 276-194) izan zen. Historikoki lau adarretan banatuta zegoen: natura eta gizakien fenomenoen azterketa espaziala; Lurreko eskualdeen ikerketa; gizakia eta Lurraren arteko harremanaren ikerketa, eta Lurraren zientzien ikerketa. Hala ere, adar bi besterik ez ditu: giza geografia eta geografia fisikoa.\nGeografia modernoaren helburu nagusia hainbat fenomeno natural eta sozial azaltzea da, eta ez da soilik fenomeno horien kokapenari buruzkoa; baizik eta, direnak izatera iristeko, fenomeno horiek nolakoak diren eta nola aldatu diren ere aztertzen du.\nGeografia bi adar handitan banatzen da: lurralde-geografia eta geografia orokorra.\nLurralde-geografiak herrialde, estatu eta eskualdeetako lur-espazioaren azpibanaketak aztertzen ditu hainbat xehetasun-eskalatan: mendi-haran txiki baten azterketa geografikotik hasita erregioen, herrialdeen, nazioen edo estatuen eskualde-azterketa zabaleraino, baita espazio multinazionaletaraino ere. Geografia orokorra bi adar handitan banatzen da: geografia fisikoa eta giza geografia:\nHistoria.\nZientzien artean zaharrenetariko bat izanik, geografiak garapen korapilatsua izan du bere historian. Bere bilakaera aro nagusi bitan banatu daiteke: aurremodernoa, Antzinako Grezian hasi eta XIX. mendera arte iraun zuena, eta modernoa, unibertsitate-diziplina bilakatu zenean.\nBilakaera hori egiteko Immanuel Kant, Alexander von Humboldt, Carl Ritter edo Paul Vidal de la Blache eruditu eta geografoen lanek ez ezik sorberriak ziren Elkarte geografikoek ere lagundu zuten.\nAntzinako greziarrak izan ziren beren ezagutzak metatzen eta sistematizatzen lehenak, \"geografiko\" izenburuarekin izendatuz eta diziplina berri bat sortuz. Estrabon, Eratostenes eta Klaudio Ptolomeo izan ziren, \"klasikoki,\" terminoa sortu zutenak, garai hartan geografiari buruz ulertzen zenaren teoriak eta praktikak garatzen hasita. Erromatarrek haien lanak jarraitu zuten, datu eta tekniken bilketan oinarrituta eta pentsatzeko modu berri bat gehituz; Ponponio Mela izan zen horietako bat.\nEuropan Erdi Aroa izenez ezagutzen den horretan, diziplinaren garapen esanguratsua egon zen, kartografia, berez, diziplina teknikoa dela kontuan hartzen bada. Hala ere, ez da ahaztu behar Europako geografia gaur egun Geomatika modernoaren oinarri den kartografiarekin lotuta egon zela, haren bidez ulertzen baita diziplinak XVIII. mendean zer esan nahi zuen haientzat. Izan ere, Europaren Amerika eta Afrikako kolonizazio-prozesuen berezko eskakizunak zirela eta, garaiko Kartografia eta Geografia ia diziplina bera ziren. Hala ere, arabiar munduan, historia ez da berdina garai hartan; Al-Idrisik eta Ibn Jaldunek ezagutza geografiko greko-erromatarra bereganatu eta sakondu zuten munduaren ikuspegi bat sendotuz eta Erdi Aro izenez ezagutzen denaren estandarrekin bat ez datorrena, baizik eta hori ekoizteko eta adierazteko modu propioa izan zutena. Txinatarrek ere ezagutza geografikoa garatu zuten beren lurraldearen barruan, eta, horri esker, haren kontrol zorrotza izan zuten.\nZentzu oso zabalean, pentsamendu geografiko arabiarra, kristaua eta txinatarra pentsamendu deterministan oinarritzen zirela esan daiteke, natura aztertzeko joera sendoarekin, salbu eta mundu arabiarrean ez zegoela gizartearen eta naturaren arteko bereizketa zorrotzik. Gainera, bat zetozen giza jarduerak egiten ziren lurraldearen azterketa naturaren zikloek aintzat hartzen zutenarekiko batasun gisa hartzearekin. Pentsamendu hori oso determinatuta zegoen bere egileen sinesmen eta ideia teologikoengatik; adibidez, garai hartako kulturek ezagutzen zuten munduaren (Europa, Asia eta Afrikako iparraldea) lurraren azaleraren irudikapenak zeuden forma zirkularrean. Erdi Aroko Europak ez zituen garapenak ezagutu, kalkulu zehatzenetan sakonduz baino; Cosmas Indicopleustes izan zen erdi aroko geografo esanguratsu bakanetakoa \u2014nahiz eta nabarmentzekoa den Erdi Aroko garapen oso goiztiarra izan zela, VI. mendean\u2014, Ptolomeoren ideia geozentrikoa bermatu arren. Ideia hori ez zen aldatuko Europan gertatutako iraultza zientifikoa izenez ezagututako iritsi arte: Nikolas Kopernikoren teoria heliozentrikoarekin, Lurraren errotazioaren fenomenoarekin eta Galileo Galileiren Lurraren forma esferikoaren ideiarekin hasiko litzatekeena eta Isaac Newtonen grabitazio unibertsalaren legea izenez ezagutzen denarekin koroatua, zeina fisika modernoaren jaiotzaren eta natura aztertzen duten zientzien matematizazioaren unea izan baitzen. Eta hori ez zatekeen posible izango Ameriketako konkista, Afrikako esklaboen trafikoa eta ondorengo Ozeaniako konkistarik gabe. Amerikako Espainiaren kolonizazio prozesu horiek eragin sakona izan zuten geografian, eta horrek, bere aldetik, aldaketa sakonak eragin zituen, garai hartan, munduko europar esploraziorako, gehien erabili zen ezagutzetako bat izan baitzen. Garai hartan, diziplinari buruz zegoen ideia maisuki azaldu zuen Johannes Vermeerrek bere \"Geografoa\" pinturan; gainera, konkista prozesu horiengatik berengatik, diziplinaren ikuspegia nagusi bihurtuko zen XX. mendearen hasiera arte.\nXV. mendea erabateko aldaketa izan zen ezagutza geografikoak garatzeko baldintzetan. Ezagutza klasikoak berreskuratu, eta, gainera, lurralde eta herri berriak ezagutu ziren. Oso egile ezberdinek parte hartzen dute lurralde berri horien deskribapen-lanean. Jarraitzen den eredua Estrabonek emandakoa da, bere \"Geographika\" lana aurkitu eta berrargitaratu egiten baita. Aldi berean, munduaren irudi kartografikoa ere aldatu behar izan zen. Juan de la Cosa, bere mapan, Karibeko eremuan ezagutzen diren lurralde amerikarrak jasotzen dituen lehena (1500) da. Gainera, Ptolomeoren obra zuzendu eta handitu egin zen, eta, ondoren, Mercatorren \"Atlas\"ak (1595) gainditu egin zuen. \"Atlas\"ak irtenbide berriak aurkitu zituen Lurraren azalera esferikoa azalera lau batean proiektatzeko arazoari aurre egiteko.\nXVII. mendean, geografiak leku nabarmena izan zuen zientzia modernoaren oinarriak ezarri zituen iraultza zientifikoan. Geografia, Lurraren deskribapen eta irudikapen kartografikoaz arduratzen zen zientzia gisa, matematikaren parte zen. Zientzia matematiko mistoa zen, astronomia edo optika bezala. 1650ean argitaratutako B. Varenioren \"Lurraren propietateak azaltzen dituen Geografia Orokorrak\" oso ondo irudikatzen du ikuskera hori. Varenioren arabera, geografia \u00abLurraren eta bere zatien propietateak azaltzen dituen zientzia matematiko mistoa\u00bb da. Vareniok geografia, alabaina, orokorrean eta berezian banatzen zuen: lehena Lurra gorputz fisiko eta zerutiar gisa eta bigarrena \"eskualde bakoitzaren eraketa\" aztertuz. Eskualde bakoitzean, Vareniok hiru propietate mota hartzen zituen kontuan: zerutiarrak (tokiaren distantzia ekuatoretik eta polotik, izarren mugimenduaren inklinazioa zerumugaren gainean tokian, egunik luzeenaren eta laburrenaren iraupena), lurtarrak (mugak, mendiak, urak, oihanak eta basamortuak, animaliak) eta gizakiak (eskualdeko lanak eta teknikak, ohiturak, adierazteko moduak, hiriak...).\nXVIII. mendean Lurreko zientzia espezializatuen garapena gertatu zen, eta horrek, zientzia orokor gisa, edukia galtzea ekarri zion geografiari. Geologiak, botanikak eta kimikak lehenago geografia orokorraren xede ziren arazoak aztertu zituzten. Aldi berean, zeregin kartografikoen konplexutasuna handitzearen ondorioz, korporazio profesional espezializatuak sortu ziren, eta geodesia eta kartografia ere diziplina independente gisa eratu ziren. Geografia, azken batean, pixkanaka, diziplina matematikoetatik aldentzen da, eta geografoa herrialde eta erregioen zeregin korografikoekin edo deskribapenekin identifikatzen da.\nHala ere, azpimarratzekoa da XIX. mendean diziplina hori estatuen garapenaren funtsezko zati gisa finkatu zela Europako unibertsitate askotan instituzionalizatzea lortuz eta, XX. mendearen amaierara arte ere, edozein herritarren oinarrizko hezkuntzarako diziplinarik garrantzitsuenetako bat bezala aitortua izan zelarik. Horren arrazoia da muga, herrialde edo nazionalitate gisako ideiak eraikitzeko izango lukeen papera. Garai hartako geografo ezagunenak izan ziren: Bernhardus Varenius, geografia modernoaren aurrekari garrantzitsuenetako bat izango zena; Mikhail Lomonosov, edo, batzuentzat, Alexander von Humboldt, naturalista eta bere garaiko geografiaren kritikaria; baita \"Karl Ritter\" pedagogoa ere. XIX. mendeko geografo garrantzitsuenetako batzuk hauek izan ziren: Friedrich Ratzel, Alemania naziaren ideietan izango zuen eraginagatik ezagunagoa dena; \u00c9lis\u00e9e Reclus, giza-geografiaren arloa landu zuena; William Morris Davis, geomorfologiaren aitzindarietako bat; Vasili Dokutxaev edafologoa; Alfred Russel Wallace, eboluzioaren teorien aitzindarietako bat; Wladimir Peter K\u00f6ppen klimatologoa; Halford John Mackinder, Karl Haushofer eta Paul Vidal de La Blache, militar estrategiko nabarmena eta Federalismoaren aitzindarietako bat izango zena eta nazioen lurraldeetako barne-azpibanaketaren eraikuntzan eragina izango zuena.\nBestalde, XX. mendearen erdialdean, oraindik ere eztabaidan dagoen haustura sakona gertatu zen XIX. mendeko geografiarekin, zeren Immanuel Kanten hitzetan bira kopernikar bat dei zitekeena gertatu baita, subjektuak (gizartea edo gizabanakoa) munduaren ulermenerako duen garrantzia nabarmenduz objektua (natura edo gizabanakoa) kontuan hartuta. Bertan, gizarteak prozesu hori zuzentzen duela aitortzen da, enpirikoki, eta hori gizarteak naturarekin duen harremanetik eta natura giza helburuetarako eraldaketatik abiatuta bakarrik pentsa daiteke. Perspektiba aldaketa horrek Gizarte Zientzien biraketa espaziala izenez ezagutzen denaren oinarria ekarri du, batez ere izen geografikoen azterketaren garapenean (orientalismoaren kritiketatik eratorritako ikerketa kulturalek planteatua); geografia kritikoan (mundu hispanoarentzat) edo erradikalean (mundu anglosaxoian), edo geografia postmodernoetan oinarrituz. Gainera, geografiak lotura sendoak ditu gaur egun antzeko diziplinekin, hala nola soziologiarekin, ekonomiarekin edo historiarekin. XX. mendeko geografoen artean, honako hauek nabarmentzen dira: David Harvey, Neil Smith, Milton Santos, Yves Lacoste, Horacio Capel, Richard Hartshorne, Ellen Churchill Semple, Doreen Massey Walter Christaller, Torsten H\u00e4gerstrand, Carl Sauer, Peter Hall, Philippe Pinchemel, Brian Joe Lobley Berry, Yi-Fu Tuan edo Maria Dolors Garc\u00eda Ram\u00f3n, guztiak posizio eta jarrera oso ezberdinekin.\nXXI. mendearen hasieran, geografiaren egungo egoera anbibalentea da. Alde batetik, agerikoa dirudi Geografia diziplina akademiko gisa ikusteak behera egin duela herri mailan. Aldaketa horiek eragina dute diziplinari buruz dugun ikusmoldean. Diziplina ulertzeko modu garaikidean, giza askatasuna da (Idealismo alemaniarraren eragin handia duena). Gaur egun, eztabaida sakona bizi da diziplinan geografia deskriptiboa defendatzen duten eskualde-geografia kuantitatiboen defendatzaileen eta geografia erradikalen, humanistikoen eta post-modernoen defendatzaileen artean, kapitalismoaren krisiak eta, bereziki, mundu mailako gobernu sozialisten gainbeherak agerian utzitako gertakarien aurrean diziplina kritikoagoa eskatzen baitute. Hainbat hezkuntza-erakundek lurraren zientzietatik edo gizarte zientzietatik hurbilago dagoen geografia baten munduan bizi duten desplazamenduak diziplinan aldaketa sistematiko geldoa baina progresiboa erakusten du.\nGeografia garaikidea.\nXX. mendeko 50eko hamarkadatik aurrera, eztabaida bizia sortu zen diziplinan, Bigarren Mundu Gerrako gertaera katastrofikoen ondorioz. Bertan, geografiaren papera zalantzan jarri zen, tradizioz Estatuaren interesetara makurtuta egon baitzen hasieratik, Estrabonen kontsignan zentratu baitzen bere ezagutza helburu horretara bideratuta zegoelako.\nGeografiaren epistemologia.\nGeografiaren planteamendu teorikoen jatorriari eta zentzuei buruzko azterketa da.\nGeografia garaikidearen jarrera teorikoak eta korronteak.\nGeografiak, bere azterketan gizarte zientziak barne hartzen dituenez, jarrera teorikoak eta kokapenak partekatzen ditu beste diziplina batzuekin, hala nola soziologiarekin, historiarekin edo ekonomiarekin. Posizionamendu horiek espazio geografikoaren osagai fisikoak eta biologikoak aztertzeko egiten diren analisiekin gurutzatzen dira natur zientzietan, eta horiek kritikoki aztertzen dira jarrera desberdinen bidez.\nGeografia feminista.\nGeografia feminista edo generoaren geografia giza geografiaren korrontea da, feminismoak eremu geografiko, gizatiar eta sozialaren azterketari egindako teorietan metodoetan eta kritiketan kokatzen dena.\nHalaber, prozesu sozioekonomiko, politiko eta ingurumenekoek, bizi garen lekuak ez ezik, bertan bizi diren gizonen eta emakumeen arteko harreman sozialak sortzeko, erreproduzitzeko eta eraldatzeko moduak aztertzeaz arduratzen da, eta, aldi berean, genero-harremanek prozesu horietan eta espazioan eta ingurunean dituzten adierazpenetan duten eragina aztertzeaz ere arduratzen da.\nDeskolonizazio geografia.\nDeskolonizazioa Asia eta Afrikako koloniek zein protektoratuek lortutako metropoliarekiko menpekotasunaren galera-prozesua da. Lehenengo fruituak Bigarren Mundu Gerraren ondoren (India eta Pakistan, 1947an) eskuratu baziren ere, kolonialismoaren kontrako mugimendua zaharragoa da, Indiako Batzar Nazionala 1885ean sortu zen eta.\nIndependentziarekin, beste estatu batekin bat eginda edo \"asoziazio askeko\" estatusa adostuta erdiesten da deskolonizazioa. Nazio Batuen Erakundeak dio autodeterminazioa baino beste printzipiorik ez dagoela deskolonizazio prozesuan. Helburua lortzeko, negoziazio baketsuak edo borroka armatua izan dira bitarteko nagusiak.\nGeografia marxista.\nGeografia marxista geografia kritikoko hari bat da, giza geografiaren harreman espazialak aztertzeko marxismoaren teoriak eta filosofia erabiltzen dituena. Geografia marxistan, geografiak tradizioz aztertu dituen erlazioak \u2013ingurune naturala eta harreman espazialak\u2013 produkzio materialaren emaitza gisa berrikusten dira. Erlazio geografikoak ulertzeko egitura soziala ere aztertu behar da ikuspuntu horretatik. Geografia marxista gizartearen oinarrizko egitura aldatzen saiatzen da.\nKolonia osteko geografiak.\nAzpigarapena da aberastasun, zerbitzu edo ekoizpen-gaitasun kopuru jakin bat ez duen egoera. Baina ez dago adostasunik kopuru horiek neurtzeko moduari buruz, hainbat zerrenda eta irizpide egin baitira; beraz, termino eztabaidagarria da, ez baitago adostasun nahikorik.\nAzpigarapenaren ideiak XIX. mendeko eta XX. mendearen hasierako ekonomialari alemaniarrengan du jatorria, Adam Smithen ideia eztabaidatzen baitzuten, zeinaren arabera eskualde, lanbide eta herri guztiek antzeko erritmoan egin baitzezaketen aurrera ekonomikoki.\nTerminoaren definizioa alde batera utzita, azpigarapena mundu-mailako arazo bat da, eta hainbat faktore egotzi zaizkio arazo horri; baina ez dago adostasunik faktore horiek eragina duten ala ez (kasu batzuetan argudio arrazistak erabiliz) edota generikotzat edo espezifikotzat har daitezkeen, hala nola erlijioa, beste nazio batzuek sortu dituzten (kolonialismoen kasuan) edo, aitzitik, azpigaratutako populazioen berezko zerbait izango liratekeen, besteen erruduntasuna, esaterako.\nEkonomiako lehen sektorea \u2014edo, besterik gabe, lehen sektorea\u2014 natura baliabideak zuzenean erabiltzen dituen ekonomia sektorea da. Hor, arrantza, nekazaritza, meatzaritza, abeltzaintza, basogintza eta abar sartuta daude.\nHerrialde azpigaratuetan, % 80k lan egiten du lehen sektorean, gehienek Saharaz hegoaldeko Afrikan; laborantza teknika tradizionalak erabiltzen direnez, produktibitatea txikia da; BPGaren % 50 baino txikiagoa, eta hori, nolabait, kolonialismo mota berri baten adierazle izan daiteke.\nGeografiaren egitura klasikoa.\nGreziar garai klasikoko geografia helburu bakarreko diziplina zen: lurrazalaren deskribapena eta azterketa. Bidaiarien kontakizunez elikatzen zen nabigazioari eta esplorazioari esker, ekumeneari buruz (garai hartan ezagutzen zen munduari buruz) gutxi gorabeherako ideia bat baitzuten, eta istripu naturalen eta lurrazalean zeuden herrien kokapena deskribatzeaz eta katalogatzeaz edo zerrendatzeaz arduratzen zen. Baina, garaiak aurrera, jakinduria geografikoak geografia zientziaren lehen dikotomia handia osatzen duten bi adarretan banatzea ekarri zuen, Juan Vila Valent\u00edk dioen bezala. Bi adar horiek Geografia orokorra eta Geografia berezia dira. Azken horri, garai desberdinetan, geografia korologikoa ere deitu izan zaio, hau da, lekuen geografia eta lurralde-geografia, azken termino hori izanik azkenean nagusitu zena, eta biak ere zientzia horren azterketaren helburu bikoitzak barnean hartzen dituzte. Vila Valent\u00edren planteamenduekin jarraituz, bi adar horiek banaketa berriei bide eman zieten, geografia orokorrarekin gertatzen den moduan. Horren azterketa-eremuak dikotomia berri bat sortu zuen: Geografia fisikoa eta Giza geografia.\nHorrela, XIX. mendean gizartearen eta naturaren arteko harremana ikusteko moduek ikuspegi bereizi eta espezializatua eskatzen zutenetik abiatuta, geografia bi adar handitan banatzen zen: Geografia orokorra eta Herrialde geografia. Garrantzitsua da aipatzea funtsezkoa dela hori mahai gainean jartzea, diziplinara hurbiltzeko modu nagusietako bat baita oraindik, Estatuaren jakintza delako Yves Lacostek \"La G\u00e9ographie \u00e7a sert d'abord \u00e0 faire la guerre\" lanean nabarmentzen duen moduan. Mundu osoko erakunde nazional guztiek erabiltzen dute, nahiz eta zirkulu akademiko espezializatuetan zaharkitua dagoela onartu. Banaketa klasikoan, geografia orokorra analitikotzat jotzen zen, gertaera fisikoak eta giza gertaerak banaka aztertzen baitzituen, eta herrialde geografia, berriz, sintetikotzat hartzen zen lurralde-sistema partikularrez arduratuz, \"fisikoa\" eta \"gizatiarra\" bereizi gabe. Hala ere, bi adarren arteko artikulazioa geografiaren barruko eztabaida-gaia izan da tradizionalki, eta, XX. mendearen bigarren erdian izandako eztabaidekin, modu dramatikoan aldatu zen.\nAdarrak.\nLurralde geografia.\nLurralde geografia Lurreko tamaina askotako eskualdeak ikertzen dituen geografiaren atala da, eskualde edo lurralde jakin bat aztertzen duena, bertako osagaiak, ezaugarriak, etab.. Bere erabilera edo izaera zenbait geografok kritikatua izan da.\nGeografia orokorra.\nLurrazalean diren osagai guztien arteko harremanak aztertzen dituena. Bi adar ditu geografia orokorrak: geografia fisikoa eta giza geografia. Lehenak izadiaren gertaerak aztertzen ditu; horren atalak dira geomorfologia, klimatologia, lurreko hidrografia eta itsasoaren azterketa. Giza geografiak giza taldeen banaketa eta horiek lurrazalarekin, espazioarekin, dituzten harremanak aztertzen ditu.\nGeografia fisikoa.\nGeografia fisikoa fenomeno naturalak aztertzen dituzten atalak (geomorfologia, hidrologia, klimatologia, edafologia, etab.) biltzen dituen geografiaren atala da, hau da, Lurraren zientziez arduratzen dena. Hona hemen barruan dituen kategoriak:\nGiza geografia.\nGiza geografia giza populazioa (kokapena, bilakaera demografiko eta espaziala, eta abar) aztertzen dituen atala da (zentzu zabalean, geografia ekonomikoa, historikoa, politikoa, etab. ere hartzen ditu bere baitan). Hau da, barnean geografiaren alde politiko, kultural, sozial eta ekonomikoak ditu. Hona hemen barruan dituen kategoriak:\nBeste geografiak.\nEdafologia.\nLurzoruak aztertzen ditu.\nGeografia historikoa.\nLurrazalak antzina zuen itxura eta horren bilakaera aztertzen duena. Besteak beste, geografia kartografiarekin uztartua dago, kartografia baita geografiaren adierazpidea.\nIngurumen-geografia.\nIngurumen-geografia gizaki eta naturaren arteko harremanen alde espazialak aztertzen duen zientzia da. Giza geografia eta geografia fisikoaren artean dago.\nGeomatika.\nGeomatika espazioarekin lotutako edo datu geografikoak bildu, prozesatu eta sailkatzen dituen zientzia da. Horretarako kartografia, geografia-informazioko sistema, teledetekzioa edo GPS erabiltzen ditu.\nTeknika geografikoak.\nSinopsi-zientzia honetan harreman espazialak funtsezkoak direnez, mapak tresna nagusi bilakatu ziren. Hala ere kartografia klasikoa egun modernizatu eta geografia-informazioko sistema erabiltzen du.\nBere ikerketetan, geografoek lau ikuspuntu ezberdinak erabiltzen dituzte:"}
{"id": "4667", "revid": "336", "url": "https://eu.wikipedia.org/wiki?curid=4667", "title": "Cherrie Moraga", "text": "Cherrie Lawrence Moraga (Whittier, Kalifornia, 1952ko irailaren 25a) estatubatuar poeta, saioegile eta antzerkigilea da.\n1981ean, berak eta Gloria Anzalduak argitaratu zuten antologia bat: \"This Bridge Called My Back: Writings by Radical Women of Color\" izenekoa."}
{"id": "4670", "revid": "512", "url": "https://eu.wikipedia.org/wiki?curid=4670", "title": "Hizketaren sintesi", "text": "Hizketaren sintesia giza-hizketaren emaitza artifiziala da. Xede honetarako erabiltzen den sistemari hizketaren sintetizatzaile deritzo, eta egikaritu egin daiteke bai softwarean bai hardwarean. Hizketaren sintesi sistemek, sarritan, TTS, \"text-to-speech\" edo testu-ahots bihurtzaile izena hartzen dute testua hizketa bihurtzeko duten gaitasunagatik. Hala ere, transkipzio fonetikoak bezalako irudikapen linguistiko sinbolikoak hizketa soilik itzul ditzaketen sistemak ere badaude.\nHizketaren sintesiaren teknologiaren deskribapena.\n\"Text-to-speech\" bat (testutik hizketara) bi atalez osatuta dago: nagusia eta menpekoa. Orokorrean, atal nagusiak testu formako lana hartu eta irudikapen linguistiko sinboliko bihurtzen du. Menpekoak, aldiz, irudikapen linguistiko sinbolikoa jaso eta uhin formako hizketa sintetizatua sortzen du. Hizketako sintetizatzaile bateko naturaltasunak, gehienetan, benetako pertsona baten hizketarekin duen antzari egiten dio erreferentzia. Hizketa sintetizatzailearen ulergarritasunak esan nahi duena zera da: prozesuaren emaitza zein modu errazean ulertua izan daitekeen.\nAtal nagusiak bi zeregin garrantzitsu ditu. Lehenik eta behin, testu gordina hartu eta bertako osagaiak testutik kanpo ere baliagarriak diren zenbaki eta laburdura bihurtzen ditu. Sarritan, prozesu honi \"normalkuntza, aurretiko prozesu\" edota \"tokenization\" deritzo. Gero, hitz bakoitzari dagokion transkripzio fonetikoa ematen dio, eta testua hainbat unitate prosodikotan zatitu eta markatzen du, hala nola, esaldiak, klausulak eta perpausak. Hitzei transkripzio fonetikoak emateko prozesuari \"testurik fonemarako bihurketa\" (\"TTP\" ingelesez) deitzen zaio baita \"grafematik fonemara\" (\"GTP\") ere. Transkripzio fonetikoen eta prosodia informazioaren arteko konbinazioak atal nagusiko emaitza linguistiko fonetikoaren irudikapena eratzen du.\nBeste atalak, menpekoak edo bigarren mailakoak, irudikapen linguistiko sinbolikoa jaso eta benetako soinu bihurtzen du. Menpeko atal hau, askotan, sintetizatzailetzat ere hartu izan da. Sintetizatzeko tekniken era desberdinak beherago azaltzen dira.\nHistoria.\nSeinale elektronikoen gaur egungo prozesamendua asmatu baino askoz lehenago, hizketaren ikertzaileek giza-hizketa sor zezaketen makinak eratzeko ahalegin ugari egin zituzten. Hasierako \u201cburu hizlarie\u201den adibideak, besteak beste, hauek izan ziren: Gerbert of Aurillac-ek egindakoa (1003), Albertus Magnus-ena (1198-1280) eta Robert Bacon-ena (1214-1294).\n1779. urtean, St Petersburgoko Christian Kratzenstein-ek bost bokalen (, , , and ) soinu luzeak sorrarazi zitzaketen gizakion ahots-moldearen modeloak sortu zituen. Honen ostean, hauspoek eragindako \u201chizketarako makina akustiko-mekanikoa\u201d sortu zuen Vienako (Austria) Wolfgang von Kempelen-ek, eta honela deskribatu zuen 1971ko bere egunkarian: \"Mechanismus der menschlichen Sprache nebst der Beschreibung seiner sprechenden Maschine\" (Diskurtsoaren makinaren deskribapena duen giza-diskurtsoaren mekanismoa). Makina honi mihi eta ezpainak erantsi zitzaizkion geroago, eta, era horretara, bai kontsonanteak bai bokalak sor zitzakeen. 1837an Charles Whatstone-k von Kempelen-en diseinuan oinarritutako \u201cdiskurtsoaren makina\u201d sortu zuen, eta 1857an M. Faber-ek \u201cEuphonia\u201d asmatu zuen. Whatstone-n diseinua Paget-ek berregituratu egin zuen 1923an.\nBell Labs-en VODER-a 1939ko New Yorkeko mundu azokan erakutsi zen (1939 New York World\u00b4s Fair) eta diskurtso erabat argi eta ulergarria sortu zuen.\n1930eko hamarkadan, Bell Labs-ek VOCODER-a garatu zuen, guztiz ulerterraza zen hizketaren eragile elektroniko analizatzaile eta sintetizatzailea. Homer Dudley-k honako gailua hobetu egin zuen VODER-a sortuz, 1939ko New Yorkeko mundu azokan erakutsi zuena.\nHasierako hizketa \"sintetizatzaile\" elektronikoak ez ziren batere naturalak eta, maiz, erabat ulertezinak gerta zitezkeen. Ordea, gaur eguneko text-to-speech (TTS) direlakoen sistemen emaitzak, batzuetan, benetako giza-hizketatik ezberdintzea zail bihurtzen da.\nhizketaren sintesi elektronikoak duen arrakasta handia izan arren, ikerketak oraindik hizketaren sintetizatzaile mekanikoetara bideratzen dira giza-itxurako roboten erabilerarako. Sintetizatzaile elektroniko perfektuena ere soinua eratzen duen transduktorearen (bozgorailua, orokorrean) kalitateak mugatzen du. Hori dela eta, bozgorailu txiki batek baino soinu askoz naturalagoa sor dezake sistema mekanikoak robot batean.\nHizketaren sintesirako lehenengo sistema konputarizatuak 1950eko hamarkadako azken urteetan eratu ziren eta text-to-speech (TTS) lehen sistema erabat osotua 1968an amaitu zen. Ordutik aurrera, makina bat aurrerakuntza izan dira hizketa sintetizatzeko erabilitako teknologietan.\nTeknologia sintetizatzaileak.\nHizketa baten sortzean ageri zaizkigun uhin sintetikoen forma nagusiak bi dira.\nSintesi kateaketa.\nSistema konkatenatiboa hitzaldi erregistratuen segmentuen kateatzean oinarriturik dago. Orokorrean, sistema honek hizketarik naturalenak lortu ohi ditu. Hitzaldiaren aldakuntzak eta uhinak segmentu bihurtzeko teknika automatizatuek, bestalde, interferentziak sortzen dituzte diskurtsoaren naturaltasunetik aldenduz. Sintesi mota honen barnean hiru azpiatal bereiz genitzake:\nSintesi formantea.\nSistema formanteak ez du inolako giza-hizketarik erabiltzen ekintzak aurrera egiten duen bitartean. Irtengo den hizketa eredu akustiko batean errotzen da. Soinu uhin artifiziala sortzeko frekuentzia, soinua eta zarata bezalako parametro ezinbestekoak aldatu egiten dira. Sistema formantean oinarrituriko hainbat teknologiak artifizial bihurtzen ditu robot-soinu-hizketak, gizaki baten hizketarekin nahasteko irizpiderik ez legokeelarik. Hala ere, naturaltasuna ez da beti hizketaren sintesia bilatzen duten sistemetan helmuga; sintesi formanteak baditu hainbat abantaila sistema konkatenatiboarekiko. Hizketa sintesizatu formantea oso ulergarria da, baita abiadura handian ere, sistema konkatenatiboak saihestu ezin dituzten soinu interferentziak alboratzen baitituzte. Abiadura handiko hizketa sintesizatua sarri erabiltzen du ikusmen murriztuak, pantaila irakurle bat erabiliz, arin nabigatzen duten ordenagailuentzako. Bestalde, sintetizatzaile formantea konkatenatiboak baino txikiagoak izaten dira ez baitute diskurtsoaren laginez hornituriko datu basea. Sistema formanteak diskurtsoaren irteeran, prosodyaren aniztasunean edota intonazioan kontrol osoa du, galdera eta baieztapenak egin beharrean emozio eta ahots tonuak sortzen dituelarik.\nPlanteamendu frontalak.\nTestuen normalizazioaren erronka.\nTestuen normalizazio prozesua gutxitan izaten da zuzena. Testuak errepresentazio fonetikoa behar duten homografoz, zenbakiz eta laburduraz beterik daude. Ingelesez, esaterako, kontestuaren arabera ahoskatzen diren hitz asko daude.\nTTS sistemaren parterik handienak ez ditu testuen errepresentazio semantikoak sortzen, hori egiteko prozesuak ez direlako ez fidagarriak ezta ondo ulertuak ere. Horregatik, hainbat teknika heuristiko erabiltzen dira homografoen zalantzagarritasuna era egokian ulertzeko.\nZenbakiak aldatzearen erabakia arazo bat da TTS sistementzat. Hau zenbakiak era idatzira bihurtzeko sistema da (1420= mila laurehun eta hogei). Baina zenbaki hau \"hamalau hogeita\" irakurri beharko litzateke helbide bat izango balitz, edota \"bat lau bi zero\" segurtasun txartelaren azken digituak balira. Askotan, TTS sistemak zenbakia nola interpretatu ondoriozta dezake inguruko hitzak eta puntuazio zeinuak kontuan hartuz.\nHorrela \"etab.\" bezalako laburdurak \"eta abar\" bezala ematen dira, baina, askotan, laburdurak anbiguoak izaten dira.\nText-to-phoneme prozesua.\nAhozko sintesia egiten duten sistemek ortografian oinarritutako hitz baten ahoskera zehazteko funtsezko bi irizpide erabiltzen dituzte. Prozesu honi \"text-to-phoneme\" deritzo, fonema soinu desberdinak linguistikaren bitartez deskribatzeko erabiltzen den hizkuntza delarik.\n\"Text-to-phoneme\" elkarrizketara hurbiltzeko modurik errazena hiztegira jotzea da. Bertan, programa baten bitartez, hizkuntza batek dituen hitz bakoitzaren ahoskera egokia aurki dezakegu. Hitz bakoitzaren ahoskera egokia erabiltzen gauden jakiteko, hiztegiko hitz bakoitzaren gainean begiratu beharra dago eta, horretaz gain, hitzaren ortografia bertan agertutako ahoskeraren ordezko jarri behar da.\nHurbilketak bere alde onak eta txarrak ditu. Hiztegiaren bitartez egindako hurbiltasunak arinagoa eta zehatzagoa izatearen abantaila du. Baina gure hiztegian agertzen ez den hitz bat izanez gero, hemen agertzen da alderik txarrena.\nHizkuntza batzuek, gaztelerak esaterako, idazkera sistema oso erregularra dute eta hitzen ahoskeraren iragarpena errazagoa gerta daiteke. Ingeleraren ahozko sintesiko ortografia, ostera, gaztelerarena baino askoz zailagoa denez, hiztegira jotzen dute edozein eratako ortografia zalantza izanez gero.\nHizketaren sintesirako markaketa hizkuntzak.\nTestu bat diskurtsotzat interpretatzeko gai den eta lantzen erraza den XML formaturako markaketa hizkuntza batzuk eratu dira. Berriki sortutakoa W3C-ak proposaturiko SSML izan da, oraindik zirriborroa baino ez dena. Hizketaren sintesirako markaketa hizkuntza zaharrago batzuek SABLE eta JSML-a barne dute. Bi hauek estandar berri moduan proposatu baziren ere, oraindik bietako bat ere ez da guztiz ondo eratu.\nHizketaren sintesirako markaketa hizkuntzak elkarrizketarako markazko hizkuntzetatik bereiztu behar dira hala nola, Voice XML-a. Honek, testutik hizketarako markaketa barne izateaz gain, hizketaren azterketarekin erlazionaturiko etiketak, hizketaren prozesua eta telefonia elektrikoko sistema ere barne baditu.\nEuskaraz.\nEuskaraz ere badago TTS sistemarik. AhoTTS eta Euskararen Zerbitzu Plataformaren TTS tresna.\nAhoTTS.\nAhoTTS Euskal Herriko Unibertsitateko Aholab laborategiak garatutako aplikazioa da. Aholab EHUko Seinaleen Prozesamendurako Laborategiaren izena da. Biometria nahiz Testutik Hizketarako (Test to Speech) sistemak ikertzen diharduen unibertsitateko ikerketa talde honek Bilbon du egoitza. Orotariko disziplinetako ikerlariek dihardute bertan lanean, nagusiki telekomunikazio ingeniariak eta hizkuntzalariak. Bilboko Ingeniaritza Fakultateko Elektronika eta Telekomunikazio Departamentuaren baitan dago laborategia.\nEuskararen Zerbitzu Plataformaren TTS tresna.\nEuskararen Zerbitzu Plataforma Gipuzkoako Foru Aldundiko Kultura eta Euskara Departamentuak Gipuzkoa 2.0 programaren baitan garaturiko web zerbitzuen plataforma da. Bere barnean hartzen dituen tresnen artean ahots sintesiko TTS aplikazioa dago eta bere bitartez .TXT formatuko testu fitxategien audio bertsioak .MP3 formatuan eskuratu daitezke.\nKanpoko aplikazioek tresna hau erabil dezaten bultzatze aldera, API publikoa eta honi atxikitutako dokumentazioa garatzaile eta programatzaileentzat eskuragarri du.\nZerbitzua doakoa da eta berau erabiltzeko zerbitzuaren webgunean erregistratu beharra dago."}
{"id": "4672", "revid": "6327", "url": "https://eu.wikipedia.org/wiki?curid=4672", "title": "Linguistika Konputazionala", "text": ""}
{"id": "4673", "revid": "111075", "url": "https://eu.wikipedia.org/wiki?curid=4673", "title": "Hizkuntza", "text": "Hizkuntza gizakiok dugun komunikazio sistema konplexuak bereganatu eta erabiltzeko gaitasuna da, berariazkoa eta unibertsala. Era berean, hizkuntza jakin bat sistema horren edozein adibide da. Hizkuntza aztertzeaz arduratzen den zientzia hizkuntzalaritza da.\nNolanahi ere, hizkuntza adiera anitzeko hitza da. Hizkuntzaz dugun ikuspegiaren arabera, adiera bat edo beste har dezake:\nIkuspuntu zabalago batetik ikusita, hizkuntzak gizaki eta beste animalia batzuen arteko ezaugarria erakusten du, beraien esperientziak adierazi eta besteei komunikatzeko, ikur, seinale eta soinuak erabiliz. Gizakiek hizkuntza konplexu bat garatu dute sekuentzia sonoro eta ikur grafikoen bitartez adierazten dena. Beste aldetik, animaliek soinua, usaina eta gorputza erabiltzen dute; sinpleagoa dirudien arren, sinplea izatetik oso urrun dago.\nHizkuntza gaitasuna ez da ikasketaren ondorioa, jaiotzatik dator; hau da, gizakiarekin batera jaiotzen da. Gainera, berdin aurkezten da gizaki guztietan, ondorioz, unibertsala dela esan dezakegu. Hizkuntzak ikasi eta ahaztu egin daitezke, baina hizkuntza gaitasuna ez.\nFerdinand de Saussurerentzat eta estrukturalistentzat erlazio sistema gisa hartu behar da hizkuntza. Sisteman duen tokiaren arabera, hots, beste unitateekin dituen harremanen arabera definitua da hizkuntza unitate bakoitza (fonema, morfema, sintagma). Beren baitatik kanpo dagoen sistema hori ikasi eta erabiltzen dute hiztunek. Gizarteak sortu duen zer abstraktua da hizkuntza, hiztunek baliatzen dutelarik hizketan mamitzen dena.\nNoam Chomskyren ildotik sortu den hizkuntz teoriaren arabera, berriz, hizkuntza mintzamena da, esan nahi baitu giza banakoek beren baitan sortzez duten mintzatzeko gaitasun berezia. Ikusmolde horretan, izaera psikikoa du, bera, hizkuntzak, hiztunek ingurumenaren arabera garatzen baitute beren baitako hizkuntz gaitasuna.\nGiza hizkuntzaren ezaugarri nagusiak.\nFerdinand de Saussureren arabera, honako hauek dira hizkuntzaren ezaugarriak:\nHockettek, hizkuntza naturalen ezaugarriak definitzean, ondoko 15 hauek aipatu zituen:\nGizakien hizkuntza portaera ez da instintiboa, beste gizaki batzuekin eduki den kontaktu eta transmisioaren bidez lortzen da (bereziki bizitzako lehen urteetan, bestela ume basatien kasuak eman daitezke). Hizkuntza naturalen egiturak, gizakien hizkuntza garatzeko ahalmenaren fruitua direnak, ideia, pentsamendu, desio eta emozioak komunikatzea ahalbidetzen du soinu artikulatu, karaktere idatzi eta imintzioen bitartez; era honetara, gizakien arteko ulermena eta harremana ahalbidetzen da.\nGiza hizkuntza nagusiki hitzezko hizkuntzatzat etiketatu da, hitzezko hizkuntza ez denari kontrajarrita. Ahozko hizkuntzari horrela deitzen zaio, hitzez konposatuta dagoelako. Beste aldetik, mimika, imintzio, gorputz-adierazpen eta horrelakoez osatutakoak daude.\nGizakien hizkuntzarako gaitasuna linguistikak edo hizkuntzalaritzak aztertzen du. Hizkuntzen garapentzat hartzen da hitz egitetik, idazkerara eta amaitzeko, gramatikaren ulermen eta argibideak ematera doan prozesu oro. Ikuskera sozial eta historikotik, giza hizkuntzak bizirik dauden, hilda dauden, aldaketak jasan dituzten eta tokiz mugitu diren hizkuntzak zain ditu. Aldatzeari edo garatzeari uzten dion edozein hizkuntza, hizkuntza hil kategoria hartzen du. Logika hau jarraituz, bizirik dagoen hizkuntza guztiak jasaten dute etengabeko aldaketa, aldaketa linguistiko izena hartzen duena.\nHizkuntza motak.\nGuztiak dira hizkuntzak zerbait komunikatu edo transmititzea dutelako helburu. Guztietan behar dira komunikazioaren oinarrizko atalak (igorlea, hartzailea, mezua).\nHorrela klasifika daitezke:\nGaur egun, beste hizkuntza mota batzuk garatu dira, grafikoa adibidez, argazki, marrazki edo bestelako irudien bitartez komunikatzeko balio duena. Ikus-entzunezkoa ere badago, irudia eta soinua konbinatuz eta beharrezko multimediaren bitartez agertzen dena.\nHizkuntzaren funtzioak.\nPertsonak arrazoi desberdinengatik komunikatzen dira, batzuetan informazioa transmititu nahi dute soilik era objektiboan eta beste batzuetan aldiz, sentimendu edo iritziak. Enuntziatu bakoitzean funtzio bat baino gehiago aurkitzea posible da, baina bat beti izango da nagusiena. Komunikazioaren helburuaren eta esaldiaren erabileraren arabera, hizkuntzaren funtzioak honela antolatzen dira:\nHizkuntzalaritza.\nHizkuntzalaritza da hizkuntza eta hizkuntzarekin lotura duten fenomenoak aztertzen duen zientzia. Halaber, arlo honetan dabilen pertsona hizkuntzalaria da.\nHizkuntzaren ikerketara bere maila ezberdinetatik gerturatu gaitezke, alde batetik, kode linguistiko gisa konfiguratzen duten arau eta erregelei \u2014hau da, gramatika gisa ezagutzen denari\u2014 jarraituz, eta bestetik komunikazio interakziorako instrumentu gisa, pragmatika eta testu hizkuntzalaritza bezalako diziplinekin.\nHizkuntza sistema gisa harturik, honakoak dira egituran ikus daitezkeen mailak: fonikoa, morfosintaktikoa eta lexiko-semantikoa.\nHizkuntzalariak.\nEuskal hizkuntzalariak.\nHona hemen zenbait euskal hizkuntzalari nabarmen:\nHizkuntza patologiak.\nHizkuntza arazoak ugariak eta askotarikoak dira eta hizkuntzaren atal ezberdinei eragin diezaiekete: ekoizpenari, ulermenari, irakurketari, etab. Maiz oso zaila da patologiak identifikatzea, arazo asko behin eta berriro agertzen baitira gaixotasun ezberdinetan. Hori dela eta, kalteak deskribatzeko kalte hori pairatzen dutenek agertzen ez dituzten ezaugarriak erabiltzen dira. Hizkuntza kaltearen adierazle batzuk (eta ez patologia jakin batenak) ondokoak dira:\nEkoizpenari dagokionez: hitz jario motela, parafasia fonologiko zein semantikoak, anomia, morfema gramatikalen ezabaketa eta txandaketa, saiheste estrategiak\u2026\nUlermenari dagokionez: hitzak ez ezagutzea, esaldien ulermen ezegokia (batez ere esaldi konplexuetan), interpretatzeko arazoak...\nHizkuntza patologiak garapenekoak zein hartutakoak izan daitezke. Garapeneko kalteak jaiotzetikoak dira, gaixoak generen baten alterazioaren ondorioz pairatzen dituenak. Hartutako kalteak, aldiz, jaiotzetikoak ez diren patologiak dira, ez daudenak genetikaren menpe, baizik eta istripu edo bestelako arazo baten eraginez agertzen direnak.\nGarapeneko kalteak.\nHizkuntzaren kalte espezifikoa\nHKE garapen arazoa da, eta hizkuntzaren garapen atzeratua eta ezohikoa eragiten du. Haurrek ezintasun sintaktiko eta fonologikoak izaten dituzte batez ere, eta HKEk ekoizpenari zein ulermenari eragiten die. Edozelan ere, sintaxi eta fonologiari ez ezik, hizkuntzaren gainerako mailei ere eragin diezaieke, eta HKE mota asko daude: fonologiko-sintaktikoa, sintaktiko-lexikoa\u2026\nGopnikek KE familia aztertu zuen hizkuntzan arazoak zituztelako. Genetikoki aztertzean, FOXP2 genean malformazioa zutela ikusi zuen. Familia horretako kideek arazoak zituzten pluralekin, denbora-, pertsona- eta genero-komunztadurekin, aspektuarekin, egiturazko kasuaren markapenarekin, etab.\nDislexia\nDislexia irakurketaren garapenaren kaltetzat jotzen da, eta irakurtzeko eta idazteko zailtasunak dituzte gaixoek. Oinarri genetikoa du, eta bereziki fonologiari eragiten dio. Dislexia dutenengan arazoak hizkiak identifikatzean azaleratzen dira, arreta bisualaren arazoak dituzte, eta fonemak/grafemak nahasten dituzte. Hartara, irakurtzean erratu egiten dira, astiro-astiro irakurtzen dute, eta askotan ez zaie irakurtzea batere gustatzen. Sintomak modu ezberdinetan azalera daitezke. Halere, kontuan izan behar dugu ez dutela ez adimen urritasunik, ez entzumen edo ikusmen defizitik, ez defizit neuronalik, ez hezkuntza egoki baten gabeziarik. Dislexia irakurketaren garapenarekin batera diagnostikatzen da, zortzi urterekin edo, eta, identifikatzeko, haurrek bi urteko atzerapena izan behar dute irakurketaren garapenean. Neskengan gehiago agertzen da mutilengan baino.\nDementzia: Alzheimerra\nDementziak degeneratiboak dira, eta dementzia baten aurrean gaudela esateko ondoko lau sintometatik hiru izan behar ditu gaixoak: hizkuntza arazoak, memoria arazoak, izaera arazoak, zailtasunak agertzea lehenago arazorik gabe egiten ziren zenbait gauzetan. Alzheimerra da dementziarik ezagunenetako bat, eta gaitasun kognitiboen galera dakar, hizkuntzaren galera tarteko. Burmuineko ehunen atrofia eragiten du, eta gaixoek afasietan azaleratzen diren sintomen antzekoak izaten dituzte: hitzak ez topatzea eta ezin ekoiztea, eta parafasia semantiko eta fonologikoak.\nWilliams sindromea\nWilliams sindromea 11. kromosomaren anomalia baten ondorioz agertzen da. Sindromedunek ezaugarri fisiko bereziak dituzte, atzerapen kognitiboa dute, eta hizkuntza garapen atzeratua dute, baina oso hizkuntza berezia dute. Izan ere, oso ohikoak ez diren hitzak erabiltzen dituzte, jario handikoak dira, eta oso berritsuak. Musikarako eta hizkuntzarako gaitasun berezia dute.\nDown sindromea\nDown sindromea 21. kromosomaren anomalien ondorioz agertzen da. Garapen fisiko eta intelektualean atzerapenak agertzen dira, eta gaixoek adimen atzerapena dute. Hizkuntza bereziki kaltetua dute; ekoizpena urratuago dute, bereziki fonologian eta morfologian.\nAsperger sindromea\nAsperger sindromea garapeneko kaltea da. Komunikaziorako eta harreman pertsonaletarako arazoak dituzte. Hizkuntzari dagokionez, bereziki, pragmatika izaten dute kaltetua, eta interpretazio arazoak dituzte. Ez dute hiztunaren nahia zein den interpretatzen, dena literalki ulertzen baitute; hots, ez dituzte ironiak-eta ulertzen.\nHartutako kalteak.\nAlexia\nDislexia bezala, alexia ere irakurmen arazo bat da, baina dislexia ez bezala hau hartutako kalte bat da, burmuineko kalte baten ondorioz agertzen dena.\nAfasia\nAfasia burmuinean gertatutako traumatismo edo shock baten ondorioz mintzaira edota hizkuntza idatzia galtzeari deritzogu. Normalean ez du adimena kaltetzen, baina pertsonarentzat ondorio larriak ditu. Afasia mota ezagunenak Broca eta Wernicke deritzenak dira.\nXIX. mendean neurologian ez zeuzkaten gaur egungo bideak. Paul Brocak ikusi zuen TAN pazienteak lobulu frontaleko atzealdean lesio bat zuela. Hizkuntza artikulatua ezker hemisferioko lobulu frontalean kokatzen dela esan zuen. Hizkuntzaren lateralizazioaren ideia ekarri zuen horrek. Broca afasia duten gaixoek entzundakoa ondo ulertzen dute, baina jariotasun eskaseko ekoizpena eta agramatismoa agertzen dituzte.\nCarl Wernickeren pazienteek lobulu tenporalean zuten lesioa. Horiek ere hizkuntza kalteturik zuten, baina sintomak bestelakoak zirela jabetu zen Wernicke. Afasia mota hori duten pertsonek hitz jario handia dute, eta esaldi luze eta konplikatuak osatzeko gai dira, baina zentzurik gabekoak. Gainera, entzundakoa ulertzeko zailtasunak dituzte.\nGiza hizkuntzak.\nGiza hizkuntzen sorrera.\nZientzialarien artean oraingoz ez da adostasunik, giza hizkuntza noiz sortu zen. Aipatzen diren muturreko datak hauek dira:\nJatorri ebolutiboa.\nGiza hizkuntza eboluzioaren fruitua da. Azken urteetan, hainbat ikerketek erakutsi dute, giza hizkuntzaren zati melodikoa eta fonemen egiturak txorien hizkuntzarekin zerikusia duela. Horrez gain, gene berdinek ahalbidetzen dutela hizkuntza gaitasuna eta txorien txioa erakutsi da. 55 gene inguruk daukate patroi antzekoa gizaki eta bokalizazio berriak ikasteko eta txioei esanahi desberdina emateko gai diren txorietan. Hala ere, zati pragmatikoa (diskurtsoaren edukiak dituena) gure aurrekari diren primateetatik jaso dugu. Bi gaitasunak (melodikoa eta pragmatikoa) azken 100.000 eboluzio urteetan zabaldu dira. Gaur egungo babuinoekin antzekotasunak gorde direla ikusi da azken esperimentuekin, nahiz eta burmuineko ezker hemisferioa askoz garatuagoa izan. Hizkuntzaren garapenak gaitasun fisiko zein kognitiboen garapena izan du bere baitan.Alde batetik soinuak erreproduzitzeko gaitasuna lortu arte eta beste aldetik, inguruneko prozesuak hauteman, identifikatu eta desberdintzeko gaitasun mentala garatzekoa.\nNeurolinguistika.\nNeurolinguistika giza-hizkuntzaren konputazioaz arduratzen den arloa da. Burmuineko zonalde nagusiak ezkerreko hemisferioko zona kortikalak dira. Hala ere, lengoaia ezkerreko hemisferioan prozesatzen den arren, demostratua geratu da hau hizkuntzen egitura fisikoen ondorioa dela. Adibidez, turkiar hizkuntzak, bere txistukarien ondorioz, garunaren bi hemisferioak behar ditu.\nHizkuntzaren taxonomia.\nMunduko hizkuntzak taldetan sailkaturik daude, familien arabera, antzekotasunen arabera, jatorriaren arabera. Sailkapen filogenetikoa esaten zaio sailkatzeko era honi. Familiarik zabalduenak hauek dira: indoeuropar hizkuntzak, afro-asiar hizkuntzak eta sino-tibetar hizkuntzak. Sailkapen honekin, munduko hizkuntza batzuk, euskara, esate baterako, ezin dira inongo familiatan kokatu eta bakartuak geratzen dira, senitarteko ezagunik gabe.\nHorixe da hizkuntzak sailkatzeko gehien erabiltzen den taxonomia, sailkapen filogenetikoa, baina badago hizkuntzen sorrera eta jatorriari begiratu gabe egiten den beste sailkapen bat, hau ere oso erabilia: sailkapen tipologikoa. Sailkapen hau hizkuntzen barneko elementuei begira egiten da, gramatika kontuak, etab. Horrela esate baterako, nominatibo-akusatibo eta absolutibo-ergatibo hizkuntzak bereizi ohi dira. Edo beste sailkapen tipologiko ohiko bat izaten da munduko hizkuntzak esaldien ordenaren arabera egiten dena: Aditza aurrean, amaieran, izen-sintagma subjektuaren ondoren...\nEraikitako hizkuntzak.\nEraikitako hizkuntzen adibide argia Esperantoa dugu, L. L. Zamenhofek sortu zuen. Hizkuntza honek hizkuntza askoren nahasketa eta beste askoren elementuak zituen, eta bere helburu nagusiena ikasterraza izatea zen. Horren beste adibide bat badugu hizkuntza artifizialen artean: lojbana ere antzeko helburuarekin sortu zen, hizkuntza logiko eta naturala izateko asmoz.\nBeste idazle batzuek, esaterako J. R. R. Tolkienek, sortu dute fantasia hizkuntza bat, literaturarako soilik. Tolkienen hizkuntza horietariko bat da quenya, elvish hizkuntzatik elementu asko hartu dituena. Bere alfabeto, fonologia eta sintaxi bereziak ditu.\nGizakiaz besteko animalien hizkuntzak.\nUrte askoan pentsatu izan da animaliek elkar imitatzen zutela, eta ez zutela gizakiek bezalako hizkuntza bat; baina orain berriki ikusi dute zenbait animalik elkarrekin komunikatzeko ahala dutela. Esaterako, txinpantzeek eta gorilek badute hizkuntza berezi bat: keinuekin eta eskuak mugituz elkar ulertzen dute. Hala ere, ez dute gramatikarik.\nZenbait ikertzaileren ustez, posible litzateke txinpantzeei komunikatzeko ahalbideak erakustea. Animalien hizkuntzak semantika aberatsa duen heinean, sintaxia ez da horren konplexua.\nHizkuntza motak hauen egitura fisikoaren arabera.\nKomunikazio kimikoa.\nUsaimen eta kasu batzuetan, dastamenaren baitan dago. Seinale hauek distantzia handiak egin ditzakete aireak garraiatzen dituenean. Erreakzio konkretuak eragiten dituzten sustantzia kimiko espezifikoek feromona izena hartzen dute. Erle kolonietan adibidez, erreginak feromona bat jariatzen du erle langileen obulutegien garapena ezgaitzeko. Feromonek garrantzi handia dute erakarpen sexualean.\nSoinu bidezko komunikazioa.\nSoinu uhinen altuera eta intentsitatea azkar aldatu daiteke eta informazio asko transmititzeko gai dira. Seinale hauek norabide guztietan bidaiatzen dutenez, hartzaileak erraz antzeman ditzake.\nAdibide gisa, tximu orrolariek, hegazti, igel eta zapo batzuk ahozko ahalmen handia dute, igortzen dituzten soinuak biziagotzen dituena. Zapoen kasuan, emea erakartzeko hots bat igortzen dute eta beste desberdin bat besteak harra dela ohartarazteko. Kantatzen duten txitxarrak harrak dira eta beste sexukoak erakartzeko egiten dute. Txitek ere, soinu desberdinak igortzen dituzte egoeraren arabera (beldurra, hotza, gosea). Krokodiloak, jaiotzear daudela, soinuak igortzen dituzte bere ama ohartarazi eta honek lur azpiko habia desestali dezan.\nKomunikazio bisuala.\nAnimalia desberdin askok komunikazio mota hau erabiltzen dute. Deigarriak izaten dira, zakarrak batzuetan. Adibidez, karramarro biolin jotzailearen pintza bat, bestea baino handiagoa da, kolore biziagoak ditu eta astindu egiten du emea erakartzeko. Tximeleten hegoetako diseinu eta koloreak erakargarriak izaten dira distantzia oso handietatik.\nUkipenezko komunikazioa.\nAzalaren bitartez edo kanpoko atalen bitartez transmititutako seinaleei dagokio komunikazio mota hau. Seinale hauek bereziki garrantzia handia dute primateetan, laguntasuna adierazteko eta hurkoak lasaitzeko balio baitute. Batak bestea zaintzeak (adibidez, parasitoak kenduz), familia eta laguntasun loturak estutzea dakar. Mekanismo nagusiak honako hauek dira:\nHizkuntza formalak.\nHizkuntza formalak gizakiak artifizialki sortako hizkuntzak dira, hala nola matematikan eta konputagailuen zientzian erabiltzen direnak. Eraikuntza hauek giza hizkuntza naturalen barne egiturak dituzte, eta, honenbestez, horien antzera aztertuak izan daitezke. Gramatika formala dute eta, zenbait kasutan, semantika formala ere bai; alabaina, azken hori ez da ezinbesteko ezaugarria hizkuntza formaletan, eta horixe da hizkuntza naturalekin duten desberdintasun nabarmenena.\nItzulpengintza.\nItzulpengintza hizkuntza batean idatzitako testu bat (iturri testua) aztertzean eta, handik abiatuta, beste hizkuntza batean idatzitako testua (helburu testua) sortzean datzan prozesua da.\nItzulpengintza betidanik egokitu izan zaio gizakiari, azkenaldian, automatizatzea edo konputarizatzea lortu nahi izan den arren."}
{"id": "4674", "revid": "1830", "url": "https://eu.wikipedia.org/wiki?curid=4674", "title": "Adimen artifizial", "text": "Adimen artifiziala (AA; maiz ,IA edo AI ere) makinek frogatutako adimena da (informazioaren pertzepzioa, sintesia eta inferentzia), gizakiak ez diren animaliek edo gizakiek erakutsitako adimenari kontrajarria. Mota horretako lanen adibideak dira ahotsa ezagutzea, ordenagailuen ikusmena, hizkuntzen arteko itzulpena (naturalak) eta beste datu-konbinazio batzuk.\nAAren aplikazioak dira: web-bilaketarako motor aurreratuak (adibidez, Google Search), gomendio-sistemak (YouTubek, Amazonek eta Netflixek erabiltzen dituztenak), giza hizketaren ulermena (Siri eta Alexa, esaterako), ibilgailu autonomoak (adibidez, Waymo), tresna sortzaile edo generatiboak (ChatGPT eta AA artea), erabaki automatizatuak hartzea eta maila goreneko lehia joko-sistema estrategikoetan (xakea eta Go).\nMakinak gero eta gaiago bihurtzen diren heinean, \"inteligentzia\" eskatzen duten zereginak AAren definiziotik ezabatzen dira askotan, AA efektua bezala ezagutzen den fenomenoa. Adibidez, karaktereen ezagupen optikoa AA gisa hartzen denetik kanpo utzi ohi da, ohiko teknologia bihurtu baita.\nAdimen artifiziala diziplina akademiko gisa sortu zen 1956an, eta, ordutik, hainbat baikortasun-bolada izan ditu; ondoren, etsipena eta finantziazio-galera (\"AAren negua\" esaten zaiona), eta, ondoren, ikuspegi berriak, arrakasta eta finantzaketa berritua. AAko ikerketak ikuspegi desberdin asko probatu eta baztertu ditu, hala nola garunaren simulazioa, gizakiek problemen ebazpenaren modelatzea, logika formala, ezagutzaren datu-base handiak eta animalien portaeraren imitazioa. XXI. mendeko lehen hamarkadetan, ikaskuntza automatiko matematiko eta estatistiko handia nagusi izan da eremuan, eta teknika hori oso arrakastatsua izan dela erakutsi du industria eta mundu akademiko osoan erronkazko arazo asko konpontzen lagunduz. \nAAko ikerketaren azpieremuak helburu zehatzetan eta tresna espezifikoen erabileran oinarritzen dira. AAko ikerketaren helburu tradizionalen artean daude arrazoitzea, ezagutza irudikatzea, planifikatzea, ikastea, hizkuntza naturala prozesatzea, pertzepzioa eta objektuak mugitzeko eta manipulatzeko gaitasuna. Adimen orokorra (arazo arbitrario bat konpontzeko gaitasuna) da eremu horren epe luzerako helburuetako bat. Arazo horiek konpontzeko, AAko ikertzaileek problemak ebazteko teknika ugari egokitu, eta integratu dituzte, hala nola bilaketa eta optimizazio matematikoa, logika formala, sare neuronal artifizialak eta estatistikan, probabilitatean eta ekonomian oinarritutako metodoak. Informatikan, psikologian, hizkuntzalaritzan, filosofian eta beste arlo askotan ere oinarritzen da AA.\nGiza adimena \"hain zehatz deskribatu daiteke, ezen simulatzen duen makina bat egin daitekeen\" ustean sortu zen eremua. Honek giza adimenaren antzekoa gaitasuna zuten izaki artifizialak sortzearen eta ondorio etikoen gaineko argudio filosofikoak sorrarazi zituen; gai hauek antzinatik aztertu zituzten mitoak, fikzioak eta filosofiak. Ordutik, informatikariek eta filosofoek iradoki dute AA arrisku existentzial bihur daitekeela gizateriarentzat, haien gaitasun arrazionalak helburu onuragarrietara bideratzen ez badira. Adimen artifiziala ere kritikatu izan da AAren benetako gaitasun teknologikoak puzteagatik.\nTerminoaren definizioari buruz.\nLagunartean, adimen artifiziala terminoa makina batek gizakiek beste gizakien adimenekin lotzen dituzten funtzio \u00abkognitiboak\u00bb imitatzen dituenean aplikatzen da, adibidez: \u00abhautematean\u00bb, \u00abarrazoitzean\u00bb, \u00abikastean\u00bb eta \u00abarazoak konpontzean\u00bb. Andreas Kaplanek eta Michael Haenleinek honela definitzen dute adimen artifiziala: \u00abSistema batek kanpoko datuak behar bezala interpretatzeko duen gaitasuna, datu horietatik ikasteko eta ezagutza horiek egokitzapen malguaren bidez zeregin eta xede zehatzak lortzeko erabiltzeko duen gaitasuna\u00bb. Gorka Azkunek atazen araberako definizio bat ematen du: \u00abEzin dugunez besterik gabe esan makina batek adimena daukan edo ez, egiten duguna da makina horri ataza batzuk jarri, gure ustez izaki adimentsu batek bakarrik ebatzi litzakeenak, eta ikusten dugu makinak zenbateraino ondo egiten dituen ataza horiek\u00bb. Makinak gero eta gai bihurtzen diren heinean, noizbait giza- eta adimen-beharra zegoela pentsatu izan den teknologia hori ezabatu egiten da definiziotik.\nAdibidez, karaktereen ezagupen optikoa ez da jada \u00abadimen artifizialaren\u00bb adibidetzat hartzen, teknologia arrunt bihurtu baita. Oraindik, adimen artifizial gisa sailkatuta dauden aurrerapen teknologikoak gidatzeko sistema autonomoak edo xakean edo Go jokatzeko gai direnak dira.\nAdimen artifiziala arazoak konpontzeko modu berri bat da, eta horien barruan sartzen dira sistema adituak, roboten maneiua eta kontrola eta prozesadoreak. Sistema horietan, ezagutza integratzen saiatzen da, beste era batera esanda, bere programa propioa idazteko gai den sistema adimendun bat. Arlo jakin bati buruzko ezagutza biltegiratzeko eta erabiltzeko gai den programazio-egitura gisa definitutako sistema aditu bat, ikasteko gaitasuna dakarrena. Era berean, makinek algoritmoak erabiltzeko, datuetatik ikasteko eta erabakiak hartzerakoan ikasitakoa gizaki batek egingo lukeen moduan erabiltzeko gaitasuntzat har daiteke adimen artifiziala; gainera, adimen artifizialaren ikuspegi nagusietako bat ikaskuntza automatikoa da, eta, beraz, ordenagailuek edo makinek ikasteko gaitasuna dute horretarako programatuta egon gabe.\nTakeiasen arabera (2007), AA zientzia konputazionalen adar bat da, gizakien berezko jarduerak egiteko gai diren zenbaketa-ereduak aztertzeaz arduratzen dena, haien bi ezaugarri nagusitan oinarrituta: arrazoiketa eta jokabidea.\n1956an, John McCarthyk \u00abadimen artifiziala\u00bb esamoldea sortu zuen, eta honela definitu zuen: \u00abmakina adimendunak egiteko zientzia eta asmamena, batez ere konputazio adimenduneko programak\u00bb.\nEra berean, hainbat pertzepzio eta ekintza mota daude, sentsore fisiko eta sentsore mekanikoen bidez lortu eta ekoitzi daitezkeenak, hurrenez hurren, makinetan, pultsu elektriko edo optikoen bidez konputagailuetan, bai eta software baten eta software-ingurunearen bit-sarreren eta -irteeren bidez ere.\nHona hemen adibide batzuk: sistemen kontrola, plangintza automatikoa, diagnostikoei eta kontsumitzaileen kontsultei erantzuteko gaitasuna, idazketaren ezagutza, hizketaren ezagutza eta patroien ezagutza. Gaur egun, AAko sistemak errutinaren parte dira ekonomian, medikuntzan, ingeniaritzan, garraioan, komunikazioetan eta milizian, eta programa informatiko, konputagailuko xake bezalako estrategia-joko eta beste bideojoko askotan erabili izan da.\nHistoria.\nAurrekariak.\nAdimen artifizialaren jatorria psikologian bertan datza, zehazki giza pentsamenduaren modelo bat sortzeko nahian. Adimen artifizialaren kontzeptua aspaldidanik gizakiak amestu izan duen ahalmen batekin erlazionaturik dago, materia bizigabea bizteko ahalmenarekin. Pragako Golemaren kondairan eta modernoagoa den Frankenstein doktorearen kontakizunean nabari liteke antzekorik. Hala ere, dakigunez Samuel Butler, Zeelanda Berrian bizitako idazle Britaniarra izan zen gaur egun darabilgun kontzeptuaren lehen zantzuak adierazi zituena, 1863an \"Darwin makinen artean\" izeneko idazki batean \"kontzientzia mekanikoa\" aipatu zuenean.\nHala dirudien arren adimen artifiziala ez da soilik robotikarekin zerikusia duen zientzia; adimen kolektiboaren azterketa izan da adimen artifizialaren sustatzaileetako bat soziologiak, biologiak, zientzia politikoek, marketinak... aspaldidanik aurreikusi nahi izan dituzte gizakien joerak eta erabakiak horretarako adimen artifiziala modelo bezala erabili litekeelarik.\nLehen ekimenak.\n1940ko hamarkadan hasi ziren adimen artifiziala informatikaren bidez lortzeko lehen ekimenak, ildo horretatik agertu ziren ere lehen idazki eta artikuluak besteak beste: 1943. urtean Warren McCulloch eta Walter Pittsek argitaratutako \"Logika kalkuluak, ideia Immanenteak eta Nerbioen Aktibitateak\" edota 1950. urtean azaldu ziren Alan Turingen \"Makinaria konputagailua eta inteligentzia\" eta J.C.R. Licklidereen \"Izaki-konputagailu sinbiosia\".\nHonen aurretik, 1948. urtean, John von Neumann eta E.T. Jaynesek jada honakoa esana zioten makinek pentsatzeko ahalmena sekula lortuko ez zutela esan zuen ikasle bati \"Makinek egin ezin dituzten gauzak badirelakoan jarraitzen duzu. Argi eta zehatz esango bazenit zer den egin ezin dezaketena orduan diozun hori egiteko ahalmena duen makina bat eraikiko dut!\".\n1969an McCarthyk eta Hayesek frame arazoei buruzko aurkikuntza bat egin zuten eta beraien idazlanetan honako hau jarri zuten, \"Filosofia arazo batzuk Adimen Artifizialetik eratorriak dira\".\nInteligentzia artifizialaren aurkikuntzak.\n1950. urtean Allen Newell eta Herbert Simonek Carnegie Mellon Unibertsitateko laborategian adimen artifiziala lortzeko lehen saiakerak burutu zituzten. Hauen ondoren 1959. urtean McCarthy eta Marvin Minskyk ere MITko Adimen Artifizial Laborategian zenbait lan egin zuten.\nHistorikoki, bi ikerketa-bide daude adimen artifizialaren arloan - \"neats\"ena eta \"scruffies\"ena. \"Neat\", \"klasikoa\" edo \"sinbolikoa\" dugu AAren arloan, orokorrean, manipulazio sinbolikoz inguraturik dago eta kontzeptu abstraktuez, eta hau da gehien erabiltzen den metodologia adituen esanetan sistemen arloan. Paralelikoki \"scruffy\", edo \"konexionista\", gehiago hurbiltzen da, neurona-sare artifizialera. Hauek dira adibiderik onenak, sistema eta antolakuntza berriak eraikiz adimenera \"inguratzen\" saiatzen direnak eta prozesu automatiko eta sistematiko asko hobetuz arazo hau amaitzen dute dena osatuz. Biak nahikotxo hurbiltzen dira IAren historiara. 1960 eta 1970. urtean \"scruffy\" hurbildu zen \"background\"era, baina interesa gauzatu zen 1980. urtean \"neat\"en mugak argi geratu zirenean. Bestalde, gaur egun biak erabiltzen dira bata bestea osatuz hobeto funtzionatzen baitute.\nAdimen artifiziala eta informatika.\nAdimen artifizialaren hasiera ordenagailuenarekin batera izan zen, 1956. urtean John McCarthyk adimen artifizialaren terminoa sortu zuen, eta ordutik ondorengo etapak ezberdintzen dira:\nHelburuak.\nAdimena simulatzeko (edo sortzeko) arazo orokorra azpi-arazoetan banatu da. Horiek ikertzaileek sistema adimendun batek bistaratzea espero duten ezaugarri edo gaitasun partikularrak dira. Jarraian deskribatutako ezaugarriek arreta gehien jaso dutenak dira, eta AA ikerketaren esparrua hartzen dute\nArrazoiketa, arazoak konpontzea.\nPuzzleak ebazten dituztenean edo dedukzio logikoak egiten dituztenean gizakiek erabiltzen duten pausoz pausoko arrazonamendua imitatzen zuten algoritmoak garatu zituzten lehen ikertzaileek 1980ko eta 1990eko hamarkadaren amaieran, ziurgabetasuna edo informazio osatugabea lantzeko metodoak garatu ziren, probabilitatea eta ekonomia kontzeptuak erabiliz.\nAlgoritmo horietako asko ez dira nahikoak arrazoimen-arazo handiak ebazteko \"leherketa konbinatzailea\" jasaten dutelako: esponentzialki moteltzen zihoazen arazoak handitu ahala. \nGizakiek ere oso gutxitan erabiltzen dute AAren ikerketa goiztiarrek modelatu dezaketen urratsez urratseko dedukzioa. Arazo gehienak judizio azkarrak eta intuitiboak erabiliz ebazten dituzte. Arrazoiketa zehatza eta eraginkorra konpondu gabeko arazoa da.\nEzagutzaren irudikapena.\nEzagutzaren irudikapenak eta ezagutzaren ingeniaritzak AA programek galderei modu adimentsuan erantzutea eta mundu errealeko gertakariei buruzko dedukzioak egitea ahalbidetzen dute. Ezagutza formalaren irudikapenak edukietan oinarritutako indexazio eta berreskurapenean erabiltzen dira eszenaren interpretazioan, erabaki klinikoen laguntzan, ezagutzaren aurkikuntzan (datu-base handietako inferentzia \"interesgarriak\" eta ekingarriak ateratzea) eta beste arlo batzuetan. \nEzagutza-oinarria programa batek erabil dezakeen forma batean irudikatzen den ezagutza-multzo bat da. Ontologia ezagutza-eremuak erabiltzen dituen objektu, erlazio, kontzeptu eta propietateen multzoa da. Ezagutza oinarriek honako gauzak irudikatu behar dituzte: objektuak, propietateak, kategoriak eta objektuen arteko erlazioak; egoerak, gertaerak, aldarteak eta denbora; kausak eta ondorioak; ezagutzari buruzko ezagutza (besteek dakigunari buruz dakiguna); arrazoibide lehenetsia (gizakiak bere gain hartzen dituen gauzak egiazkoak dira bestela esan arte, eta egia izaten jarraituko dute beste gertakari batzuk aldatzen ari direnean ere), eta beste hainbat alderdi eta jakintza-eremuak.\nEzagutza irudikapenaren arazo zailenen artean, honako hauek dira: zentzu komunaren ezagutzaren zabalera (gertakari atomikoen ezagutza duen batezbesteko pertsona multzoa izugarria da) eta zentzu arruntaren ezagutza gehienen forma azpisinbolikoa (jendeak dakienaren zati handi bat ez da hitzez adieraz ditzakeen \"gertakari\" edo \"adierazpen\" gisa adierazten), eta zentzu arruntaren ezagutza gehienen forma azpisinbolikoa (jendeak dakienaren zati handi bat ez da ahoz adieraz litezkeen \"gertakari\" edo \"adierazpen\" gisa irudikatuta).\nEzagutza eskuratzea AA aplikazioetarako, ezagutza lortzea da arazorik larriena. AA modernoak ezagutzak Interneten biltzen ditu (Wikipedia barne). Ezagutza bera informazioa argitaratu zuten boluntarioek eta profesionalek bildu zuten (bere lana AA enpresei ematea adostuta edo ez). Iturri kolektibo teknika horrek ez du bermatzen ezagutza zuzena edo fidagarria denik. Hizkuntz eredu handien ezagutza (adibidez, Chat-GPT) ez da oso fidagarria, desinformazioa eta faltsukeriak ematen baititu (haluzinazio hitzez ezagutua). AA aplikazio moderno hauetarako, ezagutza zehatza ematea konpondu gabeko arazoa da.\nPlangintza eta erabakiak hartzea.\n\"Agentea\" munduan ekintzak hautematen eta egiten dituen edozer da. Agente arrazionalak helburuak edo lehentasunak ditu, eta horiek gauzatzeko ekintzak egiten ditu. Plangintza automatizatuan, agenteak helburu zehatz bat du. Erabakiak hartzeko modu automatizatuan, agenteak lehentasunak ditu: egon nahiko lukeen egoera batzuk daude, eta saihestu nahiko lituzkeen egoera batzuk daude. Erabakiak hartzen duen agenteak egoera bakoitzari (\"erabilgarritasuna\" deitzen zaio) zenbaki bat esleitzen dio agenteak zenbat nahiago duen neurtzen duena. Ekintza posible bakoitzerako, \u00abespero den erabilgarritasuna\u00bb kalkula dezake: ekintzaren emaitza posible guztien erabilgarritasuna, emaitza gertatzeko probabilitatearen arabera haztatuta. Ondoren, espero den erabilgarritasun handiena duen ekintza aukera dezake.\nPlangintza klasikoan, agenteak badaki zehatz-mehatz zein izango den edozein ekintzaren eragina. Mundu errealeko arazo gehienetan, ordea, litekeena da agentea ziur ez izatea zein egoeratan dagoen (\"ezezaguna\" edo \"behatu ezina\" da) eta litekeena da ziur ez jakitea zer gertatuko den ekintza posible bakoitzaren ondoren (ez da \"determinista\"). Ekintza bat aukeratu behar du probabilitatezko asmakizun bat eginez, eta, ondoren, egoera berriro ebaluatu, ekintzak funtzionatu duen ikusteko. Arazo batzuetan, agentearen hobespenak zalantzazkoak izan daitezke, batez ere tartean dauden beste agente edo gizaki batzuk badaude. Horiek ikas daitezke (adibidez, alderantzizko errefortzuaren ikaskuntzarekin) edo agenteak informazioa bilatu dezake bere lehentasunak hobetzeko. Informazio-balioaren teoria esplorazio- edo esperimentazio-ekintzen balioa neurtzeko erabil daiteke. Etorkizuneko ekintzen eta egoeren espazioa ezinezkoa da normalean, beraz, eragileek ekintzak egin, eta egoerak ebaluatu behar dituzte azken emaitza zein izango den ziur egon gabe.\nMarkov-en erabaki-prozesu batek ekintza jakin batek egoera modu jakin batean aldatzeko probabilitatea deskribatzen duen trantsizio-eredu bat du, eta egoera bakoitzaren erabilgarritasuna eta ekintza bakoitzaren kostua ematen dituen sari-funtzioa. Politika batek erabaki bat egoera posible bakoitzarekin lotzen du. Politika kalkula liteke (adibidez, iterazio bidez); heuristikoa izan daiteke, edo ikasi daiteke.\nJokoen teoriak elkarreraginean dauden hainbat agenteren jokaera arrazionala deskribatzen du, eta beste agente batzuk inplikatzen dituzten erabakiak hartzen dituzten AA programetan erabiltzen da.\nIkaskuntza.\nIkasketa automatikoa zeregin jakin batean beren errendimendua automatikoki hobetu dezaketen programen azterketa da. AAren parte izan da hasieratik.\nIkaskuntza automatikoko hainbat mota daude. Gainbegiratu gabeko ikaskuntzak datu-jario bat aztertzen du; ereduak aurkitzen ditu, eta iragarpenak egiten ditu beste inongo orientaziorik gabe. Gainbegiratutako ikaskuntzak gizaki batek sarrerako datuak etiketatu behar ditu lehenik, eta bi mota nagusitan daude: sailkapena (non programak sarrera zein kategoriari dagokion iragartzen ikasi behar duen) eta erregresioa (non programak zenbakizko sarreran oinarritutako funtzio numeriko bat ondorioztatu behar duen). Indartze-ikaskuntzan, agentea erantzun onengatik saritzen da, eta txarengatik zigortzen da. Agenteak \"onak\" gisa sailkatutako erantzunak aukeratzen ikasten du. Transferentzia ikaskuntza arazo batetik lortutako ezagutza arazo berri bati aplikatzen zaionean da. Ikaskuntza sakonak neurona-sare artifizialak erabiltzen ditu ikaskuntza mota guztietarako.\nIkaskuntza konputazionalaren teoriak ikasleak konplexutasun konputazionalaren arabera ebalua ditzake, laginaren konplexutasunaren arabera (zenbat datu behar diren) edo beste optimizazio nozio batzuen arabera.\nHizkuntza naturalaren prozesamendua.\nArlo honetan sartzen dira:\nPertsonek euren artean hitz egiterakoan, mezuaz gain beste hainbat ezagutza komun dituzte: ingurukoena.\nLengoaia naturalaren prozesamenduak (NLP) programak ingelesa moduko giza hizkuntzetan irakurtzeko, idazteko eta komunikatzeko aukera ematen du. Arazo zehatzak honako hauek dira: hizketa-ezagutzea, hizketa-sintesia, itzulpen automatikoa, informazioa ateratzea, informazioa berreskuratzea eta galderei erantzutea. \nHasierako lanek, Noam Chomskyren gramatika generatibo eta sare semantikoetan oinarrituta, zailtasunak izan zituzten hitz-zentzua desanbiguatzeko \"mikro-mundu\" izeneko domeinu txikietara mugatu ezean (zentzu komunaren ezagutzaren arazoa dela eta).\nNLPrako ikaskuntza sakoneko teknika modernoak hitzen barneratzea (hitz bat bestearen ondoan zenbat maiz agertzen den), transformatzaileak (testuan ereduak aurkitzen dituena) eta beste batzuk dira. 2019an, aurrez prestatutako eraldatzaile sortzaileak (edo GPT ingelesez) hizkuntza-ereduak testu koherentea sortzen hasi ziren, eta 2023rako eredu horiek giza-mailako puntuazioak lortu ahal izan zituzten barraren azterketan, SAT, GRE, eta mundu errealeko beste hainbat aplikaziotan.\nPertzepzioa.\nMakinen pertzepzioa sentsoreen (adibidez, kamerak, mikrofonoak, hari gabeko seinaleak, lidar aktiboa, sonarra, radarra eta ukimenezko sentsoreak) munduaren alderdiak ondorioztatzeko gaitasuna da. Ordenagailu bidezko ikusmena ikusizko sarrera aztertzeko gaitasuna da.\nIkusmen artifiziala.\nIkusmen artifizialaren helburua formak eta objektuak identifikatzeko gai diren sistema batzuk garatzea da. Bi dimentsioetako arloan arrakasta batzuk lortu izan dira, baina zailtasun handiagoak daude 3D kasuan. Bere aplikazioa batez ere robotikan ematen da.\nRobotika.\nRobotak osatzen dituzten sistemen ikasketa alde batetik, eta beste alde batetik, euren adimenarena. Robot bat bere inguruko egoera identifikatu eta uneko egoera beste egoera objektibo batera pasatzeko gai den sistema bat da, horretarako zeregin batzuk planifikatzen. Oso konplexuak dira bai identifikazioa bai zereginen planifikazioa egoeraz aldatzeko.\nSistema adituak.\nSistema adituek normalean gizaki adituek ebazten dituen problemak ebazten dituzte, etekin antzekoaz. Horretarako ezagupen basea handia behar dute eremuari buruz, mekanismo bat ezagupen horiek aplikatzeko eta beste bat erabiltzaileari azaltzeko zer egin den. Jakintza berria sistemara gehitzeko kapaz izan behar dute, eta baita ere lan egiteko nahiz eta jakintza osoa ez izan.\nIrakaskuntza.\nZaila da aurreikustea adimen artifizialak zelako ekarpenak ekarriko dituen datozen urteotan gizakion ikaskuntza bideetan.\nBibliografia.\nAA testu-liburuak.\n2023an gehien erabiltzen diren bi testuliburuak (Ikus Programa Irekia) dira:\nHauek izan ziren 2008an gehien erabili ziren lau AA testu-liburuak:\nOndorengo edizioak."}
{"id": "4675", "revid": "1830", "url": "https://eu.wikipedia.org/wiki?curid=4675", "title": "Hizkuntzalaritza", "text": "Hizkuntzalaritza edo linguistika hizkuntza eta hizkuntzarekin lotura duten fenomenoak aztertzen dituen zientzia da. Hau da, hizkuntza adierazpide edo sistematzat hartuta, hizkuntzen arteko harremanak aztertzen dituen jakintza. Hizkuntzalaritza lan arlotzat duen pertsonari hizkuntzalaria deritzo; eta euskara aztertzen baldin badu, euskal hizkuntzalaria edo euskalaria.\nAzpidiziplina nagusiak.\nHizkuntzalaritza historikoa.\nHizkuntzalaritza historikoa historian hizkuntza nola aldatzen den aztertzea da, batez ere, hizkuntza jakin bati edo hizkuntza-talde bati dagokionez. Hizkuntzalaritza historikoaren mendebaldeko joerak XVIII. mende amaierakoak dira, gutxi gorabehera, eta, garai hartan, diziplina filologiatik, testu zaharren azterketatik eta ahozko tradizioetatik kanpo geratu zen.\nHizkuntzalaritza historikoa, izan ere, alorreko lehen azpi-diziplinetako bat bezala sortu zen, eta XIX. mendearen amaieran landu zen gehien. Nahiz eta XX. mendean formalismora eta gramatika sortzailera jo, hizkuntzaren propietate unibertsalak aztertzen baititu, ikerketa historikoak oraindik ere ikerketa linguistikoaren eremu garrantzitsua izaten jarraitzen du. Diziplinaren azpieremuak dira: hizkuntza aldaketa eta gramatikalizazioa.\nHizkuntzalaritza historikoak hizkuntza aldatzen du, bai diakronikoki (iraganeko eta oraingo denbora-aldiak konparatuz), bai modu sinkronikoan (hizkuntza baten egungo hizkuntza-etaparen barruan dauden aldakuntzen arteko bilakaerari erreparatuz).\nHasieran, hizkuntzalaritza historikoa hizkuntzalaritza konparatuaren giltzarria izan zen, eta horrek hizkuntzen arteko erlazioaren azterketa eskatzen du. Garai hartan, hizkuntzalaritza historikoko adituak hizkuntza-familia kategoria ezberdinak sortzeaz eta historiaurreko protohizkuntzak berreraikitzeaz bakarrik arduratzen ziren metodo konparatiboa eta barne-berreraikuntzarako metodoa erabiliz. Barne-berreraikuntza metodo horren bidez, esanahi jakin bat duen elementu bat testuinguru edo ingurune desberdinetan berrerabiltzen da, non soinuan edo analogian aldakuntza bat dagoen.\nHorren arrazoia indoeuropar hizkuntza ezagunak deskribatzea izan zen, horietako askok aspalditik idatziak baitzituzten historiak. Hizkuntzalaritza historikoko adituek uraldar hizkuntzak ere ikasi zituzten, garai hartan oso material idatzi gutxi zegoen Europako beste hizkuntza familia bat. Ondoren, beste hizkuntza batzuen karrozeriari buruzko lan esanguratsuak ere egin ziren, hala nola Austronesiako hizkuntzena eta Amerikako jatorrizko hizkuntza familiena.\nHoriez gain, ez dira hizkuntzalari gutxi euskararen azterketari ere beren denboraren zati handi bat eskaini diotenak. Euskara ez da indoeuroparra; ez da uraldarra, ez eta Austronesiakoa edo Amerikako indigenen jatorrizko hizkuntza. Hizkuntzalariek beste jatorri edo ahaidetasuna aurkitzen ez badiote, euskara hizkuntza bakartua da, hau da, munduan inolako ahaiderik ez duen hizkuntza. XVIII. mendearen bukaeran, Wilhem von Humboldt-ek (1767-1835), euskal gizartea eta euskara aztertzeko Euskal Herrira egindako bidaia batean, hauxe zioen: \u00abHizkuntza berezia da, hitzetan, osakuntzan eta ahoskeran, eta arrotzentzat ulertezina da, baita hitzik \u00f1imi\u00f1oenetan ere. Gaur egun mendialdera jotzen ari da atzera, hamarkadaz hamarkada atzerago, alde guztietatik eraso egiten baitzaio, nazioaren alde ilustratuenak gutxietsia ama gaiztoa bailitzan, eta pentsatzekoa da gainbehera gero eta nabarmenagoa izango dela hemendik aurrera. Mende baten buruan, beharbada, hizkuntza bizien artetik desagertua izango da\u00bb. Baina ez zen bakarra izan; hor dauzkagu, besteak beste, Luis Luzien Bonaparte Printzea, Vinson eta Lafon frantsesak; Van Eys eta Uhlenbeck herbeheretarrak; Schuchardt, Linschmann eta Bouda alemaniarrak; Dodgson ingelesa; Norbert Tauer txekiarra; Fita katalana; Cejador eta Tovar espainiarrak, eta Noam Chomsky amerikarra. Ahantzi gabe, noski, Koldo Mitxelena, Jose Maria Lakarra edota Joakin Gorrotxategi euskal hizkuntzalariak.\nHizkuntzalaritzan, konparatiboaren aurreko planteamendua, hala ere, hizkuntzalaritza historiko deritzan diziplina zabalagoaren zati txiki bat besterik ez da. Indoeuropar hizkuntza espezifikoen azterketa konparatiboa oso eremu espezializatutzat hartzen da gaur egun, eta ikerketa konparatiboa, berriz, hizkuntza baten geroko barne-bilakaerari buruz egiten da, zehazki hizkuntzen aldaera estandar modernoen garapenari buruz eta hizkuntza baten forma estandarizatutik aldaeretaraino garatzeari buruz.\nAdibidez, aditu batzuk makrofamiliak ezartzen ere saiatu ziren hizkuntza indoeuroparrak, uraldarrak eta beste hizkuntza-familia batzuek lotuz. Saiakera horiek, oraindik, metodo sinesgarritzat onartzen ez badira ere, beharrezko informazioa ematen dute hizkuntza aldaketan erlatibitatea ezartzeko. Hori, oro har, nekez aurki daiteke gertaeren artean, hizkuntz taldeen arteko antzekotasun eta aldakuntzak kasualitatez eta aspaldi gertatu zirelako. Sarri, 10.000 urte inguruko muga onartu ohi da ikerketak egiteko. Zaila da, halaber, hainbat protohizkuntza datatzea, metodo bat baino gehiago egon arren hizkuntza horiek gutxi gorabehera baino ezin baitaitezke datatu.\nGaur egun, azterketa gramatikalen berrerabiltzearekin batera, hizkuntzalaritza historikoek hizkuntzaren aldaketa aztertzen dute, aldi berean, dialektoen eta dialektoen arteko erlazioan, baita iraganeko eta gaur egungoen artean ere, eta bilakaera eta txanda morfologiko, sintaktiko eta fonetikoari begiratzen dio.\nSintaxia eta morfologia.\nSintaxia eta morfologia hizkuntzalaritzaren adarrak dira, hala nola hitzak eta morfema hizkuntza-unitate esanguratsuen ordenari eta egiturari buruzkoak. Sintaxiak hizkuntza bateko hiztunek hitzak esaldietan nola antola ditzaketen aztertzen du. Morfologiak, berriz, antzeko arauak aztertzen ditu morfemen ordenarako \u2014azpi-hitzen unitateak, hala nola aurrizkiak eta atzizkiak\u2014, eta nola konbinatu daitezkeen hitzak osatzeko.\nSintaxia.\nSintaxia (grezieratik \u03c3\u03c5\u03bd- \"syn-\", \"batera\", eta \u03c4\u03ac\u03be\u03b9\u03c2 \"t\u00e1xis\", \"antolaketa\") edo joskera hizkuntzalaritzako atal bat da, esaldien egitura finkatzen duten arauak aztertzen dituena. Sintaxia arau horiek izendatzeko ere erabiltzen da, \"hizkuntzaren sintaxia\" esapidean adibidez.\nMorfema.\nEsanahia duen unitate gramatikal txikiena.da morfema, ezin baitaiteke unitate txikiagotan banatu, esanahia galdu gabe; adibidez, \"sagar\".\nHitzak morfemez osatuak dauden heinean, hiru hitz mota bereiz daiteke:\nSailkapen honen arabera, bistan denez, morfema bakarreko hitzak bakunak eta flexiogabeak dira beti; soilik morfema anitzekoak izan daitezke flexiodunak zein flexiogabeak bakunak zein konplexuak.\nOinarrizko hitz baten eta bere jatorriaren arteko soinu- eta ortografia-aldaketak alfabetatze-trebetasunekiko partzialak izan daitezke. Ikerketek erakusten dutenez, fonologian eta ortografian eraldaketak egoteak morfologikoki konplexuak diren hitzak ulertzea zailtzen du, eta oinarrizko hitz baten eta bere jatorriaren artean eraldaketarik ez egoteak morfologikoki konplexuak diren hitzak ulertzea errazten du. Morfologikoki konplexuak diren hitzak errazago ulertzen dira oinarrizko hitz bat sartzen dutenean.\nHizkuntza polisintetikoek, txuktxiera adibidez, morfema ugariz osatutako hitzak dituzte. \"T\u0259mey\u014b\u0259levtp\u0259\u03b3t\u0259rk\u0259n\" txuktxi hitza, adibidez, \"buruko min latza dut\" esan nahi du, eta zortzi morfema ditu: \"t-\u0259-mey\u014b-\u0259-levt-p\u0259\u03b3t-\u0259-rk\u0259n\" glosa daitekeena. Hizkuntza horien morfologiak kontsonante eta bokal bakoitza morfema gisa ulertzeko aukera ematen du, eta gramatikak, berriz, morfema bakoitzaren erabilera eta ulermena adierazten du.\nMorfemen barruan gertatzen diren soinu-aldaketez arduratzen den diziplina morfofonologia da.\nSemantika eta pragmatika.\nSemantika eta pragmatika hizkuntzalaritzaren adarrak dira. \"Semantika\" esanahi gramatikal eta lexikoei dagokie, eta \"pragmatika\", berriz, testuinguruari. Semantika formalaren esparruak esaldien denotazioak eta esamolde eratzaileen esanahietatik abiatuta nola osatzen diren aztertzen ditu. Semantika formala neurri handi batean, hizkuntzaren filosofian oinarritzen da, eta logika eta informatikaren tresna formalak erabiltzen ditu. Semantika kognitiboak esangura linguistikoa kognizioaren alderdi orokorrekin lotzen du zientzia kognitiboaren ideiak hartuz, hala nola prototipoaren teoria.\nPragmatikak ezaugarri batzuk hartzen ditu bere baitan, hala nola hizkuntza-ekintzak, inplikazioa eta elkarrekintzan hitz egitea. Semantikak ez bezala, zeinak hizkuntza jakin batean konbentzionala edo \"kodifikatua\" den esanahia aztertzen duen, pragmatikak aztertzen du nola esanahiaren transmisioa ez dagoen soilik hizlariaren eta entzulearen ezagutza estruktural eta linguistikoaren (gramatika, lexikoa, etab.) mende, baizik eta baita ere esaldiaren testuinguruaren, tartean daudenei buruz dagoen edozein ezagutzaren, hiztunaren asmo inferituaren eta beste faktore batzuen mende. Alde horretatik, pragmatikak azaltzen du hizkuntza-erabiltzaileek nola gaindi dezaketen itxurazko anbiguotasuna, zeren esanahia hitz egiteko eran, lekuan, denboran eta abarretan oinarritzen baita.\nFonetika eta fonologia.\nFonetika eta fonologia soinuei (edo zeinu-hizkuntzen alderdi baliokideei) dagozkien hizkuntzalaritzaren adarrak dira. Fonetika, neurri handi batean, soinuen alderdi fisikoei dagokiona da, hala nola haien artikulazioa, akustika, ekoizpena eta pertzepzioa. Fonologia, berriz, soinuen abstrakzio linguistikoei eta kategorizazioei buruzkoa da, eta, hizkuntza batean, soinuak zer diren, nola egiten diren eta hitzetan konbinatu daitezkeen adierazten digu, eta, ezaugarri fonetiko batzuk hitz bat identifikatzeko, zergatik diren garrantzitsuak azaltzen digu.\nTipologia.\nTipologia linguistikoa (edo hizkuntza-tipologia) hizkuntza, haien konparazioa ahalbidetzeko, beren egitura-ezaugarrien arabera aztertzen eta sailkatzen dituen hizkuntza-eredua da. Munduko hizkuntzen egiturazko aniztasuna eta ezaugarri komunak deskribatzea eta azaltzea du helburu. Bere azpi-diziplinen artean, besteak beste daude: fonologia-tipologikoa, soinu-ezaugarriez arduratzen dena; tipologia sintaktikoa, ordena eta hitzaren formaz arduratzen dena; tipologia lexikoa, hizkuntza-hiztegiaz arduratzen dena, eta tipologia teorikoa, joera unibertsalak azaldu nahi dituena.\nHizkuntzalaritzaren aztergaia.\nSistema bat dela kontuan hartuta aztertzen du hizkuntza hizkuntzalaritzak. Hizkuntzalaritzaren aztergaiak sistema horren izaera, egiturak, osagaiak eta berezitasunak dira. Teoriazko hizkuntzalaritza esaten zaio hizkuntzak oinarrian duen egitura azaltzeko teoria ematen saiatzen denari, eta hizkuntza baitan aplikatua hizkuntzalaritzaren kontzeptuak pedagogiazko helburu baten mendean jartzen dituenari.\nBestalde, \"sinkroniazko\" hurbilpena erabil dezake hizkuntza aztertzeko (hizkuntza jakin bat aztertzea une jakin batean) edo \"diakroniazkoa\" (hizkuntza jakin baten bilakaera historian zehar). Teoriazko hizkuntzalaritzaren joera da hizkuntzaren egiturak hiztunen erabilera jakinetatik kanpo uztea eta horren ondorioz, hizkuntza deskribatzeko sinkroniazko azterketak erabiltzea; era berean, ez ditu hizkuntzaren ezagupena, erabilera eta antzeko gairik aztertzen, eta gai horiek psikolinguistikaren, soziolinguistikaren eta antropologiazko hizkuntzalaritzaren esku geratzen dira.\nHizkuntzalaritzaren historia.\nHizkuntzalaritzaren egiazko helburua definitu arte, hiru fase izan ziren:\nLehen azterketak.\nPanini indiar gramatikariaren lanak dira hizkuntzalaritzari hasiera eman ziotenak (India, IV. mendean): sanskrito zaharra finkatu zuen eta azterketa morfosintaktiko zehatzak egin zituen. Grezia zaharreko filosofoek K.a. V. mendean teoriazko hizkuntzalaritzaren alorreko lehenengo azterketak ezagutzera eman zituzten (giza hizkuntzaren jatorria eta grekoaren gramatika). Greziar gramatikariek erromatarrengan eragin handia izan zuten, eta ondoren, Erdi Aroan eta Errenazimentuan egin ziren erromantze hizkuntzen gramatiketan. Salbuespen gutxi batzuk alde batera utzita, gramatikari gehienek latina eta grekoa aztertu zituzten edo lekuan lekuko hizkuntzak deskribatu eta nola zuzen erabili irakatsi zuten.\nHizkuntzalaritza diziplina gisa: estrukturalismoa.\nErrenazimentuaren ondoren, munduko hizkuntzak aztertzeko zaletasuna areagotu egin zen, eta XIX. mendean hizkuntzalaritzak jakintza izaera lortu zuen. XIX. mendeko hizkuntzalaritzak deskribapen diakronikoak egiteko konparaketa lanetan hartu zuen oinarria, eta hainbat hizkuntzetako hiztegia, egiturak eta fonologia aztertu ziren antzinako hizkuntza ama bakarra aurkitu nahian. Hizkuntzalaritza historikoak sanskritoak, grekoak eta latinak elkarren arteko harremanak zituztela aurkitu zuen, eta Europako hizkuntza gehienek aitzinindoeuropera zutela antzinako sorburu. Ferdinand de Saussure hizkuntzalari suitzarrak berrikuntzak ekarri zituen hizkuntzalaritzara XIX. mende bukaeran: hizkuntzalaritza diakronikoa eta sinkronikoa bereizi zituen alde batetik, eta bestetik, hizkuntza (\"langue, \"hizkuntzaren ezkutuko egitura birtuala) eta hizketa (\"parole, \"hizkuntzaren egituraren gauzatzen jakina) ere bai. Saussure hil ondoren bere \"Cours de Linguistique G\u00e9n\u00e9rale \"(1916) argitaratu zenean, garai berri bat hasi zen hizkuntzalaritzan: estrukturalismoa. Saussureren ustez hizkuntzaren \"(langue)\" izaera aztertu behar zuen hizkuntzalaritzak.\nGramatika sortzailea edo generatibismoa.\n1950. urterako, hizkuntzalari batzuek estrukturalistei salatu zieten ez zutela behar bezain kontuan hartzen giza hizkuntzaren adimenezko izaera, eta azalean ez zeuden gertaerak ez zituztela aztertzen. Noam Chomsky estatubatuar hizkuntzalariak estrukturalistei aurre egin zien hizkuntza guztietan egitura unibertsalak zeudela esan zuenean (gramatika unibertsala), eta berriro ere hizkuntzalaritzaren helburuak aldatu zituen. Hizkuntza aztertuz adimenaren lana aztertu nahi izan zuen, eta estrukturalistek baztertutako teoria mentalistari garrantzia eman zion: hizkuntza burmuineko zati baten gaitasun batean datzala azpimarratzen zuen, ikusmena edo mugimendua bezala. Hizkuntzaren ezagupen inkontzientea \"(competence)\" aurkitzea zuen helburu, esaldi kopuru amaigabea \"(performance) \"azterketaren oinarrian zuela. Gramatika \"sortzaile-bihurtzailea\" deitu zitzaion joera honi. 1957an Chomskyk lehenengo aldiz aipatu zuenez geroztik, gramatika sortzaileak (\"generative grammar\" delakoak) etengabe izan ditu aldaketak, Printzipioen eta Parametroen Teoria kasu. 1970. urteaz gero, hizkuntzalaritza sortzaileak sintaxiaren eta semantikaren arteko harremanak aztertu ditu batez ere. Generatibismoa naturalismoarekin, natur zientziekin (bereziki biologiarekin) eta filosofiako adar objetibistarekin du lotura.\nHizkuntzalaritza kognitiboa edo kognitibismoa.\nHizkuntzalaritza kognitiboa edo kognitibismoa 1950eko hamarkadako generatibismoari aurre egiteko garatu zen hizkuntzalaritza eskola bat da, eta 1970-1980ko hamarkadetan hartu zuen indarra. Bultzatzaile nagusiak Ronald Langacker eta George Lakoff estatubatuarrak izan ziren. Hizkuntzalaritza honen arabera, semantikak sintaxiak bezainbesteko garrantzia luke, baita garrantzi gehiago ere. Bestalde, generatibistek ez bezala, kognitibistek hizkuntza analisiaren hiru atalak (fonologia, sintaxia eta semantika) elkarri oso loturik daudela diote eta ezin direla banatuta ikertu. Teoria ezberdin anitz badaude ere (Prototipoen Teoria, Markoen Teoria, Metafora eta Metonimien Ikerketa, Eredu Kognitibo Idealizatuen Teoria... ) helburu bakar batek batzen ditu: esaldien/hitzen esanahia eta horrek egitura sintaktikoarekin dituen loturak ikertzea.\nHizkuntzalaritza aplikatua.\nHizkuntzalaritza aplikatuaren garapena inguru anglosaxoietan zehar gertatu zen 20. mendean, hizkuntza-zientzietako edozein azterketa-alorren teoriaren eta ikerketaren orientazio bat da. Diziplina arteko marko teoriko batetik abiatuta xede aplikatu batekin aritzen da, hizkuntzalaritzak itzulpengintzarekin, hezkuntzarekin, psikologiarekin, antropologiarekin, pedagogiarekin eta soziologiarekin zerikusia zuten hizkuntza-arazoak aztertzea du helburu.\nIkerketa arloak.\nHizkuntzaren ikerketara bere mailen bidez gerturatu gaitezke, alde batetik, kodigo linguistiko gisa konfiguratzen duten arau eta erregelei begiratuz (gramatika); eta, bestetik, komunikazio interakziorako tresnatzat hartuta, pragmatika eta testu linguistika diziplinekin adibidez.\nHizkuntza \"sistema\" gisa harturik, honakoak dira estrukturan ikus daitezkeen mailak:\nArlo pragmatikoa.\nHizkuntza hitz egiteko tresna gisa, honakoak nabarmentzen dira:\nHizkuntza-tipologia.\nHizkuntza-tipologia (edo tipologia linguistikoa) hizkuntzak egiturari dagozkion ezaugarrien arabera aztertu eta sailkatzen dituen hizkuntzalaritzaren alorra da. Helburutzat du munduko hizkuntzen ezaugarri komunak zein egitura-aniztasuna deskribatzea eta azaltzea. Bere azpidiziplinak honako hauek dira: \nHizkuntzalaritza historikoa eta konparatua.\nHizkuntzalritza historikoa edo hizkuntzalaritza diakronikoa hizkuntzen aldaketak denboran aztertzen duen hizkuntzalaritzaren adar bat da. Esparru honetan horretan XVIII. mendean Indiako sanskritoa Europako hizkuntzekin lotuta zegoela ezagutzeak garrantzi handia izan zuen. Ikerketa horien ondorio nagusia indoeuropar hizkuntza hipotetikoa azaltzea izan zen.\nIndoeuropar jatorri linguistikoaren ideiak bultzatu zuen beste alor bat. hizkuntzalaritza konparatuarena, ze hain zuzen ere, sanskritoa eta beste hizkuntza batzuk elkarrekin erkatuz egin ahal izan zen hipotesi historiko hura. Hizkuntzen arteko harreman \"genetikoak\" (batak bestetik eratortzen diren ideia, kontestu honetan) jatorri komuna edo aitzin-hizkuntza dakar berekin, eta hizkuntzalaritza konparatuaren helburua hizkuntza-familiak eraikitzea, protolengoaiak berreraikitzea eta hizkuntza dokumentatuak sorrarazi dituzten aldaketak zehaztea da.\nHizkuntzalari ospetsuak.\nHona hemen euskara edo erdararen bat aztergai izan duten hizkuntzalari nabarmenenak:"}
{"id": "4677", "revid": "59723", "url": "https://eu.wikipedia.org/wiki?curid=4677", "title": "Errusiera", "text": "Errusiera (, \"russkij jazyk\", ahoskatua) indoeuropar hizkuntza da, eslaviar hizkuntzen kidea, Errusian eta beste hainbat estatutan ofiziala, eta mundu osoan 285 milioi hiztun dituena. Idatzizko adibideak X. mendetik ageri dira.\nInflexio-sintetikoaren forma gordetzen du, baita eslaviera komunaren oinarrizko hitzak ere. Errusiera modernoa nazioarteko politikaren, zientziaren eta teknologiaren arloetan ere garrantzitsua da. Politikan, XX. mendeko hizkuntzarik garrantzitsuenetakoa izan zen: horren erakusgarri, gaur egun errusiera Nazio Batuen Erakundeko sei hizkuntza ofizialetako bat da.\nEstatus ofiziala.\nErrusiako hizkuntza ofiziala da eta baita Bielorrusia, Kazakhstan, Tajikistan eta Kirgizistanen ere. Nazio Batuak erabiltzen dituen sei hizkuntzetako bat da.\nEskola publikoko ikasle errusiarren % 97k, bielorrusiarren % 75ek, kazakhstandarren % 41ek, ukrainarren % 24k, kirgizistandarren % 23k, moldaviarren % 21ek, azerbaijandarren % 7k eta georgiarren % 5ek ikasketa guztiak edo gehienak errusieraz egiten dituzte.\nIdazteko sistema.\nErrusiera alfabeto ziriliko berri eta modernoaz (\u043a\u0438\u0440\u0438\u043b\u043b\u0438\u0446\u0430) idazten da; 33 letra ditu. Hona letra larriak eta xeheak eta balioa:\nTransliterazio sistema.\nEuskaltzaindiak 156. arauan alfabeto zirilikoaz idatzitako izenak euskarara aldatzeko transkripzio-sistema ematen du.\nOrtografia.\nErrusiera idazten den bezala ahoskatzen da, ia. Hau da, soinu fonetikoak, morfologikoak, etimologikoak eta gramatikoak eta, adibidez, hizkuntza bizi gehienen antzera, bere logikak eta kontradikzioak ditu barne.\nIdazteko arauen azken berrikuntza eta aldaketak 1918an izan ziren, eta arau guztiak 1956an amaitu. Hiztun batzuek oraindik ez dituzte azken aldaketak barneratu eta, horren ondorioz, batzuetan akatsak egiten dituzte.\nPuntuazioa bizantziar grezieratik hartu zuten hasiera batean, baina 1700 eta 1800 artean guztiz aldatu zen, frantses eta alemanezko ereduak hartu baitziren.\nHizkuntzaren egitura eta ezaugarriak.\nIzenak.\nErrusierazko izenek kasuak, numeroak (singularra eta plurala) eta generoak (maskulinoa, femeninoa eta neutroa) dituzte. Deklinabide-sistema konplexua da, sei kasu gramatikal baitaude:\nAlemanez jazotzen denaren antzera, preposizioek ondoren datorren hitzaren kasu gramatikala zehazten dute.\nAditza.\nErrusierazko aditzek konjugazioa, hiru denbora (orainaldi, lehenaldi eta geroaldi bakunak), hiru modu eta bi ahots dituzte.\nOrainaldia.\nEsaldietan, \u044f\u0432\u043b\u044f\u0442\u044c\u0441\u044f \"javliatza\" aditza (\"egon, izan\") ez da beharrezkoa: \u041c\u0430\u043b\u044c\u0447\u0438\u043a \u043a\u0440\u0430\u0441\u0438\u0432 \"Maltxik krasivyj\" (\"maltxik\" \"mutila\", \"krasivyj\" \"ederra\") = \"Mutila ederra da\".\nAtzizki nagusiak orainaldian -\u044e \"-iu\", -\u0448\u044c \"-x\", -\u0442 \"-t\", -\u0435\u043c / -\u0438\u043c \"-jem\" / \"-im\", -\u044f\u0442 / -\u044e\u0442 \"-iat\" / \"-iut\" eta -\u0442\u0435 \"-te\" dira.\n\u041b\u044e\u0431\u0438\u0442\u044c \"Liubit\"' = maite:\nLehenaldia.\nAtzizki nagusiak lehenaldian -\u043b \"-l\", -\u043b\u0430 \"-la\", -\u043b\u043e \"-lo\", eta -\u043b\u0438 \"-li\" dira. Adibidez, \u0412\u044b\u043f\u0438\u0442\u044c \"Vypit\"' (\"edan\") aditzarekin:\nBibliografia.\nIngelesez\nErrusieraz"}
{"id": "4679", "revid": "56334", "url": "https://eu.wikipedia.org/wiki?curid=4679", "title": "Logika", "text": "Logika (grezieratik \u03bb\u03cc\u03b3\u03bf\u03c2 \"logos\" = \"hitz\", \"arrazoi\", \"funts\") argudioen aztertzea gauzatzen duen zientzia da. Bere betebehar nagusia egia eta gezurra desberdintzeko sistemak eta arrazoitze logikoak ezartzean datza.\nLogika oso garrantzitsua da epistemologiari dagokionez, honek arrazoitzea ahalbidetzen du, eta horrela, bai gizakiek - zein adimendun beste zenbait izakik, gailuk edo sistemak- arrazoia aurkitzen dute, euren jakituria biderkatzen dakielarik. Aipaturiko gailu eta sistemek, ez diote logikari jarraitzen, berez logikaz egindako programa baten aginduetara daude.\nGizakiek arrazoitzeko duten modua, beste alor batzuetan ikasi ohi da, psikologia kognitiboan adibidez. Normalean logika, filosofiaren adar bat bailitzan ikasi izan da. 1800. urtearen erditik aurrera, logika matematikaren munduarekin erlazionatu, eta honetan ikasten hasi ziren. Azkenaldian ordea, informatikara zabaldu izan da.\nHorrela, logikaren helburua oso zabala izan daiteke, bere barnean probabilitatearen eta kausen gaineko arrazoitzea biltzen duelarik. Logikan ere aztertu ohi dira, argudioak eta paradoxak. Greziarrek dialektika logika eta erretorikan banandu izan zuen; erretorikan agertutako konbentzitzeko argudioak, logikarekin alderatu daitezke, dialektika delako bien ezaugarri.\nLogika-motak.\n\"Logika proposizionala\" proposizioetan oinarritzen da, egia ala faltsua diren adierazpenetan alegia. Proposizioen arteko erlazioak ikusita, konklusioetara nola heldu aztertzen du.\n\"Logika kuantifikatzaileak\" edo \"predikatuen logikak\" pauso bat aurrera egiten du eta proposizioen barneko edukia aztertzen du, subjektua eta predikatua bereiziz. Klase edo kategoria logika bat da, konklusiotzat subjektuen pertenentzia izango duena.\nAurreko biek, logika proposizonalak eta logika kuantifikatzaileak, \"lehen mailako logika\" osatzen dute. Proposizioei buruz proposizioak egiten direnean, \"bigarren mailako logikara\" igarotzen da, eta horrela behin eta berriz, hirugarren eta maila handiagoko logiketara heltzen da.\nLogika klasikoak balio bikoa da, egia ala faltsua balioak soilik onartzen dituenez. Badira logika ez klasikoak ere, hala nola balio anitz onartzen dituztenak, probabilitatean oinarritzen direnak eta logika lausoak. Logika ez klasikoa da baita ere logika modala beharrezkotasunean eta posibilitatean oinarritzen dena."}
{"id": "4681", "revid": "56334", "url": "https://eu.wikipedia.org/wiki?curid=4681", "title": "Demokrazia", "text": "Demokrazia talde edo erakunde bateko kide guztien iritzia berdintasunez kontuan hartzen dituen erabakitzeko modu kolektiboa da. Etimologiaz, \"herriaren aginpidea\" adierazten du (antzinako grezierazko hitzetatik, \"demos\", \"herria\"; \"kratos\", \"gobernua\"). Hain zuzen, Antzinako Greziako polisetan sortu zen demokrazia: hor, herritar guztiek \"polis\" edo hiriaren gobernuari buruz erabakitzen zuten. Hala, demokraziak herritar guztiek askatasunez estatuaren edo beste erakunde politiko baten gobernuari buruz erabakiak hartzen dituzten erregimen politikoak ere badira. Erabakiak kolektiboki hartzean, ordea, hainbat arazo sortzen dira: \nGaldera horien guztien erantzunak arazotsuak dira, eta demokrazia ariketa kolektibo konplexu eta zaila bilakatzen dute.\nOrdezkaritzako demokraziak eta zuzeneko demokraziak.\nEgun, erregimen politiko demokratiko gehienek ordezkaritzaren bidez funtzionatzen dute (ordezkaritzako demokraziak dira, alegia), hau da, herritarrek beren izenean gobernatuko duten agintariak aukeratzen dituzte aldiro. Zuzeneko demokrazietan, berriz, herritarrek beste gai askori buruz ere erabakitzen dituzte, agintariei ordezkaritza eman gabe.\nDemokrazia ordezkaritzakoa izan arren, zuzeneko demokrazia egon daiteke ekintza hauetan:\nDemokrazia kontzeptuaren bilakaera historikoa.\nSarrera.\nDemokrazia kontzeptuak ideal multzo bat biltzen du. Ideal horiek, funtsean, antolamendu politikoa bideratzeko sistema jakin batean biltzen dira, eta aukera politikoen arteko konkurrentzia askea eta bortizkeriarik gabea haren ezaugarri nagusia da; aukera politiko horien arteko hautaketa hiritarrek egiten dute, aldian aldiko hauteskundeen bidez eta, era horretara, ordezkaritza bidezko gobernu bat eratzen da, oinarrizko eskubideak eta askatasun publikoak bermatzen dituen testuinguru baten baitan. \n\"Demokrazia\" hitzak, etimologiari begiratuz gero, \"herriaren gobernua\" esan nahi du, eta Aro Modernoko hizkuntza eta kultura guztiek beren baitan jasoa dute mundu osoan onartuxea dagoen kontzeptu gisa; hainbesteraino, non hitz horren esanahia neurriz gora hedatu baita, politikako hitzik lausoen eta anbiguoenetako bat bihurtzeraino. Gaur egun, sistema politiko guztiek demokratikotzat dute beren burua. Nolanahi ere, historian zehar eztabaida gogorrak eta liskar handiak izan dira aurrena eredu horri izatasuna nola eman, eta geroztik arau bidez nola zilegitu erabakitzeko. Demokraziaren bilakaera historikoa liskar handikoa izan da beraz, oinarri-oinarrian dituen balio politikoak: berdintasuna, askatasuna, gizakiaren garapena, interes komuna, gizabanakoen interesa, gizartearentzat baliagarri izatea, politikaren aldetik eraginkorra izatea, gizakiaren premiak asetzea, eta gizakiaren ikuskera bera, eztabaida handiko balioak izan direlako, nekez adostu ahal izan direnak, eta beraz demokraziari buruzko elkarren oso bestelako ereduak sortu dituzte, bai orobat elkarren aurkako ikuspegi filosofikoak ere.\nHistorian zehar, demokrazia \u2014herriaren gobernua esan izan zaiona\u2014 zazpi galdera nagusioi erantzuten ahalegindu den sistema politiko bat izan da:\nOndorengo lerroetan ikusiko den bezala, zazpi galdera horien erantzunek bi une nagusi izan dituzte demokraziaren historian eta, gauza bitxia, une batetik bestera hainbat mendetako tartea izan da. Lehen unea Atenasko demokraziarena izan zen, antzinako Grezian eratua. Bigarrena, gure aro honetako XIX. mendearen amaieran hasi zen, eta hori da demokrazia modernoa esaten zaiona, estatu demokratikoaren sorrerak ekarria. Eredu batetik besterako tarte horretan iragan ziren mendeetan demokrazia desagertu egin zen, besterik gabe, mapa politikotik.\nDemokrazia, bai antzinako Grezian eta bai sistema politiko modernoetan, uste nagusi batean dago oinarritua, boterea herriaren agintetik sortua denean baizik ez dela zilegia, eta herriaren onespena behar duela orobat, eta, hartara, hiritar guztiek prozedura demokratiko arautuen bidez parte hartzeak egiaztatzen duela onespen hori.\n\"Herria\", inondik ere, ez Atenasko demokrazian ezta gaur egungoan ere, ez da izate edo batasun organiko bat, herriaren zilegitasunak ezin baita agintariak ez aho batez ez plebiszitu bidez izendatzean oinarrituta egon; oso bestela, herriaren boterea lortzeko, konfiantzazko prozedurak behar dira. Horregatik, herriaren bat etortzea edo onarpena ez da, berez, nahikoa halako sistema politiko bat demokratikoa dela esateko. Onarpen hori adierazteko prozeduren egokitasunaz baizik ezin daiteke sistema politiko bat demokratikoa izan.\nHorixe izan da, hain zuzen, Antzinako Greziatik orain arte demokraziak izan duen bilakaera, ideal demokratikoa gauzatu ahal izateko erabilitako prozeduretan gertatu diren aldaketena.\nAntzinako demokraziaren ezaugarriak.\nDemokrazia hitzaren esanahia hitzez hitz eta zehaztasun osoz Greziako demokrazian gorpuztu zen bete-betean, K. a. IV. mendean Atenasen indarrean egon zen tankeran hain zuzen. Aristotelesen ideal politikotik abiatuta, antzinako Greziako demokrazia komunitatearen bizimodu gisa antolatu zuten, eta hari esker hiritar estatusa zuten pertsona guztiak berdintasun juridiko eta politikoaz balia zitezkeen, zeinek bere eginkizun publikoa betetzeko, alegia, aldi berean agintari eta agindupeko izateko, hiritar guztien ideiak plaza publikoan eztabaidaturik. Aristotelesek esana da gizabanakoa \"animalia politiko\" bat dela, eta ikuspegi aristoteliko hori biltzen zuen eredu horren arabera, demokrazia da mekanismorik egokiena eta osoena hiritarrek politikan egiaz parte har dezaten, bai legegintzan eta bai auzilaritzan. Eredu horretan, hiritarren biltzarra esaten zaionak du burujabetza politikoa, eta herritarrek denen artean dute boterea beren eskuko komunitateari dagozkion gai orokor guztietan, eta irizpide informalen bidez hautatzen dituzte kargu publikoak, bai zuzenean aukeratuz, bai zozketaz, bai txandaketaz. Esan ere daiteke Atenasko demo-ak geroztik beste edozein herrik izan duena baino kratos (botere) gehiago izan zuela; aldi berean mikrodemokraziaren funtzionamendu sinesgarriak Greziako demokrazian iritsi zuen mailarik gorena, ezin baitu hori baino hedadura zabalagoan zuzen eta egoki inondik ere funtzionatu. Demosa biltzen zenean Atenasko sistema udal demokrazia gisako bat zen bete-betean, non hiritar milaka batzuek agoran adierazten baitzuten bere adostasuna edo desadostasuna.\nGreziako demos-a bilduta zegoenean, aho batez hartutako erabakiak ziren demokraziaren adierazpide nagusia; edonola ere, \"udal\" maila hori sistemaren elementurik axalekoena besterik ez zen. Izan ere, sistema horren elementurik eraginkorrena (denek batengan, eta batek denengan agintzeko) aukera ematen zuen mekanismoa zen, Aristotelesen hitzez baliatuz. Botereaz benetan baliatzen ziren, eta boterea orobat zegoen ia denen esku, kargu publikoetan txandakatze hori bizkorra zelako, eta, are gehiago, kargu gehienak zozketaz betetzen zirelako. Bi alderdi horietan, hau da, autonomia kolektiboan eta banakako txandakatze bidezko gobernuan, Greziako demokrazia zuzeneko demokrazia izan zen, hiritarrek gobernuan zuzenean parte hartzean oinarritua.\nGreziako demokraziaren ezaugarri nagusiak hauek ziren:\nGreziako demokraziaren eredu honek askatasun politikoaren balioa sumatzeko oso modu berezia zeukan oinarrian, gaur egun askatasuntzat dugun horretatik oso bestelakoa inondik ere. Antzinatean, hiritar orok politikan parte hartzeko zuen betekizuna baitzen askatasuna, bere burujabetasun politikoa nahitaez erabili beharra alegia, gauza bitxia badirudi ere. Gizabanakoa, pertsona bakoitza, taldearen baitan zegoen atxikia, eta harexen mendean ziren pertsonaren izaera eta nortasuna ere. Jendearen interesek komunitatearen baitan zuten zentzua, ez beste inon; gizarte modernoetan estatu demokratikoa hiritarren interesak betetzeko dago, baina Grezian, botere politikoak berak zuen jendearen beharra, ez alderantziz. Horrek ez du esan nahi greziarrek askatasuna esaten ziotenik gaur egun gure gizartean zapalkuntza deitzen zaionari, baina oso kontuan hartzekoa da orduko askatasuna komunitate politiko lauso eta txiki samar bati estu-estu loturik zegoela, eta nekez konpara daitekeela gizarte hura gaur egungo estatuetako komunitate zabalekin, gaurko gizartean gizabanakoen askatasuna gizabanakoak botere publikoen aurrean duen eskubidea baita.\nGreziar hiritarrek politikan parte hartzeko zituzten moduen eta bideen egokitasuna ulertzeko, ondo gogoan izan behar dira Greziako demokraziaren baldintza orokorrak. Lehenik, Antzinatean demokrazia lurralde txiki samarretan nagusitu zen, estatu-hirietan (greziar demokrazia, berez, Atenasera zegoen mugatua), eta haietan elkarren arteko komunikazioa askoz handiagoa zen, eta erabakiak askoz zuzenago eta eraginkorrago kontrolatzen ziren. Bigarrenik, Atenasko demokrazian hiritar izateko irizpidea oso zorrotza zen, eta gutxiengo bati besterik ez zion ziurtatzen politikan parte hartzeko pribilegioa, gainerako guztiak talde horretatik kanpo zeuden, esklaboak ziren, eta lan egitera zeuden behartuak egitura politiko haien ekonomia mantentzeko.\nErromako Inperioaren garaian, esklabotasunaren aurkako borroka indarra hartuz joan zen neurrian, bi baldintza guztiz ere mugatzaile horiek ez ziren jadanik betetzen, eta demokrazia bera ere galdu zen, ezin betezko ideal bihurturik.\nDemokrazia modernoaren ezaugarriak.\nAtenasko demokraziarekin parekatuta, demokrazia modernoa guztiz bestelakoa da, gauza nabaria baita greziarren demokrazia mota hark ez duela gaurko gizarterako balio.\nGizarte politiko modernoak gizarte handiak dira, eta zenbat eta hiritar gehiago izan, orduan eta ezinago ahulak eta indarrik gabeak izaten dira zuzenean eta bitarteko politikorik gabe politikan parte hartzeko aukerak. Nazio-estatu modernoak lekuz eta lurraldez dituen ezaugarriek ere ez dute inolako biderik ematen demokrazia zuzenerako, zeren eta burujabetza ezin baita berez zertu, den-denek parte hartzen ez badute: \"demos\" bat behar du, baina \"demos\" hori ezin da inongo plaza publikotan oso osorik bildu. Azkenik, kontuan hartu beharra dago greziar demokraziaren \"berehalakotasun\" hori oso-oso lotuta dagoela primitibismo politikoarekin: denak txandaka agintari izatea edo agintariak zozketa bidez hautatzea ez da, azken batean, eginkizun politikoen bereizte, banantze eta espezializazio maila txikiaren ondorioa baizik. Demokrazia modernoetan, oinarria ordezkaritza politikoa da, ez ordea parte hartze politikoa bera, baina garbi dago ez duela parte hartze hori ukatzen. Hiritarrek ez dute boterea zuzenean bere esku izaten: ordezkari politikoei ematen diete boterearen ordezkaritza. Ez dago, beraz, burujabetza sistemarik, hiritarrek gobernuaren jarduera mugatzeko eta kontrolatzeko sistema bat baizik. Greziar demokrazia \"herriaren gobernua\" zen, \"herriaren gainean zertua\", eta horixe zen hitzez hitz; demokrazia modernoan, berriz, ez dago horrelako lotura esturik agintarien eta agindupekoen artean.\nHortaz, hutsegite handia litzateke gaur egungo hauteskundeetako parte hartzea greziar hiritarraren parte hartze zuzenaren parean jartzea; eta are hutsegite handiagoa, inondik ere, ?zuzeneko demokrazia? esaten zaion horren mekanismoek (herri ekimenak, erreferendumak, etab.) gaur egungo demokraziaren eta Greziakoaren artean dagoen tarte ezin handiagoa bete dezaketela uste izatea. Gure demokrazia zeharkakoa da: hiritarren botere zuzena hauteskundeetara dago mugatua, herriaren ordezkari izango diren politikoak aukeratzera. Demokrazia modernoa arau eta prozedura multzo bat baizik ez da, konpromiso edo elkar hartze baten bidez gizarteko eta erakundeetako taldeek eta alderdiek beren arteko liskarrak bake bidez konpontzeko berariaz aukeratua.\nDemokrazia modernoaren ezaugarri nagusiak hauek dira:\nIkusten den bezala, askatasun politikoaren balioa oso modu berezian sumatu izanean du oinarria demokrazia modernoak, antzinako Grezian askatasunaz zuten ideiaren oso bestela, inondik ere. Gaur egun, askatasuna indibiduala da, eta eskubide pertsonaletatik eratorria da. Gizabanako modernoak ez du taldearen beharrik bere askatasuna berresteko, zeren eta,aitzitik, botere publikoak baitira hiritarrentzat existitzen direnak. Askatasun modernoa ez da askatasun positiboa (zerbait egiteko askatasuna), askatasun negatiboa baizik: Estatuko botereetatik kanpoko askatasuna, alegia, gizabanakoak bere jarduera politikoa eta pertsonala egin ahal izateko askatasuna, botere publikoen egintzatik kanpo.\nDemokrazia modernoaren ordezkaritza mekanismoen bideragarritasuna ulertzeko, zein baldintza orokorretan oinarritzen diren aztertu beharra dago. Adituen ustez, hiru baldintza nagusik definitzen dute demokrazia modernoa. Lehen-lehenik, baldintza ekonomiko egokiak behar dira, alegia, sistema kapitalista arautu bat, aberastasuna gizabanakoen artean banatuko dela ziurtatuko duena. Bigarrenik, erdiko klase bat behar da, hiritartasun eskubide osoz estatu baten baitan gai publikoetan parte hartuko duena. Eta azkenik, politikari karismadunak behar dira, hiritarren aurrean ordezkari eginkizuna bete dezaten. Azter ditzagun, bada, banan-banan.\nGarapen ekonomikoa.\nGaur egungo joera nagusiak estu lotzen ditu demokraziarako baldintzak eta ekonomiaren eta gizartearen halako garapen maila bat; joera honen arabera, zenbat eta handiagoa izan nazio baten ongizate ekonomikoa, hainbat eta handiagoak dira demokrazia nazio horretan finkatzeko aukerak. Hipotesi hori egiaztatzera joz ekonomiaren aurrerabidea neurtzen duten indizeen bidez, nabarmen ikusiko da batez besteko aberastasun, industrializazio, hiritartze, eta hezkuntza maila askoz handiagoak direla herrialderik demokratikoenetan.\nAlabaina, estatistiketako batez bestekoei begiratu beharrean kasu partikularrak aztertzen badira, ez dago korrelaziorik demokraziaren eta garapen ekonomikoaren artean, zeren eta aberastasun handiaren eta miseria gorriaren artean oso esparru zabala baitago inork beretzat hartua ez duena, eta edozein sistema politiko ager daiteke bertan. Gainera, korrelazio bat ez da, inondik ere, kausa lotura bat; are gehiago, demokraziaren eta ongizate ekonomikoaren artean halako kausa lotura bat badagoela onarturik ere, artean ezin jakin herrialde bat bere aberastasunagatik den demokratikoa, edo demokraziagatik den aberatsa. Herrialde batzuetan demokrazia industrializazio orokorra heldu aurretik iritsi izan da; eta beste batzuetan, aldiz, industrializazioak berak eragotzi izan du demokrazia heltzea.\nHorrelako egoeretan, badago esatea hazkunde ekonomikoa oinarri ona izaten dela demokrazia hazteko, ez ordea demokrazia ezartzeko.\nTarteko egiturak.\nDemokrazia modernoak erdiko klase baten beharra du, talde independentez eta borondatezko elkartez eratua, horiek baitira estatu bateko gizarte zibil demokratikoaren alderdirik biziena eta aktiboena.\nErdiko klase hori ez da klase aberatsenen aurka eratu, ezta talde behartsuenen aurka ere, ez baitu sorburu bakarra, sorburu zabala baizik: demokraziak gizarte talde hori ahalik eta handiena izan dadin bultzatzen du, hala ere talde horren helburua ez da hiritar burujabe soila izatea, burujabetza hori erabiltzea baizik bere ordezkariak hautatzeko. Eta inon ez da demokrazia modernorik bideratu estatu modernoaren izatean bertan babestutako erdiko klaserik gabe.\nGidaritza.\nBaldintza ekonomiko eta sozialekin batera, baldintza huts-hutsik politiko bat ere ezinbestekoa du demokrazia modernoak, ordezkarien gidaritza, alegia. Gure sistema politikoetan goitik beherako harremana baita nagusi erabakiak hartzeko eta hiritarren onespena lortzeko, harreman horrexek eragiten du, ezinbestez, gidaritzaren beharra.\nOngizate ekonomikoa edo erdiko klaseak kultura demokratikoa izatea funtsezko ezaugarri objektiboak dira sistema politiko moderno bat mantentzeko, luzaroan ezaugarri gisa iraun izanak hala frogatzen baitu, baina demokraziak, eraginkorra izango bada, gaitasun eta dohain handiko gidaritza behar du, lehen-lehenik eta beste edozer baino gehiago. Eta baldintza objektiboak zenbat eta ahulagoak izan, orduan eta nabarmenagoa izaten da gidaritzaren premia.\nEsanak esan, ez dirudi demokrazia modernoaren baldintza horiek berdinak direnik ez herrialde guztietan, eta ezta ere herrialde berak izan ditzakeen egoera guztietan.\nEsate baterako, oso kontu desberdinak dira demokrazia politiko bat hobetzea, edo demokrazia ezartzea. Izan ere, ez klase sistema irekia, ez balio sistema berdintasunean oinarritua, ez industri gizartea, ez eta balio demokratikoak dituzten gidariak dira ezinbesteko baldintzak demokraziak aurrera egin dezan edo demokrazia herrialde batean sor dadin. Baldintza esaten zaien horiek demokraziak ondo funtzionatzen duela esan nahi dute, eta, beraz, demokraziaren ondoriotzat har daitezke, demokraziaren aldez aurreko baldintzatzat bainoago. Arazoa ez da bakarrik ez dagoela baldintzarik demokraziaren arrakastari ezinbestean loturik denik, zeren eta kontua baita baldintza horiek guztiek alderdi historiko bat dutela, alegia, baldintza nagusi guztiak segida baten baitan aztertu behar dira, haien hurrenkera eta tempo-a aintzat harturik. Hala, adibidez, baldintza \u00abobjektiboak\u00bb (ekonomiazkoak eta gizartezkoak) ez dira hain garrantzitsuak demokrazia abian jartzeko, nola diren bai gidaritza eraginkor baten borondate finkoa eta bai hiritarren itxaropen multzoa bideratzeko ahalmena, hala sistema demokratikoak itxaropen horiek bere baitan har ahal izan ditzan, gainezka egin gabe. Horrexek desorekatzen eta hondatzen du hain zuzen sistema politiko bat, eta demokrazia bereziki, alegia, bat-batean hiritarren itxaropenak eta nahiak indar handiz gora egiteak eta sistema politikoak, berriz, horiek asetzeko gai ez izateak.\nEstatu sozialistak eta demokrazia.\nDemokrazia liberalarekin zerikusirik izan ez arren, 20. mendean sortutako estatu sozialista gehienek beren egituraren izaera demokratikoa aldarrikatu izan dute. Errusiako Urriko Iraultzaren garaitik, estatu sozialista baten ikusmoldea, Vladimir Lenin-en alderdi iraultzailearen teoriari eta zentralismo demokratikoaren antolamendu printzipioetara elkarlotuta dago. Leninek \u201cproletalgoaren diktadura\u201d abangoardiako alderdi iraultzailearen beharra zuen, langileagoaren eta bere interesen ordezkari bezala, eta bere ikuspegian demos/herria ordezkatzeko modu bat zen hori, demokratikoa berez.\nLeninek demokraziari lotu zion beste kontzeptu nagusia zentralismo demokratikoarena izan zen. Estatu sobietarrean kontzpetu honen ezaugarri nagusiak honako hauek lirateke\nDemokraziaren bilakaera etorkizunean.\nMunduko toki gehienetan demokrazia modernoak arestian aipatu diren hiru baldintza horiek behar ditu etorkizunik izango badu: gutxieneko ongizate ekonomikoa, estatu demokratiko bakoitzean erdi mailako hiritar klase bat izatea, eta gidaritza sendoak, ordezkari politikoak hautatzeko prozedura demokratikoaren zilegitasuna sendotuko dutenak. Hala eta guztiz ere, hiru baldintza horiek ez dira behin betikoak, zeren eta betekizun horiek gero eta nekezago betetzen baitira mundu osoko sistema politikoan, asko eta asko dira-eta aurrerabidean diren herrialde demokratikoak baldintza horiek ezin beterik dabiltzanak, nahiz, hala ere, beren sistema demokratikoak indarrean dauzkaten.\nArgi eta garbi dago estatu berriak eta aurrerabidean diren nazioak demokratikoak izan daitezkeela, nahiz eta hargatik ez duten iristerik izan mendebaldeko demokraziek historian, ekonomian, gizartean eta kulturan iritsia duten maila bera. Izan ere, ez zen inoiz munduan estatu demokratiko bat bera sortuko, baldin eta hasiera-hasieratik beretzat iritsi nahi izan balitu modernizazio bidean diren estatu batzuek ustez iritsi nahi omen dituzten helburu goren horiek. Demokraziak mundu osoan aurrera egingo badu, nahitaez gutxitu beharko dira gobernu bidegabe eta tiranoak, eta ahalik eta gehien zabaldu eta indartu ordea gizaki bakoitzaren errespetuaren eta zuzentasunaren alde egingo duten jokabide gizalegezkoak, alegia, politikak, azken finean, gizakiaren neurrira behar du egina.\nGero eta argiago dago, hortaz, demokrazia modernoak iraungo badu, bakarra duela iraute horretarako behar duen baldintza politiko ezinbestekoa: prozedura finkatu beharra; alegia, hauteskunde sistema bat behar da nahitaez, haren bidez eratuko den sistema politikoak zuzentasunez, bidezkotasunez eta arduraz jokatzera behartu ditzan agintariak.\n21. mendean, merkatuaren eta ekonomiaren egonkortasunaren nagusitasuna azpimarratzen delarik dogma gisa behin eta berriro demokrazia liberaletako diskurtsoetan; ikuspegi horren gabezia demokratikoak azpimarratu dituenik ere bada: Isidro Esnaola ekonomilariaren iritziz, ongizate eta ekonomiari dagozkien bitartekoei eta helburuei buruz eztabaidatzeak eta hartzen diren erabakiak eraginkorrak izan daitezen lortzeak, demokraziaren esparrua zabaltzea eskatzen du. Hau da, \"ekonomiak demokratikoki zehazten diren helburu politikoen menpe egon beharko du, eta eskema horretan presio taldeak soberan daude\".\nDemokraziaren biziberritze benetako bat eskatzen dute halaber, larrialdi klimatikoaren aurrean 21. mendean antolatzen ari diren mugimendu askok. Ekonomia sozial eta eraldatzailea; demokrazia eta burujabetza, era honetako kontzeptuak indartzea ezinbestekoa ikusten dute talde askok, \"munduaren geroak errezeta berriak behar\" dituelakoan. Beste hitz batzuekin: \"Sistema aldatu, ez klima.\"\nBaina era berean, berotze globala ukatzen dutenek ere, \"iritzi-demokrazia\" kontrajartzen dituena arrazionalitate zientifikoari, iritzia izateko askatasun baten izenean, ebidentzia zientifikoak gezurrak edo asmakizunak direla erakutsi nahi dute sektore izatez guztiz erreakzionario batzuek.\nDemokraziarekin lotzen diren gaiak.\nDemokrazia eta errepublika.\nErrepublika asko demokratikoak diren arren, ez da erregea ez izateagatik demokratikoa izan behar dela. Diktadurak ez dira monarkiak; eta, adibidez, Txina errepublika da eta ez da demokrazia \"de facto\" bat. Eta errepublika ez izateak ez du esan nahi ez dela demokratikoa; monarkia parlamentario edo konstituzional gehienetan, Erregea Errepublikako Presidentearen funtzio ia berak ditu, baina erregeak inpartziala izan behar du, baina errepublikako presidenteak, ez.\nDemokrazia eta aberastasuna.\nDatuak ikusten, esan daiteke herri aberatsa izateko demokratikoa izan behar dela. Hori ez da guztiz egia; kasu gehienetan, aldrebes da: garapen ekonomikoa demokraziak agerrarazten ditu. Hala ere, Espainiaren aberastasuna Europar Batasunean egoteagatik garatu zen; eta han sartzeko demokratikoak izan behar ziren."}
{"id": "4682", "revid": "119347", "url": "https://eu.wikipedia.org/wiki?curid=4682", "title": "Interneteko demokrazia", "text": "Interneteko nolabaiteko demokrazia delakoa, e-demokraziaren albokotasun bat da. Internet erabiltzean nabarmentzen dira kontzeptuak eta proiektuak. Beste komunikazio elektrikorako eragileak ere kontutan hartzen dira. Teletestu, SMS bidezko hain ezagun den lagunarteko mobil bidezko harremantzea eta abar. Interneten baitan baditugu hainbat gauza mintzagai direnak, adibidez, horren adibide garbi, instituzio politikoen birtualitaterako aukerak eta bestelako aukera berdintsuak.\nPribatu eta publiko alorretaz hitz egitean, telebistak eta kable bidezko telebistak izugarrizko garrantzia dute.\nInternetaren ezaugarri garrantzitsuak.\nInterneten erabilera politikorako, komenigarria da telekomunikazioen alorra.\nInternet komunikazioarko bide edo medio bat da. Internetek komputatzeko ahalmen izugarria dauka, berebizia alegia. Jendeak internet erabiltzen du kolaborazio lanetarako batipat. Ez daukate zertan fisikoki paperean erabat sartunda egon beharrik. Internetek beraz, ondorio gisa esan dezakaden bezala, potentzial magnate moduko bat dauka bestelako medioak hartzeko, komunikazioak politikoak bideratzeko, esateko: telefonoa, telebista (kate anitzak kontutan hartuta), egunkariak (ideologiak erabat bazterturik) eta irratia.\nBeste esanahi batzuk.\nInternetek aipatutako guztiaz gaindi, baditu bestelako esanahi desberdinak ere. Interneteko demokrazia honako esanahietan ahalbidetzen da:\nTeknologia berriak martxan jarriko dituen aurkikuntza bat da. Hortaz aparte Inteneterako parte hartzeko aukera zabala da. Ez dago nolabait esatearren pribatizatuta eta partizipaio publikoa emateko edo bermatzeko aukera txit zabala da. Kontabilitatea eta giza eskubideak bertan sartzen ditugularik expreski nabarmentzeagatik."}
{"id": "4683", "revid": "336", "url": "https://eu.wikipedia.org/wiki?curid=4683", "title": "Ilargia", "text": "Ilargia Lurraren satelite natural bakarra da. Eguzki Sistemako bosgarren sateliterik handiena da, eta handiena, orbitatzen duten planetaren tamainaren arabera. Eguzki Sistemako bigarren sateliterik dentsoena da (ezagutzen ditugunen artean), Jupiterreko Ioren ostean. Ilargiaren eta Lurraren artean 384.400 km daude. Urtero, distantzia hori 3,82\u00a0\u00b1\u00a00,07\u00a0cm handitzen da, baina ratioa ez da konstantea. Orbita eliptikoa du: distantziarik txikiena \u2014perigeoa\u2014 356.000 kilometro da, eta handiena \u2014apogeoa\u2014 406.000 kilometro.\nTeoria nagusiak dio Ilargia orain dela 4.500 milioi urte sortu zela, Lurraren sorreratik oso gertu. Hainbat hipotesi daude jatorriaren inguruan: azalpenik hedatuenak dio Ilargia Marteren tamaina zuen Tea izeneko planeta batek Lurraren aurka kolpatzean sortutako hautsetik sortu zela.\nIlargiak Lurrarekiko errotazio sinkronikoa du, eta beti erakusten du aurpegi bera, edo gertuko aurpegia, itsaso ilun bolkaniko eta inpaktuzko kraterren eremu altuen artean. Eguzkiaren ostean ikus daitekeen objekturik distiratsuena da, Lurraren gainazalaren argiztatzeari dagokionez. Haren gainazala benetan iluna da (oso zuri argia dela eman badezake ere), asfalto gastatua baino distira pixka bat handiagoarekin. Ilargia Lurretik lau moduz ikus daiteke: bakoitzak \"aldi\" izena du. Ilargialdiek \"ilgora\"\", ilbehera, ilberria\" eta \"ilbetea\" dute izena. Lehen alditik laugarrenera 27 egun, 7 ordu, 43 minutu, eta 11,47 segundo pasa behar dira. Ziklo erregular horiek Ilargia kultur eragin esanguratsu bilakatu dute, Antzinarotik hizkuntza, egutegi, arte eta mitologian handia baita. \nIlargiaren grabitazioaren eraginak itsasoko mareak, lur mareak, eta egunaren luzatze txikiak sortzen ditu. Ilargiaren gaur egungo distantzia orbitala Lurraren diametroaren tamaina baino hogeita hamar aldiz handiagoa da, eta zeruan duen tamaina erlatiboa ia-ia Eguzkiaren parekoa da. Horregatik, eguzki eklipse bat gertatzen denean, Ilargiak osorik estaltzen du Eguzkia. Fenomeno horrek ez du etorkizun urrunean segituko. Lurraren eta Ilargiaren arteko distantzia zuzena 3,82 \u00b1 0,07 zentimetro handitzen da urtero, baina ratio hori ez da konstantea.\n1959an Sobietar Batasunaren Luna programa Ilargira espazio-ontzi ez-tripulatu bat bidali zuen lehenengo herrialdea izan zen; Ameriketako Estatu Batuek NASAko \"Apollo\" programarekin gizaki bat jarri zuen Ilargian, lehen bidaia tripulatuaz (\"Apollo 8\", 1968an) eta sei Ilargiratzez, 1969 eta 1972 artean, horietatik lehenengoa \"Apollo 11\"rena. Misio horiek 380 kg Ilargi arroka ekarri zituzten, Ilargiaren historia geologikoa ulertzeko oso baliagarriak. 1972ko \"Apollo 17\"aren ostean ez da berriro gizakirik joan Ilargira, nahiz eta hainbat misio egon diren, baita Europa zein Txinaren aldetik.\nEtimologia.\n\"Ilargi\" hitzaren inguruan hainbat etimologia proposatu dira. \"Il-\" eta \"-argi\" hitzen baturatik etor litekeelako ustea hedatuta dago, baina eztabaidak egon dira \"il\" edo \"hil\" hitzak zer esan nahi duen zehaztean. Koldo Mitxelenak dioenez, aitzineuskaraz \"*(h)il(e)-argi\" esaten zen. \nC. C. Uhlenbecken arabera, \"ilargi\" hitzetik eratorria da hila, baina Yuri Zitsarren iritziz, ez : haren ustez, \"hil\" hitzak \"heriotza\" esan nahi du hor, eta heriotza bera gauaren baliokide izan liteke. Hau da, agian esanahia \"gaueko argia\" da. \nAzken etimologia horren arabera, \"ilargia\" hitza hildakoen gurtzarekin lotuta egon liteke, sinonimo gisa erabiltzen baitira, ilargia tabua bailitzan, \"argizari\" eta \"goikoa\" hitzak. Argizaria ere hildakoak gogoratzearekin lotuta dago. \nAzkue, Schuchardt eta Vinsonen arabera, \"ill\" hitza bera aitzinako \"ilargi\" hitzaren sinonimoa da, eta \"argi\" hitza gehitu bide zitzaion ondoren, \"ilargiaren argia\" esateko (, ). Zitsarren arabera, \"argia\" gehitzea ez da oso logikoa objektua bera izendatzeko, eta hilabete hitza ilgora eta ilbeheraren parekoa izan liteke.\nMailegu bidez iritsi dira halaber Ilargia izendatzeko erabiltzen diren hainbat adjektibo, hala nola \"lunar\" eta \"selenita\". Lehenengoa latinezko \"Luna\"tik dator: hortik eratortzen da \"apoluna\" terminoa, adibidez. Bigarrena antzinako grezieratik dator, : bertatik \"Ilargia\" aztertzen duen zientzia eratorri da, selenografia, adibidez.\nGreziarren arteko Artemisa Ilargiaren andregoikoa eta Antzinako Erromako Diana parekoak dira, eta askotan Cynthia gisa izendatzen ziren. Hortik \"periziontio\" hitza, adibidez, eratorri da.\nSorrera.\nIlargiaren sorrerarako hainbat mekanismo proposatu izan dira. Sorrera hori orain dela izan zen, Eguzki Sistemaren sorreratik 30-50 milioi urte pasa ondoren. Rick Carlsonek egindako azken ikerketen arabera, agian adin hori txikiagoa da, 4.400 eta 4.450 milioi urte artekoa. Proposaturiko mekanismo horietako batean, Ilargia Lurraren azaletik banatu zen indar zentrifugoaren eraginez (proposamen horrek Lurraren hasierako biraketa abiadura oso handia eskatuko luke). Beste baten arabera, Ilargia aurretik sortu zen eta Lurrak grabitazionalki harrapatu zuen (horretarako, Lurraren atmosfera ikaragarri handia beharko litzateke, pasatzen den Ilargiaren energia disipatzeko). Hirugarren hipotesi batek dio Lurra eta Ilargia aldi berean sortu zirela, disko akrezional beretik (baina horrek ez du azaltzen zergatik Ilargiko metalak gutxiago diren). Hiru hipotesiok ez dute azaltzen ondo Ilargia-Lurraren arteko momentu angeluarra.\nGaur egungo hipotesi hedatuenak dio Lurra-Ilargia sistema inpaktu erraldoi baten ondorioz sortu zela: Marteren tamaina duen gorputz batek (Tea izenekoa) proto-Lurra sortu berriarekin talka egin zuen, materiala orbitara bidaliz eta hortik Ilargia sortuz.\nHipotesi horrek dugun froga hobeto azaltzen du, baina ez da perfektua. 1984ko urrian ospatu zen Ilargiaren jatorriari buruzko konferentzia baten aurretik, Bill Harmann, Roger Phillips eta Jeff Taylorrek ilargia ikertzen duten beste zientzialari batzuei erronka bota zien: \"Hemezortzi hilabete dituzue. Itzul zaitezte \"Apollo\"ren datuetara, itzul zaitezte zuen ordenagailuetara, egin ezazue egin beharrekoa, baina zeuen burua berreraiki. Ez etorri gure hitzaldira, ez baduzue Ilargiaren jaiotzari buruz ezer ere esateko.\" 1984an Konan (Hawaii) ospatutako konferentzian inpaktu erraldoiaren hipotesia atera zen garaile.\nInpaktu erraldoiak Eguzki Sistemaren hasierako fasean oso ohikoak zirela uste da. Ordenagailu bidez egindako simulazioek erakusten dute teoria hori Lurra-Ilargia sistemaren momentu angeluarra eta ilargiaren nukleo txikiarekin kontsistentea dela. Simulazio horiek halaber erakusten dute Ilargiaren aurka talka egin zuen gorputzetik datorrela batik bat, eta ez proto-Lurretik. Hala ere, azken aldiko datuek proposatzen dute Ilargia Lurreko materialetik osatu zela, eta ez talka egin zuen gorputzetik. Meteoritoek erakusten dute Eguzki Sistemako barne objektuek, hala nola Martitzek eta Vestak, Lurraren konposaketa ezberdina dutela oxigeno eta wolframio isotopoei erreparatuta, baina Lurrak eta Ilargiak konposaketa isotopiko ia bera dute. Sortzen ari zen Lurraren eta Ilargiaren arteko talka ondoko material baporizatuaren nahasketak konposaketa isotopikoa berdinduko zuela kalkulatzen da, nahiz eta horren gaineko eztabaida irekita dagoen\nInpaktu erraldoi horretan askatu zen energia kopuru ikaragarriak, eta Lurraren materialaren berrelkartzeak Lurraren kanpoko geruza urtu eta magmazko ozeano bat sortuko zen. Ilargi soru berriak ere bere ilargiko magma ozeanoa izan bide zuen. Hainbat kalkuluk diote agian haren sakonera 500 kilometrotik Ilargi osoraino izan zela (1.737 km).\nFroga ildo asko azaltzeko duen gaitasuna izanda ere, inpaktu erraldoiaren hipotesiak oraindik ere hainbat zailtasun ditu hainbat gako azaltzeko, batez ere Ilargiaren konposizioaren ingurukoak.\n2001ean Washingtongo Carnegie Instituteko talde batek inoiz egindako ilargiko arroken neurketa isotopikorik zehatzena argitaratu zuen. Euren harridurarako, talde horrek aurkitu zuen \"Apollo\" programak ekarritako arroken sinadura isotopikoa Lurreko arroken bera zela eta, aldi berean, Eguzki Sistemako beste gorputz guztiekiko ezberdina. Ilargiaren material gehiena Tea planetatik zetorrela uste zenez, aurkikuntza ez zen espero zutena. 2007an Kaliforniako Teknologia Institutuko ikerlari talde batek adierazi zuen Tea eta Lurraren artean sinadura isotopiko bera edukitzeko aukerak % 1 baino txikiagoak zirela. 2012an \"Apollo\"ren laginen titanio isotopoen gaineko analisia argitaratu zen, eta hor ere Lurreko konposaketa bera zegoela aurkitu zuten: horrek zalantzan jarri zuen inpaktu erraldoiaren teoria. Hala ere, teoria horren gainean dauden aldaerek datuok azal ditzakete.\nEzaugarri fisikoak.\nBarne egitura.\nIlargia diferentziatutako gorputz bat da: lurrazal, mantu eta nukleo planetario geokimikoki bereziak ditu. Ilargiak nukleo burdintsu bat du, 240 kilometroko erradioarekin, eta kanpo nukleo fluido bat, burdin urtuz osatua, gutxi gorabehera 300 bat kilometrokoa. Nukleo horren inguruan partzialki urtua dagoen 500 kilometroko erradioko geruza bat dago. Egitura hori kristalizazio frakzionatuaren ondorioz sortu zela uste da, orain dela 4.5 milioi urte sortutako magma ozeano batetik. Magma ozeanoaren kristalizazioak mantu mafiko bat sortu zuen olibino, klinopiroxeno eta ortopiroxenoen prezipitazioaren bidez. Magmaren hiru laurden kristalizatu zirenean, dentsitate txikiagoko plagioklasa mineralak sortu ziren eta lurrazalean flotatzen hasi. Kristalizatu ziren azken likidoak hasieran lurrazala eta mantuaren artean geratu ziren txertatuta, beroa sortzen duten elementu askorekin. Orbitatik egindako mapa geokimikoek erakusten dute gainazala batez ere anortositaz osatuta dagoela, eta ilargi arroken laginek erakusten dute erupzioetako labek mantuko urtze partzialaren eraginez sortu zirela, mantuaren egitura mafikoaren konposizioa baieztatzen dute. Lurraren mantuan baino burdin gehiago dago Ilargian. Teknika geofisikoek erakusten dute Ilargiaren gainazaleko geruzak gutxi gorabehera 50 kilometroko lodiera dituela.\nIlargia Eguzki Sistemako bigarren sateliterik dentsoena da, Ioren ostean. Hala ere, Ilargiaren barruko nukleoa txikia da, 350 kilometro inguruko erradioarekin (edo gutxiago), Ilargiaren erradioaren % 20. Haren konposaketa ez da ondo ezaguna, baina ziurrenik burdin metalikoa da, sufre eta nikel aleazio txikiarekin. Ilargiaren errotazioaren inguruko analisiek haren nukleoa partzialki urtuta dagoela erakusten dute.\nAzaleko geologia.\nIlargiaren geologiak hainbat antzekotasun ditu Lurrarekiko, batez ere konposizioari dagokionez, baina alde esanguratsuak daude. Ilargiak ez du atmosfera garrantzitsurik eta, beraz, ez da egoten higadurarik klima dela eta, grabitate indarra txikiagoa da eta Lurra baino azkarrago hozten da. Ilargian, gainera, krater ugari daude, inpaktuen ondorioz.\nIlargiaren historia geologikoa 6 ataletan banatzen da. Lehenengoa orain dela 4.600 milioi urte hasi zen, Ilargia Lurraren inguruan biraka hasi zenean. Lurraren grabitatearen eraginez Ilargia elipsoide bihurtu zuten.\nOndoren, ozeanoko magma kristaldu zen. Momentu horretan, olibino eta piroxeno mineralak sortu ziren. Dentsitatea zela eta, hondoratu eta gainean feldespatoak mendiak sortu zituen. Oraindik ezagutzen ez den sakoneran norita eta troktolita magmak sortu ziren eta horiek plutoiak sortu zituzten. Orain dela 4.000 milioi urte krater erraldoiak sortu ziren. Gaur egungo ilargi-itsasoak arroka plutonikoz osatuta daude. Goi Inbriar garairaino hedatu zen hori, orain dela 3.200 milioi urte. Garai hartan bulkanismoa egon zen, piroklastoak ehunka kilometrora jaurtitzen. Horren ondoren, meteoritoen inpaktuak baino ez dira gertatu, adibidez Copernicus kraterra eta Tycho kraterra.\nItsasoak.\nBegi hutsez ikusita, Ilargiko itsasoak gune ilunak dira, basaltoz eginikoak. Haien formazioa \"Geologia\" atalean deskribatuta dago. Ilargiaren azaleraren % 16 estaltzen dute eta ilunagoak dira, gainontzeko aldeetan dagoen erregolitoak baino distira gutxiago ematen duelako. Erregolito hori meteoritoen inpaktuz sortu da. \nKontrakoa pentsa badaiteke ere, Ilargiko itsasoak ez daude modu uniforme batean sakabanatuta, ia guztiak guk ikusten dugun Ilargiaren aldean baitaude. Hori Lurraren grabitatearen efektua da, itsasoko lurrek dentsitate handiagoa izanda, errazagoa baita grabitate zentrorantz jotzea.\nItsasoez gain, \"ozeano\" bat, \"badiak\" eta \"urmaelak\" ere izendatzen dira, tamainen arabera. Izena antzinako ikerlariek emanak dira, benetako itsasoak zirela uste baitzuten. Handiena Oceanus Procellarum edo \"Ekaitzen Ozeanoa\" da, 2.568 km.ko diametro maximoarekin.\nKraterrak.\nKraterrak asteroide batek ilargia ukitzean sortzen dira. Txikienek metro bateko tamaina dute eta handienek, 1000 km. \"Apollo\" misioak arrokak jaso zituen arte, krater askoren jatorria agian sumendiak zirela uste zen. Inpaktuak 20 km/s abiaduran gertatzen dira eta modu horretan meteoritoa bera suntsitzen da. Hala ere, haren masa baino 10.000 aldiz arroka gehiago jaurtitzen du kanpora, kraterra eta inguruko erregolitoa sortuz.\nTalka kraterren eraketa Ilargiko prozesu geologiko nabarietako bat da, haren lurrazalean berebiziko eragina duena. Talka krater deritzogu kometa batek edo asteroide batek satelitearen lurrazalaren aurka talka egitean sortzen den kraterrari. Lurretik beha dezakegun Ilargiaren aldean, kilometro bat baino gehiago duten 300.000 krater inguru daudela baieztatzen dute zientzialariek. Krater horiek Ilargiaren denbora lerro geologikoan garai bati hasiera edo amaiera emateko baliatzen dira sarritan, Nectaris, Imbrium eta Orientale adibidez. Horiek altxarazitako materialez osaturiko eraztun inguratzaileek bereizgarri egiten dituzte, ehunka edo milaka kilometroko diametroa dutenak eta eiekzio-biltegiez osaturiko plataforma zabal batekin lotura dutenak. \nBestalde, atmosferarik ez izateak, eguraldi aldaketen gabeziak eta martxan dauden prozesu geologikorik ez egoteak mesede egin die kraterrei, hobeki iraunarazi baititu. Eraztunetako arro gutxi batzuk datatu badira ere, nahikoak izan dira garai geologikoen arteko banaketa erlatiboak egiteko. Talka kraterrak oso garrantzitsuak dira lurrazalaren datazioa egiterakoan: izan ere, talka horiek erritmo ia konstantean gertatzen direnez, eremu batean dagoen krater kopurua behatuz lurrazal horren adina zehaztu daiteke. \"Apollo\" misioak satelitera bertaratu zirenean, besteak beste, talken ondorioz sortutako arroka burdinurtuak bildu zituzten eta gerora, Lur planetan arroka horiei azterketa zehatzak egin zitzaizkien. Azterketa horiei esker, arroka mota horiek 3,8 eta 4,1 mila milioi urte dituztela jakin zen. Datu horietan oinarrituta, Ilargiak hainbat tamainatako gorputzen bonbardaketa berantiarra jasan zuela proposatu da. \nIlargiko zirimolak.\nIlargiko zirimolak satelitearen lurrazalean aurki daitezkeen gune bitxi edo enigmatiko batzuk dira. Gainerako guneetatik bereizten dituzten ezaugarriak albedo altua, gazte tankera (begi hutsez ikusita, haien ezaugarriak erregolito gazte batek dituenaren antzekoak dira) eta gehienek dituzten forma bihurgunetsuak dira. Sortzen duten distira sarritan nabarmendu egiten dute inguruan dituzten albedo baxuko eremuek. Eremu horiek zirimolen artean sigi-sagaka topa daitezke. \nUraren presentzia.\nUr likidoak ezin du Ilargiaren lurrazalean iraun. Eguzki-erradiazioaren eraginpean dagoenean, ura azkar batean deskonposatzen da, fotolisi izeneko prozesu baten bidez. Hala, deskonposatutako ura espazioan galtzen da. 1960ko hamarkadatik aurrera, zientzialariek beste hipotesi bat azaldu zuten: talka-kometen eraginez edo oxigeno ugariko arroketako oxigenoa Eguzki haizeek ekarritako hidrogenoarekin erreakzionatzearen ondorioz, baliteke Ilargian ura izotz egoeran egotea eta beti gaua den krater hotzetan irautea. Hipotesi hori kontuan hartzekoa da: izan ere, azken simulazioen arabera, Ilargiaren lurrazaleko 14.000 km2 inguru beti ilunpean daude. Ur erabilgarria Ilargian aurkitu ahal izateak berebiziko garrantzia izan lezake etorkizunean satelitean sortu nahi diren bizilekuentarako, ura eskuratzea merkeagoa izango litzatekeelako: Lurretik hara eraman behar izatea, ziurrenik, oso garestia izango da.\nUrteetan zehar ikerketak egiten ibili ondoen, Ilargiaren lurrazalean uraren arrastoak daudela frogatutzat jo da. 1994an \"Clementine\" zundaren radar biestatikoak lurrazalean urezko poltsa txiki eta izoztuak zeudela erakutsi zuen. Haatik, Areciboko irrati-teleskopioaren bidez geroago egin ziren behaketa batzuek aurkikuntza zalantzan jarri zuten, poltsa horiek agian talka-krater gazteetatik askatu ziren arrokak direla ikusi baitzen. 1998an, \"Lunar Prospector\" espazio-ontziaren neutroi espektrometroak poloetatik hurbil zeuden zenbait lurretako erregolitoen azpian, metro batera bitarteko sakoneran, hidrogenoaren presentzia nabaria zegoela erakutsi zuen. Apollo 15 misioa Ilargira joan eta bertako laba bolkanikoaren zenbait aztarna ekartzean, haietan uraren arrastoak zeudela jakin zen.\n2008an jaurti zen \"Chandrayaan-1\" indiar espazio-ontziak egiaztatu zuen Ilargiaren lurrazalean ura dagoela, izotz eran. Horretarako, bere baitan zuen \"Ilargiko Mineralogia Mapeatzailea\" izeneko tresna baliatu zuen. Espektrometroak hidroxilora zuzendutako xurgapen-lerroak atzeman zituen islatutako eguzki-argian, hala, satelitearen lurrazalean ur izoztua dagoela egiaztatuz. Espazio-ontziak gauzatutako ikerketei esker, badakigu uraren kontzentrazioa handia izan daitekeela, zehazki, 1.000 ppm-ra iritsi daiteke. 2018an, bi poloetatik 20\u00ba-ko latitudean ur izoztua dagoela jakin zen, mapeatzailearen islapen espektroak itzalpean dauden eremuetatik jaso zuen zeharkako argiari esker. 2009an LCROSSek 2.300 kg-ko gorputz bat jaurti zuen beti ilunpean dagoen krater polar batera eta sortutako talkak gutxienez 100 kg ur askatu zituen espaziora, luma bat sortuz. LCROSSek batutako datuen beste azterketa batek atzemandako ur kantitatea 155 \u00b1 12 kg-koa izan zela dio.\n2011ko maiatzean, Ilargitik jaso zen 74220 laginean 615-1410 ppm ur atzeman zen, laginak zituen inklusioetan. Titanioan aberatsa zen lagin hori ez zen edozein, izan ere, \"Beira laranjadun lurzorua\" izenarekin ospetsu egin zen, 1972an Apollo 17 misioak Lurrera ekarri bezain laster. Inklusio hauek Ilargian duela 3.7 mila milioi urte jazo ziren erupzio leherkorrei esker eratu ziren. Aipatu dugun kontzentrazioari dagokionean, alderaketak egiten hasiz gero, konturatuko gara Lurraren goi-mantuan dagoen magmaren kontzentrazioaren parekoa dela. Berri honek ez du itxaropen handirik sortuko etorkizuneko Ilargiko biztanleengan, izan ere, lagin hau sakonera handian sortu zen eta inklusioak atzematea biziki zaila da, aipatu duguna atzemateko 39 urte igaro behar izan dira, gaur egungo teknologiarekin. Hau da, etorkizuneko Ilargiko biztanleek ura nahi badute, egun dakigunaren arabera, zail egingo zaile Ilargian bertan eskuragarri atzematea. Hori bai, aurkikuntza honek Ilargiaren geologiaren esparruan garrantzia nabarmena izan zuen. \nIlargiko Mineralogia Mapeatzaileak (M3) 2018ko abuztuan, aurrez bildutako aztarnak aztertzean, Ilargiaren lurrazalean ur izoztua dagoela erakusten duen \"behin-betiko ebidentzia\" jakitera eman zuen. Eskuratutako datuei esker, ur izoztuak sortzen dituen islapen \"sinadura\" bereizgarriak aurkitu ziren. Sinadura berezi hauei esker, aurrez bildutako edo ikusitako aztarnak hautsa edo bestelako substantzia islatzaile bat ezin izan eta zalantza barik, ura direla jakin zen. Aurkikuntza egiteko baliatu ziren aztarnek Ipar eta Hego poloetan zuten jatorria, alabaina, Hego poloan ur-biltegi gehiago daude, bertako krater askotara ez delako nehoiz argia iristen eta beraz, urak ezin duelako lurrundu. 2020ko urriaren 27an SOFIA misioak konfirmatu zuen Clavius kraterrean ura dagoela, 100 eta 412 ppm artean, gutxi gora behera litro herena arroka metro kubiko batean.\nGrabitazio-eremua.\nIlargiaren grabitazio-eremua satelitean orbitatzen diharduten espazio ontziek eta satelite artifizialek igorritako irrati-seinaleen Doppler desplazamendua aztertuz neurtu da. Ilargiaren grabitazioaren ezaugarri nagusia masa kontzentrazioak dira, grabitazio-anomalia positibo handiak dira, talka-eremu erraldoi batzuekin lotuak daudenak. Haien sorrera laba basaltikoaren fluxu dentsoek eragin zuten, arro erraldoiak bete zituztelako. Anomalia hauek eragin nabarmena dute satelitea orbitatzen duten espazio-ontzien orbitetan. Hala ere, aipatu beharra dago zenbait misterio oraindik ere argitzeko daudela Ilargiaren eremu grabitatorioari dagokionean: esandako laba fluxuek ezin duten azaldu eremu grabitatorioa bere osotasunean eta badira zenbait masa kontzentrazio ez daudenak bolkanismoari loturik. \nEremu magnetikoa.\nIlargiaren eremu magnetikoaren intentsitatea 1-100 nanotesla artekoa da, Lurrak duena baino ehun aldiz ahulagoa. Ilargiak ez du bi poloko eremu magnetiko globalik, lurrazalaren magnetizazio soil bat baino ez du. Magnetizazio hori aspaldian eskuratutakoa izatea da aukerarik logikoena, dinamo bat martxan zegoen garai batean. Bestalde, baliteke egun duen magnetizazioaren zati bat beste argizagien kontra eduki zituen talken ondorioa izatea, hauek plasmazko hodei handi bat sortzen baitute, hedatzen joaten dena. Aipatutako hipotesia behaketek babesten dute, izan ere, talka-krater handien antipodetan lurrazalaren magnetizazioa askoz handiagoa da.\nAtmosfera.\nIlargiak atmosfera baliogabe edo hutsal bat du, bere grabitate baxuak ez diolako molekulak haren lurrazalaren inguruan mantentzen uzten, hala, gasezko geruza sendo bat eratzeko. Aipatu beharra dago, 2015ean Columbiako eta Ouluko unibertsitateetako astronomoek gure sateliteak hauts-hodei iraunkor bat duela frogatu zutela, hodei hau satelitearen ingurutik kometak igarotzean askatutako partikulei esker sortu zela baieztatu zuten. Atmosferaren osaerari dagokionean, oraindik ez da bere osotasunean ezagutzen. Apollo programa dugu satelitearen atmosferaren inguruko zenbait zehaztapenen iturria, hark esan baitzuen Ilargiaren atmosferan helio eta argon atomoak daudela. 1988an, Lurretik egin ziren zenbait behaketei esker egun badakigu sodio eta potasio ioiak ere badituela. Sateliteak haren lurrazalean dituen gas gehienak bere barnealdetik datoz. \nGas molekulen agitazio termikoak bi eragile nagusi ditu: eguzki-erradiazioa eta molekulen artean gertatzen diren ausazko talkak. Lur planetaren atmosferako molekulek ehunka metro segundoko abiadura eduki ohi dute, baina zenbait kasu berezietan 2.000 eta 3.000 m/s bitarteko abiadura dutenak ere aurki daitezke. Hala ere, planetaren ihes-abiadura 11.200 m/s-koa denez, partikula hauek ezin dute inoiz ihes egin atmosferatik. Ilargiaren grabitatea gure planetarena baino sei aldiz baxuagoa denez, haren ihes-abiadura 2.400 m/s ingurukoa da, hortaz, partikularik azkarrenek ihes egin ahal izan zuten antzina, Ilargiak atmosfera egonkor bat izan bazuen. Gasen zinetikaren teoria jarraituz, partikula azkarrenek albokoen abiadura ere areagotuko lukete, hala, atmosferaren galera prozesua bizkortuz. Ilargiaren atmosfera desagertzeko prozesuak ehunka milioi urte iraun zituela kalkulatzen da. \nIlargiaren atmosfera ia hutsala denez, gure astronautek satelitearen lurrazalean ibili nahi badute, gasen horniduraz arduratzen diren sistema autonomoak ezinbestekoak dira. Sistema hauek P.L.S.S. siglen bidez ezagutzen dira. Atmosferaren gabeziari esker, Eguzkiak igortzen dituen erradiazio ultramoreak eta gamma izpiak satelitearen lurrazaleraino iritsi daitezke, indar betean. Horregatik, astronautek ibilaldi bat egin nahi badute satelitearen lurrazalean, arropa prestatua behar dute erradiazio horiek eragiten dituzten kalteak saihesteko. \nIlargiaren atmosfera ahulean, edozein aldaketa txikik ondorio nabarmenak sor ditzake. Astronautak bertan egote hutsak atmosferaren gune horretako presioa eta osaera aldatzen du, astronautek askatutako gasek edo EVA bat egiten den bakoitzean modulutik irtendakoek aberastu egiten dutelako gasezko geruza. Hainbestekoak dira eragin hauek, ezen zenbait zientzialariren ustez baliteke hirurogeita hamarreko hamarkadan lurreratu zen Ilargiko espedizioak satelitearen atmosferan kutsadura sortzea, agian, Ilargiak berez zuen atmosferaren masaren balio berdinekoa. Gas hauek, teorian, ia erabat desagerturik egon beharko luketen arren, zenbait adituren aburuz espedizioak utzitako hondarrek ez dute utziko Ilargiaren benetako atmosfera ikertzen. Gainera, gizakiak Ilargian beste hainbat zakar ere utzi ditu, atmosferan eragina eduki lezaketenak, besteak beste, satelite matxuratuak, zunden arrastoak eta gizakiak sorturiko zenbait tresna. \nAipatzekoa da, Ilargiaren atmosferak Eguzkitik ere zenbait partikula jasotzen dituela, egunez betiere. Gaua datorrenean, satelitearen atmosferako presioa izugarri jaisten da, zehazki, Lur planetaren atmosferak duen presioaren bi bilioiren balioa edukitzeraino. Egunez ordea, atmosfera horrek bere presioa laukoizten du, hori dela eta, Ilargiaren atmosfera ez da egonkorra, satelitearen inguruan dauden eta haren grabitazioaren mende dauden partikulen kontzentrazio bat baizik. \nIlargiaren atmosferako ionosferak, gure planetarenarekin alderatuz gero, ez ditu ionizatutako partikula ugari, ostera, energia gutxiko elektroien kopurua handia da. Elektroi hauek satelitearen lurrazaletik askatuak izaten dira, Eguzkiak igorritako izpiek lurrazalaren kontra talka egiten dutenean. Sodioz osatuta dagoen isats bat aurkitu dute zientzialariek gure satelitean, hau Ilargitik irteten diren lurrunek sortzen dute, kometetan gertatzen denaren antzeko prozesu bat jarraituz. Azken ikerketen arabera, Ilargiak ezkutu elektriko bat omen du, Ilargi betea denean bere puntu gorena lortzen duena. \nAirerik ez egoteak haizea sortzea galarazten du, hala, higadurarik ez da gertatzen Ilargian eta beraz, Lur planetan hain ohikoa den klastoen garraio eta sedimentazioa ezinezkoak dira bertan. Honek satelitearen irregulartasunak agerian geratzea eragiten du, besteak beste, kraterrak, talken arrastoak edota gizakiak, bertara joan zenean, sortu zituen oin-lorratzak. Airerik ez egoteak soinuaren hedapena ere ezinezko egiten du. Horretaz gain, atmosfera hain ahula izanik, Ilargiak ez du kometen edo asteroideen talken aurrean babes aipagarririk. \nHautsa.\nIlargiaren inguruan bada hautsezko hodei egonkor asimetriko bat, kometetatik eratorritako partikula txikiek osatzen dutena. Jakina da, hogeita lau orduro kometetatik askatutako bost tona partikulak egiten dutela talka Ilargiaren lurrazalaren aurka. Partikula hauek satelitearen lurrazalean dagoen hautsa altxatzen dute, hala, satelitearen inguruan hautsezko hodei bat eratuz. Alabaina, hautsezko hodei hau ez dago uneoro partikula berdinez osatuta, izan ere, partikula bakoitzak hamar minutu inguru irauten ditu airean; bost minutu behar ditu altxatzeko eta beste bost lurrazalera itzultzeko. Hodei aldakor hau 120 kilogramo partikulaz osaturik egon ohi da eta lurrazaletik 100 km-ra bitarteko hedadura har dezake. Aipatutako datuak LADEEren Ilargiko Hauts Esperimentuaren (LDEX) bidez eskuratu genituen, zunda hau satelitearen lurrazaletik 20 eta 100 kilometro bitarteko distantzian egon baitzen azterketak egiten, sei hilabetetan zehar. Zundak, minuturo, 0,3 mikrometroko partikula bat atzeman zuen Ilargiaren atmosferan. Hala ere, zenbait une jakinetan askoz partikula gehiago atzeman ziren, adibidez, Geminidak, Kuandrantidak, Tauridak eta Zentauridak ozar-izarrak jazo zirenean. Atmosferarekin gertatzen den moduan, hautsezko hodeia asimetrikoa da, dentsoagoa baita Ilargiaren egunaren gunearen eta gauaren gunearen arteko mugan. \nIraganeko atmosfera.\n2017ko urrian, Marshall Espazio-hegaldien Zentroko eta Houstongo Ilargiaren eta Lurraren Institutuko NASAren ikerlariek aurkikuntza garrantzitsu bat aditzera eman zuten: Apollo misioa Ilargira joan zenean eskuratu zituen magmaren arrastoak oinarritzat hartuz, antzina Ilargiak atmosfera erlatiboki dentso bat izan zuela aurkitu zuten, duela 3 mila edo 4 mila milioi urte, 70 milioi urteko periodo batean zehar. Atmosfera hau Ilargiaren sumendietako erupzio bolkanikoek jaregindako gasen bidez sortu zen eta gaur egun Martek duen atmosferaren lodieraren bikoitza izan zuen. Ilargiaren atmosfera Eguzki haizeek suntsitu zuten eta haren osagai izan zirenak espazioan barrena barreiatu eta bakandu ziren. \nUrtaroak.\nIlargiaren makurdura axiala, ekliptikarekiko, 1.5424\u00ba-koa baino ez da, Lurrak aldiz 23.44\u00ba-koa du. Hori dela eta, Ilargiak ez du aldaketa handirik pairatzen aldi batetik bestera, Eguzkitik jasotako argiari dagokionean. Gogora dezagun urtaroen sorkuntzan eragin nabarmena duela lurralde batek aldi jakin batzuetan pairatzen duen argiztapen aldaketak. 1994an \"Clementine\" zundak hartu zituen argazkien arabera, baliteke Ilargiaren ipar poloan kokatzen diren Peary kraterraren mugako lau gune menditsuak beti argiztaturik egotea, bertan beti eguna izango litzatekeelako. Ez dago mota horretako lurralderik hego poloan. Badira ordea, betiereko gaua pairatzen duten zenbait gune poloetako kraterren hondoetan. \"Betiereko iluntasuneko krater\" deritzen krater hauek oso hotzak dira, 35 K-eko (-238.15\u00a0\u00b0C) tenperatura eduki ohi baitute udan, \"Lunar Reconnaissance Orbiter\" zundak eginiko neurketen arabera. Hozbero hau da gizakiak sorturiko zunda batek eguzki-sisteman inoiz atzeman duen baxuena, Plutongo lurrazalean bertan atzemandakoa baino baxuagoa. Ilargiaren batez besteko tenperaturak jakinak diren arren, ez dira oso esanguratsuak, izan ere, tenperatura oso desberdinak atzeman daitezke Ilargiaren lurralde batetik bestera, bertan gau edo eguna izan, hozbero arras baxuak edo arras altuak izango dira, hurrenez hurren. \nLurrarekiko harremana.\nIlargiaren aurpegiak.\nIlargiak errotazio sinkronoa erakusten du, hau da aurpegi bera erakusten dio beti Lurrari. Guk ikusten dugun aurpegia, \"aurpegi hurbila\" izenez ezagutzen da eta gure aurka dagoena \"aurpegi urruna\", \"aurpegi ezkutua\" edo \"aurpegi iluna\" (nahiz eta argia era jasotzen duen). Aurpegi hurbilarekin alderatuta aurpegi urrunak ia ez du itsasorik.\nIlargiaren mugimendua.\nIlargiak, beste argizagi ezagun guztiak bezala, hainbat mugimendu desberdin egiten ditu, periodikoki. Atal honetan lau bereiziko ditugu: Lurrarekiko translazioa, Eguzkiarekiko errotazioa, bere buruaren inguruko errotazioa eta librazioa. \nLurrarekiko translazioa.\nIlargiak Lurrarekiko bira osoa egiteko 27,3 egun behar ditu. Orduro Ilargiak atzealdean dituen izarrekiko bere diametro angeluarraren antzekoa den mugimendua jasaten du, hau da, 0,5\u00ba. Ilargiak bira hau egiteko satelite gehienek ez bezala ekliptika erabiltzen du eta ez ekuatore planoa.\nGizakiak antzina bere inguruneari buruz egin zituen galderetako batek honela zihoen: Zergatik irteten da Ilargia egunez-egun ortzi-mugatik ordu bat beranduago? Hau behar bezala azaltzeko Ilargiak Lurraren inguruan orbitatzen duela ulertu beharra dago. Lurrak bere ardatzaren inguruan biratuko ez balu, Ilargiaren orbita erraz antzemango genuke, baina hau hala gertatzen ez denez, Ilargiak egunero 12\u00ba inguru egiten ditu zeruan. Hala ere, imajina dezagun Lurrak ez duela biratzen bere ardatzaren inguruan, nola ikusiko genuke Ilargia? Ikusgarria izango litzateke, izan ere, bi astetan zehar zeruan mendebaldetik ekialdera higitzen ikusiko genuke, astiro baina gelditu barik eta beste bi astetan zehar desagertuta egongo litzateke, gure planetaren beste hemisferioan ikusiko luketen bitartean. \nAlabaina, Lurrak egunero bira bat ematen du bere buruarekiko, hala, Lurrak egunez egun berrogeita hamar minutu gehiago behar ditu Ilargiarekin parez pare egoteko (Ilargia zeruan ikusi ahal izateko), abantaila du, hortaz, Ilargiak. Hori dela eta, Ilargia egunero berrogeita hamar minutu beranduago irteten da zerumugatik. \nAipatutako balioa ateratzea erraza da, kontuan hartzen badugu Ilargiak 28 egun behar dituela Lurraren inguruan bira oso bat emateko eta Lurrak 24 ordu behar dituela bere ardatzaren inguruan bira bat emateko. \nHogeita lau ordu igaro ostean Lurrak bere buruarekiko itzuli oso bat emango duen bitartean, Ilargiak Lurraren inguruan gauzatzen duen orbitaren 1/28 baino ez du egingo, hortaz, arku-graduetan:\nformula_1\nOrain Lurrak, bere errotazioaren bidez, arku hori egiteko behar duen denbora kalkulatuz:\nformula_2\nHau da, Ilargia egunero 51,4 minutu beranduago irtengo da ortzi-mugatik (aurrez aipatu ditugun 50 minutuak, gutxi gorabehera). \nIlargiaren mugimendua antzemateko egun batzuetan zehar, ilunabarrean, Ilargiaren kokapena ikusi eta gogoratu behar dugu, hala, alderaketak egin ahal izateko Egunak pasa ahala, bere orbitak ilunabar bakoitzean ekialderago eramango du zeruan.\nEguzkiarekiko errotazioa.\nEguzkitik ikusita, ilargiak bere ardatzarekiko bira bat emateko 29 egun eta 12 ordu behar ditu: hori baita ilargi fase batetik hurrengo ilargialdi berera dagoen denbora.\nLurretik eta Eguzkitik ikusita dagoen alde hau ilargia lurraren inguruan mugitzen den bitartean, Lurra ere Eguzkiaren inguruan mugitzen ari delako da.\nIlargiak Eguzkiarekiko deskribatzen duen mugimenduak ez du atzerako norabiderik, irudi askotan irudikatzen den bezala. Kontrara Ilargiak kurba bat deskribatzen du bere mugimenduan.\nBere buruaren inguruko errotazioa.\nIlargiak bere buruarekiko bira bat ematen Lurrarekiko errotazio bat burutzeko behar duen denbora berdina da eta horregatik ikusten zaio beti aurpegi bera. Ardatzaren okerdura ekliptikarekiko 88,3\u00bakoa da. \nLibrazioa.\nLibrazio izeneko fenomenoa ilargiaren mugimenduan egiten den kulunkatze txiki bat da (ikus animazioa). Ilargiaren ardatzaren okerdura, Lurraren mugimendua eta eszentrikotasuna dela eta sortzen da eta behar baino 9\u00ba gehiago ikusten dizkiogu ilargiari. Hau da, Ilargiaren gainazalaren % 59 ikusteko gai gara. Hiru klase antzematen dira, jarraian banan-banan aipatuko ditugunak. Librazioa ezberdina da Ekuatorean eta Poloetan.\nLuzeran librazioa.\nIlargiaren errotazio-mugimendua uniformea den bitartean, bere abiadura angeluarra uniformea ez delako gertatzen da. Abiadura horrek perigeoan eskuratzen du maximoa eta minimoa apogeoan. Librazio hau dela eta, satelitea ekialdetik mendebaldera kulunkatzen da. Ilargiak errotazioan duen eszentrikotasuna dela eta sortzen da. \nLatitudean librazioa.\nLurraren eta Ilargiaren biraketa ardatzen ezberdintasuna dela eta sortzen da. Aipatutako ardatzak ekliptikaren planoarekiko 88\u00b0 30\u2019-ko angelu bat eratzen du, Ilargiaren orbitarena ekliptikarekiko 5\u00ba-koa denez, sateliteak bere orbitaren planoarekiko, Ilargiaren errotazioaren ardatzarekin eratutako angelua 6\u00b0 30\u2019-koa da. Horregatik lortzen dugu Ilargiaren hego eta ipar poloak ikustea, are gehiago esan dezakegu, Ilargiaren hego polotik 6\u00b0 30\u2019-raino dauden lurrak ere ikus ditzakegu. Prozesu hau periodikoki gertatzen da, zehazki, 27,2 eguneko periodoetan. \nEguneko librazioa.\nLurrak biratzen duenean ilargiarekiko duen distantzia leku berdinean aldatzen delako gertatzen da. Librazio hau ia gradu batekoa da, Ilargiaren paralaxi-graduaren antzeko balioa \nEklipseak.\nEguzkia eta Ilargiak eklipseak egiteko gaitasuna edukitzea kasualitate baten fruitua da, Kiranek deskribatu zuen moduan. Eguzkia Ilargia baino 400 aldiz handiagoa da, baina era berean 400 aldiz urrunago dago. Beraz guretzat tamaina bera dute biek. Hau dela eta Ilargi eta Eguzki eklipse totalak gerta daitezke.\nIlargi eklipseak.\nIlargi eklipse bat gertatzen denean Ilargia Lurrak sortzen duen itzalean sartzen delako da. Bi gorputzen mugimenduak eta ekliptikak duen inklinazioa dela eta zaila da kalkulatzea noiz egongo den eklipse bat, baina gaur egun guztiz kalkulatua daude. Hiru motakoak daude:\nEklipsea noiz izango den jakiteko Saros zikloan oinarritu behar gara. Ziklo hauek 18 urte inguru irauten dute, zeinen bukaeran Ilargia, Lurra eta Eguzkia hasierako antzeko posiziora itzultzen diren.\nEguzki eklipseak.\nEguzki eklipse batean Ilargia Eguzkia eta Lurraren artean kokatzen da, itzala sortuz. Hau bakarrik ilargi berria dagoenean gerta daiteke. Hiru motakoak izan daitezke:\nItsasaldiak.\nItsasaldiak edo mareak Lurrako Ozeanoen gorakada eta beherakada ziklikoak dira. Ilargia eta Eguzkiaren indar grabitatorioek sortzen dute. Itsas-gora eta Itsas-behera dira itsasaldietako maximo eta minimoak hurrenez-hurren.\nNahiz eta Ilargiaren eragin grabitatorioa Eguzkiarena baino 200 aldiz txikiagoa izan, Eguzkia Ilargia baino 400 aldiz urrunago dago eta hori dela eta Eguzkiaren eragina Ilargiarena baino txikiagoa da. Hala ere Eguzkia eta Ilargia lerrokatzen direnean mareak biziagoak izan ohi dira. Itsasaldirik bizienak udaberri eta udazkenean izaten dira, Lurra Eguzkitik gertuago baitago garai hauetan.\nIlargiaren behaketa eta esplorazioa.\nGizakia betidanik sentitu izan du jakin-mina Ilargiarekiko. Hori dela eta Galileo Galileik teleskopioa asmatu zuenean kraterrak ikusteari ekin zion.\nBegi hutsezko azterketak.\nIlargiaren faseen azterketa izan zen astronomiaren lehen helburuetako bat. K.a. V. mendean Babiloniako astronomoek ezaguna zuten Saros zikloa, eta Indiakoek neurtua zuten ilargiaren lurrarekiko elongazioa. K.a. IV. mendean, Shi Shen txinatar astronomoak eguzki eta ilargi eklipseen aurreikuspen bat prestatu zuen. \nGarai haietan ilargiaren forma eta haren dizdiraren arrazoia susmatzen hasiak ziren: Anaxagoras filosofoak ilargia eta eguzkia gorputz esferikoak zirelako hipotesia adierazi zuen, eta ilargiak eguzkiaren argia islatzen zuela ere ondorioztatu zuen. Txinatar usadioan ilargiaren argia \"qi\" energiari lotua bazen ere, astronomoak eguzkiaren argiaren isla zela ohartu ziren, eta K.a. I. mendean Jing Fang-ek ilargia esferikoa zela suposatu zuen. Aryabhata Indiar astronomoak 499an idatzi zuen ilargiaren argia eguzkiarenaren isla besterik ez zela, eta X. mendeko Alhazen arabiarrak islada hori ispiluaren islarekin alderatu eta ezberdina zela ondorioztatu zuen, ilargiak argia norabide guztietan islatzen zuela eta.\nIlargiaren eta itsasaldien arteko harremana aztertu zuen Seleuko Seleuziakoak, eta ilargiaren erakarpenak eraginak zirela ondorioztatu zuen K.a. II. mendean. Garai berean Aristarko Samoskoa ilargiaren neurria eta lurrarekiko distantzia kalkulatzen saiatu zen (eguzkiarekin ere gauza bera egin zuen). Bi gorputzen arteko distantzia lurraren erradioa hogei bider zela ondorioztatu zuen. Kalkulu zehatzagoak egin zituen Ptolomeok K.o. II. mendean, ilargirako distantzia lurraren erradioa 59 bider zela eta diametroa lurrarena 0,292 bider zela adieraziz (hurbilketa ona, gaur egungo kalkuluek distantzia lurraren erradioa 60 bider eta diametroa lurrarena bider 0,273 jotzen dutela jakinik).\nTeleskopioaren agerpenaren ondoren.\nXVII. mendean, Galileok ilargiaren gainazala aztertu ahal izan zuen teleskopio bidez, eta garaian uste zenaren kontra, mendi eta kraterrez josia zela ikusi ahal izan zuen. Teleskopioak ilargiko lehen mapak egitea ahalbidetu zuen, eta orduan hasi ziren ilargiko eskualdeak (mendi, krater eta bailarak) izendatzen. Kraterrak sumenditzat jo ziren XIX. mendean Richard Proctorrek talken ondorio izan zitezkeela proposatu zuen arte.\nXX. mendean ilargiko estratigrafia aztertu zen.\nEspazio-ontzien garapena.\nXX. mendea.\nAmeriketako Estatu Batuen misioak.\nGerra Hotzaren garaian Ilargiaren konkista helburu politiko bilakatu zen. Sobietar Batasunarentzat izan ziren lehenengo garaipenak. Luna misioak izan ziren SESBek bidalitakoak eta lehen ilargiratzea eta aurpegi ezkutuaren lehen argazkia ekarri zituzten. AEBk bere partetik lehen gizona jarri zuen bertan, Neil Armstrong eta baita egon den azkena ere, Eugene Cernan. \nXXI. mendea.\nGaur egun Europako Espazio Agentziak, AEB, Txina, India eta Japoniak interesa dute berriro ere ilargiaren kolonizazioan. Indiak izan ezik beste guztiek pertsonak bidali nahi dituzte bertara eta Txinak base bat jarri nahi du ilargian.\nEgoera legala.\n\"Luna\" eta \"Apollo\" espazio-ontziek bere herrialdeetako banderak azalean jarri bazituzten ere, ez dute jabetza aldarrikatu biek 1967ko Kanpo Espaziozko Ituna sinatu dutelako, Txinarekin batera. Itun honen arabera, Ilargia eta beste gorputzak \"gizon-emakume guztien ondasuna\" dira. Gainera, bakerako bakarrik erabil dezakegu, suntsipen handiko armak esplizitu debekaturik izanik.\nGainera, 1979an Ilargiaren Ituna sinatu zuten bertoko baliabideen ustiapena herrialde bakar batek egin ez ditzan baina espaziora joateko ahalmena duten herrialdeek ez dute sinatu. Pertsona askok aldarrikatu dute Ilargia edo bere atalen baten jabe direla, baina bat ere ez da onartu.\nIlargia kulturan.\nMitologia.\nIlargiak paper garrantzitsua izan du mitologian. Ilargiaren hilabeteko zikloa, Eguzkiaren urteko ibilbidearekin alderatuta, inplizituki alderatu da emakumeen menstruazioaren zikloarekin hainbat kulturatan, eta horregatik \"menstruazio\" eta \"ilargi\" hitzak loturik daude hainbat hizkuntzatan. Hala ere, Ilargia ez da kultura guztietan emakumearekin lotu.\nIrlandako Knowth gunean orain dela 5.000 urte egindako grabatu bat Ilargiaren errepresentaziorik zaharrena izan daiteke. Ilargiaren gune argi eta ilunen arteko kontrasteek kultura ezberdinen irudimena piztu dute\u02d0 batzuek aurpegi bat ikusi dute, beste batzuek untxia edo bufaloa. Edonola ere, kultura askotan sortu da mitoren bat Ilargiaren inguruan eta astrologian oraindik hedatzen dira mito hauek.\nEuskal mitologian Ilargi Amandrea edo Ilazki Lurraren edo Amalurren alaba da, eta Eguzkiaren ahizpa. Kondairen arabera, ostirala zen Ilargiaren eguna, eta egun horretan elkartzen ziren sorginak eta aztiak. Proto-indoeuropar erlijioan ilargia gizonezkoa zen, \"*Meh1not\". Antzinako sumertarrek uste zuten Ilargia Nanna () jainkoa zela, Inannaren (Artizarra) eta Uturen (Eguzkia) aita. Beranduago Nanna S\u00een ( izena eman zitzaion, eta loturik egongo litzateke aztiekin. Greziar eta erromatar mitologian Eguzkia eta Ilargia arra eta emea dira, Helios/Sol eta Selene/Luna izenekin; garapen hau Mediterraneoaren ekialdean baino ez zen sortu; izan ere greziar mitologian zaharragoa den Ilargiaren jainko ar bat ere gorde da: Menelao.\nEgutegiak.\nIlargiaren faseak erregularrak izanik, denbora modu oso errazean neurtzeko aukera ematen dute, eta horregatik ilgorak eta ilbeherak dira ezagutzen diren egutegi zaharrenen oinarri. Orain dela 20-30.000 urte sortutako tailatutako egur batzuek jada Ilargiaren faseak aipatzen dituzte. 30 egun inguru neurtzen dituzten egutegiak Ilargiaren zikloekin daude lotuta."}
{"id": "4684", "revid": "512", "url": "https://eu.wikipedia.org/wiki?curid=4684", "title": "Ward Cunningham", "text": "Howard G. \"Ward\" Cunningham (Michigan City, Indiana, Ameriketako Estatu Batuak, 1949ko maiatzaren 26a) informatikaria da. Konputagailu programatzailea da lanbidez, wikia asmatu zuelako da ospetsua (\"\" adberbioak \u00ablaster\u00bb, \u00abbizkor\u00bb esan nahi du hawaieraz). Berak sortu zuen lehenbiziko wiki-lekua, Portland Pattern Repositoryn. Bere adiskide Bo Leuf lagun zuela, \"The Wiki way\" izeneko liburua (2001) idatzi zuen."}
{"id": "4687", "revid": "56334", "url": "https://eu.wikipedia.org/wiki?curid=4687", "title": "Jimmy Wales", "text": "Jimmy Donal \"Jimbo\" Wales (// ahoskatua, Huntsville, Alabama, Estatu Batuak, 1966ko abuztuaren 7a - ) Wikipediaren sortzailea da (Larry Sanger-rekin batera), baita wiki sisteman oinarritutako beste hainbat proiekturena ere, Wikimedia Foundation eta Wikia tartean.\nHasieran, Auburneko Unibertsitatean ikasi zuen; geroago, Alabamako Unibertsitatean segitu zituen ikasketak. Finantzetan lizentziaduna da.\nGaur egun, Wikimedia irabazi asmorik gabeko fundazioaren lehendakari emeritua da; fundazioa Floridan sortu zen eta San Franciscon du egoitza. Wiki sistema erabiltzen du bere proiektu aske guztietan."}
{"id": "4688", "revid": "56334", "url": "https://eu.wikipedia.org/wiki?curid=4688", "title": "Paris", "text": "Paris (frantsesez ) ahoskatua) Frantziako hiriburua da, eta herrialdearen iparraldean dago, Sena ibaiaren ertzean. Hiriak 2.153.600 biztanle ditu, eta haren metropolitar gunea, 12.067.000 milioi biztanlekoa izaki, Europar Batasuneko jendetsuena da, Frantziako Uhartea (\"\u00cele-de-France\") eskualdean kokatua.\nParis gaur egungo ekonomia-gunerik garrantzitsuenetakoa da, eta berebiziko eragina du politikan, artean, hedabideetan, aisialdian, zientzian eta modan, munduko metropolirik garrantzitsuenetarikoa baita.\nParisko eskualdea, Frantziako Uhartea deritzona, Frantziako ekonomia hiriburua da. Munduko hirien artetik, barne produktu gordin handienetarikoa du: 669,2 bilioi euro 2013an. Gainera, La D\u00e9fense, Europako negozio-barrutirik handiena, Frantziako enpresen erdiaren egoitza nagusia da, eta munduko 100 enpresarik handienetatik 20rena ere baiA. Era berean, hiriburu hartan dute egoitza nazioarteko hainbat erakundek, hala nola UNESCOk edota ELGAk.\nParis munduko turismo helmuga nagusia da, 30 milioi turistak bisitatzen baitute urtero. Intereseko leku asko daude hirian. Adibidez, Eiffel Dorrea, Notre-Dame katedrala, Garaipen Arkua, Sacr\u00e9-C\u0153ur basilika eta abar. Horrez gain, Louvre eta Orsay museoek nazioarteko onarpena ere badute, baita Disneyland Resort Paris parkeak ere. Parisko Charles de Gaulle aireportua Frantziako aireportu nagusia da, eta munduko aireportu erabilienetatik zortzigarrena.\n1989an Europako kultura-hiriburua izan zen.\nIzena.\n\"Paris\" izena galiar herritik datorkio (sing. \"Parisius\", pl. \"Parisii\"). Erromatarren garaian, hiriaren izena \"Lutetia\" zen, baina era berean \"Civitas Parisiorum\" (Parisii-en hiria) ere bazuen, gerora gailendu zena. \"Parisii\" izenaren jatorria, ordea, ezezaguna da, nahiz eta inguruetako hainbat lekuri izena eman: Paris, Villeparisis, Cormeilles-en-Parisis eta Fontenay-en-Parisis. Erromatarren garaian, \"Parisii\"ak Ingalaterran ere aurkitzen ziren, egungo Ekialdeko Yorkshire konderrian.\nGeografia.\nTopografia.\nParisko arroaren bihotzean kokatua, Paris Sena (\"Seine\") ibaiertzetan dago, gune historikoa sortu zen bi uharteen inguruan: \u00cele de la Cit\u00e9 mendebaldean eta \u00eele Saint-Louis ekialdean. Hortik hedatzen da hiria, ibaiaren bi aldeetan: Eskuinaldea (\"Rive droite\") iparraldean eta Ezkerraldea (\"Rive gauche\") hegoaldean.\nParis \"intra-muros\" edo harresiz barnekoa, 1860an finkatua inguruko udalerriak bereganatu ostean, \"boulevard p\u00e9riph\u00e9rique\" izeneko ingurabideak mugatzen du, aldirietatik bananduz. Bide laster hau 35\u00a0km luze da eta egun hirigintza proiektuak daude zatika estaltzeko, hiriburua eta aldirien arteko lotura naturalagoak egin ahal izateko. Hirira sartzeko \"Parisko ateeak\" erabiliz egiten da, antzinako harresietan irekitako ateak, egun sarbide nagusiak autobidez edo kale arruntez.\nMuga honen barnean, ibaiaren bi aldeetan, igeltsuzko muinoek hirian orografia markatzen dute. Eskuinaldean daude Montmartre muinoa (131 m), tontorrean Saint-Pierre de Montmartre eliza duela, Belleville muinoa (128,5 m), M\u00e9nilmontant (108 m), Buttes-Chaumont (103 m), Passy (71 m) eta Chaillot (67 m). Ezkerraldean daude Montparnasse (66 m), Butte-aux-Cailles (63 m) eta Sainte-Genevi\u00e8ve (61 m).\nIngurabidetik haraindira, Paris batez ere bi eremutan hedatzen da, Haussmann baroiak berrantolatutako basoak: Bois de Boulogne mendebaldean (846 ha, 16. barrutian) eta Bois de Vincennes ekialdean (995 ha, 12. barrutian). Horrela, hirian perimetroa 54,74\u00a0km da. 1864tik, Parisko Udala Sena ibaiaren iturbururen jabea ere bada, erdigunetik 231 kilometrora, Source-Seine (C\u00f4te-d'Or) herritik hurbil. Udalerriak 105\u00a0km\u00b2 ditu guztira, metropolitar Frantziako udalerri luze-zabalenetan 113.a.\nFrantziako bideen zero puntua Notre-Dame katedralaren aurrean dago, lauza izardun batek irudikatua.\nHidrografia.\nSenak hiria zeharkatzen du arku bat eratuz, hego-ekialdetik sartuz eta hego-mendebaldetik irtenez. Hogeita hamar zubi baino gehiagok ahalbidetzen dute pasabidea, horien artean Pont Neuf ospetsua, hiriko zaharrena.\nBeste bi ur-bidek zeharkatzen dute hiria: Bi\u00e8vre ibaia, hegoaldetik iristen dena eta egun lurrazpikoa, eta Saint-Martin ubidea, 1825ean irekia eta 4,5\u00a0km luze dena. Ubidea La Villette urmaelean hasten da, lur azpitik igarotzen da Faubourg-du-Temple karrikatik Bastillaraino, eta Senan isurtzen da. Berez Ourcq ubidearen azken tartea da, baina Senaren saihesbide gisa erabiltzeko ere eraiki zen, Ile Saint-Louis inguruetatik Saint-Denis arteko bidezidorra baita.\nKlima.\nParisek klima ozeaniko degradatua du: eragin ozeanikoa kontinentala baino handiagoa da, nahiko uda freskoekin (batez beste 18\u00a0\u00b0C) eta negu leunekin (batez beste 6\u00a0\u00b0C). Euria maiz egiten du, urtaro guztietan, nahiz eta kostaldean baino gutxiago egin (641\u00a0mm).\nHistoria.\n\"Parisii\" galiar herriak menperatzen zuen gaur egungo Parisko eremua Julio Zesarren tropak Paris bisitatu zutenean. Uste da \"Parisii\"k fundatu zutela hiria K. a. 250 eta 200 urteen bitartean, baina hiriaren lehenengo kokapena ezezaguna da.\nK. a. 52. urtean, erromatarrek hiria bereganatu zutenean, Lutezia izendatu eta \"Sena\" ibaiaren ezkerraldean berreraiki zuten I. mendean. Paris izena IV. mendean jaso zuen hiriak eta Klodoveok, frankoen buruzagiak, hiriburu bihurtu zuen 508. urtean, erromatarrak garaitu ostean. IX. mendean zehar harresiak eraiki zituzten eskuinaldeko ertzean, ezkerrekoa desagertu baitzen.\nFilipe Augustoren erregealdian (1190-1220), Paris erreinuaren hiriburu bihurtu zen, eta harresi handiago bat eraiki zuten. XIV. mendean, Karlos V.ak (1371-1380) beste harresi handiago bat eraiki zuen hiriaren defentsarako.\nXVI. mendearen amaiera eta XVII. mendearen hasiera bitartean, Henrike IV.ak lehenengo multzo arkitektonikoak eraikiarazi zituen, hala nola \"Place des Vosges\". Haren oinordeko Luis XIII.ak harresia luzatu zuen eta Luis XIV.ak harresi hura bota eta haren ordez, bulebar handiak eraiki zituen. XVIII. mendearen amaieran, Frantziako Iraultzak gogotsu jo zuen Frantzia osoa baina batez ere hiria; eta bertan jazo ziren lehen herri mugimenduak, Bastillako kartzelaren hartzea, esaterako.\nHorren ondoren, Napoleon Bonaparte jeneralak bere burua enperadore izendatu ostean, Paris Inperioko hiriburu bihurtu zuen. Luis Filiperen agintaldian, hiria inoiz baino lasterrago hazi zen. Napoleon III.aren agintaldian, transformaziorik garrantzitsuena egin zen: enperadoreak Haussmann baroia bultzatu zuen, Paris orduko hiririk modernoena bihurtzeko. Hiri zaharra suntsitu eta bulebar handiak eta eraikin modernoak eraiki ziren, \"Garnier opera\" haien artean. Ur-hornikuntza berriak egin ziren, baita beste lan publiko asko ere. Paris, XIX. mendearen bigarren erdialdean, hainbat eta hainbat Nazioarteko Erakusketaren egoitza izan zen: garrantzitsuena 1889koa da, Iraultzaren lehen mendeurrena ospatzeko egina. Ekitaldi hartarako eraiki zen Eiffel Dorrea; hasiera batean, aldi baterako egin zuten, baina oraindik ere zutik dirau. XX. mendean Parisko metroaren lanak hasi ziren.\n1940an, Wehrmacht-ak (Alemaniako armadak) konkistatu zuen hiria, Bigarren Mundu Gerran, hain zuzen ere. Okupazio-armadak administratu zuen Paris, eta lau urteren buruan hiritik alde egin zuten, hondamendi handirik sortu gabe (beste hiri europar sufritutako horrenbeste ez, behintzat). Fran\u00e7ois Mitterrand presidentearen agintaldian, 1980ko hamarkadan eta 1990ekoaren hasieran, Parisko hirigintza eta azpiegiturak nabarmen berritu zituzten. Hiriko gune zailak berritu ziren (La Villette eta ezkerraldea, esaterako), eraikin esanguratsu ugari eraiki (Liburutegi Handia, \"Arche de la D\u00e9fense\" edota Orsay museoa), eta Louvreko Museoa guztiz eraberritu.\nBanaketa administratiboa.\nParisko hirigunea 20 \"arrondissement\" edo barrutitan banatuta dago, erdigunetik hasita erlojuaren orratzen arabera kanporantz kiribiltzen direnak. Barrutiok 1860an Napoleon III.ak sortu zituen. Antzinako barrutiak 1795eko urriaren 11n sortu ziren, baina 12 bakarrik ziren. 1859ko ekainaren 16ko legearekin, Thiers harresi barneko aldiriak bereganatu ziren. Horrela, hedadura aldatuta, 20 barruti sortu ziren, zenbaki sistema berriarekin: kiribilean izendatu ziren, eta izendapen horrek oraindik indarrean dirau.\nBarrutiaren zenbakia posta kodeko azken bi zenbakietan ageri da, 75001tik 75020ra.\nUdal barruti horiek (\"arrondissements municipaux\") ez dira departamendu barrutiekin (\"arrondissements d\u00e9partementaux\") nahastu behar, Parisko barrutiak departamenduen kantonamenduen parekoak baitira. Frantzian, Lyon eta Marseilla dira udal barrutietan banatuak dauden bakarrak dira, Parisekin batera.\nEkonomia.\nParis munduko ekonomiaren erdigune garrantzitsu bat da. 2006 urtean, \"Parisko eskualdeko\" BPGa (Barne Produktu Gordina), 628,9 bilioi dolarrekoa izan zen. Beraz, bertako ekonomia Herbehereetakoa bezain handia da.\nParisko BPGa munduko laugarren postuan dago, Tokio, New York eta Los Angeles hirien ostean beti ere. Era berean, \"Parisko eskualdea\" munduko 20. metropolitar gunerik handiena da.\nEkonomia oso askotarikoa da eta oraindik ere espezializaziorik eza handia du (Los Angeles, Londres edo New York ez bezala, lehen hiria zinema-industriari begira baitago, eta azken biak zerbitzu finantzieroei). Parisena batez ere zerbitzu-ekonomia da, eta Frantziako Uhartea eskualdeak sortzen duen BPGren erdia ekoizten da hiriburuan bertan. Goi-mailako teknologia hiriaren ezaugarrietako bat da.\nEgun, Parisko ekonomiaren ardatzak ez dira bakarrik hiriburuaren udalean garatzen, baizik eta inguratzen duten gune-periferiko guztietan. Hortaz, bulego eta enpresa-egoitza berri gehienak Senako Gainak deituriko eskualdean daude: Opera, La D\u00e9fense eta Val de Seine barrutiekin bat, Parisko ekonomiagune da. Senako Gainak eskualdea hiriburuaren zabalgune bat bihurtu da, eta bertan 873.775 pertsonak egiten zuten lan 2005ean. Urte berean, 1.653.551 pertsonak ziharduten Parisen bertan.\nParisko eskualdean, Frantziako ekoizpen industrialaren laurden bat produzitzen da, eta mota guztietako makineriak ekoizten dira. Era berean, luxuzko-artikuluak ere ohikoak dira Parisen, goi-mailako moda, perfumeak edo bitxiak, esaterako. Le Havre portu atlantiarra ere Parisi lotuta egon ohi da.\nHalaber, munta oso handiko gune turistikoa da, urtero-urtero 30 milioi turista baino gehiago jasotzen baititu.\nGarraioa.\nParisko garraioa historian zehar eraikitako sistema konplexua da, oraindik ere hobetzean doana. Syndicat des transports d'\u00cele-de-France delakoak (STIF), lehen \"Syndicat des transports parisiens\" (STP), eskualdeko garraio sistema ikuskatzen du. Sindikatu honen kideak dira \u00cele-de-France eskualdea eta bertako zortzi departamenduak. Sindikatu honek herri garraioa koordinatzen du: RATP (654 bus linea, Parisko metroa, hiru tranbia eta RER sarearen tarte batzuk darabiltzana), SNCF (Aldirietako trenak, tranbia linea bat eta RER sarearen beste tarteak darabiltzana) eta Optile izeneko operadore pribatuen elkargoa (1.070 bus linea darabiltzana)\nMetroa da Parisko garraio sistema nagusia. 300 geltoki ditu (384 geraleku), 214\u00a0km errailek elkartuak. 16 linea ditu, 1 zenbakitik 14ra, gehi 3bis eta 7bis, hasieran jatorrizko lineen adar bat baino ez baitziren. Geltokien arteko distantzia txikia dela-eta, lineak mantsoegiak dira aldirietara hedatzeko, beste hiri batzuetan egin duten bezala. Horregatik, 1960ko hamarkadan RER sarea (\"R\u00e9seau Express R\u00e9gional\") sortu zen, urrutiko aldirietara iristeko. RER sareak bost linea ditu (A, B, C, D eta E), 257 geltoki eta 587\u00a0km errail.\nGainera, Parisen tranbia linea bat dago (T3), Pont de Garigliano eta Porte d'Ivry artean. Parisko inguruetan beste hiru linea ere badaude: T1 (Saint-Denis eta Noisy-le-Sec artean), T2 (La D\u00e9fense eta Porte de Versailles artean) eta T4 (Bondy eta Aulnay-sous-Bois artean).\nHirian \"V\u00e9lib\"' izeneko bizikleta alokairu sarea dago, 1.450 geltoki eta 20.000 bizikleta publiko baino gehiagorekin. Ferri zerbitzu berria ere bada (2008), \"Vogu\u00e9o\" izenekoa, Sena eta Marne ibaietan.\nHiriburua, Frantziako burdinbide sareko erdigunea da. Sei tren geltoki nagusiak (Gare du Nord, Gare Montparnasse, Gare de l'Est, Gare de Lyon, Gare d'Austerlitz eta Gare Saint-Lazare) hiru trenbide-sarera konektatuak: TGV (abiadura handiko trena), \"Corail\" trenak (abiadura normalekoak) eta \"Transilien\" (aldirietakoak).\nParisek bi aireportu nagusi ditu: Paris-Orly aireportua, Paristik hegoaldera, eta Paris-Charles de Gaulle aireportua, iparraldean kokatua eta munduko erabilienetakoa. Eskualdean badira beste bi aireportu, Paris Beauvais Till\u00e9 aireportua eta Le Bourget aireportua, baina aurreko biak baino garrantzi txikiagoa dute.\nHedabideak.\n\"Aujourd'hui en France\", \"France Soir\", \"La Croix\", \"La Tribune\", \"Les Echos\", \"Le Figaro\", \"Le Monde\", \"Le Monde diplomatique\", \"L'Humanite\" eta \"Liberation\" ditugu hiriko egunkari orokorrik garrantzitsuenak.\nKirol egunkari nagusia \"L'Equipe\" dugu.\nKirolak.\nParis Saint-Germain FC hiriko futbol talde nagusia da, bai eta Frantzia osoko garrantzisuenetarikoa ere. Racing Club de France ere historikoki txapelduna izan da 1930eko hamarkadan eta 1940koan. Le Stade de France herrialde osoko estadiorik handiena da, 80.000 pertsonako edukiera dauka eta hiriko iparraldean dago kokatuta, Saint-Denis udalerrian. 1998ko Munduko Futbol Txapelketarako eraiki zuten. Ordutik, UEFA Champions Leaguek finalak 2000an eta 2006an, 2007ko Munduko Errugbi Txapelketakoa eta 2016ko Europako Futbol Txapelketakoa ostatatu ditu.\nParisek Olinpiar Jokoetako egoitza nagusia izan da birritan historian zehar, 1900ean eta 1924an eta aurreikusten da 2024rako ere izatea.\nHalaber, hiri honetan antolatzen dute urtero Roland Garros tenis txapelketa famatua, maiatz eta ekainaren artean. Uztailean, bestela, Frantziako Tourraren azken etapa bertan egiten dute urtero.\nHerri eta hiri senidetuak.\nParis ondorengo herri eta hiriekin senidetuta dago."}
{"id": "4689", "revid": "1491", "url": "https://eu.wikipedia.org/wiki?curid=4689", "title": "Berria", "text": "Berria euskara hutsean argitaratzen den eta Euskal Herri osoan irakurgai dagoen egunkari bakarra da, \"Euskaldunon Egunkaria\" itxi ostean sortua. Informazio orokorra eskaintzen du ikuspegi nazional batetik, lurralde esparrutzat Euskal Herria izanik. Paperezko edizioaz gain, edizio digitala ere badu.\nEgoitza nagusia Andoaingo (Gipuzkoa) Martin Ugalde Kultur Parkean dago, eta ordezkaritzak dauzka Gasteizen, Bilbon, Iru\u00f1ean eta Baionan. Europako hizkuntza gutxituen egunkarietako elkartea den MIDASeko kidea da.\nPaperezko edizioa egunero argitaratzen da, astelehenetan izan ezik. Webgunean eta gizarte sareetan, aldiz, etenik gabe ematen du informazioa, goizetik gauera egunero. Prezioei dagokienez, paperezko edizioa ordainpekoa da (asteartetik ostiralera 1,55 euroko salneurria du; 1,60 larunbatetan, eta igandeetan 1,80koa zen 2022ko urrian), eta edizio digitala doakoa da. Egunkariaren PDF bertsioa ere eskuragarri dago, baina hori lortzeko \"berrialaguna\" izan behar da.\nPapereko egunkariaren azken diseinu aldaketa 2014an egin zen. Aldaketa nabariena azaletan eta igandeko egunkarian izan zen, igandeko aleak aldizkari itxura hartu zuelako gai bat sakonean hartuta. Webgunearen diseinua 2017ko urrian berritu zen.\nHistoria.\n\"Berria\" informazio orokorreko egunkari euskalduna da. Hedabidearen helburu nagusia euskaldunok euskara hutsezko komunikabide bat eskuragarria izatea da, eta horregatik sortu zuten 2003an Espainiako Auzitegi Gorenak \"Euskaldunon Egunkaria\" itxi ostean.\nETArekin ustezko erlazioak leporatuta, 2003ko otsailaren 20an \"Euskaldunon Egunkaria\" \u2500euskara hutsean argitaratzen zen egunkari bakarra\u2500 ixteko agindua eman zuen Espainiako Auzitegi Nazionalak, eta \"Egunkaria\"ko zuzendaritzako hamar kide atxilotu zituzten. Horrek guztiak iskanbila sortu zuen euskal gizartean, batetik erabakiak neurrigabetzat eta eskubideen zapalketatzat jo zituztelako eta, bestetik, hamar atxilotuetako bostek torturak eta tratu txarrak salatu zituztelako. \nHorren ondorioz, Euskal Herrian protestak, diru-bilketak eta manifestazioak antolatu ziren. Gizartearen erantzuna hain izan zen jendetsua, non lau hilabeteko epe laburrean \"Berria\" egunkaria sortu baitzen, gizartearen eskaera horri erantzuteko. Erabaki judizialetik zazpi urtera, 2010ean, Auzitegi Nazionalak ETArekin erlaziorik eza onartu zuen eta \"Euskaldunon Egunkaria\" ez zela sekula itxi behar izan ebatzi.\n\"Euskaldunon Egunkaria\" itxi eta lau hilera, 2003ko ekainaren 21ean, \"Berriaren\" lehen alea kaleratu zen. Andoainen sortutako kazeta hori, beraz, aurreko horren oinordekoa da eta aurrekoaren ekintza askori jarraipena eman die. Esaterako, jatorrian \"Euskaldunon Egunkaria\"rekin lotura zuen Bilboko \"Hor Dago!\" konpartsa gerora \"Berria\" egunkariarekin lotuta egon da.\n2003tik, edizio digitala ere du \"Berria\"k papereko edizioaz gain. 2018ko ekainaren 21ean bere hamabosgarren urteurrena ospatu zuen.\nAldi Hau Kontatzeko.\n2023. urtean, ekainean, 20 urte bete ditu, Aldi Hau Kontatzeko aroari hasiera emanda. Besteak beste, zuzendari aldaketa izan da: Amagoia Mujikak hartu du Martxelo Otamendiren tokia.\nEkainaren 21ean urtemuga-eguna izanik ere, 20.urteurrenaren ekitaldia ekainaren 17an izan da, Donostiako Tabakaleran. \nBitxikeria moduan: ekitaldiak irauten zuen bitartean, Donostian izandako euri jasak hainbat arazo sortu zituen, eta, esaterako, ekitaldian, pantaila bat izorratuta, ezin izan zen ikusi \"Aldi Hau Sormenez Kontatzeko\" lana ezin izan zen ikusi; bi egunetara argitaratu dute BERRIAren webgunean.\nEdizioak eta atalak.\n2003tik aurrera, \"Euskaldunon Egunkaria\" itxi ondoren, enpresa hartako langile izandakoek Euskarazko Komunikazio Taldea (EKT) sortu zuten, euskarazko egunkari nazional berria sortzearren eta eskualdez eskualde tokian tokiko herri egunkariak sustatzearren.\nIldo horretan, EKTaren baitako Bertako Hedabideak S.L enpresak eraginda, hainbat eskualdetan \"Hitza\" egunkariak sortu dira 2003az geroztik, tokian tokiko euskara elkarteen eta gizarte eragileen laguntzarekin: \"Tolosaldeko Hitza, Oarso Bidasoko Hitza, Lea-Artibai eta Mutrikuko Hitza, Urola Kostako Hitza, Goierriko Hitza, Irutxuloko Hitza\" eta \"Busturialdeko Hitza\". Gerora, 2010ean, herrialde eta lurraldekako \"Hitzak\" jarri zituzten abian: \"Gipuzkoako Hitza, Bizkaiko Hitza, Iparraldeko Hitza, Nafarroako Hitza\" eta \"Arabako Hitza\". Azken horrek 2016ko urtarrilean \"Arabako Alea\" aldizkariarekin bat egin zuen, eta \"Alea.eus\" proiektua jarri zuten abian.\nHartara, Euskal Herri osoarentzat \"Berria\"k edizio bakarra egiten duen arren, tokian tokiko edizioak ere ditu: haien webguneetarako lotura dago \"Berria\"ren webgunean bertan eta, lotura digitalaz gain, edizio horiek ostiraleko paperezko \"Berria\"rekin batera ere banatzen dira, lurraldeko astekari gisa. Astekarioz gain, \"Berria\"k bere edizio bakoitzaren baitan atal bereziak argitaratzen ditu: astearteetan, \"Tantoa\", asteburuan izandako kirol ekitaldiei buruzkoa; larunbatetan, \"Mantagorri\" gehigarria eta \"Bizigiro\" atala, lehena umeentzat bideratuta eta bigarrena bizitza estiloari buruzkoa; eta igandeetako edizio berezian, \"Nasan\", kulturari buruzkoa.\nEnpresa egitura.\n\"Berria\" egunkariaren jabe Euskal Editoreak S.L. da, Euskarazko Komunikazio Taldea S.A. enpresaren menpekoa dena. Euskarazko Komunikazio Taldea, beraz, sozietate anonimo bat da eta jabetza akzioetan banatua du. 23.000 akziodun dituzte.\n\"Berria Talde\"ak hainbat enpresa ditu \u2014gehienak, sozietate mugatuak\u2014, horietako bakoitzaren bitartez bideratzeko enpresa nagusiaren jardunak. Gainera, \"Berria Taldeak\" tokian tokiko hainbat hedabide ditu bere gain, Bertako Hedabideak S.L. enpresaren bitartez antolatuak. Eskualdetako \"Hitza\"k argitaratzeko, tokian tokiko enpresak sortu ziren (hala nola, Oiartzun aldeko Hedabideak S.L. edota Lea-Artibaiko Hedabideak S.L.), eta eskualdetako enpresa horietako bazkide nagusia da Bertako Hedabideak S.L.\nEuskarazko Komunikazio Taldearen administrazio kontseiluko presidentea Beatriz Zabalondo da. Iban Arregi kontseilari ordezkaria da (idazkaria izateaz gain), eta Arregiz gain, administrazio batzordean beste bederatzi kontseilari daude. \"Berriari\" dagokionez, Martxelo Otamendi zuzendaria da; I\u00f1aki Petxarroman, zuzendariordea; eta Idurre Lazkano, edizio arduradun. Egunkariaren egoitza nagusia Gipuzkoan (Andoain) dagoen arren, lurralde ordezkaritzak dituzte Bizkaian (Bilbo), Araban (Gasteiz), Lapurdin (Baiona) eta Nafarroan (Iru\u00f1ea), eta orotara 250 langilek osatzen dute talde osoa. 2018an, 23.000 akziodun zituen.\nNegozio eredua.\n\"Berria\" egunkariaren edukiak ordainduz (fisikoak) zein doan (digitalak) eskura daitezke, baina euskarazko komunikabideen merkatu txikien mugengatik eta negozio eredu errentagarri baten bila, \"Berria\" kontsumitzaileei borondatezko ekarpen ekonomikoak eskatzen hasi da (Berrialaguna), trukean abantaila batzuk eskainiz. Berrialagunak, harpidedunak eta publizitatea egunkariarentzat diru-iturri diren arren, ez dira nahikoa. Diru-laguntza publikoak ere jasotzen ditu. Izan ere, \"Berria\" egunkaria euskara hutsezko hedabide bat den heinean, Eusko Jaurlaritzaren eta Nafarroako Gobernuaren diru-laguntzak jasotzen ditu (laguntza handienak Eusko Jaurlaritzako Hizkuntza Politikarako Sailburuordetzak ematen ditu). Eusko Jaurlaritzarekin adostutako azken hitzarmenaren arabera (2018ko azaroa), urtean 2,3 milioi euro bideratuko ditu egunkarirako, 2021era arte.\nIrakurle profila.\nCIES (Centro de Investigaci\u00f3n y Estudios Sociales) enpresak 2017an egindako inkesten arabera, ondorengoa da \"Berria\"ren irakurle profila Hego Euskal Herrian.\nEuskarri fisikoko kontsumitzailea.\nPaperezko edizioko irakurlea gizarte estatus ertain-altukoa da, unibertsitateko ikasketa-mailak dituena eta euskaraz hitz egiteko, irakurtzeko eta idazteko gaitasuna duena. Euskal Autonomia Erkidegoko irakurle nagusia 35 eta 44 urte bitarteko gizonezkoa da, gehiengoa gipuzkoarra da eta hiri handietako herritarra da. Nafarroa Garaiko kontsumitzaileari dagokionez, gizon zein emakumeak parekatuta daude eta irakurle gehienak 25-34 urte bitarteko hiritarrak dira.\nKontsumitzaile profil horrekin, 2017an \"Berria\"ren euskarri fisikoak 53.000 irakurle izan zituen batez beste Euskal Autonomia Erkidegoan (paperezko prentsaren irakurleen %\u00a06,7), eta 5.000 Nafarroa Garaian (%\u00a02,1).\nEuskarri digitaleko kontsumitzailea.\nEdizio digitaleko kontsumitzailea, berriz ere gizarte maila ertainetik altura bitartekoa da, ostera ere unibertsitateko ikasketak dituena eta euskaraz hitz egiten, irakurtzen eta idazten dakiena. Euskal Autonomia Erkidegoko (EAE) gehienak 25-44 urte bitarteko gizonezkoak dira, batik bat hiri handietako biztanleak eta, paperean legez, sarean ere nagusitasuna gipuzkoarrek dute. Nafarroa Garaiko kontsumitzaile ohikoenari dagokionez, 25-34 urte bitarteko gizonezkoa da, eta adinaren esparrua murriztu egiten da EAEkoarekin alderatuz.\nKontsumitzaile profil horrekin, 2017an \"Berria\"ren euskarri digitalak 46.000 irakurle izan zituen batez beste EAEan (prentsako euskarri digitalen irakurleen %\u00a07,3), eta 3.000 Nafarroa Garaian (%\u00a01,6).\nBaliabide digitalak.\nBlogak.\n\"Berria\"ko langile batzuek eta zenbait kolaboratzailek abiatutako blogak 2005ean hasi ziren."}
{"id": "4692", "revid": "512", "url": "https://eu.wikipedia.org/wiki?curid=4692", "title": "Arkitektura", "text": "Arkitektura giza habitataren espazioaren diseinuaz \u2014bereziki eraikin eta egituren diseinuaz\u2014 arduratzen den zientzia eta artea da. Gaur egun arkitekturaren diziplinatik kanpo jo arren, bai hirigintza bai ingeniaritza zibila oso estuki lotuta daude arkitektoen zereginarekin. Izan ere, arkitektura oso diziplina zabala da, artea eta teknika batzen dituena.\nGizakiak bere lehen etxebizitzak eraiki zituenean sortu zen arkitektura, eta atal desberdinak ditu eraikuntza bakoitzaren erabilpenaren arabera:\nArkitekturaren diseinuak lantzen ditu masa, espazioa, bolumena, testura, argia, ekaiak, planoak eta elementu pragmatikoak, bai eta kostuak, eraikuntza eta teknologia, helburu estetikoa, funtzionala eta, maiz, artistikoa lortzeko.\nHainbat zibilizazio historiko, askotan, euren arkitektura-lanen bidez ezagutzen dira batez ere, baita zenbait hiri, eskualde eta kultura ere. Eraikin batzuk, Egiptoko piramideak eta Partenoia esaterako, kultura ikurrak dira, eta kontzientzia publikoaren katebegi garrantzitsu bat osatzen dute.\nEtimologia.\n\"Arkitektura\" terminoa latineko \"architectura\" terminotik dator, eta hau, era berean, \"arkhitekton\" (\u03b1\u03c1\u03c7\u03b9\u03c4\u03b5\u03ba\u03c4\u03c9\u03bd) izen grezieratik: \u1f00\u03c1\u03c7\u03b9-, \"arkhi-\", \"buru\", \"buruzagi\" edo \"nagusi\" eta \u03c4\u03ad\u03ba\u03c4\u03c9\u03bd, \"tekton\", \"egile\", \"sortzaile\" edo \"zurgin\". Horrela \"eraikitzaile nagusi\" edo esan nahi du.\nHistoria.\nHerri arkitektura.\nHasiera batean, eraikuntzak bi balditzen arabera garatu ziren:\nbeharra (aterpea, segurtasuna, gurtza, etab.) eta baliabideak (ekai eskuragarriak eta trebetasun teknikoak). Giza kultura garatu zen heinean eta ezagutza formalizatuz ahozko tradizio eta praktikaren bidez, eraikuntza lanbide bihurtu zen. Horien arteko emaitza landu eta errespetatuenei \"arkitektura\" izena ematen zaie. Arrakasta arkitektonikoa proba eta akats prozesu baten emaitza izan zela jotzen da, gero eta proba gutxiagorekin eta gero eta erreplikazio gehiagorekin, prozesuaren emaitzek geroz eta gogobetetasun handiagoa izan baitzuten. \"Herri arkitektura\" deitzen den hori, munduko alde askotan sortzen jarraitzen du.\nHistoriaurreko arkitektura.\nLehenengo giza kokalekuak landa-eremuan garatu ziren. Zenbait kasutan oso azkar hazi eta eboluzionatu eta herriguneak sortu ziren, hala nola Anatolian \u00c7atal H\u00f6y\u00fck eta Indus haraneko kulturako Mohenjo Daro.\nNeolitoko kokaleku nagusien artean daude G\u00f6bekli Tepe eta \u00c7atal H\u00f6y\u00fck Turkian, Jeriko Ekialde Hurbilean, Mehrgarh Pakistanen, Knap of Howar eta Skara Brae Eskozian, eta Cucuteni-Trypillia kulturako kokalekuak Errumanian, Moldavian eta Ukrainan.\nAntzinaroa.\nAntzinako zibilizazio askotan, Egipto eta Mesopotamian esaterako, arkitekturak eta hirigintzak jainkoekiko eta naturaz gaindikoarekiko konpromiso etengabea islatzen zuten, eta horregatik askok monumentaltasunera jotzen zuten arkitekturan, agintariaren botere politikoa, elite agintaria edo estatua bera sinbolikoki irudikatzeko. Piramideak, mastabak eta zigurat izeneko eraikuntza motak izan ziren ohargarrienak garai hartan.\nAntzinako Grezian neurri txikiagoko eraikuntzak altxatu ziren. Harmonia bilatzen zuten bai eraikin bateko atalen artean eta bai eraikuntza moten artean. Gainerako arteetan bezala honetan ere logika erabili zuten eta garrantzi handia eman zioten eraikuntza bakoitzaren erabilpenari. Tenplua eta jauregiak izan ziren eraikuntza mota nagusiak eta ubideak, estolderia, etab. asmatu zituzten hartarako. Erromatarren garaian eraikuntza handiak egin ziren, baina ordura arteko joerak bateratuz erabilpena ere kontutan hartu zuten eta hainbat behar desberdin betetzeko eraikuntza mota asko altxatu zuten (termak, anfiteatroak, ubideak, etxeak, jauregiak\u2026). Oso garrantzitsuak dira eraikuntza publikoak eta administraziorakoak.\nErdi Aroa.\nEuropan, Erdi Aroan, artisauek gremioak eratu zituzten beren lanbideak antolatzeko, eta arkitektoaren papera, normalean, harginak edo zurginak zuen.\nEraikuntza nagusiak elizak eta katedralak izan ziren. 900tik aurrera, elizgizon eta merkatarien joan-etorriek ezagutza arkitektonikoa hedatu zuten Europan zehar, lehenik Erromanikoa eta ondoren Gotikoa barreiatuz. Lehenaren ezaugarri dira eraikuntza sendoak eta erdi puntuko arkuak. Gotikoarenak aldiz arintasuna, argia eta arku zorrotzak dira.\nGainera, Erdi Aroko ondare arkitektonikoaren zati esanguratsu bat gaztelu eta harresiak dira. Balkanetatik Espainiara, eta Maltatik Estoniara, eraikuntza hauek Europako ondarearen zati garrantzitsu bat dira.\nAro modernoa.\nPizkundean, Europan garatua XV. mendetik aurrera Florentzian sortu zenetik, ikaskuntza klasikoaren berpiztea izan zen Humanismoaren garapenak lagundua. Eraikinak arkitekto espezifikoei egotzi zitzaizkien (Brunelleschi, Alberti, Michelangelo, Palladio...) eta norbanakoaren garrantzia indartu. Oraindik ez zegoen lerro banatzailerik artista, arkitekto eta ingeniarien artean. Pizkunde honek zientzia eta ingeniaritzaren loraldia ekarri zuen, eraikinen proportzio eta egituran eragina izan zuena. Garai hartan, posible zen artista batek zubi bat diseinatzea, egitura-kalkuluak egitea jeneralisten eskura baitzegoen.\nEstilo barrokoan, sentimenduen isla zen arkitekturaren xedea. Argiaren eta kolorearen trataera berezia azaltzen da orduko eraikuntzetan.\nXIX. eta XX. mende hasiera.\nXIX. mendeko arkitektura irakaskuntza formalistak, adibidez \u00c9cole des Beaux-Arts Frantzian, asko azpimarratu zuen marrazki ederrak sortzea, eta gutxi testuingurua eta egingarritasuna. Neoklasiko eta Erromantizismoarekin, garai klasikoko, erromanikoko eta gotikoko ezaugarriak nagusitu ziren berriro. Industria Iraultzak atea ireki zuen masa-ekoizpenerako eta kontsumorako. Estetika irizpide bihurtu zen klase ertainarentzat, apaingarriak merketu baitziren prozesu industrialen garapenarekin. Herri arkitektura ere, geroz eta apaingarriagoa bihurtu zen, eredu-liburuetan eta arkitektura-aldizkarietan aurkitutako ezaugarriak konbinatuz (arkitektura eklektikoa). Aurrerago, Art Nouveau eta Art D\u00e9co estiloak garatu ziren, batez ere estetika berezitu batean oinarritzen zirenak.\nGarai honetan garatu zen hormigoizko eta burdinazko eraikuntza.\nXX. mendea.\nXX. mendearen hasieran, arkitektura historizistaren eta dekorazio landuaren gehiegizko garrantziak pentsamendu-lerro berri ugari sortu zituen, arkitektura modernoaren aitzindari izan zirenak. Horien artean Deutscher Werkbund nabarmentzen da, 1907an sortua makinaz egindako objektuak kalitate hobean ekoizteko. Industria-diseinuaren goraldia une honetan ezarri ohi da. Bide honi jarraituz, Bauhaus eskolak, Weimarren 1919an sortua, arkitekturaren funtsa berdefinitzen saiatu zen, oinarri berriak artean, eskulanean eta teknologian ezarriz. Arrazionalismoaren garaian teknologiazko aurrerapenak hartu ziren kontutan batez ere, eta funtzioaren aldetik baliagarriak izango ziren eraikuntzak altxatu ziren.\nBigarren Mundu Gerraren ondoren arrazionalismoaren eta horri kontrajartzen zaizkion zenbait estiloren arteko borroka piztu zen.\nArkitektura garaikidea.\nGaur egun teknologia eta erabilpena da arkitekturan gehien lantzen diren alderdiak.\nAzkeneko urteak iraultza digitalaren urteak izan dira arkitekturaren esparruan. Ordenagailu bidezko diseinua erabat hedatu da, eta konputagailua adierazpen-tresna izateaz gain forma berrien sortzaile ere bihurtzen ari da. Honen adibide aipagarrienetako bat Frank Gehryren Bilboko Guggenheim Museoa da.\nGaur egun arkitektura kontzeptua beste jarduera batzuetan ere erabiltzen da, batik bat, sistema konplexuen diseinuaz hitz egitean: Konputagailuen arkitektura esaterako.\nArkitekturaren teoria.\nVitruvio antzinako arkitektoak (I. mendea K.a.) \"De Architectura\" liburuan dioenez, arkitektura hiru printzipio nagusitan oinarritzen da: \"Firmitas, Utilitas, Venustas\" (Sendotasuna, Erabilgarritasuna, Edertasuna). Arkitektura, beraz, hiru osagai hauen orekan aurki daiteke eta oreka honetatik kanpo ez litzateke egongo \"benetako arkitekturarik\".\nPizkundean, Leon Battista Albertik hamar liburuz osatutako \"De re aedificatoria\" arkitektura-tratatu ezaguna idatzi zuen, Vitruvioren ideiak birmoldatuz, eta proportzioaren garrantzia azpimarratuz.\nXIX. mendearen hasieran, Jean-Nicolas-Louis Durand frantziarrak eragin handiko \"Precis des lecons d'architecture donn\u00e9es \u00e0 l'ecole polythechnique\" argitaratzen du, arkitektura konposatzeko errezeta-liburu bat dena. Bertan, Durandek eraikin bat zati ezberdinen batuketa gisa azaltzen du.\n1923an, XX. mendeko arkitektorik famatuena den Le Corbusierrek arkitekturaren beste definizio hau eman zuen: \"Arkitektura zera da, bolumenen joko zuhurra argipean\". Horrela, argiaren eta eraikinen bolumetriaren garrantzia azpimarratu nahi izan zuen.\nLe Corbusier bera Mugimendu Moderno izeneko korrontearen teorikoetako bat izan zen, beste arkitekto batzuekin batera. Mugimendu horrek XX. mendean arkitekturaren hizkuntzan izugarrizko aldaketa ekarri zuen, material eta teknika berrien eskutik (hormigoi armatua, altzairua, beira...).\nArkitektoak.\nTradizioz, arkitektura zazpi Arte Ederretako bat izan da. Eraikin edo eraikuntza jakin batzuk artelanak dira, nagusiki forma sentigarriaren edo estetikaren arabera jotzen baitira. Ikuspegi horretatik, arkitekturaren bitartekoak hormak, zutabeak, forjatuak, sabaiak eta gainerako eraikuntza-elementuak izan daitezkeen arren, helburua zentzuzko espazioak sortzea da, gizakiek era guztietako jarduerak egin ahal izan ditzaten. \"Zentzua\" horretan bereiz daitezke arkitektura (arte gisa) eta eraikuntza hutsa. Horrela, gizakiak espazioan duen portaera baldintzatzeko gai da, bai fisikoki, bai emozionalki. Gaur egun, arkitekturaren jarduera nagusia babesleku eta lotarako espazioak (etxebizitzak) diseinatzera bideratuta dagoela uste den arren, XIX. mendetik aurrera soilik hasi ziren arkitektoak etxebizitzaren kontuaz, bizigarritasunaz eta higieneaz arduratzen, eta haien jarduera-eremua monumentu eta eraikin adierazgarrietatik harago zabaltzen.\nEspezializazioaren bilakaera eta lan-esparruen bereizketa beste lanbide batzuen antzekoa izan da. Aurreko mendeetan, arkitektoak ez ziren eraikinak diseinatzeaz bakarrik arduratzen, baita gaur egun beste lanbide batzuei dagozkien gaiez ere. Plazak eta parkeak diseinatzen zituzten, gaur egun hirigintza eta paisajismo bezala ezagutzen den espezializazioak.\nEraikinetan erabilitako objektuen sorkuntzan espezializatzeak, hala nola altzarien sorkuntzan, industria-diseinuaren sorrera ekarri du. Gaur egun, hiri-sistemen garapena proiektatzen eta planifikatzen duten profesionalak hirigileak dira. Azken lanbide honek, herrialde batzuetan banandutako ikasketak ditu, beste batzuetan, bere eskuduntzak, arkitekto eta ingeniari zibilek garatzen dituzten bitartean, modu bateratu edo independentean.\nErakundeak.\nElkargoak.\nArkitektoak Elkargotan batzen dira lurraldeen arabera, beraien interesak babestu eta betebeharrak zaintzeko: Frantzian \"Ordre des architectes\" eta Espainian \"Colegio de arquitectos\". Hego Euskal Herri osoko arkitektoak batzen dituena Euskal Herriko Arkitektoen Elkargo Ofiziala da.\nElkargoaren helburu nagusia da gizartearen interes orokorraren zerbitzura egotea, arkitektoei dagozkien zereginak hobeto egin daitezen bultzatuz, antolatuz eta elkargokideen jarduera profesional egokia zainduz. Administrazio publikoarekin lankidetzan aritzea arkitektoaren, arkitekturaren eta, batez ere, eraikuntza eta hirigintzaren jarduerari eragiten dion arau-esparrua ezarri edo berritzeko zereginean. Aholku eta jarraibideak ere proposatuko ditu hiriguneen garapen iraunkorrerako, ingurumenaren errespetu eta zaintzarako eta giza baliabideak, ekonomi baliabideak eta baliabide sozialak administratzeko eraikuntza prozesuetan.\nInstitutua.\nEAEn bada arkirektura garaikidea sustatzen duen erakunde bat: Euskadiko Arkitektura Institutua. Bere misioak dira:\nSariak.\nNazioarteko arkitektura sari ospetsuenetako bat Pritzker Saria da, 1979tik aurrera fundazio pribatu batek ematen duena. Mundu mailako sari hau irabazi dutenen artean Rafael Moneo tuterarra dago, 1996an irabazia.\nBeste sari batzuk:"}
{"id": "4693", "revid": "137486", "url": "https://eu.wikipedia.org/wiki?curid=4693", "title": "Vancouver", "text": "Vancouver Kanadako mendebaldean eta Columbia Britainiarreko probintzian dagoen hiria da, herrialde osoko hirugarren handiena eta metropolitar gunerik zabalena dena. Ozeano Bareko kostaldean dago.\nHiriak 662,248 biztanle zituen 2021eko erroldaren arabera, eta metropolitar guneak, \"Greater Vancouver area\" delakoak, 2,6 milioi, Kanadako hirugarren gune metropolitar handiena izanik.\nVancouver Kanadako hiri askotarikoenetako bat da etnikoki eta linguistikoki: bertako biztanleen %49k ez dute ingelesa ama hizkuntza, eta biztanleen %54,5 gutxiengoetakoak dira. Bizi-kalitateari dagokionez Kanadako lehena da, eta munduko hiri bizigarrienetako bat. Etxebizitzaren eskuragarritasunari dagokionez, berriz, Kanadako eta munduko hiri garestienetako bat da. Vancouver oinez ibiltzeko hiri egokia da, eta etorkizunean munduko hiri berdeena izan nahi du.\nHistoria.\nGeorge Vancouver, Erresuma Batuko militarra, eskualde horretan esploratzaile ibili zen 1792an. Haren izena hartu zuen hiriak.\nVancouverreko kokaleku indigena duela 10.000 urte baino lehenagokoa da, eta Squamish, Musqueam, and Tsleil-Waututh (Burrard) herrian bertan izan dira. Musqueam gizon-emakumeak apenas mila bat dira egun eta Marine Driveko hegoaldeko hiri-erreserba txiki batean bizi dira.\nHiri modernoaren hasiera, Gastown izena hartu zuena, Hastings Milleko mendebaldeko ertzetan inprobisatutako taberna baten lekuaren inguruan hazi zen. 1886an \"Vancouver\" izena hartu zuen, Kanadako Ozeano Bareko trenbidearekin (CPR) egindako hitzarmenaren ondorioz. \nHerri eta hiri senidetuak.\nVancouver ondorengo herri eta hiriekin senidetuta dago:"}
{"id": "4695", "revid": "56334", "url": "https://eu.wikipedia.org/wiki?curid=4695", "title": "Madril", "text": "Madril (gaztelaniaz eta ofizialki: \"Madrid\", ahoskatua) Espainiako eta Madrilgo Erkidegoko hiriburua eta hiri nagusia da, Iberiar penintsularen erdialdean dagoena. 2011ko biztanle-erroldaren arabera 3.293.601 biztanle ditu (6.543.031 Madrilgo metropolitar gune osoan). Horrenbestez, Europar Batasuneko hirugarren metropoli-barrutirik handiena osatzen du.\nEspainiako Gobernuaren eta Gorteen egoitza da, baita Administrazio Zentralaren eta Estatuaren erakundeen bilgunea ere. Ekonomian, finantza eta industria gune garrantzitsua da, Espainiako eta nazioarteko enpresa askoren egoitza baita. Espainiari dagokionez, berebiziko garrantzia du kultur arloan, bertan baitaude Pradoko Museoa, Thyssen-Bornemisza eta Reina Sof\u00eda museoak.\nGeografia.\nKokapena.\nMadril Iberiar Penintsulako erdialdean dago, Cerro de los \u00c1ngeles muino lekukotik kilometro gutxitara. Hiriko koordenadak dira eta batez besteko altuera 667 metrokoa denez, Europako hiriburu altuenetariko bat da.\nGeografiaz eta meteorologiaz, Iberiar goi-lautadako hegoaldean dago, Guadarramako mendilerrotik kilometro batzuk hegoalderantz.\nHidrografia.\nHidrografikoki, Tajoaren arroan dago. Hiriko ibai nagusia Manzanares da, El Pardo inguruan izen bereko urtegian Madrilen sartzen dena. Ibai horren zenbait ibai-adarrek ere hiria zeharkatzen dute, Meaques edo Leganitos tartean. Gainera, Jaramaren ibai-adar Moraleja, De la Vega, Valdelamasa edo Vi\u00f1uelas errekek edo Guadarramaren ibai-adar Cedr\u00f3n errekak udalerria ere zeharkatzen dute.\nKlima.\nMadrilgo klimak klima kontinental eta klima mediterraneo nahasten ditu, hiriko ezaugarrien eragina jasan ondoren. Bataz besteko tenperatura 14,5\u00a0\u00b0C-koa da.\nNeguak hotzak dira, bataz besteko tenperatura 4-5\u00a0\u00b0C-koa, sarritan izozteak dituztenak. Udak, berriz, beroak dira eta bataz besteko tenperatura 24\u00a0\u00b0C-koa izanik, nahiz eta batzutan 35\u00a0\u00b0C-koak baino altuagoak ere izan. Oszilazio termikoa handiagoa da periferian erdialdean baino, gizakien eragina zela eta. Urtean 400\u00a0mm-ko baino prezipitazio handiagoak dituzte, ekainetik irailera hilabete lehorragoak izanik.\nHistoria.\nHiriaren jatorria zehatzeke dago, hilobi bisigodoak eta aurreerromatar aztarnategiak (zeltar \"carpetani\") topatu dituztelako. Madrilgo hiria musulmanek sortu zuten IX. mendean (arabieraz: \u0645\u062c\u0631\u064a\u0637 \"Ma\u01e7r\u012b\u0163\"), \"Matrice\" izeneko \"vicus\" bisigodoa zegoen tokian. Mohamed I.a emirrak ibaiaren ondoan (egun Madrilgo Errege Jauregia hantxe dago) gotorleku bat eraiki zuen, Guadarramako mendilerroa babesteko eta iparraldeko erresumetara zihoazen razziek geltokia izan zezaten. 1023 eta 1030 artean, \"Ma\u01e7r\u012b\u0163\" Santaverreko Banu Dhi l-Nun leinuaren eskuetan zegoen, Toledoko taifa gobernatzen zuena.\n1083an Alfontso VI.a Leon eta Gaztelakoak hiria konkistatu zuen. 1123an hiribildu izendatu zuten eta kontzeju bilakatu zen (\"Comunidad de Villa y Tierra\"). 1188an lehendabizikoz Gaztelako Gorteetan parte hartu zuen eta 1202an Alfontso VIII.ak lehenengo forua eman zion.\n1520an Karlos I.a iritsi baino lehen, Gaztelako Komunitateen Gerran, Juan de Zapatak zuzendua komuneroen alde egin zuen baina, Villalarreko gudua eta gero, erregearen gudarosteek hartu zuten. Filipe II.ak aukeratu zuen Gorteen egoitza izateko 1561ean. Orduz geroztik, bere horretan segitu du, 1601. eta 1606. urteen arteko epe laburrean izan ezik, Valladolida aldatu baitzuten orduan hiriburutza. Bestalde, Gerra Zibilean zehar, Espainiako gobernua Valentziara aldatu zen lehenengo, eta Bartzelonara ondoren. Hala ere, gerra bukatu zenean Madrilek hartu zuen berriz lekukoa, eta horrela mantendu da gaur egun arte\nMadrilgo hitzarmenak 1616an egin ziren lehen aldiz. Espainiako Karlos V.aren eta Frantziako Frantzisko I.aren arteko hitzarmena izan zen (1616ko urtarrilaren 14). Frantziako erregea Espainiako enperadorearen eskuetan zegoen Madrilen, Paviako borrokaren ondoren. Hitzarmen honen bidez Frantziako erregeak Burgundiako dukerria emango zuela, Italiari eta Flandesko Jaurgoari buruz zituen asmoak baztertuko zituela eta Leonorrekin, Karlos V.aren arrebarekin, ezkonduko zela agindu zuen. Hala ere, askatu zutenean ez zituen akordioak onartu eta hitzarmena indarrik gabe geratu zen.\nMadrilgo bigarren hitzarmenak 1621ean egin ziren. Espainiako Gortearen eta Frantziako eta Vatikanoko ordezkarien artean sinatutako akordioa. Hitzarmen horren bidez Grisoietako Errepublika Valtelina izenekoaz jabetu zen berriro (1621eko apirilaren 26). Ez zen bete hitzarmen honetan erabakitakoa.\nHiriburu bilakatu zenetik, Madrilgo biztanleriak hasi eta hasi egin du eta 1625ean harresiak bota zituzten, jadanik gaindituak zituztelako. Espainiako Ondorengotza Gerran Filipe V.aren hiriburua izan zen eta, austriarren aldekoek bitan hartu zuten, 1706an eta 1710ean hain zuzen ere.\n1721ean, Madrilgo azken hitzarmena gertatu zen. Espainiaren, Frantziaren eta Ingalaterraren artean egindako hitzarmena, Utrecht, Baden eta Londreseko hitzarmenak bateratzen zituena. Hitzarmen honen asmoa Espainiaren eta Erresuma Batuko Inperioaren arteko arazoak konpontzea zen.\nBorboitarrek Erdi Aroko hiria berreraiki zuten eta Francesco Sabatini, Ventura Rodr\u00edguez edo Juan de Villanueva bezalako arkitektoei esker, 1755erako Karlos III.ak europar hiriburu neoklasikoa zuen. Madrildarrek, berriz, ez ziren kontent eta 1766an Esquilacheren aurkako matxinada piztu zen.\nBorboitarrek artisautza babestu zuten, XIX. mendearen erditik aurrera industria bilakatu eta Espainiako ekonomiaren eragile bihurtu zen (kimika, metalurgia, elektronika, farmazeutikoa). Hala ere, XX. mendearen hasieran Madril hiri modernoarena baino herri txikiaren irudia zuen. Lehenengo herenean biztanleria bikoiztu eta 950.000 biztanle izatera ailegatu zen. Las Ventas, Tetu\u00e1n edo El Carmen bezalako aldiri berriak langileen etxeez bete ziren, erdi-mailako klaserako zabalgune bat eraiki zuten bitartean.\nEspainiako Bigarren Errepublika Puerta del Solen aldarrikatu zuten eta Gerra Zibila piztean legitimitatearen alde egin zuen. Hori zela eta, 1936 eta 1939 artean setioa jasan zuen. Frankismoan barneko immigrazioak hiriaren biztanleria handitu zuen eta txabolismoa sortu.\n1983an Madrilgo Erkidegoa sortu zutenean, haren hiriburu izendatu zuten. Harrezkero, hiriak bere etengabeko hazkunde ekonomikoari ekin zion baina une latzak ere jasan zituen: 2004an Madrilgo aldirikoen tren sareko 4 trenetan egindako eraso terroristak izan ziren, Espainia eta Europako historian handienak izan zirenak. Komando islamista batek ia 200 hildako eta 2.000tik gora zauritu eragin zituen.\nDemografia.\nBiztanleria.\nMadrilgo biztanleriak gorakada nabarmena izan du hiriburu izendatu zutenetik. Hazkunde horrek izandako garairik aipagarriena 1940. eta 1970. urte bitartekoa izan zen, barne-immigrazioaren gorakadaren ondorioz. 1970eko hamarkadaren ondoren, ordea, hazkunde horrek behera egin zuen, biztanleria jaisten ere hasi zela, baina 1995. urteaz geroztik berriro ere hazten ari da, oraingo honetan kanpo-immigrazioaren ondorioz.\nDatu publikoen arabera, 3.155.359 biztanle zituen hiriak 2005eko uztailaren 1ean eta 2001ean, berriz, 2.938.723 zituen.\nBiztanleria aldaketak.\nJaiotzak.\n2004. urtean 32.851 jaiotza izan ziren hirian, aurreko urtean baino gehiago. Azken urteotan jaiotza kopuruak joera gorakor etengabea izan du, jaiotza tasa 10,38ra iritsi da.\nHeriotzak.\n2004. urtean 26.527 heriotza izan ziren hirian, 2003an baino gehixeago, baina 2000, 2001 eta 2002an baino gutxiago. Heriotza tasa 8,38koa da, azken urteetan baino baxuagoa.\nImmigrazioa.\nEspainiako hiriburua izanda, Madrila Penintsulako leku guztietatik ailegatu ziren, tartean euskaldun asko. Euskaldunek Madrilgo Euskal Etxea eratu zuten, Jovellanos kalearen 3.ean dagoena.\nEspainiarrek biztanleriaren % 83,8a osatzen dute, latinamerikarrak, 2007an europarrak, asiarrak, iparamerikarrak eta afrikarrak % 16,2a izanik.\nHona hemen etorkin gehien dituzten hamar herrialdeak: Ekuador: 104.184, Errumania: 52.875, Bolivia: 44.044, Kolonbia: 35.971, Peru: 35.083, Txina: 34.666, Maroko: 32.498, Dominikar Errepublika: 19.602, Brasil: 14.583 eta Paraguai: 14.308. Badaude filipinar, ginea-ekuatortar, bulgariar, indiar, italiar, argentinar, senegaldar eta poloniar asko ere.\nEtorkin gehien dituzten barrutiak honakoak dira: Centro (% 27,22), Tetu\u00e1n (% 19,58), Carabanchel (% 17,34) eta Usera (% 16,29). Immigrazio gutxien dutenak, ordea, honako hauek dira: Moratalaz (% 7,63), Fuencarral-El Pardo (% 8,43), Retiro (% 8,75) eta Hortaleza (% 8,84).\nAntolaketa politiko-administratiboa.\nMadrilgo Udalak zuzentzen du hiria. Udaleko arduradunak lau urtean behin aukeratzen dira, 18 urtetik gorako biztanle guztien botoekin. 2015tik hona, Manuela Carmena izan da hiriburuko alkate.\nHiria 21 barrutitan dago zatituta, eta horiek auzoetan antolatuta daude. Barruti bakoitza \"Barrutiko Udal Batzordea\" deituriko organoak administratzen du, hiritarren parte-hartzea bideratzea helburu duena. Madrilen azken zatiketa administratiboa 1988koa da, eta honako barruti eta auzo hauetan banatzen du hiria:\nMetropoli eremua.\nMadrilgo metropoli eremua Madril hiriaz eta inguruko berrogei udalerriez osatuta dago. 6.271 milioi laguneko biztanleria eta 4.609,7\u00a0km\u00b2 azalera ditu. Espainiako metropoli eremurik handiena eta, Londres eta Parisen ondoren, Europar Batasuneko hirugarrena.\nMota horretako metropoli eremu asko bezala, Madrilgo metropoli eremua bi gunetan banatu ohi da:\nAldiririk jendetsuenak hegoaldean daude, normalean Madriletik ateratzen diren errepideen ondoan.\nKultura.\nOndasun nabariak.\nMuseoak.\nMadrilek museo garrantzitsuak ditu, hiriko gune-turistiko nagusiak direnak. Ezagunenak \"artearen hirukia\" osatzen duten hiru museoak dira:\nParkeak.\nMadril biztanle bakoitzeko gune berde gehien duen Europako hirietako bat da (70 metro koadro). Horien artean ezagunenak hauexek dira:\nEtxe-orratzak.\nHauek dira Madrilgo hirian dauden etxe orratz garaienak:\nMusika.\nKlasikoa.\nEspainiako Orkestra Nazionalak hiri horretan dauka egoitza nagusia. Bestela, aipatzekoak dira Madrilgo Errege Antzokia eta Madrilgo Auditorio Nazionala aretoak.\nPop-rock.\n1980ko hamarkadan mugimendu \"kontra-kulturala\" sortu zen Espainiako hiriburuan, irratsaio batzuk bultzatuta eta telebistan \"La bola de cristal\" saioa ikur nagusitzat zeukana. Nacha Pop, Alaska y los Pegamoides, Radio Futura, Los Secretos, Gabinete Caligari, Tequila eta Ramonc\u00edn nabarmendu ziren musika arloan, baina mugimenduak zinema, literatura, komikiak eta fanzineak ere barne hartu zituen. Enrique Tierno Galv\u00e1n alkatearen sasoiarekin bat egin zuen, eta honek nolabait mugimendua sostengatu egin zuen.\nGastronomia.\nHiriburuko gastronomia tradizionala Espainiako gastronomiaren barnean, eta batez ere, Gaztelako gastronomiaren barnean sailkatu dezakegu, nahiz eta Filipe II.aren Gortearen garaiko plater berezi batzuk mantendu: eltzeko Madrilgo erara, tripakiak Madrilgo erara, baratxuri-zopa, barrukiak orotara edo erroskilla \"tontas y listas\", santu-hezurrak edo ogi-torrada bezalako azken burukoak.\nMadrilgo sukaldaritzaren usain gozoa frijituarena da: txurroak, patata-arrautzopila, txibi-ogitartekoak edo \"patata brava\"k kalean erosi eta jaten dituzte. Hala ere, egun sarritan janari lasterreko jatetxeak edo kebabak ikusiko ditugu eta baita etorkinek ekarritako txinatar, ekuadortar edo errumaniar platerak ere.\nJaiegunak.\nHona hemen Madrilgo jaiegun eta \"verbena\" jendetsuenak:\nArtea.\nAustriarrak aginpidean izan ziren garaiaren aurretik ez zen izan Madrilen monumentu edo artelan aipagarririk. Filipe III.ak, Madril hiri handi bihurtzeko asmoz, Plaza Mayor izenekoa eraikitzea agindu zuen (1617an hasia, G\u00f3mez de Moraren zuzendaritzapean). Plaza hori lauki zuzena da, eta hiru solairuko etxeek inguratzen dute.\nXVIII. mendeko eraikuntzarik azpimarragarriena Palacio Real edo Palacio de Oriente da. G. Sachetti italiar arkitektoak egin zuen, Filipe V.aren aginduz; aipagarriak dira eskailera eta elipse formako oin planoa duen kapera. Beste eraikuntza nagusi bat San Francisco el Grande izeneko eliza da (1784), Goyaren eta Zurbar\u00e1nen koadroekin.\nSan Antonio de la Florida Madrilgo monumentu azpimarragarriena da, Goya margolariak hango hormetan margoturiko freskoei esker. Karlos III.aren aginduz eraiki zen Museo del Prado ezaguna, Juan de Villanuevaren lana, estilo neoklasikokoa. Gaur egungo arkitekturak eman dituen lanen artean Zarzuelako Hipodromoa aipa daiteke (E. Torroja, 1935).\nEkonomia.\n2003an Madrilgo barne produktu gordina 79.785.000.000 \u20ac-koa zen, Espainiako osoko % 10a zena. Sektore ekonomiko nagusia hirugarrena da, hiriko ekonomiaren % 85,09a dena. Honen barruan finantza-zerbitzuak (BPGren % 31,91a) eta merkatal-zerbitzuak (BPGren % 31,84a) nagusiak dira. Industriak % 8,96a eta eraikuntzak %5,93a osatzen dute. Nekazaritza, berriz, hondarrekoa da, apenas BPGren % 0,03a izanik.\nMadril Espainiako enpresa-gunerik inportanteena da: 2008an, Espainiako 2.000 enpresa handienen % 72ak Madrilen zuen bere egoitza. Egun, Espainiako 5.000 enpresa nagusien diru-sarreren % 50,1a Madrilen egoitza duten enpresak izaten dituzte, nahiz eta % 31,8a baino ez direlako.\nErakustazokak antolatzen ere Espainiako hiririk nagusiena da, eta baita Europa mailan ere. IFEMA erakundeak FITUR, Madrid Fusi\u00f3n, ARCO, SIMO TCI, Automobil Azoka edo \"Cibeles Madrid Fashion Week\" antolatzen ditu.\nGarraioak.\nAutobideak.\nMadrilgo autobide nagusiek ibilbide erradiala dute.\nGarrantzitsuenak honako hauek dira:\nMadrilgo hiriak, gainera, inguratzen dituen errepideak ere baditu. Hauek hiriko eta gune metropolitarreko leku ezberdinen artean garraiatzea ahalbidetzen dute, hiri barrutik pasatu beharrik gabe.\nHonako hauek dira:\nMetroa.\nMadrilgo metro-sarea Europako handienetakoa da, Londreskoaren eta Pariskoaren atzetik, betiere.\nMetro-sarea 226.729\u00a0km luze da, eta 13 lineak osatzen dute (12 linea + adar bat). Horietatik bederatzi, Madrilgo udalerrian bertan daude osorik; hiru, udalerritik kanpo ibiltzen dira zati batean; eta beste linea bat osorik dabil Madrilgo hiritik kanpo. 238 geltoki ditu metroak, eta horien artean 151 dira bakunak, 26 bikoitzak, 10 hirukoitzak, eta bat laukoitza (\"Avenida de Am\u00e9rica\"). Horrez gain, hiru tranbia linea ditu, Metro Ligero (metro arina) izenekoak, bai eta Renfe Aldirikoak zerbitzuarekin lotunea duten 19 geraleku ere.\n2000ko ekainean, Metro Sur izeneko linea jarri zen abian. Linea horren helburua da Madril hiria eta erkidegoko hegoaldeko hiriak lotzea. Ibilbide zirkularra du, M\u00f3stoles, Legan\u00e9s, Fuenlabrada edota Getafe udalerriak haien artean eta hiriburuarekin batera lotzeko. Milioi bat biztanleri eskaintzen die zerbitzu eraginkor, arin eta ekologikoa Metro Surrek.\nDatozen urteotan, Madrilgo metroa izugarri handitzeko asmoa dago, hiriburuko biztanle guztiek etxetik hurbil metro-geltokia izan dezaten.\nTrenak.\nRenfe Operadora eta Adif dira Madrildik igarotzen diren tren guztiez arduratzen diren enpresak. Geltokirik garrantzitsuenak Madrid-Atocha geltokia eta Madrid-Chamart\u00edn geltokia dira, Merkantzien garraiorako, ordea, Vicalvaroko geltokia da ezagunena.\nAutobusak.\nHiri barruko autobusen kudeaketaz CTM eta EMT arduratzen dira, guztira 2.000 auto eta 194 linea dituelarik. Ibilbide luzeko autobusentzako geltokirik garrantzitsuenak Avenida de America eta Mendez Alvarokoa dira.\nHegazkinak.\nMadrilgo aireportu nagusia Madril-Barajas aireportua da (IATA: MAD, OACI: LEMD), hiriaren ipar-ekialdean dagoena, erdialdetik 12 kilometrora. 1928an hasi zen zerbitzua eskaintzen, ofizialki 1931n inauguratu zen arren.\nBigarren mailako aireportu bat ere badu Madrilek, Cuatro Vientoskoa, nagusiki erabilera militarra duena.\nHedabideak.\nEspainiako hedabide nagusien egoitzak Madril inguruan daude. Telebisten artean, \"Televisi\u00f3n Espa\u00f1ol\"ak Pozuelo de Alarc\u00f3nen, Antena 3ek eta LaSextak San Sebasti\u00e1n de los Reyesen eta Telecincok Fuencarral auzoan eta irrati nagusiak (Radio Nacional de Espa\u00f1a, SER edo COPE) ere bai.\nEgunkari orokor nagusien artean \"ABC\", \"\"El Mundo\", \"El Pa\u00eds\" eta \"La Raz\u00f3n\" nagusitzen dira, eta kirol egunkarien artean, \"As\" eta \"Marca\"\".\nKirola.\nMadrilgo futbol talderik ezagunena Real Madrid da: munduan talderik ospetsuenetako bat da eta 9 Txapeldunen Liga irabazi ditu. Arerio nagusia Atl\u00e9tico Madrid du. 1982an, Santiago Bernabeu estadioan 1982ko Munduko Futbol Txapelketaren finalaren egoitza izen zen. Rayo Vallecano eta Getafe CF eskualdeko taldeak Espainiako Ligako lehen mailan ere aritzen dira.\nEspainiako saskibaloi ligako (ACB Liga) bi talde ere baditu: Real Madrid Baloncesto eta Estudiantes, hainbat titulu lortu dituztenak.\nTenisean Mutua Madrile\u00f1a Madrid Open txapelketaren egoitza da, ATP World Tour Masters 1000 txapelketarako baliagarria dena. Formula 1eko HRT F1 Team ere bertan du bere egoitza, Jaramako zirkuitua gertu izanik. Urtero Espainiako Vuelta bertan du amaiera, Parisen Frantziako Tourra amaitzen den moduan.\nHistorian 1972, 2012 eta 2016ko Udako Olinpiar Jokoetarako bere hautagaitza prestatu arren, ez du inoiz lortu. 2011n, 2020ko Udako Olinpiar Jokoetarako ere hautagaia izango dela esan zuten.\nMadrildar ezagunak.\nEspainiako hiriburuan jaiotako pertsona ezagunen artean Gregorio Mara\u00f1\u00f3n medikua, Lope de Vega, Calder\u00f3n de la Barca eta Jos\u00e9 Echegaray idazleak, Pl\u00e1cido Domingo tenorea, Joaqu\u00edn Sabina abeslaria ditugu, besteak beste.\nHerri eta hiri senidetuak.\nMadril ondorengo herri eta hiriekin senidetuta dago:\nMadril Iberoamerikako Hiriburu Hirien Batasunaren (gaztelaniaz: \"Uni\u00f3n de Ciudades Capitales Iberoamericanas \u2013 UCCI\") (portugesez: \"Uni\u00e3o de Cidades Capitais Ibero-americanas\") partaide da, 1982ko urriaren 12tik, jarraian agertzen diren hiriekin senidetarsun erlazioak hasiz: "}
{"id": "4696", "revid": "4", "url": "https://eu.wikipedia.org/wiki?curid=4696", "title": "Linguistika", "text": ""}
{"id": "4698", "revid": "4", "url": "https://eu.wikipedia.org/wiki?curid=4698", "title": "Madrid", "text": ""}
{"id": "4699", "revid": "336", "url": "https://eu.wikipedia.org/wiki?curid=4699", "title": "Itzulpengintza automatikoaren historia", "text": "Itzulpen automatikoaren inguruko ikerketak 1930 eta 1940ko hamarkada bitartean hasi ziren.\nHasierako ikerketak.\nLehendabiziko aurrerapen informatiko aipagarriak ENIAC ordenagailu ospetsuan egin ziren 1946an. Ikerlari aitzindarien artean Warren Weaver, Rockefeller Fundaziokoa, aipatu beharra dago. Bera izan zen diziplinaren berri eman zuena izan zitezkeen diziplina hori aplikatzeko metodo zientifikoak aurreratuz: teknika kriptografikoen erabilera, Shannonen teoremen aplikapena eta estatistikaren erabilgarritasuna, baita gizakion hizkuntzaren azpiko logika eta antza dituen ezaugarri unibertsalez profitatzeko aukera ere. Munduan gerra bat amaitzen ari zen, orduan maila zientifikoan mezu ezkutuak argitzeko metodo konputazionalen garapena sustatu zuen mundu gerra. Weaverrek esan omen zuen \"errusieraz idatzitako artikulu bat ikusten dudanean neure buruari esaten diot, hori ingelesez idatzita dagoela, baina ikur berezien bidez kodeturik. Dekodetu dezagun oraintxe bertan!\" (Barr eta Feigenbaum-ek aipatua, 1981). Zeresanik ez dago orduan oso arruntak zirela ordenagailuak eta programatzeko teknikak (tableroen kable multzoaren bidez makina lengoaian programatzen zen), eta hori zela kausa metodoak frogatzeko aukera errealak oso gutxi ziren.\nIkerketen aurrerapenak.\n1951n Massachusetts-eko Teknologia Institutuak (MIT) bere adituetako bati, Yehoshua Bar-Hillel, soilik IAan aritzeko dedikazio esklusiboa eman zion. Urtebete geroago IAren lehenengo sinposioa antolatu zen hizkera kontrolatuak, azpi-hizketak, sintaxiaren beharra, edo gizakion esku hartzerik gabe aritzeko aukera bezalako gaiekin. Itzultzaile automatiko baten lehendabiziko agerpen publikoa 1954an izan zen Georgetown Unibertsitatean, IBMren laguntza eta Leon Dostert ikerlariaren parte hartzearekin. Kontu handiz errusieraz zeuden 48 perpausa aukeratu eta ingelesera itzuli 250 hitzetako hiztegia eta 6 erregela gramatikalen bidez. Erakustaldiaren arrakasta baldintzatua nabarmena izan zen eta AEBetan aurrekontuen partida garrantzitsuak (gehienak Defentsa Ministerioak emanda) egon ziren errusiera, frantses eta alemanetik itzulpenak egiteko. Hasierako euforia unea izan zen \"kalitate altuko itzulpen guztiz automatikoa\" (\"Fully Automatic High Quality Translation\", FAHQT) delakoaren helburua planteatzea eragin zuena. Hamarkada hartako garapen aitzindarien artean Georgetown eta Texas unibertsitateetakoak azpimarratu behar da, bertan egun oraindik diren sistema biren oinarriak ezarri ziren, \"SYSTRAN\" eta \"METAL\" hurrenez hurren.\nALPAC txostena.\nHala eta guztiz ere, hasierako inbertsio handi haiek ez zuten espero zen emaitza ematen. Bar-Hillel-ek 1960an FAHQT-aren ideia zalantzatan jartzen ausartu zen esanez, gizakiak eginiko itzulpenetan lortutako emaitzekin alderatu ahal izateko oraindik ezin lor daitezkeen ezagutza semantiko eta pragmatikoa gehitu beharra legokeela, hortaz, helburu gutxiago izateko aholkua eman zuen. 1964an \"National Research Council-ak\" ALPAC izeneko komitea eratu zuen (\"Automatic Language Processing Advisory Committee\") IAren egoera baloratzeko. Bi urte beranduago ALPAC txostenean argitaratu ziren emaitzek ondorio larriak izan zituzten: \"\u2026ez da itzulpen automatikorik lortu testu zientifiko orokorretarako, eta ez dirudi epe laburrean lortuko denik\". Emaitzak diru iturrien mozketa ikaragarri batean amaitu zuen, literalki AEBetako ikerketekin bukatu zuena. Edozelan ere, teoria mailan aurrerapen handiak izan ziren garaia izan zen. Noan Chomsky-k hizkuntzen azterketan iraultza sortu zuen \"Syntactic Structures\" bere lana argitaratzean 1957an. Informatikari dagokionez, maila altuko programazio datu eta hizketa egituren diseinu berriek (ALGOL, LISP) algoritmo eta modulu metodologien garapena ekarri zuten, diziplinaren bilakaeran funtsezkoak izan zirenak hain zuzen.\n1970-1980ko hamarkadak.\nALPAC txostenak erabat kaltetu zuen IA AEBetan, baina Kanada eta Europan ez zuen apenas eraginik izan. 1976an TAUM taldeko ikerlariek (\"Traduction Automatique de l'Universit\u00e9 de Montr\u00e9al\") \"M\u00c9T\u00c9O\" sistema aurkeztu zuten, metereologi parteak ingelesetik frantsesera itzultzen zituena. Historia egin duen sistema da aplikapena eta diseinuaren egokitasunagatik. Urte hartan bertan EB-k IAra jotzea erabaki zuen administrazio egoitza ezberdinetan zuten itzulpen eskaeren hazkunde itzelari aurre egiteko asmoz. Komisioak SYSTRAN garatu eta zituzten beharretara egokitzeko lizentziak erosi zituen. Geroxeago, Europan ikerketa sustatu eta itzulpenen kalitatea hobetzeko ideiarekin, Komisioak berak \"EUROTRA\" proiektu handizalea finantzatu zuen. Laurogeiko hamarkada osoa hartu zuen garai hura metodo sinbolikoen garapena eta sintaxi (ezaugarriak bateratzean oinarrituriko gramatikak) eta semantika mailako (predikatuen logikan oinarrituriko formalismoa) ikerketaren bizitasun handia izan zuen ezaugarri nagusi. Halere, teoria mailan eginiko aurrerapenak ez ziren emaitzetara ailegatzen.\n1990eko hamarkada.\nDudarik gabe 1991n EB-k agindu zuen Danzin txostenaren emaitzekin lotuta, Europan IArekin zerikusia zuten berri txar bi egon ziren. Instituzioei dagokionez, EB-k EUROTRArako finantzazioa bertan behera uztea erabaki zuen; enpresen aldetik, PHILIPS-ek ustekabean amaitutzat eman zuen adituen artean prestigiorik gehien zuen proiektuetako bat, \"ROSETTA\". Une horretan bertan Japonen aurreko urteetako inbertsio onen ostean aurrekontuen politika zuhurrago bat aplikatu zen. Beherakada orokorraren Testuinguru horretan itzulpen lagunduaren produktu mota bat azaldu zen merkatura, aurrekoen oso bestelako diseinua zuena. Itzulpen memorien kudeaketa programak ziren, hasiera batean IBM-k (\"Translation Manager\") eman zuen ezagutzera eta geroago publikora atera zituzten alemaniako TRADOS enpresek (\"Translator\u00b4s Workbench\") eta STAR (\"TRANSIT\"), eta Espainiako ATRIL (\"D\u00c9J\u00c0-VU\"). Azpimarra daitekeen garai hartako beste alderdi bat Internet-aren garapena da itzulpenaren ikuspegitik lokalizatzearen ikuspegirako aldaketarekin batera.\n2000ko hamarkada.\nGaur egun etapa berri baten hasieran gaude. Enpresa eta merkatuen globalizazioarekin batera produktuek eta zerbitzuek \"tokian tokiko\" egokitzapena izatea dator. Iraganaren jazarle, teknologia asko arkitektura hibridoetan sartzen eta osatzen ari dira, itzulpena orain benetan elektronikoa den informazioaren ziklo konplexuaren beste maila bat bailitzan ulertzen dute. Garapen hauen guztien leitmotiv deiturikoa Internet da oraindik ezin aurrera ditzakegun inplikazioekin, baina neurri handi batean jabego intelektuala eta pilatzen ari diren hizkuntza baliabide ustiaketaren eskubideak argituko diren moduaren menpe daudenak.\n2010eko hamarkada.\nParadigma neuronalaren ekarriarekin 2017z geroztik izugarrizko hobekuntza nabaritu zen hizkuntza nagusienen arteko itzultzaile automatikoetan. Geroxeago, eta arin, euskal munduko ikerkuntza komunitatea gai izan zen euskaratik eta euskararako itzultzaile neuronalak mundu mailako artearen egoeraren pare jartzeko.\n2015ean hasi zen euskararako itzulpen neuronala aztertzen TADEEP proiektuan. Orurako Deepl itzultzaileak kalitatezko emaitzak ematen zituen 10 hizkuntzatan baina euskara ez zegoen horien artean. Bi urte geroago lehenengo emaitza bikainak lortuta, 2017an lehen demoa publikoki eskura zegoen. 2017an bertan, hainbat agente (Ixa Taldea, Elhuyar, Vicomtech, Ametzaga\u00f1a, Mondragon Lingua...) batera, MODELA izeneko proiektua abiatu zen. Beste urtebeteko epean, 2018an MODELA itzultzailea plazaratu zen, Interneten publiko orokorrerako euskarazko itzulpen neuronala eskaintzen zuen lehen zerbitzua.\nAbiada bizian mugitzen zen arlo honetan, geroago gutxienez beste hiru itzultzaile neuronal gehiago plazaratu ziren. Horien arteko diferentzia nagusia itzultzaile bakoitzak erabiltzen duen corpusa da (corpus = milioika esaldi bi hizkuntzatan), baita itzultzeko zerbitzuan onartzen duten hitz-kopuru maximoa ere (konputagailu ahaltsu eta garestiak erabili behar dira horretan). Hauek ziren 2020ko hasieran eskaintzen ziren euskararako itzultzaile neuronalak:"}
{"id": "4701", "revid": "58701", "url": "https://eu.wikipedia.org/wiki?curid=4701", "title": "Severino Boezio", "text": "Antzio Manlio Severino Boezio (Erroma, 480 - Ager Calventienus, Paviaren iparraldean, 524-526 bitartean) Antzinako Erromako edo Erdi Aroko filosofo eta idazlea izan zen. Haren lanik garrantzitsuena \"De consolatione Philosophiae\" izan zen. Aristotelesen lanak eta beste zenbait zientzia lan itzuli zituen.\nBizitza.\nErroman jaio zen 480an, Anicii izeneko kontsul-familian. Quintus Aurelius Symmachus izan zuen irakasle, eta honen alaba Rustikanarekin ezkondu zen. Erretorika eta filosofia ikasi zuen Atenasen. Teodoriko Handia erregearen konfiantza lortu zuen, eta hark \"Magister officiorum\" (Lehen ministro) izendatu zuen 522 edo 523an. Baina etsaiek desleiala izateaz, Bizantziar Inperioaren alde konspiratzeaz eta astrologian aritzeaz salatu zutenean, atxilotu eta Paviaren iparraldean dagoen Ager Calventienus hil zuten, Teodorikoren beraren aginduz.\nBoezioen lanik garrantzitsuena filosofia liburu bat izan zen, \"De consolatione Philosophiae\" (\u00abFilosofiaren pozaldia\u00bb) izenburua daramana. Aristotelesen eta Platonen lanak latinera itzuli nahi zituen, baina ezin izan zuen bere asmoa bukatu. Gugana gutxi batzuk baizik ez dira heldu: Aristotelesen \"De interpretatione\" eta \"Categories\", eta Porfirioren \"Isagoge\", besteak beste. Erdi Aroko europarrentzat iturri bakarra izan ziren itzulpen horiek Antzinako Greziako zientzia ezagutzeko"}
{"id": "4702", "revid": "512", "url": "https://eu.wikipedia.org/wiki?curid=4702", "title": "Kategoria (argipena)", "text": "Kategoria terminoak erabilera ezberdinak ditu:"}
{"id": "4704", "revid": "56334", "url": "https://eu.wikipedia.org/wiki?curid=4704", "title": "Telebista", "text": "Telebista, batzuetan TB gisa laburtua, uhin elektromagnetikoen bidez mugimenduan dauden irudiak eta soinua igortzeko tekniken eta jardueren multzoa da. Terminoa telebista-aparatu bati edo seinaleen transmisio bitarteko bati erreferentzia egin diezaioke. Telebista masa-hedabide bat da publizitaterako, entretenimendurako, albisteetarako eta kiroletarako.\n1920ko hamarkadaren amaieran, telebista modu esperimentalean merkaturatzen hasi zen, baina zenbait urtez garatu ondoren soilik jarri zen kontsumitzaileen esku. Bigarren Mundu Gerraren ondoren, zuri-beltzeko telebistaren forma hobetu bat Erresuma Batuan eta Estatu Batuetan zabaldu zen, eta telebistak etxe, enpresa eta erakundeetan arrunt bihurtu ziren. 1950eko hamarkadan, telebista izan zen iritzi publikoan eragiteko bide nagusia. 1960ko hamarkadaren erdialdean, koloretako emisioak sartu ziren Estatu Batuetan eta herrialde garatu gehienetan.\nArtxiboak biltegiratzeko hainbat baliabide motek, hala nola Betamax eta VHS zintak, LaserDisc-ak, gaitasun handiko disko gogorreko unitateak, CDak, DVDak, flash memoriak, bereizmen handiko HD DVDak eta Blu-ray Disc eta hodeiko bideo digitaleko grabagailuak baimendu dute ikusleek aurrez grabatutako materiala ikusi ahal izatea etxean, euren gustuko ordutegiaren arrazoia. Arrazoi askorengatik, batez ere urrutiko berreskurapenaren erosotasunagatik, telebista eta bideo programazioaren biltegiratzea orain ere hodeian gertatzen da (Netflixen nahieran bideo zerbitzua bezala). 2000ko lehen hamarkadaren amaieran, telebista digitalaren transmisioek nabarmen handitu zuten haien ospea. Beste aurrerapen bat definizio estandarreko telebistatik (SDTV) (576i, 576 bereizmen-lerro elkarri lotuta eta 480i) bereizmen handiko telebistara (HDTV) igarotzea izan zen, bereizmen nabarmen handiagoa ematen baitu. HDTV hainbat formatutan transmiti daiteke: 1080p, 1080i eta 720p. 2010etik, telebista adimendunaren asmakuntzarekin, Internet bidezko telebistak programen eta filmen eskuragarritasuna handitu du, Netflix, Amazon Prime Video, iPlayer eta Hulu bezalako bideo-transmisioko zerbitzuen bidez.\n2013an, munduko etxeen %79k telebista zuten. Aurreko izpi katodikoen hodi-pantailak (CRT) pantaila lauaren teknologia alternatibo trinko eta energetikoki eraginkorrekin ordeztea, hala nola LCDekin (bai fluoreszente atzera-argituekin, bai LEDekin), OLED pantailekin eta plasma-pantailekin, hardwarearen iraultza bat izan zen, 1990eko hamarkadaren amaieran ordenagailu-monitoreekin hasi zena. 2000ko hamarkadan saldutako telebista gehienak pantaila laukoak ziren, batez ere LEDekin. Fabrikatzaile nagusiek iragarri zuten CRT pantailak, DLP pantailak (argiaren prozesamendu digitala), plasma eta baita LCD pantailak ere, 2010eko hamarkadaren erdialdera atzera-argiztapen fluoreszentearekin. Etorkizun hurbilean, LEDak pixkanaka OLEDek ordezkatzea espero da. Gainera, fabrikatzaile nagusiek gero eta telebista adimendun gehiago ekoitzi zituzten 2010eko hamarkadaren erdialdera. Internet eta Web 2.0 funtzio integratuak dituzten telebista adimendunak telebista nagusi bihurtuko ziren 2010eko hamarkadaren amaieran.\nHasieran, telebista-seinaleak lurreko telebista gisa soilik banatzen ziren, potentzia handiko irrati-maiztasuneko telebista-transmisoreak erabiliz seinalea banakako telebista-hargailuei igortzeko. Bestela, telebista-seinaleak kable ardazkidearen edo zuntz optikoaren bidez, satelite-sistemen bidez eta, 2000ko hamarkadatik, Internet bidez banatzen dira. 2000ko hamarkadaren hasiera arte, seinale analogiko gisa transmititzen ziren, baina 2010eko hamarkadaren amaieran mundu osoan telebista digitalerako trantsizioa osatzea espero zen. Telebista estandar batek barne-zirkuitu elektroniko ugari ditu, irrati-difusioko seinaleak jaso eta deskodetzeko sintonizadore bat barne. Sintonizadorerik ez duen bistaratze-gailu bati bideo-monitore deitzen zaio, eta ez telebista.\nEtimologia.\nTelebista hitza antzinako grezierazko \u03c4\u1fc6\u03bb\u03b5 (\"tele\") (\"urruti\") eta latinezko visiotik (\"ikusi\") dator. Hitzaren lehen erabilera dokumentatua 1900. urtekoa da, Constantin Perski (\u041a\u043e\u043d\u0441\u0442\u0430\u043d\u0442\u0438\u043d \u0414\u043c\u0438\u0442\u0440\u0438\u0435\u0432\u0438\u0447 \u041f\u0435\u0440\u0441\u043a\u0438\u0439) zientzialari errusiarrak, Elektrizitatearen Nazioarteko I. Biltzarrean, frantsesez aurkeztu zuen lan batean erabili zuenean, 1900. urteko abuztuaren 18tik 25era Parisko Nazioarteko Azokan.\nTerminoaren bertsio ingelesa 1907an egiaztatu zen lehen aldiz, artean... \"telegrafo edo telefono kableen bidez irudi mugikorrak transmititzeko sistema teorikoa\" zenean. Ingelesez eratua edo frantsesezko telebistatik mailegatua izan zen XIX. mendean eta XX. mendearen hasieran, orduko beste proposamen batzuk urrutitik argazkiak bidaltzeko teknologia hipotetiko baten izenerako \"telephote\" (1880) eta \"televista\" (1904) izan ziren.\nTV laburdura 1948koa da. \"Television\" aparatu gisa adierazteko, 1941ekoa da terminoaren erabilera, eta, hedabide gisa, \"Television\" terminoaren erabilera 1927koa da.\nErresuma Batuan, ohikoagoa da Argotaren terminoa. \"Tutu\" (hodi) edo \"boob tutu\" (hodi ergel) argotaren terminoa, izan ere, pantaila lauko telebistak iritsi arte, telebista gehienetan erabiltzen zen katodo-izpi handiko hoditik dator. Telebistarako argotaren beste izen bat \"kutxa ergela\" da.\nGainera, 1940ko hamarkadan eta 1950eko hamarkadan, telebistako programazioaren eta Estatu Batuetako telebista aparatuen jabetzaren hazkunde azkarrean, argoteko beste hitz bat asko erabili zen, eta gaur egun ere erabiltzen da bereizteko jatorriz telebistan emititzeko sortutako ekoizpenak eta zinema aretoetan aurkezteko garatutako filmak. \"Pantaila txikia\" hitz konposatua telebistarako erreferentzia espezifiko bihurtu zen, eta \"pantaila handia\", berriz, zinematan emateko egindako ekoizpenak identifikatzeko erabili zen.\nEuskarari dagokionez, XX. mendeko Euskararen Corpus estatistikoaren arabera, 1940-1968 aldian eta antzerki lan batean, honela agertzen da lehen aldiz pertsonaia baten ahotan: ZALDUNA - Begira, andre agurgarri orrek! Gaurko eguneko jolas, atseginaldi, festa, ikusgarri, emozio zirrada, zineko mintza latzak, dirala; kontribuzio-petxak ordaintzea dala, telefonoa, radioa, televista, pick-up... ots...\nAldi berean dataturik, Hernandorenaren aipamen hau daukagu: \u00abParis'en 1958'ko arrakasta berakin iragan zen 1960-ean eginiakko besta. Bakarrik telebista zen eskas. Entzuliek Mattin autatu zuten garaille\u00bb.\nBeti ere Corpusak aldi berean dataturik, honako hau ematen digu Jean Urrutyk Herria aldizkarira bidalitako ohar batean: \u00abEz naiteke egon Herria-ri aipatu gabe, Ameriketan sortu Eskualdunen haurrek ez dutela segurki eskuara ahantzi nahi: duela zonbait egun izan dugu plazera ikusteko kolorezko \"telebixtan\" Estados Unidos guzian Katrina Carricaburu Wyomine-ko nexkato xarmant bat\u00bb.\nGeroago eta Corpusak 1969-1990 aldian dataturik diren artikulu guztietan, \"telebista\" hitza agertzen da.\nEuskaltzaindiaren Hiztegi Batuko Lantaldeak, 1993ko abuztuaren 26an, besterik gabe onartu zuen hitza, eta Euskaltzaindiak 103. arauan bidez sartu zuen Euskaltzaindiaren Hiztegian. \nHistoria.\nFacsimileen transmisio-sistemak, oraindik argazkiak egiteko, aitzindariak izan ziren irudiak mekanikoki eskaneatzen XIX. mendearen hasieran. Alexander Bainek, 1843 eta 1846 artean, faksimilea aurkeztu zuen. Frederick Bakewellek laborategiko bertsio bat erakutsi zuen 1851n. 1873an Willoughby Smithek selenio elementuaren fotoeroankortasuna aurkitu zuen. Alemaniako unibertsitateko 23 urteko ikasle zela, Paul Julius Gottlieb Nipkowk Nipkow diskoa proposatu eta patentatu zuen 1884an Berlinen. Disko birakari bat zen, zuloen eredu kiribil bat zuena, eta, beraz, zulo bakoitzak irudiaren lerro bat eskaneatzen zuen. Sistemaren lan-eredurik inoiz eraiki ez bazuen ere, Nipkowen disko-birakariko irudien bilbetzailearen aldaerak oso ohikoak bihurtu ziren. Constantin Perskik telebista hitza sortu zuen 1900eko abuztuaren 24an Parisko Nazioarteko Azokan Elektrizitatearen Nazioarteko Biltzarrean irakurritako artikulu batean. Perskiren egunkariak zeuden teknologia elektromekanikoak berrikusi zituen, Nipkow eta beste batzuen lana aipatuz. Hala ere, Lee de Forestek eta Arthur Kornek, besteak beste, anplifikazio-hodien teknologia ez zuten garatu 1907ra arte. \nIrudien zuzeneko transmisioaren lehen erakustaldia Georges Rignouxek eta A. Fournierrek egin zuten Parisen, 1909an. selenioko 64 gelaxkako matrize bat, kommutadore mekaniko bati banaka konektatua, erretina elektroniko gisa erabili zen. Hargailuan, Kerr gelaxka moduko batek argia modulatzen zuen, eta disko birakari baten ertzari itsatsitako ispilu angeluzuzen batzuek habe modulatua eskaneatzen zuten bistaratze-pantailan. Zirkuitu bereizi batek erregulatzen zuen sinkronizazioa. Kontzeptu-frogapen horretan, 8x8 pixeleko bereizmena nahikoa izan zen alfabetoaren letra indibidualak argi eta garbi transmititzeko. Irudi eguneratu bat \"hainbat aldiz\" transmititzen zen segundo bakoitzean. \n1911n, Boris Rosingek eta bere ikasle Vladimir Zworykinek ispilu-danbor eskaner mekaniko bat erabiltzen zuen sistema bat sortu zuten, Zworykinen hitzetan: \u00abirudi oso gordinak hargailuko Braun hodira (katodo-izpien hodia edo CRT ingelesez) kableen bidez igortzeko. Irudi mugikorrak ezin izan ziren bidali, zeren eskanerrean sentsibilitatea ez zen nahikoa, eta selenioaren gelaxka oso geldia zen\u00bb. \n1921ean, Edouard Belinek, bere belinografoarekin, lehen irudia bidali zuen irrati uhinen bidez. \n1920ko hamarkadan, anplifikazioak telebista praktikoa bihurtu zuenean, John Logie Baird asmatzaile eskoziarrak Nipkow diskoa erabili zuen bere bideo-sistemaren prototipoan. 1925eko martxoaren 25ean, Bairdek telebistako irudien lehen erakustaldi publikoa egin zuen Londresko Selfridges saltoki handian. Bere sistema primitiboan giza aurpegiek behar bezalako kontrasterik ez zutenez gero, \"Stooky Bill\" izeneko panpin sabeliztun bat telebistaratu zuen, zeinaren aurpegi pintatuak kontraste handiagoa baitzuen hitz egiten eta mugitzen. 1926ko urtarrilaren 26an, irrati bidez, \"Royal Institution\"eko kideen aurrean erakutsi zuen mugitzen ari zen aurpegi baten irudia transmititzen ari zela. Mundu osoko telebista publikoaren lehen frogatzat hartzen da hori, argia, itzala eta xehetasuna erakusten baitzuen. Bairden sistemak Nipkow diskoa erabiltzen zuen irudia eskaneatzeko eta erakusteko. Nipkow disko birakari batekin fotozelula estatiko batean irudiak arrastatzen zituzten lenteen aurrean gai argitsu bat jarri zen. Talio-Sulfuro gelaxkak, Theodore Casek AEBn garatua, subjektutik islatutako argia detektatu, eta seinale elektriko proportzionala bihurtu zuen. AM irrati-uhinek unitate hartzaile batera transmititu zuten hura, non lehenengoarekin sinkronizatutako bigarren Nipkow disko birakari baten atzean zegoen bideo-seinaleari neonezko argi bati aplikatu zitzaion. Neonezko lanpararen argitasuna aldatu egin zen leku bakoitzak irudian zuen argitasunaren arabera. Diskoko zulo bakoitza pasatzean, irudiaren eskaner-lerro bat erreproduzitzen zen. Bairden diskoak 30 zulo zituen, eta 30 eskaner-lerro baino ez zituen irudi bat sortzen zuen, giza aurpegi bat ezagutzeko adinakoa. 1927an, Bairdek Londres eta Glasgow arteko telefono linearen 705 km baino gehiago zeharreko seinalea igorri zuen. Bairden jatorrizko telebista Zientzia Museoan dago, South Kensingtonen.\n1928an, Bairden konpainiak (Baird Television Development Company/Cinema Television) lehen seinale transatlantikoa emititu zuen, Londres eta New York artean, eta lehen transmisioa lur/itsaso. 1929an, Birdek parte hartu zuen Alemaniako telebista mekanikoko lehen zerbitzu esperimentalean. Urte bereko azaroan, Baird eta Bernard Nata Path\u00e9koa Frantziako lehen telebista konpainia sortu zuten, T\u00e9l\u00e9vision-Baird-Natan. 1931n, \"The Derby\"ren lehen emisioa egin zuen kanpoan. 1932an, uhin ultralaburreko telebista erakutsi zuen. Bairden sistema mekanikoak 240 lerroko bereizmena lortu zuen 1936an, BBCren transmisioetan, nahiz eta sistema mekanikoak ez zuen telebistako eszena zuzenean eskaneatzen. Horren ordez, 17,5 mm-ko filma egin zuten; azkar garatu, eta, gero, filma oraindik bustita zegoen bitartean eskaneatu zuten.\nCharles Francis Jenkins asmatzaile estatubatuarra ere aitzindaria izan zen telebistan. Artikulu bat argitaratu zuen 1913an \"Motion Pictures by Wireless\"i buruz; 1923ko abenduan silueta mugikorreko irudiak transmititu zituen lekukoentzat; eta, 1925eko ekainaren 13an, jendaurrean frogatu zuen silueta irudien transmisio sinkronizatua. 1925ean, Jenkinsek Nipkow diskoa erabili zuen, eta mugitzen ari zen jostailuzko haize-errota baten irudia transmititu zuen 8 km-ko distantziara, Marylandeko itsas irrati estazio batetik Washington D.C.ko bere laborategira, 48 lerroko bereizmena zuen disko-eskaner bat erabiliz. AEBko 1.544.156 zenbakidun patentea (Haririk gabe bidezko Irudien Transmisioa) eman zioten 1925eko ekainaren 30ean (1922ko martxoaren 13an aurkeztua).\nHerbert E. Ivesek eta Frank Grayk, \"Bell Telephone Laboratories\"ekoak, telebista mekanikoaren erakustaldi dramatikoa eman zuten 1927ko apirilaren 7an. Argi islatuko telebista sistemak pantaila txikiak eta handiak zituen. Hargailu txikiak 2 hazbeteko zabalera eta 2,5 zentimetroko altuera zuen (5 bider 6 cm). Hargailu handiak, berriz, 24 hazbeteko zabalera eta 30 zentimetroko altuera (60 bider 75 cm) zituen. Bi hargailuek irudi zehatz, monokromatiko eta mugikorrak erreproduzitu zitzaketen. Irudiekin batera, dekoratuak soinu sinkronizatua jasotzen zuten. Sistemak bi bidetatik transmititzen zituen irudiak: lehenik, Washingtondik New Yorkera, kobrezko alanbrezko lotura bat; gero, Whippanytik (New Jersey) irrati-lotura bat. Bi transmisio metodoak konparatuz, ikusleek ez zuten kalitatean ezberdintasunik antzeman. Transmisioaren gaien artean, Herbert Hoover Merkataritza idazkaria zegoen. Puntu hegalaridun eskaner izpi batek argitzen zituen gai horiek. Izpia sortzen zuen eskanerrak 50 irekierako diskoa zuen. Diskoak, segundoko, 18 fotogramatan biratzen zuen, marko bat hartuz 56 milisegundoko. Gaur egungo sistemek 30 edo 60 fotograma transmititu ohi dituzte segundoko, edo fotograma bat 33,3 edo 16,7 milisegundoko, hurrenez hurren. Albert Abramson telebistako historialariak Bell Labs-en manifestazioaren garrantzia azpimarratu zuen: \u00abIzan ere, orain arte egin den telebista sistema mekaniko baten erakustaldirik onena izan zen. Urte batzuk igaroko ziren beste edozein sistema harekin alderatzen hasi arte\u00bb.\n1928an, WRGB, orduan W2XB, munduko lehen telebista kate bihurtu zen. General Electricek Schenectadyn zuen instalaziotik emititzen zuen. \"Wgy Television\" izenarekin ezagutzen zen. Bitartean, 1925ean, Sobiet Batasunean, Lev Theremin ispilu-danborretan oinarritutako telebista bat garatzen aritu zen, 16 lerroko bereizmenarekin, gero 32 lerrokoa eta azkenik, 1926an, 64 lerrokoa estekatua erabiliz. Bere tesiaren zati gisa, 1926ko maiatzaren 7an, elektrikoki transmititu zituen irudiak, eta, gero, ia aldi berean, 5 metro koadroko pantailan (0,46 m2) proiektatu zituen.\n1927an, Thereminek 100 lerroko irudia lortu zuen, 1932ko maiatzera arte RCAk gaindituko ez zuen bereizmena, 120 lerroekin.\n1926ko abenduaren 25ean, Kenjiro Takayanagik 40 lerroko bereizmena zuen telebista sistema bat erakutsi zuen Japoniako Hamamatsu Industrial Institutuan, Nipkow diskoko eskanerra eta CRTa erabiliz. Prototipo hura oraindik ikusgai dago Takayanagi Memorial Museoan, Shizuoka Unibertsitatean, Hamamatsu Campusean. Ekoizpen-eredu bat sortzeko bere ikerketa Potentzia Aliatuen Komandante Gorenak (SCAP ingelesez) geldiarazi zuen Bigarren Mundu Gerraren ondoren.\nDiskoetan zulo kopuru mugatu bat bakarrik egin zitekeenez eta diametro jakin batetik gorako diskoak praktika gutxikoak bihurtu zirenez, telebista mekanikoko emanaldietan, irudien bereizmena nahiko baxua zen, 30 lerrotik 120ra bitartekoa. Hala ere, 30 lerroko transmisioen irudi kalitatea etengabe hobetu zen aurrerapen teknikoekin, eta, 1933rako, Baird sistema erabiltzen zuen Erresuma Batuko emanaldiak nahikoa argiak ziren. 200 lerrotaraino zihoazen sistema batzuk ere airean zebiltzan. Haietako bi izan ziren: Compagnie des Compteurs (CDC) enpresak 1935ean Parisen instalatu zuen 180 lineako sistema eta Peck Television Corp. enpresak 1935ean Montrealgo VE9AK geltokian martxan jarri zuen 180 lineako sistema. Telebista erabat elektronikoaren aurrerapenak (irudi-disektoreak eta erreproduktorearentzako beste kamera-hodi eta katodo-izpien tutuak barne) sistema mekanikoen amaiera ekarri zuen telebistaren forma nagusitzat. Telebista mekanikoak, irudiaren kalitate txikiagoa eta, oro har, irudi txikiagoa izan arren, telebistako teknologia nagusia izaten jarraituko zuen 30eko hamarkadara arte. Estatu Batuetako unibertsitate publiko askok kudeatutako geltokietan, azken transmisio mekanikoak 1939an amaitu ziren.\nGeroztik, telebista berehala zabaldu zen mundu osoan, batez ere Bigarren Mundu Gerraren ondoren, eta, gaur egun, komunikabide guztien artean, indartsu eta lasterrenetakoa dela esan daiteke. 2013an, munduko etxeen % 79 bazuen telebista bat.\nElektronika.\n1897an, J. J. Thomson ingelesak izpi katodikoak desbideratu ahal izan zituen bere hiru esperimentu ezagunetan, gaur egungo katodo-izpien hodiaren (CRT ingelesez) funtsezko funtzio bat. CRTaren lehen bertsioa Ferdinand Braun fisikari alemaniarrak asmatu zuen 1897an; \"Braun\" hodia izenez ere ezaguna da. Katodo hotzezko diodoa zen, Crookes hodiaren aldaera bat fosforoz estalitako pantaila batekin. Braun izan zen lehena CRTa erakusgailu gisa erabiltzen. Braunen hodia XX. mendeko telebistaren oinarri bihurtu zen. 1906an Max Dieckmann eta Gustav Glage alemaniarrek bilbe irudiak sortu zituzten lehen aldiz CRTan. 1907an, Boris Rosing zientzialari errusiarrak CRTa erabili zuen bideo-seinale esperimental baten amaieran, irudi bat osatzeko, eta forma geometriko sinpleak pantailan erakustea lortu zuen.\nHasierako telebista elektronikoak handiak eta bolumen handikoak ziren, Balbula termoionikoz egindako zirkuitu analogikoekin. Bell Laborategiak lehen transistorea asmatu ondoren, 1952an, Masaru Ibuka Sonyren sortzaileak iragarri zuen transistorez egindako zirkuitu elektronikoetarako trantsizioak telebista txikiago eta eramangarriagoak eragingo zituela. Lehenengo telebista solido eramangarria 8 hazbeteko Sony TV8-301 izan zen, 1959an garatua eta 1960an estreinatua. Horrela hasi zen telebista ikusmenaren eraldaketa: 1960an, Sonyk 4 milioi telebista eramangarri baino gehiago saldu zituen mundu osoan.\nKoloretako telebista.\nKoloretako telebista telebista transmisio teknologia bat da, koadroaren koloreari buruzko informazioa barne hartzen duena; beraz, bideo irudia koloretan bistaratu daiteke telebistetan. Telebistako teknologia goiztiarragoan, monokratan edo zuri-beltzeko telebistan egindako hobekuntza bat da, non irudia grisen eskalan (\"greyscale\") agertzen baitzen. Mundu osoko telebista transmisioko estazio eta sareak zuri-beltzetik koloretako transmisiora eguneratu ziren 1960 eta 1980 bitartean. Koloretako telebista estandarren asmakuntza telebistaren historiaren zati garrantzitsu bat da.\nIrrati-difusioko erakundeak 2006.urtean hasi ziren telebista analogikotik telebista digitalera pasatzen. Aldaketa hori herrialde askotan egin da, baina telebista analogikoak estandarra izaten jarraitzen du beste leku batzuetan.\nDigitala.\nTelebista digitala (DTV ingelesez) audioaren eta bideoaren transmisioa da, digitalki prozesatutako eta multiplexatutako seinaleen bidez, telebista analogikoak erabiltzen dituen seinale erabat analogikoen eta kanaletatik bereizitakoen aldean. Datuen konpresioa dela eta, telebista digitalak programa bat baino gehiago jasan ditzake kanal beraren banda-zabaleran. 1950eko hamarkadan koloretako telebista sortu zenetik telebista hedatzeko teknologiaren bilakaerarik esanguratsuena irudikatzen duen zerbitzu berritzailea da. Telebista digitalaren sustraiak errendimendu handiko ordenagailu merkeen erabilgarritasunarekin oso lotuta daude. 1990eko hamarkadara arte ez zen posible izan telebista digitala. Lehen, telebista digitala ia ez zen posible konprimitu gabeko bideo digitalaren banda-zabalera handiagatik, 200 Mbit/s inguru behar baitziren estandar definituko telebista baterako (SDTV ingelesez), eta 1 Gbit/s baino gehiago bereizmen handiko telebistarako (HDTV ingelesez).\nTelebista adimenduna.\nTelebista adimenduna (ingelesez \"smart TV\") internet eta Web 2.0 ezaugarriak telebista digital (bereziki 3D telebista) eta set-top box gailuan integratzeari deritzo, bai eta internet, telebista horiek eta STB gailuak bat egitea ahalbideratzen duen teknologiari ere. Gailu hauek lineako hedabide interaktiboetarako, interneteko telebistarako eta eskatu ahalako bideoetarako eginak daude.\nTelebista adimenduen teknologia ez da telebista gailuetara mugatzen, telebista hargailu, blue-ray erreproduzitzaile, bideo-joko kontsola eta etxeko zinemetara ere hedatzen da.\n3D telebista.\n3D telebista edota 3D TB delakoa 3D irudiak ikustea ahalbideratzen duen telebista mota bat da, horretarako sakontasun ilusio teknikez baliatuz. Efektu hau pixel bakoitzean ezarriak dauden mirkroleiar edo ispiluen bidez lortzen da, hauek ikuslearen begi bakoitzari arinki ezberdina den irudi bana bidaltzen dizkiote, honela 3D irudiak ikustearen sentsazioa sortaraziz (holografiaren oinarri berbera). Joera berri honen zenbait ezaugarri oraindik garatzen edota garatzeke daude."}
{"id": "4705", "revid": "219", "url": "https://eu.wikipedia.org/wiki?curid=4705", "title": "Amezketa", "text": "Amezketa Gipuzkoako hego-ekialdeko udalerri bat da, Aralar inguruan kokatua, Txindoki mendiaren magalean, Tolosaldeko eskualdearen hegoaldean, Nafarroa Garaiarekiko mugan. Tolosatik 12\u00a0km-ra eta Donostiatik 36ra dago. biztanle zituen . urtean. \n2009tik, udalerri euskaldunen UEMA mankomunitateko partaide da.\nGeografia.\nUdalerri mugakideak.\nAmezketak mugakide ditu iparraldean Alegia eta Orendain, hegoaldean Aralarko mendilerroa, ekialdean Bedaio, eta mendebaldean Abaltzisketa.\nAuzoak.\nHainbat auzotan banaturik dago, eta garrantzitsuenak lau dira:\nIngurune naturala.\nAralarreko mendilerrora eta natura parkera sartzeko Larraitz da puntu nagusietakoa da, eta Tolosaldetik Amezketa da abiapuntu posibleetako bat. Izan ere, Enirio-Aralarko Mankomunitatean barruan dago sartuta XV. mendetik.\nDemografia.\n2019an herriak 907 biztanle zituen. Horietatik %21,17k 65 urte edo gehiago zituen, eta atzerrian jaiotakoak %6,84 ziren.\nEkonomia.\n2017an honela banatzen ziren sektore ekonomikoak herrian: Lehen sektorea BEGaren %2,1. Bigarren sektorea %72,9. Hirugarren sektorea %18,3. Eraikuntza %6,7. 2017an biztanleko BPGa 48.882,9 euro ziren.\nPolitika.\n2011ko udal hauteskundeak.\n2011ko maiatzaren 22ko hauteskundeetako emaitzen ondorioz Amezketako alkatea Bilduko I\u00f1aki Miren Amundarain Tolosa izan zen. \n2015eko udal hauteskundeak.\n2015eko maiatzaren 24ko hauteskundeetako emaitzen ondorioz Amezketako alkatea Bilduko I\u00f1aki Miren Amundarain Tolosa izendatu zuten. \n2019ko udal hauteskundeak.\n2019ko udal hauteskundeetan hauek izan ziren emaitzak: EH Bilduk 351 boto; Amezketa Etorkizun-ek 167 boto. PSE-EEk 4 boto. I\u00f1aki Amundarain (EH Bildu) aukeratu zuten berriro alkate.\nKultura.\nEuskara.\nAmezketako euskara gipuzkeraren (erdialdeko euskalkiaren) aldaera bat da, erdiguneko gipuzkeraren parte den Tolosaldeko euskara da, hain zuzen. Herri euskalduna da hau, herritar euskaldunak %87.51 baitira, eta euskararen erabilera %70.7."}
{"id": "4723", "revid": "1491", "url": "https://eu.wikipedia.org/wiki?curid=4723", "title": "Testu corpus", "text": "Hizkuntzalaritzan eta hizkuntzaren prozesamenduan, corpus edo testu-corpusa nolabait egituratutako testu sorta handi bat da. Hizkuntza deskribatzeko eta ikertzeko baliatzen da, hizkuntza-datu bilduma gisa, lexikoaren, morfosintaxiaren edo semantikaren aldetik. \"Corpus\" hitza latinetik dator, eta euskaraz \"gorputza\" esan nahi du.\nEuskaraz dauden corpusak.\nOrotariko Euskal Hiztegia (OEH).\nOrotariko Euskal Hiztegiko corpusak garai, toki eta mota guztietako euskal hitz-ondarea bildu nahi du. Obra deskriptiboa da, eta ez arauemailea. Euskaldunak, mende eta euskalkietan zehar zein hitz eta esapidez baliatu diren eta nola baliatu diren ahalik eta osoen eta zehatzen azaltzea de hiztegi honen xedea. Ia hirurehun liburutik jasotako corpusa aztertuz lau milioitik gorako hitz-altxorrarekin lan egiten da. Hots, tradizioaren bilketa-lanean oinarritzen da proiektua.\nOrotariko Euskal Hiztegia corpus diakroniko itxia da, 1970. hamarkada arte iristen baita. 310 obra oso \"aukeratu\" biltzen ditu, 5.800.000 hitzek osatua; kodetu eta lematizatu gabea. Hala ere, euskararen historiaren altxor ezinbestekoa da. Sailkapen orokorra du: epea, euskalkia, eta testu mota zabala. 2020ko bertsioak 146.134 sarrera eta 56.781 azpisarrera biltzen zituen, eta 485.168 adibide erakusten ditu (hiztegiak dituenetik % 80 inguru).Hiztegiaren egitura formala Text Encoding Initiative (TEI) gidalerroen arabera definitu da. Creative Commons lizentziapean banatzen da (CC-BY-NC-CA).\nPaperezko bertsioaren lehen liburukia 1987an argitaratu zen eta 2005ean azkena (hamaseigarrena).\nXX. mendeko euskararen corpus estatistikoa.\nXX. mendeko euskara jasotzen duen corpus estatistikoa 4.658.036 testu-hitzez osatua da. Erabili izan den eta erabiltzen den euskararen lekuko eta erakusgarri izatea du egiteko nagusi eta ia bakarra, eta ez ereduzko hizkuntza proposatzea. Kontsultagarria da sarean.\nCorpus estatistikoaren oinarria, XX. mendeko euskal argitalpenen inbentario osoa da, \"Datu-base bibliografikoa\" atalean aipatzen diren irizpideen arabera sailkatua. Argitalpenek osatzen duten unibertsotik abiatuta, osotasun hori proportzionalki adieraziko duen lagina eskuratu da zozketa bidez, orotara jasotako 6.351 obra-zatik osatzen dutena.\nProiektua 1987an jarri zen martxan eta lehen fase batean 1900-1987 urteetako corpusa osatu zen, baina corpus irekia zen eta, beraz, urtero eguneratzen zen, nahiz mendea bukatzean corpus itxi izatera pasatu den, mende oso baten erakusgarri. Bestalde, euskara idatzia jaso da hor, ez ahozkoa. Ahozkoek badute bere lekua, baina transkribatu eta argitaratu diren neurrian jaso dira.\nDokumentuak sailkatzeko irizpideak hauek dira:\nSailkapen hauek, unibertsoaren berri eman eta lagin erakusgarria aukeratzeko oinarri izateaz gain, lagungarri izan litezke oraingo kontsultetan. Alegia, forma bat euskalki, epe edo testu-mota batean (edo gehiagotan) nola erabili den ikus liteke, bilaketa murriztuz. Adibidez, pastoral lema begira dezakegu, baina zubererazko testuetara mugatua, edo erdu bizkaieraz ez bestekoetan. Autoreak eta izenburuak ere ageri dira, bai liburuen kasuan eta bai aldizkarietako artikuluetan ere, artikulua eta aldizkariaren fitxa jaso baita.\nHoriek dira corpusaren ezaugarriak; baina corpusak badu balio erantsi bat: lematizatua da. Alegia, testu-hitz bakoitzari forma estandar bat erantsi zaio, hiztegi-sarrera moduko bat, eta horrek, besteak beste, erraztu egingo du kontsulta. Adibide batekin esateko, forma deklinatuei eta aldaerei lema bakarra ezarri zaienez, helduleku erosoa dugu orain lema hori: etxe. Etxe, etxea, etxien, echeco, etchetik bezalako testu-hitzak etxe galdetuz ikus daitezke, aldaeraren bat ahazteko arriskurik gabe. Lematizazio hau, bestalde, ez da hitz bakunetara mugatzen; hitz soilez gain, hitz elkartuak, eratorriak eta bestelako hitz anitzeko unitate lexikalak ere markatu dira: etxe lema soilaren ondoan, etxe orratz, etxe-abere, etxe-tresna, etxeko, etxeko jaun, etxekoandre, etxepe, etxetxo, etxe\u00f1o, etxezain bezalako lemak ere adieraziz. Edo, hala soilaz gain, hala ere, hala eta guztiz ere, hala... nola, hala nola modukoak ere zehaztuz. Horiek horrela, 101.585 lema desberdin aurkituko ditu erabiltzaileak, bere kontsultak egiteko modu eroso eta batez ere segurua eskainiko diotenak.\nLexikoaren Behatokia Corpusa (LBC).\nKomunikabideetako testuekin sortutako corpus monitore bat da, hizkuntzaren erabilera hurbiletik jarraitzeko helburua duena. Proiektua\u00a0 2008. urtean jarri zuen abian Euskaltzaindiak, Andoni Sagarna euskaltzainaren zuzendaritzapean. Euskaltzaindia, Ixa Taldea, Elhuyar Fundazioa eta UZEI dira proiektuaren kideak. Urtean-urtean handituz joan da eta 2016. urtearen bukaeran 58 milioi testu-hitz zeuzkan corpusak, 2018an 65 milioi, eta 2021ean 98 milioi. XML lengoaian etiketatuta dago, eta TEI estandarrari jarraitzen dio. Corpusa kontsultatu daiteke sarean.\nZientzia eta Teknologia corpusa (ZT).\nZientzia eta Teknologiako testuen corpusean 8,5 milioi hitz daude, morfosintaktikoki etiketatuta. UPV/EHUko IXA taldeak eta Elhuyar Fundazioak elkarlanean eratu zuten 2003tik 2006ra bitartean. 1990-2002 bitartean argitaratutako zientzia eta teknologiaren alorreko obrak bildu ziren corpusa elikatzeko. Bildutako testuak sailkatuta daude eremuaren (jakintza-alorra) eta generoaren (testu-mota) arabera. Sailkatutako eremuak hauek dira: Zientzia zehatzak, Materiaren eta energiaren zientziak, Lurraren zientziak, Biziaren zientziak, Teknologia, Orokorra eta bestelakoak. Generoak, berriz hauek dira: Oinarrizko hezkuntzako materiala, Goi-mailako liburua, Artikulu espezializatua, Dibulgazio-artikulua, Dibulgazio-liburua, eta Administrazio publikoko dokumentua.\nEtiketatze linguistikoa egiteko, euskara automatikoki prozesatzeko teknologia aurreratua erabili zen (IXA taldearen \"Eustagger\" etiketatzailea). Testuko hitz bakoitzaren lema eta kategoria/azpikategoria etiketatu dira. Corpusean 8,5 milioi hitz daude, eta horietatik 1,9 milioi hitz eskuz berrikusi, desanbiguatu eta zuzendu ziren. Corpusgintza-lanak egiteko eta kudeatzeko, \"Corpusgile\" tresna garatu zuten; tresna horrek corpusa eratzeko urratsak hartzen ditu bere baitan, eta, etiketatze linguistikoa egiteko, IXA taldearen \"Eustagger\" eta \"Eulia\" tresnekin egiten du lan.\nCorpusa XMLn etiketatuta dago, eta TEI estandarrari jarraitu diogu. Sarean kontsultatu daiteke.\nEuscrawl corpusa.\nEuscrawl corpusa 12.5 milioi dokumentu eta 423 milioi hitzez osatuta dago, 2022an plazaratu zuen Ixa taldeak. Corpusa osatzen duten dokumentuak modu librean bana daitezke Creative Commons lizentzia libreekin. Eskuz aukeratutako Interneteko hainbat webgunetatik dokumentuak xurgatuz (crawl ingelesez) osatu da. Corpusa bi formatutan dago eskuragarri: JSONL eta TXT.\nWeb Corpusen Atari elebakarra.\nEuskarazko web-corpusak 124 milioi testu-hitz ditu. Guztiz automatikoki Interneteko 6.202 domeinutako euskarazko 82.542 dokumentu jaso zituen. Elhuyar Fundazioaren Hizkuntza eta Teknologia unitateko I+G taldeak garatutako teknologiak erabilita, honako urrats hauek eginda:\nTestu guztiak linguistikoki prozesatu eta etiketatu ziren IXA taldeak garatutako Eustagger etiketatzailearekin \nEgungo Testuen Corpusa (ETC).\nEHUko Euskara Institutuak eskaintzen duen corpusetako bat. XXI. mendeko ereduzko corpusak guztira 355,4 milioi testu-hitz ditu 2001/2019 urtetakoak, 2021eko bertsioak 93.418 lema eta 3.081.228 hitz desberdin jasotzen ditu.\nEreduzko prosa gaur (EPG).\nEHUko Euskara Institutuak eskaintzen duen corpusetako bat. 287 liburuk eta prentsako artikuluek osatzen dute: 25,1 milioi hitz ditu. Testuak 2001-2006 tarteko epean argitaratuak dira.\nHitzen artean ikerketak egiteko arakatzaile eragingarri batez hornitua da corpusa hori.\nEreduzko prosa dinamikoa (EPD).\nEHUko Euskara Institutuak eskaintzen duen corpusetako bat. Liburuek eta prentsako artikuluek osatzen dute, eta corpusa urtero berritzen da, azken bost urtean argitaratutako testuak bilduz. 25,1 milioi hitz ditu.\nPentsamenduaren Klasikoak corpusa.\nEHU-ko Euskara Institutuak eskaintzen duen corpusetako bat. 1992tik eta 2009ra bitartean KLASIKOAK izeneko bilduman argitara emandako 130 liburuk osatzen dute corpusa, eta 10,7 milioi hitz ditu. Kontuan izan behar da liburu hauetako batzuk 2001 baino lehenago argitaratu zirela, eta garai hartan lexikoa ez zegoela orain bezain ongi finkatuta.\nEuskal Klasikoen Corpusa (EKC).\n2005ean abiatu zuen armiarma.eus-ek Klasikoen Gordailua, XX. mendea bitarteko testu klasiko ia guztien bilgunea bilakatzeko asmoz. Corpus honek XVI. mendean hasi eta 1975. urtera arteko 496 liburu jasotzen ditu, eta denera 11,9 milioi testu-hitzez osatuta dago. Lehenago OEH corpus zegoen (303 liburu eta 5,8 milioi testu-hitz), baina hori ez da inoiz modu publikoan kontsultagai egon. dena.\nHizkuntzen arteko Corpusa (HAC).\nLau hizkuntzatara itzulitako 137 liburuk osatzen zuten HAC corpusa 2021ean. Itzulpen unitateak parekatuta bistaratzen dira, eta bilaketak edozein hizkuntzatan egin daitezke. Guztira 42,43 milioi testu-hitz zeuden, horrela banatuta: euuskaraz \u00a08,64; espainieraz 11,31; frantsesez 11,11 eta ingelesez 11,53.\nGoenkale corpusa.\nEHU-ko Euskara Institutuak eskaintzen duen corpusetako bat. ETBko \"Goenkale\" izeneko telesailean erabilitako elkarrizketetako testuetan oinarritua, 13,3 milioi hitz ditu. \nGoenkale ETB1en emititu zen euskarazko telesaila da, Pausokak eta EITBk ekoitzia. 1994an hasi zen, eta 20 urteko ibilbidean 3.500 atal baino gehiago eman zituen. Corpusak 2014an 3.500 atal horietako 2.995 batu zituen.\nSintaktikoki etiketatutako EPEC corpusa (EPEC-DEP).\nEuskararen Prozesamendurako Erreferentzia Corpuseko (EPEC) etiketazioa Dependentzia-Gramatikaren Teorian oinarrituta dago. \"Basque Dependency Treebank\" ere esaten zaio.\nBatuaz idatzitako 300.000 hitzeko testu-bilduma da. Heren bat XX. mendeko euskararen corpus estatistikotik hartu zen eta beste bi herenak Euskaldunon Egunkariatik. Hainbat mailatan (morfologia, sintaxi partziala eta semantika) dago etiketatuta eskuzko metodoak nahiz automatikoak baliatuta.\nDependentzia Gramatikaren Teoria erabiliz (Tesni\u00e8re, 1959), esaldiko hitzak binaka lotzen dira esaldiaren zuhaitz sintaktikoa (dependentzia-zuhaitza ere deitua) lortzeko. Zuhaitz hauetan, batetik, adabegietan dauden hitzen arteko gobernatzaile/mendeko erlazioak irudikatzen dira, eta bestetik, bi hitzen arteko loturan mendekoak betetzen duen funtzio sintaktikoa adierazten da dependentzia-etiketen bidez.\nEPEC-EuSemcor.\nTestu hainbat izenen agerpen guztiak testuan duten EusWN-eko adierarekin markatuta daude.\nZIO corpusa.\nEHU-ko Euskara Institutuak eskaintzen duen corpusetako bat. ZIO izeneko bilduman argitaratzen diren zientzia hedakuntzako testuetan oinarritutako corpusa da.\nZuzenbide corpusa.\nEHU-ko Euskara Institutuak eskaintzen duen corpusetako bat. Corpus berezia da, zuzenbidearen alorrekoa, eta urtero gaurkotzen da. 6,6 milioi testu ditu.\nGero Corpus Historikoa.\nArmiarma argitaletxeko Klasikoak bildumako euskarazko testu historikoak egungo euskara normalizatura ekarriak.\nLiteratura Unibertsalaren Corpusa (LUC).\nCorpus paralelo eleaniztuna. Hainbat liburu eskuratu daitezke euskaraz, beste hainbat hizkuntzatan ere badaudenak. Oraingoz, bildumako hamalau itzulpen ditu corpusak oinarri (frantsesa eta ingelesa). EIZIE eta Elhuyar Eleka Ingeniaritza Linguistikoa unitatearen arteko lanaren emaitza da.\nEIZIE eta Eusko Jaularitzako Kultura Sailaren artean \"Literatura Unibertsala\" izeneko liburu bilduma bat sortzen ari dira 1990etik. 2020an 179 liburu eskaintzen ziren. Literatur itzulpengintzaren ondarea biltzeko xedez eta bilduman argitaratu diren itzulpenek bizirik jarrai dezaten, horietako zenbait eLiburutegian jarri dira jendearen eskura.\nEroski Consumer Corpusa.\nCONSUMER EROSKI aldizkariaren edukiak euskaraz, gaztelaniaz, galegoz edo katalanez.\nGaraterm Corpusa.\nUnibertsitateko esparru akademikoan egiten den euskararen erabileraren erakusgarria da. Terminologia Sareak Ehunduz programan parte hartzen duten EHUko irakasleen testuek osatzen dute, alegia, irakasle horiek ematen dituzten irakasgaietan erabiltzen dituzten materialek: irakaskuntza-gidak, apunteak, aurkezpenak, ariketak, praktika-protokoloak eta azterketak.\nTZOS web-aplikazioa (Terminologia zerbitzuak online sistema) Euskal Herriko Unibertsitateko irakasleek komunikazio akademikoan erabiltzen duten terminologia biltzeko, ikusgai egiteko eta partekatzeko on-line zerbitzua da. Irakasleen ekarpenekin etengabe aberasten da datu-base terminologikoa eta Garaterm corpusa.\nEuskara duten corpus elebidunak.\nCorpus paralelo eskuragarriak:\nBeste hizkuntzatarako corpus batzuk.\nHortaz, Corpusak dira gaur egungo linguistentzat eta oro har hizkuntzaren erabiltzaileentzat tresnarik ezinbestekoenak."}
{"id": "4724", "revid": "9472017", "url": "https://eu.wikipedia.org/wiki?curid=4724", "title": "Pago", "text": "Pagoak Fagazeoen familiako hamar espeziez osatutako (\"Fagus\") generoko zuhaitz hostoerorkorrak dira, Europa, Asia eta Ipar Amerikakoak. Euskal Herrian genero honetako espezie bakarra dago, pago arrunta (\"Fagus sylvatica\"), edo, besterik gabe, pago deitua.\n\"Fagus\" generoko zuhaitzek hosto osoak edo hortz urridunak dituzte, 5-15 cm luze eta 4-10 cm zabal. Loreak txikiak eta sexu bakarrekoak dira, arrak gerbetan elkartuak, udaberrian agertzen dira hosto berriak haizearen bidez berehala polinizatzen dira. Fruituak, pagatxak edo pagaziak, binaka sortutako hur txiki (10-15 mm luze) eta ebakidura triangeluarrekoak dira: jangarriak dira baina tanino kopuru handikoak eta mingotsak (pago arruntaren pagatxak ez dira mingotsak).\nLorategietan gehien landatzen den pagoa pago arrunta (\"Fagus sylvatica\") da, Euskal Herriko pago mota bera. Askotan erabiltzen da bai Ipar Amerikan, bai Europa haren jaioterrian.\nLepidoptero batzuek pagoak janaritzat erabiltzen dituzte, besteak beste, \"Drepana binaria, Geometra papilionaria, Epirrita christyi, Campaea margaritata\" eta \"Euproctis chrysorrhoea\" espezieetakoek.\nHegoaldeko pagoak benetako pagoen nahiko antzekoa den beste genero (Nothofagus) batekoak dira. Australia, Zeelanda Berria, Ginea Berria, Kaledonia Berria eta Hego Amerikan dira.\nIzena.\nZuhaitzaren euskal izena latinezko \"\" izenetik dator. Bestalde, euskalkietan, euskara baturako hartu den \"pago\" forma orokorrenaz gainera, \"bago\", \"fago\" eta \"phago\" formak ere daude.\nPagadiak.\n\"Pagadiak\" dira zuhaitzon basoak. Euskal Herrian, zabalena Iratiko oihana da."}
{"id": "4740", "revid": "7476", "url": "https://eu.wikipedia.org/wiki?curid=4740", "title": "Turismo", "text": "Turismoa jendeak bere ohiko bizitokitik kanpo egiten dituen bidaia eta egonaldietako jardueren multzoa da, aisialdi, lanbide edo bestelako helburuetarako, urtebetea baino iraupen txikiagoaz. Turismoa egiten dutenei turista deritze. Emandako definizioaren arabera, turistak dira, esaterako, oporretan beste herrialde, eskualde edo hiri batera doazen pertsonak eta familiak, feria edo enpresako biltzar bat dela etxetik kanpo dauden langileak , osasun-arrazoiengatik bainutegi batera joan behar duen pertsonak, Mekara erromes joaten diren musulmanak eta eguneko txango bat egiten duten familiak .\nXX. mendetik garrantzi handia hartu duen jarduera da ekonomia zein kultura arloan, zerbitzuen sektorea osatuz, ostalaritzarekin estu loturik, munduko toki askotako paisaia, bizimodua eta ohiturak aldatuz. Gizarte ikuspegi batetik, turismoak gizabanakoari bizipen interesgarriak ere eskaintzen dizkio, ezagutzen ez dituen tokiak eta jendeak ezagutuz. Halaber, turismoak herri eta kultura ezberdinen arteko harremanak sortu eta sendotu ere egiten ditu, jendetza-turismoak tokiko jatorrizko kulturaren desagerpena ekar badezake ere. Bertako ingurumenean ere ondorio latzak eragin ditzake turismoaren gehiegizko garapenak.\nAzken aldi honetan, \"bidaiari\" eta \"turista\" hitzak bereizteko joera sortu da gizartean. Turistak bere bidaia eta egonaldietarako turismoaren ekonomiak propio jarritako tokiak eta azpiegiturak (hotelak, garraioak, ikusgarriak) erabiltzen dituen bitartean aurretik antolatutako modu batez, bidaiaria helmuga eta baliabide horiek saihesten saiatzen da, bere bidaian zehar ezagututako jendeari esker eta ikasitakoaren bitartez bizipen pertsonala indartuz.\nTurismoaren historia.\nLan-bidaiak bazterturik, antzinako zibilizazioetan aurkitzen dira turismoaren lehenengo aztarnak. Antzinako Grezian eta Erroman, gizarte-talde boteretsuek interes berezia erakutsi zuten beste toki eta kultura batzuk ezagutzeko. Alexandro Handiak konkistatu zituen lurraldeetako jendeak eta kulturetarako jakin-mina erakutsi zuen. Hadriano erromatar enperadoreak Grezia eta beste lurralde batzuetara egin zituen bidaiak asmo kultural huts batez askotan eta Erromatar Inperio \"via\" edo errepide-sare zabalari esker. Marko Polo 1275-1295 urte bitartean Txinaraino egin zituen bidaiak turismo modernoaren zehatz dokumentatutako lehenengo bidaia izan zela esan daiteke, beste kulturak ezagutzeko asmo hutsez egindakoa izan baitzen. Erdi Aroko erromesak ere turisten aitzindariak izan ziren, helburu erlijiosoak azalean, barnean garaiko mugiezintasunaren aurkako erreakzio gisa ere ulertu izan baita .\nKristobal Kolon ere bidaiari handia izan zen, baina bere asmoak guztiz bestelakoak ziren, beste kulturak ezagutu edo turismoarekin zer ikusi handia ez zutenak. Merkataritza-bide berriak zabalik, Pizkunde garaian beste tokiak eta herriak ezagutzeko bidaiarako gogoa piztu zen handikien artean. Erresumak zabalagoak ziren eta horrek bidaia luzeagoak eta seguruagoak egiteko aukera ematen zuen. Horrela, \"Grand Tour\" turismo-mota sortzen da, turismo modernoaren lehenengo erakusgarria. XVII eta XVIII. mendeetan ugaldu zen turismo mota bat izan zen, Europako jende aberatsek egiten zutena Ingalaterra, Alemania, Suitza, Italia eta Frantzia zeharkatu eta bertako hiri garrantzitsuenetan geldituz. 40 hilabeteko iraupena ere izaten zuen bidaia hau egiteko arrazoiak anitz ziren: gazteen heziketarako egiten ziren, besterik gabe beste herriak ezagutzeko, arrazoi zientifiko edo artistikoak ere baziren edo osasunezkoak.\nIndustria Iraultzarekin batera, garraiobideak garatu zirenean, beste tokietara joateko aukerak zabaldu eta zirkuitu turistiko honen gainbehera ekarri zuen. 1840 urtean Thomas Cook ingeles enpresaburuak turismo-bidaiak antolatzen hasi zen zabaldu berria zen trenbidea erabiliz. XIX. mendearen bukaeran klase ertainaren garapena hasita eta oporren legezko onarpenarekin batera, aste bat edo bi kostaldean pasatzeko ohitura zabaltzen hasi zen, Brightonera esaterako, atseden hartu eta osasunerako onuragarria zelako. Ohitura beste herrialdeetara zabaldu zen, Frantziako eta Italiako Riviera aldean eta, ozeanoz bestaldean, Kalifornian ere . XX. mendean zehar, turismoaren hazkunde itzela jarraitu du eta mende hasieran gehienetan gizarteko goi-klaseen jarduera pribilegiatua izatetik gizarte osoaren funtsezko jarduera izatera heldu da. Adibidez, 1960ko hamarkadan zehar bikoiztu egin ziren nazioarteko bidaien kopurua, 183 milioitara iritsiz 1970ean; 2000 urtean nazioarteko 700 milioi bidaia zenbatu ziren . Aldi berean, turismoa jarduera globala bilakatu eta gutxi dira munduan zehar, gatazkak bizi dituzten lurraldeak kenduta, turismoa nolabait garatu ez duten tokiak.\nEuskal Herria.\nXIX. mendeko Industria Iraultzarekin batera, Euskal Herrian turismo-iraultza ere izan zela baiezta daiteke. Lehenago ere, Euskal Herrira bidaiari ezagunak etorri ziren. Wilhelm von Humboldt jakintsuak 1799 eta 1801 urteetan Euskal Herrira egindako bidaiek euskal kultura ezagutzeko gogoak bultzaturik burutu zituen. XIX. mendeko lehenengo erdialdean, batez ere Gipuzkoan, Bizkaian eta Lapurdin ugari ziren ur termalen eta itsasoko uren onuragarritasuna zabaldu zen goi mailako klaseen artean, sendagileek egindako ikerketen bitartez. Horrela, 1806 urtean zabaldu zen Zestoako bainutegia eta 1827an Arrasateko Santa Agedakoa. Hala ere, mendearen erdialdean izandako bi gertaera izango ziren Euskal Herriko kostaldearen garapen turistikoa bultzatuko zutenak: Elisabet II.a Espainiakoa erreginak osasun arazoetatik oneratzearren Donostiara egindako bisita, batetik; eta Frantzia enperadore Napoleon III.ak eta haren emazte Eugenia de Montijok Miarritzen egindako egonaldia, bestetik. Horretan ere lagundu zuen Paristik eta Madrildik egindako trenbidearen luzapenak, Donostiara eta Biarritza gorteko aristokratek egindako bidaiak erraztu baitzituen. Bigarren Karlistaldiak eragindako etenaldi laburraren ondorioz, mendearen amaieran Donostia Espainia osoko hiriburu turistikoa bilakatu zen,Maria Kristina Austriakoa Espainiako erreginak 1887 urtetik aurrera bertan pasatako udaldien erakarmenaren ondorioz. Iparraldean, Miarritzeko \"Villa Eugenia\" Frantziako enperadoreen jauregia luxuzko \"Hotel du Palais\" bihurtu zen, Frantziako Inperioa desegin eta gero, baina Europa osoko aristokrazia bere geletan biltzen jarraitu zuen. Victor Hugo eta Pierre Loti frantses idazleek Euskal Herriaren irudi erromantiko eta exotikoa osatzen ere lagundu zuten, gerora turismoa erakarri egingo zuena. Garai berean, barne aldeko Kanbo ere elitearen turismo toki bilakatu zen, bertako ur termalei esker.\nDonostiako zabalguneak hotelak ugaldu zituen XX. mendearen hasieran, turismoaren etorrera handitzeko aukerak emanez. Hauetan, Maria Kristina hotela nabarmendu behar da, elite-turismoaren erakusgarri argia, eta Donostiako udalak berak bultzaturik, turismoa sustatu asmoz. Aldi berean, Gipuzkoako kostaldeko herri zenbait ere ezagutu zuten goi mailako turismoaren garapena, hala nola Zarautz (XIX. mendetik eta Paskual Madoz politiko liberalaren ekimenez, kasu honetan), Zumaia eta Deba, Zestoako eta Alzola bainutegiekin batera. Hondarribia beranduago bilakatuko zen gune turistiko, Europako aristokraziak bultzaturik. Bizkaian ere Portugalete (gerora gune turistiko moduan garatu ez bazen ere), Algorta eta Areeta izan ziren turismorako lehenengo guneak.\nXX. mendearen hasieratik higienismoak eta naturismoak bultzaturiko osasun-turismoaren apaltzearekin batera, aisialdi-turismoa garatzen hasi zen. Euskal Herriko hiri et herri turistikoak azkar egokitu ziren joera horretara eta horrela kasinoak (Donostiako Kursaal kasinoa, esaterako), zezen-plazak, antzokiak eta bestelako ikuskizunetarako espazioak sortu ziren (Lasarteko hipodromoa, esaterako). Aldi berean, garraiobideen garapenak hiri eta herri turistiko hauetatik Euskal Herriko beste herriak ezagutzeko erraztasunak ekarri zituen, euskal kulturarekiko interesa piztuz horrela, baina interes folklorista huts batez gehienetan. 1936ko gerra ondoren, Francisco Franco jeneralak Donostia aukeratu zuen udako opor-tokitzat, aurreko monarkak bezalaxe. Horrela, tradizioari jarraiki, frankismo garaian ere Euskal Herriko kostaldeak Espainiako eliteen turismo-gune bihurtu zen, udako klima freskoa, luxuzko hotelak, gastronomia, ikuskizunak eta mugaren gertutasunak erakarrita. Lapurdin ere maila goreneko turismoa garatzen zen urte horietan, mugaz bestaldeko joerari jarraiki. 1955 urte aldera Europa aldeko turismoa heltzen hasi zen, errepide eta trenbide sareen hobekuntza eta automobilen ugaltzearekin batera. Britainia Handia, Frantzia, Alemania eta beste herrialde batzuetako turistak Euskal Herria bisitatzen hasi ziren, horietako asko Espainiako hegoaldeko hondartzetara bidean, espainiar turistei gehiengoa kenduz. Dena 1973 urtean hasitako krisialdi ekonomikoak 1970eko hamarkadako giro politikoak turismoa atzera jo zuen modu nabarmen batean. XX. mendearen amaierak, ordea, turismoaren hazkunde handia ekarri du berriz ere, hegoaldean zein iparraldean. Batik bat Iparraldean oso nabarmena izan da kanpotarren bigarren etxebizitza izenekoen garapena, bertako herritarren dependentzia sozioekonomikoa eta herrien garapen desorekatua eraginez.\nTurismoaren geografia.\nMundu zabaleko jarduera da turismoa, baina aldi berean joerak eta kontzentrazio-eremuak erakusten dituena, jendeak turismoa egiteko erakusten dituen asmoak eta gogoak zein diren. Asmo eta gogo hauen zerrenda bat da honako hau:\nKategorizazio zehatzagoa ere osa daiteke, arrisku-turismoa, turismo erotikoa (Kuba eta Brasil dira horretarako helbide ezagunak), abentura-turismoa eta abar.\nEuskal Herrian.\nEuskal Herriak aurreko zerrendako turismo-mota guztietarako gune eta baliabideak eskaintzen ditu. Eguzki-hondartzako turismoari begira, 200 kilometrotik gorako kostaldea du Baionatik Muskizera. Kostaldeko paisaia nagusia itsaslabarra izaten bada ere, 25 hondartza daude Bizkaian, 17 Gipuzkoan eta 15 Lapurdin, udaran batez ere turista asko bisitatzen dituztenak. Euskal Herriko klimaren ziurgabetasunak, ordea, ez du eragin beste turismo-gune batzuetan (Mediterraneoko kostaldeak, esaterako) egoten den udako masifikazioa. Gehienetan hiriko hondartzak dira (Kontxako hondartza, Ondarreta, Zarautz) euskal geografian daudenak, natura giroko hondartzak ere badauden arren (Saturraran, esaterako). Zumaiatik Debara bitarteko itsaslabarra gune turistiko moduan ere sustatu da, natura eta paisaia aldetik duen interesagatik. Hondartza hauen inguruetan, kirol-portuak ere eraiki dira, horien eraikuntza dela eta naturan eragindako kaltea salatu bada ere . Turismoak kostalde inguruan ekarritako gehiegizko urbanizazioa ere salatu da. Hondartzek erakartzen duten turismoa udakoa izanik, kostaldeko herri askotan oso nabaria udatik negurako aldaketa. Adibide garbiena Hendaia da, bereziki bere hondartzako inguruetan: neguan kaleak hutsik eta dendak zein etxebizitzak itxita egoten dira, udan kanpotik etorritako jende saldo itzelek hondartza eta kaleak hartzen dituzten bitartean.\nGertakari handiekin lotutako turismoari dagokionez, Donostian eta Bilbon batez ere aldian behin ospatzen diren kontzertuek, non nazioarteko \"izarrak\" izenekoek hartzen duten parte, Frantzia eta, batez ere, Espainia aldeko gazte asko erakarri izan dituzte . Donostiako zinemaldiak mundu zabaleko kazetari eta zinemazale asko erakartzen ditu urtero. Bestelako gertakariak ere badaude: Kontxako Banderak batzuetan Galiziatik ere zaletu asko erakartzen dit; neurri apalagoan astero Bilbao Athletic eta Erreala futbol taldeek jokatzen dituzten partiduek ere kanpoko talde hauetako jarraitzaile asko erakartzen dituzte. Gertakari handi hauek erakartzen duten turismoa egun bakar edo ordu gutxi batzuetakoa da bakarrik, bere presentzia kaleetan, taberna-giroan askotan, oso nabarmena izaten bada ere. Donostiako Musika Hamabostaldia eta Donostiako Zinemaldiak ere turista asko erakartzen dituzten gertakariak dira.\nDonostia eta Bilbo dira, baita ere, negozio eta kongresu eta feria-turismoko gune nagusiak. Donostiako Kursaal jauregia eta Barakaldoko BEC \"Bilbao Exhibition Center\" dira izaten dira horretarako egoitza nagusiak. Irun FICOBA zentroa ere horrelako ekitaldietarako erabiltzen da. Urtero ospatzen den Durangoko Azoka, liburu, disko eta bestelako kultura-industrien inguruan euskaldunon topagune nagusienetakoa da. Osasun-turismorako baliabideak dira antzinako Zestoako bainutegia, Fiteroko bainutegia eta XX. mendearen amaieraz geroztik zabaldutako \"spa\" zentroak (Hendaiako talasoterapia zentroa, esaterako). Bertako erosketa-turismoa ere garatuta dago Euskal Herriko hiriburuetan nagusiki: larunbatetan batez ere Euskal Herriko herri txikietako eta inguruko lurraldeetako herritarrak hiriburu hauetara hurbiltzen dira erosketak (arropak, ...) egiteko asmoz, edota besterik gabe aisialdi-egun bat pasatzeko. Erlijio-turismoko gune gutxi daude Euskal Herrian: ezagunenak Loiolako, Azpeitian, eta O\u00f1atiko Arantzazuko santutegiak dira.\nEuskal kulturaren berezitasunak ere turista asko erakartzen ditu, turismo exotikoaren atalean, euskaldunok ezagutzeko jakin-minez. Jaiak, euskara, gastronomia, bizimodua, kirolak eta bestelako ezaugarriak mundu zabaleko jende askoren erakargarri dira. Jaietan mundu osoan ezagunak dira Iru\u00f1eko Sanferminak, nazioartean Ernest Hemingway idazleak ezagutarazi zituenak. Gasteiz, Baiona, Donostia eta Bilboko udako festak eta aste nagusiak ere inguruetako jende asko erakartzen dute. Euskal kultura eta historia ezagutzeko museoak ere badaude. Euskal gastronomia ospetsua da mundu osoan; adibidez, Donostia inguruetan Michelin gidak esleitzen dituen hiru izarretako hiru jatetxe daude (\"Akelarre\" eta \"Arzak\" Donostian; \"Berasategi\", Lasarten) . Pintxoak famatuak dira mundu osoan, euskal sukaldaritza tradizionaleko beste plater zenbaitekin batera .\nAisialdi-turismoari dagokionean, Euskal Herriko geografia fisikoak, mendi eta ibarrez josia, bidezidor kirola eta gisako jarduerak egiteko aukera zabala eskaintzen du. Lurraldean zehar, Euskal Herriko parke naturalak aipatu behar dira (Valderejo, Aiako Harria, Urbasa, besteak beste). Itsasoarekin loturiko jarduerak ere egin daitezke, mundu osoan ezagunak diren surf-guneak (Zurriola, Miarritze, Mundaka, esaterako). Kultura arloan, arte eta arkitektura arloan, Guggenheim Bilbao Museoak turista asko erakartzen ditu Bilbora.\nMunduan.\nMunduan zehar turismo-jarduerak erakusten duen espazio-banaketa ez da uniformea. Nazioartean, Europako herrialdeak dira munduan zehar gehien bisitatzen direnak, bertako kultura eta historiak erakarrita batez ere. Baina, aldi berean munduan gero eta turista gehiago erakartzen dituen herrialde bat Txina da, gehien bisitatutako herrialdeen sailkapenean azken urteotan maila asko igo dituena. Estatu Batuarrek ordea, beraien mugen barnean bidaiatzeko joera izaten dute: aipatu behar da beraien mugetan munduan gehien bisitatutako tokiak daudela. Nazioarteko bidaiak zenbatzen badira, hauek dira gehien bisitatu ziren herrialdeak:\nEgindako gastuari buruz sailkatuta, Estatu Batuak, Alemania, Japonia, Britainia Handia eta Frantzia dira turistak bidaltzen dituzten herrialde nagusienak .\nTurismoaren sistema.\nTurismoa sistema bat da, oinarri, faktore eta hainbat eragile harremanetan jartzen dituena. Turismo-sistema irudikatzeko era ezberdinak daude ordea. Neil Leiper turismoaren ikerlariaren arabera , turismoak prozesu bat da:\nLehenengoa eta azkenekoa kenduta, tarteko hirurak elementu geografiko, ekonomiko eta sozialak biltzen dituzte. Badira turismoaren bestelako sistematizazioak ordea, ondoko irudian erakusten den bezala.\nTurista aukeratutako helbidera heldu eta bertan bere asmo eta gogoak betetzeko, gizarte eta ekonomiako atal ezberdinekin jardun behar du. Turismoaren piramidearen oinarrian, non turista erpinean dagoen, bisitatu beharreko toki edo helbideko ingurumena eta kultura daude. Bidaia eta oporren helburu nagusia ingurumen atsegin batean bolada bat pasatzea da. Hori dela eta, ingurumen zaindua eta klima egokia, besteak beste, helbidea aukeratzeko oinarrizko irizpideak izaten dira. Kultura arloan abegikortasuna faktore garrantzitsua da turistak egonaldi atsegin bat izateko. Helbidearen aukeraketa faktore ekonomiko eta politikoek ere eragiten dute eta hauek turistak helbidea hautatzeko irizpideak aldaraz ditzakete. Adibidez, Eskandinaviako maila ekonomikoa oso altua izan daiteke euskaldun batentzat eta bertako herrialdeak bisitatzeko asmoak bertan behera utz ditzake.\nEz da nahikoa toki batean paisaia zoragarria eta kultura interesgarria turistarengan erakarmena sortzeko. Helbideko turismo-guneak irisgarriak eta modu erosoan eskuragarriak izan behar dira. Harrera egoki baterako azpiegitura egokiak (hotelak eta bestelako ostatuak, jantoki eta jatetxeak) garrantzitsuak dira eta bertara iristeko garraiobideak ere funtsezkoak dira. Adibidez, munduko basamortuak lurralde liluragarriak izan arren, ez dira asko bertara joaten ausartzen direnak, bertara iristeko zailtasunak eta bertan egoteko pasa beharreko nekeak ikusita. Bestelako baliabideak ere turismoa erakartzeko garrantzitsuak, hala nola turisten informazio-guneak eta komunikabide egokiak. Turismorako kultura izatea ere kontuan hartu beharreko da; adibidez, helbideko turismo-langileen jatortasun eta prestutasuna.\nHelbideko turismo-eragileek(erakunde publikoak, hotelak, jatetxeak, aisialdi-enpresak) turistarekin harreman zuzena bilatzen dute, euren tokiko eskaintza sustatu asmoz. Horretarako turismo-feriak, aldizkariak edo webguneak eratzen dira. Turismo-bidaia zehaztu eta kontratatzerakoan ere, turistak bere kabuz eta zuzenean egin dezake bertara eramango duten garraiobide-enpresa eta bertan ostatu eskainiko dioten hotelekin. Hala ere, helbideko turismo-eskaintza eta zerbitzuak ezagutarazi eta eskura jartzeko bitartekariak erabili ohi dira. Horrela, ohikoa da, erosotasunez, turistak bidaia aurretik egiten dituen kontratazio hauek bidai-agentzia baten bitartez egitea, non erreserben kudeaketa eta ordainketa aurrez egin daitekeen. Beste mota bateko bitartekariak tour operadoreak dira, turismo-gune bateko eragileekin adostuta, opor-bidaiak, zirkuituak edo paketeak antolatzen dituztenak, garraioa, egonaldia, txangoak eta aisialdi-jarduerak bateratuz pakete turistiko batean. Tour operadore hauen paketeak bidai-agentzien bitartez, handizka alegia, edo txikizka, webgunetik bezeroarekin zuzenean harremanetan, saltzen dira.\nOstatu motak.\nBidaiaren iraupena egun bat baino luzeagoa denean, lo egin eta beste beharretarako ostatua behar da. Turismoa gizarte osora zabaldutako ohitura izanik, anitz dira ostatu motak, maila ekonomiko guztietarako. Hotelak ostatu eta bestelako zerbitzuak (otorduak, \"spa\", ...) eskaintzen duten establezimendu turistiko ohikoenak dira. Izar kopuru bati jarraiki (izar batetik bost izarretara) sailkaturik izaten dira, eskaintzen dituzten zerbitzuen erosotasunaren edo luxuzko izaerari buruz. Hotel bateko kontratatzean, zehaztu behar da ostatua bakarrik (gosaria barne), ostatua otordu batekin (pentsio erdia ere deitzen zaio ostatu mota honi) edo ostatua otordu guztiekin (pentsio osoa) hartzen den. Badira hotel-erresidentzia izeneko ostatuak non otordurik ez den inolaz ere eskaintzen. Beste mota bateko hotelek aisialdi, igerileku, kirol eta zerbitzu-eskaintza zabala eta osotua eskaintzen dute: \"resort\" hotelak edo konplexu turistikoak dira, gehienetan maila ekonomiko handia duten turistentzat eta turista bertara heldu eta bere egonaldi osoan bertatik ez ateratzeko antolatuak, \"dena barne\" lelopean. Askotan, hotel anitz enpresa bakar baten esku jartzen dira, hotel-katea sortuz horrela. Hotelak baino apalagoak eta txikiagoak diren ostatu-etxeek pentsio izena dute. Hauek ez dute gehienetan gosaririk eskaintzen eta prezio merkeagoak izaten dituzte . Aparthotelak edo hotel apartamentuak, lo egiteko gelaz gainera, otorduak prestatzeko sukalde bat eskaintzen duten hotelak dira. Etxebizitzak edo apartamentu pribatuak alokairuan hartzea da beste irtenbide bat turismoa egiteko. Etxebizitza pribatuak zenbait egunetarako elkar trukatzeko sistemak ere badaude, web sarea erabiliz antolatzen direnak . Nekazalturismoan baserriak edo landa-etxeak dira ostatu, turistak etxekoak bizi diren etxe berean ostatu hartuz . Aterpeak gazte jendearentzako ostatu izaten dira: prezioak oso merkeak dira eta gela beste pertsona batzurekin batera partekatu behar izaten da . Camping edo kanpinak soro zabaletan hedaturik dauden instalazioak dira, kanpin-denda altxatzeko tokia eskaintzen dute, bestelako zerbitzuekin batera (ura, dutxak, dendak); bungalow izeneko etxe txikiak ere izaten dituzte. Karabanak eta autokarabanak garraiobideak izateaz gainera, bertan lo egin eta otorduak prestatzeko aukera ematen duten ibilgailuak dira. Bigarren etxebizitzak dituzten turista ugari ere badago, kostaldeetan bereziki, eta hauek izan dira kostaldeetako ingurumena hondatzera eraman duten faktore nagusienetako bat.\nGarraiobideak.\nTurismoaren garapena garraiobideekin estu loturik dago. XIX. mendearen bukaeran turismoak izan zuen garapena trenbide-sareen hedakuntza eta bidaiari-ontzien ugaltzearekin zegoen erlazionaturik. Garraioaren zabalkundeak garai hartako munduaren ikuspegian ekarri zuen aldaketa Jules Vernek 1872 urtean idatziriko \"Munduari itzulia laurogei egunetan\" islatzen da:\nGarraiobideen iraultza jarraitu egin zuen XX. mendean ere, era nabarmenago batez 1950etik aurrera: automobila herritartu eta hegazkin-bidaiak neurri handian garatu dira, bertako eta nazioarteko ibilbideak erraztuz. Ordura arte, trenbidea izan zen turismorako garraiobide nagusia, baina ordutik aurrera nabarmen jeitsi zen bere erabilera . Arrazoia erreakzio-motoreko hegazkinen ugalketa izan zen, nazioarteko bidaietan batez ere. 1958 urtean Stockholmetik Kanaria Handia uhartera hiru egun behar baziren bidaia egiteko, hiru eskaletan, egun bost ordutan eta zuzenean egin daiteke. Egun, nazioarteko bidaietarako hegazkina da bidaiaren portzentaje handiena hartzen duen garraiobidea. Horretarako faktore garrantzitsu bat XX. mendearen bukaeran hegazkina herritar arruntera hurbildu duten \"low cost\" edo kostu baxuko hegaldiak izan dira, hegaldi konbentzionalak eta maiz trena eta busa baino merkeago, informazio-teknologien garapenari eta premiagabeko gastuen ezabaketari esker . Ohikoak dira, halaber, denboraldi turistikoan \"charter\" hegaldiak, bereziki turistak eramateko hegaldi ez-erregularrak alegia, antolatzea.\nHerrialde bateko mugen barnean egiten den inguruko edo bertako turismoaren kasuan, garraiobide nagusi automobila da. Bere abantaila nagusiak bere malgutasuna (une oro edonora joateko aukera ematen du) eta kostu txikia dira. Eragozpenak ere baditu, hala nola trafiko-ilarak eta maila kolektiboan beste garraiobideen aldean sortzen duen kutsadura handiagoa. Hiri batetik bestera eta distantzia ertaineko turismorako nabarmen garatzen ari den beste garraiobide bat abiadura handiko trena da, 300 km/h abiadura izaten dutenak. Trenbide klasikoa ere garraiobide egokia da hiriz hiri mugitzeko eta oso erabilia da gazteen artean, trenbide-konpainiek trenez prezio merkean bidaiatzeko eskura jartzen dituen bonoei esker.\nTuristak bere helbidean dagoela inguruetan mugitzeko (helbide nagusitik bigarren mailako helbideetara) erabiltzen dituen garraiobideek ezaugarri bereziak dituzte. Bere bizitokitik helbide nagusira heldu berritan (aireportu edo tren-geltokia), hotelera joateko lehenengo bidaia bat egin behar izaten da, \"transfer\" izenekoa, bidaia antolatuetan busez egin ohi dena, baina bestela taxia edo, hiri handietan, metroa erabiliz egin daitekeena. Hirien ikuspegi orokorra izateko ibilbideak egiten dituzten bus turistikoak egoten dira . Aldi berean, hiri-helbideetan ohikoa da beste garraiobide bat erabiliz heldutako turistek automobilak alokairuan hartzea, helbide inguruko lurraldean mugitzeko. Hiri batetik abiatuta inguruetara ordu batzuetako txangoak egiteko bus turistikoak ere maiz antolatzen dira .\nTurismoaren denbora.\nXX. mendean zehar, turismoa udako oporrekin loturiko jarduera izan da. Lehen opor hauen nagusitasunak turismo sektorerako arazo anitz eragin ditu, gehiegizko estazionaltasunak turismoa garapenerako jarduera nagusi moduan planteatzeko zailtasuna ekarri eta turismo-lekuen errentagarritasuna kolokan jarriz. Ongizate-gizartearen zabalkuntzak urtean zehar opor nagusietaz gainera, beste oporraldi zenbait izatea ekarri du (egutegiko zubiak, Aste Santua, Eguberriak). Bigarren edo hirugarren oporraldi hauetan egindako turismoa (ingelesez \"short break\" izenez ezaguna) garatu da XXI. mendearen atarian, garraiobideen garapenari eta sektore turistikoak printzipioz hutsik izan behar zituzten leku horiek betetzeko eskaintza bereziak egiteari esker. Bigarren oporraldi hauen garapenak ahalbideratu duen beste faktore bat informazio-teknologien zabalkuntza izan da, horiei esker turismo-bidaia baten kontratazioa berehala egin baitaiteke, aurrez planifikazio handirik egin gabe. \"Low cost\" hegazkin-konpainia merkeen ugaltzeak ere turismo laburraren goraldia eragin du. Badira, ordea , klima arrazoiengatik, udan eta neguan bakarrik turistak hartzen dituzten turismo-guneak (hondartzak, eski-estazioak). Kasu horietan estazionaltasuna gainditzeko, turismo aktiboa (senderismoa, eski-estazioen kasuan; edo kultura, hondartza-toki zenbaitetan) proposatu izan da . Denborari buruzko mugak ez dituen giza-talde bat erretiratuek osatutakoa da. Oporrak noiznahi egin ahal badituzte, turismoaren estazionaltasuna orekatuz.\nNolanahi ere ere, oporraldien ugaltzea eta zatiketak, gero eta azkarrago doazen turisten mugikortasunarekin batera, arazo berri bat ekarri du: egonaldiaren laburtasun nabarmena. Adibide gisa, Gipuzkoako ostatuetan jasotako datuen arabera, batez besteko egonaldia 2 egunetara ez zen iristen XX. mendearen amaieran , lurraldea eta bertako jendea ezagutzeko denbora benetan eskasa eta garatzen ari den ikuskizun-turismoaren adierazgarri nabarmena.\nJendetza-turismoa eta ekoturismoa.\nXX. mendeko turismoaren garapen itzelak turismo-eredu uniforme, zehatz eta jakin bat sortu du, jendetza-turismo izenekoa. Turista saldo handiak biltzen dituen jarduera-mota izateaz gainera, bestelako ezaugarri eta ondorio kualitatiboak ere baditu jendetza-turismoa:\nJendetza-turismoaren adibide garbia Espainiako Mediterraneoko kostaldeetan dago, Alacanteko Benidorm eta Malagako \"Costa del Sol\" inguruetan. Hondartza eta aisialdi-turismoa da nagusiki, milaka eta milaka turista jasotzen dituena ustezko prezio merkeek erakarrita. Hotel eta beste eraikinetako urbanizazio trinko batekin lotuta egoten da, milaka turista batera jasotzeko. Jendetza-turismoak kulturan duen eraginaren erakusgarri nabarmen bat Disneyland Paris parke tematikoa da, non Europa osoko milaka eta milaka familia joaten diren urtero, erabat artifizialki eraturik dagoen herri batera, non alegiazko modu batean Disney etxeko pertsonaiak bizi diren:\nBere goraldian turismo mota honek turistak jasotzen dituen gizartearen garapen ekonomiko nabarmena eragiten badu ere, iraunkortasunik gabeko turismoa da, goraldi baten ondoren aurrera jarraitzeko arazo handiak dituena, bertako ingurumena guztiz birrinduta turistek ustiatu gabeko helbide turistiko berriak bilatzen dituztelako. Gainbehera doazen lurralde turistiko masibo hauen kasuan, prezio-murrizketa, askotan turismo-langileen bizimoduaren kaltetan, edo inbertsio handiko proiektu berri erraldoiei ekitea, eskaintza turistikoa berrizteko asmoz izan dira erabili diren alternatibak, baina gainbehera luzatu besterik ez dutela egiten frogatu da, turismo masiboa harrapakari-izaera nabarmenduz .\nJendetza-turismoaren alternatiba gisa sortzen da ekoturismoa. Turismo iraunkor terminoarekin batera erabili ohi da. Ekoturismoa ingurumenean eragin apala izan eta bertako gizartearen kultura eta tradizioak errespetatu egiten duen turismoa da, eskala txikian garatutakoa eta turisten bertako jendearekin harremana, elkartasuna eta parte hartze aktiboagoa eskatzen duena. Ekoturismoak ez luke bertako gizartearen ekonomiaren dependentzia ere sortu behar. Ekoturismo eta turismo iraunkorraren definizioen barnean sartu beharreko turismo-jardueren inguruan eztabaida dago eta ekoturismoa turismo-enpresek irabazi handiagoak lortzeko marketing-estrategia besterik ez dela ere aipatu da, egungo ekoturismoa biharko jendetza-turismoa besterik ez dela baieztatzearekin batera. Nahiko argi dago, ordea, ekoturismoa ez dela naturan egiten den turismoa, naturan burutzen diren jarduera turistikoek ingurumenaren kaltetan izan baitaitezke kasu askotan. Nolanahi ere, aipa daitezke ekoturismoarekin lotzen diren praktika zenbait, hala nola senderismoa, bertakoen etxebizitzetan ostatu hartuz egiten den turismoa (nekazalturismoa), elkartasun-turismoa, Gobernuz Kanpoko Erakundeekin elkarlanean arazoak dituzten giza-taldeei bisita egin eta horien problematika ezagutzeko denean alegia, pertsona batek Europan zehar hiriz hiri bizikletaz edo trenbidea erabiliz egin dituen ibilerak. Ildo horretatik, ekimen zehatzak daude ekoturismoa bultzatzeko, WWOOF ekimena esaterako, non produktu biologikoak ekoizten dituzten granjetan egonaldiak egiten diren bidaiariak bere lana eskainiz, ostatu eta ikaskuntza trukean; 2009ko azaroan Kordobako deklarazioa sinatu zen, non hainbat herrialdetako turismo-eragileek elkartasunezko turismo baten aldeko printzipioak dauden eta kalitatezko label zenbait daude martxan ekoturismorako baldintzak betetzen direla egiaztatzeko .\nTurismoaren ekonomia.\nMunduan turismoa sektore ekonomiko nagusienetakoa da. Munduko Barne Produktu Gordinaren %10 gutxi gorabehera sortzen zuen XXI. mendearen hasieran eta\nXX. mendeko azken 25 urteetan %4.7ko hazkunde izan zuen urteko, munduko BPG urteko %3.7 gehitu zen bitartean .\nHerrialde askotan Barne Produktu Gordinaren zati handi osatzen du; horrela, Antigua eta Barbuda herrialdean BPG osoaren %87 sortzen zuen 1997 urtean eta %81 Balear uharteetan. Beste muturrean, Britainia Handian, esaterako, BPG osoaren %4 hartzen du, aurrekoen aldean portzentaje txikia bada ere, zati nabarmena da beste sektoreen ekarpena banaka aztertzen bada. Turismoa ordainketa-balantzak orekatzeko funtsezko sektorea da gainera, turistek ekonomia osora hedatzen diren zuzeneko diru-sarrerak eginez. Turista atzerritarren gastuak esportazioen pareko efektua du ekonomian, gastu horiei barne hartzen dituzten inportazioak kendu behar bazaizkie ere, efektu garbia aztertzeko Jasotako datuen arabera , turisten gastu guztietatik %30-%40 bitartean gutxi gora-behera jatetxeetan gauzatzen da, %20-%25 hotel eta bestelako ostatuetan, %15 garraioetan eta %15 ondasunetan.\nTurismoak sortzen duen enpleguari dagokionez, lan-indarraren erabilera intentsiboa egiten duen sektorea da, kalitate txarreko enplegua izaten bada ere: kualifikatu gabeko lanpostuak izaten dira, mugikortasun handikoa, behin-behinekotasunez eta ordutegi luze eta ez-ohikoetan lan egiten duena (asteburuetan, ...).\nTurismoaren eskaria uneko egoera ekonomikoaren mendean dago neurri batean: familien egoera ekonomikoak guztiz baldintzatzen ditu turismo-tokia, iraupena eta bidaiatzea bera ere. Gero eta modu nabarmenagoan bidaiatzea pertsonen behar lehenetsietan badago ere, oporretan xahutu beharreko aurrekontuei dagokienean turismoak eskaintzen dituen aniztasunak eta malgutasunak eskaria oso elastikoa izatea eragiten dute helbide jakin bat aukeratzean. Horrela, turismo-sektoreko konkurrentzia handia izaten da, helbide zehatzetan eta baita herrialde mailan ere.\nTurismoaren soziologia.\nTuristaren profila zerikusi eskasa du historiako esploratzaile, konkistatzaile, misiolari eta bidaiari handiekin. Turistak XIX. mendean jaiotzen dira, klase aristokratiko eta burgesek osasun-arrazoiengatik eta literatura-lanek deskribatutako bidaiak simulatzeari ekiten diotenean. Lehengo eta baita egungo turista hauen bidaiak aisialdikoak dira, antzinako bidaiari handien helburu ekonomiko, politiko eta zientifikoetatik kanpo. Luxuzko jarduera da eta egungo turismoa luxuaren demokratizazioaren emaitza besterik ez da. Areago, egungo jendetza-kultura, \"cool\" edo \"moderno\" izatearen ezaugarriak turismoaren nagusitzarekin batera etorritako ondorioa dela aipatu da: azaleko interkulturalidadea eta mugikortasuna . Horrela, turismoa globalizazioarekin lotzen den jarduera da, bai mugikortasunaren aldetik (ez baitago ia munduan lurralde ezezagunik eta nonahi ikus daitezke turistak) bai kulturaren aldetik (toki guztiak berdinak direnez, turismoaren banalizazioa bat gertatu da), turistaren hasierako asmoa zerbait \"berria\" edo \"benetakoa\" ezagutu eta bizitzea bada ere. Izan ere, industria-gizarteak ekarritako ez-benetakotasunak egiazko \"itxura\" duten eszenatokiak bilatzera eraman du, konprometitzen ez duen modu eroso batean .\nTurismoaren alde onak eta txarrak.\nHauek dira turismoak izan ahal dituen alde onak eta txarrak. Kasu batzuetan ematen dira eta beste batzuetan ez. Izan ere, herrialde (edota eskualde, hiri edo herrixka) bakoitzari era ezberdinean eragiten dio turismoak."}
{"id": "4744", "revid": "512", "url": "https://eu.wikipedia.org/wiki?curid=4744", "title": "Semiotika", "text": "Semiotika zeinuen zientzia orokorra da.\nSemiologia hitza Ferdinand Saussurek proposatu zuen 1916an eta Charles Morrisek (1839\u20131914) bere \"Signs, Language, and Behavior\" liburuan ((1946an, New Yorken argitaratuta) asmatu zuen \"semiotika\" hitza.\nHizkuntzalaritzan semantika erabiltzen da, antzerako kontzeptua izendatzeko.\nSemiologia edo semiotikaren zientziak, hortaz, ikur edo zeinuen bizitza gizartean ikertzen ditu.\nHistoria.\nSemiotikak tradizio handia izan du filosofian. Lehen aldiz John Locke filosofoak erabili zuen hitza, XVII. mendean. Gero Charles Sanders Peircek, Estatu Batuetako logiko eta filosofoak, eta Charles Morris semantikariak landu eta hedatu zuten hitza. Morrisek, zeinuaren teoria orokor baten baitan, hiru alorretan bereizi zuen semiotika: pragmatika (zeinuen erabilera aztertzen duena), semantika (zeinuaren eta esanahiaren arteko harremanak lantzen dituena), eta sintaxia (esanahia alde batera utzita, zeinuak berak eta zeinuen arteko harremanak aztertzen dituena). Sailkapen hori logikoek, eta batez ere hizkuntzalariek, erabili dute.\nSemiotikaren joera nagusiak.\nBestalde, semiotikak aztertzen dituen zeinu sistemak direla eta, bi joera nagusi izan dira: \"komunikazioaren semiotika\" (Buyssens, Martinet), berez komunikatzeko helburua duten sistemak soilik aztertzen dituena, eta \"esanahiaren semiotika \"(Barthes eta sobietarrak), gertaera esanahigarri guztiak aztertzen dituena (jantziak, janariak eta).\nGaur egungo semiotikak zeinu sistema guztiak ikertzen ditu, bai esanahia eta baita komunikazioa ere kontuan hartuta."}
{"id": "4753", "revid": "56334", "url": "https://eu.wikipedia.org/wiki?curid=4753", "title": "Haritz", "text": "Haritza \"Quercus\" generoko ehunka zuhaixka eta zuhaitzen izen orokorra da, bai eta harekin zerikusi handia duten beste genero batzuetako espezieena ere, \"Lithocarpus\" legez. Euskal Herriko haritz motarik ohikoena \"Quercus robur\" espeziea da, eta, horregatik, euskaraz haritz izena zehaztapen gehiago gabe aipatzen denean, normalean, espezie honi dagokio. \n\"Quercus\" generoa ipar hemisferiokoa da, hosto erorkor eta iraunkorreko espeziez osatua, eta Asian eta Amerikan lur hotzetatik tropikoraino hedatua. Haritzen fruituei ezkur deitzen zaie; eta zuhaitz hauen basoei, harizti.\n\"Quercus\" generokoak izan arren, badira oro har haritz deitzen ez ditugun espezie batzuk, adibidez: \"Q. ilex\" (artea), \"Q. faginea\" (erkametza), \"Q. suber\" (artelatza), \"Q. coccifera\" (abaritza).\nSailkapena.\nGeneroa bi azpigenero eta sekzio batzuetan banatzen da:\nErabilerak.\nHaritzak sarritan altzariak eta lur zolak egiteko erabiltzen den zur gogorra dute. \"Quercus suber\" artelatzaren azala ardo botilentzako tapoiak egiteko erabiltzen da. Espezie hau Mediterraneo Itsasoaren inguruan hazten da, Portugal, Espainia, Aljeria eta Maroko izanik munduan horren ekoizpen handiena dutenak. Europa eta Amerikako haritz espezie batzuk ardo upelak egiteko erabiltzen dira; kupelek , batzuetan erabili baino lehen \"charred\", eragina dute lortzen den zaporean.\nIpar Amerikako haritzen artean, zurerako haritz gorrien taldekoen artean, zein espeziekoak diren kontuan hartu barik denak haritz gorri legez merkaturatuak, haritz gorriak \"Quercus rubra\" du balio handiena (a.k.a. \"Q. borealis\"). Zurerako haritz zuriien taldekoen artean, danak haritz zuri legez merkaturatuak, estimatuena haritz zuria (\"Quercus alba\") da. Haritz zuria askotan erabiltzen da ardaoa ontzeko upelak egiteko. Haritz kandudun (\"Quercus robur\") eta haritz kandugabearen (\"Quercus petraea\") zura, asko erabiltzen da Europan.\nHaritz zurien azala lehortu eta medikuntzan erabiltzen da. Haritzen azalak tanino kopuru handia du eta, eta larruak ontzeko erabiltzen da. Ezkurrak irina eta, xigortuak, 'ezkur kafea' egiteko erabiliak izaten dira.\nHazkuntza.\nHaritzen ezkurrek estratifikazioa behar dute ernatzea suspertzeko. Haritz zuri gehienek berehalako estratifikazioa behar dute; Gaztaina haritza (\"Quercus prinus\") erako espezieek sustrai bat kimatuko dute jausi eta berehala dagokion sustratua behar du sustraiak bota ditzan. Bestalde, haritz gorrien ezkur asko estratifikatuak izan behar dira bi urtera arte ernatu baino lehen.\nGaixotasun eta izurriteak.\n\"Phytophthora ramorum\" onddoak aste gutxitan hil ditzake haritzak. \"Ceratocystis fagacearum\"ak sortutako gaixotasuna ere (Astigar neerlandarren gaitza eragiten duenaren ahaide hurbila den onddoa), hilgarria da haritz batzuentzako, haritz gorrientzako gehien bat ( haritz zuriek, kutsatzen badira ere, hobeto pairatzen dute gaixotasuna eta, normalean, ez dira hiltzen). Beste arrisku batzuk kakalardo zur zulatzaileak, eta kanpotik igarri ezin den zuhaitz zaharren sustrai usteltzea dira, azken hau sarritan aise bortitz batek zuhaitzak botatzen dituenean bakarrik atzematen da. Lepidoptero askoren larbek haritzen orriak jaten dituzte, beste batzuen artean, espezie hauek:\nKultur balioa.\nHaritza sendotasun eta iraunkortasunaren ikurra da.\nHaritza Erresuma Batua, Alemania eta Ameriketako Estatu Batuen herri zuhaitza da, baita Euskal Herriaren ikur garrantzitsua; Gernikako juntetxean dagoen haritza Euskal Herriko zuhaitzik ezagunena dela.\nLinnaeusen \"Quercus\" espeziaren sailkatzeari buruzko oharra.\nLinnaeusek bost haritz espezie bakarrik zehaztu zuen Ipar Amerikaren sortaldean, orrien forma nagusian oinarrituta. Haritz zuria (\"Q. alba\"), Gaztaina haritza (\"Q. prinus\"), Haritz gorria (\"Q. rubra\"), Sahats itxurako haritza (\"Q. phellos\") eta Ur haritza (\"Q. nigra\") ziren. Ostro forma nahasgarriz aritu zenez, \"Q. prinus\" eta \"Q. rubra\" espezimenek espezie bat baino gehiagoko orriak zituzten. Hori dela eta, taxonomista batzuek izen ezberdinak proposatu dituzte genero bi honentzat (\"Q. montana\" eta \"Q. borealis\", hurrenez hurren)."}
{"id": "4755", "revid": "105290", "url": "https://eu.wikipedia.org/wiki?curid=4755", "title": "Jingtai lan", "text": "Jingtai lan (txineraz \u666f\u6cf0\u85cd) Txinan, Ming dinastiaren garaian, 1450 inguruan sortu zen esmaltezko eskulan mota da. Kobrezko harien arteko uneetan esmalte urdina paratzen zuten, eta hortik izenaren bukaera (txineraz lan = urdina). Izenaren hasiera Jingtai enperadoreari dagokio, bere erregaldian ospetsu bihurtu baitzen. Gaur egun batik bat beste kolore bizi batzuk erabiltzen dituzte. Ontziak egiten dituzte eskuarki. Esmalteak finkatzeko behin eta berriz margotu eta erregosten dira eskulanak, tradizioaren arabera 7 aldiz.\nKloisone bezala ere ezaguna da.\nHistoria eta jatorria.\nJingtai lan Ekialde Hurbilean sortu zen aspaldi. Bizantziar Inperioan barrena hedatu zen eta handik Zetaren Bidetik Txinaraino, egun gehien ekoizten duen herriraino."}
{"id": "4756", "revid": "56334", "url": "https://eu.wikipedia.org/wiki?curid=4756", "title": "Glotodidaktika", "text": "Glotodidaktika hizkuntzen irakaskuntzaz arduratzen den didaktika-arloa da. Didaktika berezien arloan, ama hizkuntza zein bigarren eta ondorengo hizkuntzak irakasteko metodoez arduratzen da. Ildo horretatik, hizkuntzalaritza, psikologia, soziologia eta informatika arloetako teoria eta ereduak erabili ditu. Era zabalagoan, ikaslearen hezkuntza integralean parte hartuz, giza gaitasunen garapenerako ekarpenak ere egin ditu.\nHistoria.\n\"Glottodidactica\" poloniar aldizkariarekin batera sortu zen glotodidaktika terminoa, 1963 urtean hain zuzen. Renzo Titone pedagogoak ere terminoa zabaldu zuenetako bat izan zen, glotodidaktikaren inguruko liburu anitz idatziz."}
{"id": "4758", "revid": "56334", "url": "https://eu.wikipedia.org/wiki?curid=4758", "title": "Ludwig van Beethoven", "text": "Ludwig van Beethoven (Bonn, Alemania, 1770eko abenduaren 16a - Viena, Austria, 1827ko martxoaren 26a) alemaniar musikagilea, orkestra zuzendaria eta piano-jotzaile birtuosoa izan zen, klasizismotik erromantizismorako aldaketaren aitzindari nagusietakoa. Haren lanen artean, nabarmentzekoa da \"Bederatzigarren Sinfonia\", Europar Batasunak ereserkitzat hartua.\nBizitza.\nLehenengo urteak.\n1770eko abenduaren 16an jaio zen, Alemaniako Bonn hirian, familia apal batean. Aitona, Ludwig, 1733 inguruan joan zen Bonnera bizitzera, eta printzearen kaperako maisua izatera heldu zen. Gurasoek, Johann van Beethovenek eta Maria Magdalena Keverichek, zazpi ume izan zituzten, baina hiruk baizik ez zuten bizirik iraun.\nBeethovenen jaiotze datak eztabaida asko eragin ditu musikologo eta historialarien artean. Batzuen ustez 15ean izan zen, eta beste batzuen ustez, 16an. 16aren alde egin da bataioa 17an izan zelako, eta umeak jaio ondorengo egunean bataiatzea zen ohitura hiri hartan. Alta, Beethovenek berak 15ean jaio zela uste zuen.\nAita, Johann, izan zuen bere lehen maisua, Koloniako printze hauteslearen kantari baitzen Bonnen. Ludwig gazteak musikarako gaitasun ukaezina erakutsi zuen, eta aitak, semearen trebetasunari etekinak atera nahirik, zortzi urterekin lehenengo piano kontzertua ematera bultzatu zuen (1778) eta bira bat egin zuten Herbehereetan zehar (1781). Maximiliano Franz hautesleak, nobleziako gizon aberats eta boteretsuak, babespean hartu eta lana eman zion, ordezko organista gisa. Lanpostuak ahalegin handia eskatzen zion Ludwigi eta haurtzaro eta gaztaro osoak musikari eman zizkion, jolasik eta adiskiderik gabe, etengabeko zaintzapean eta familia giro ezin txarragoan. Horrek guztiak eragin handia izango zuen bere izaera hezigaitz eta erromantikoan.\nHamaika urte besterik ez zuela, Beethoven bazen antzerki orkestra txiki baten biolinista. Garai hartan, Christian Gottlob Neefe organo-jotzailearen eragina guztiz onuragarria gertatu zitzaion, hari esker hasi baitzen Johann Sebastian Bachen eta Carl Philipp Emanuel Bachen artea ikasten. Neeferen laguntzaile bilakaturik, 1782an \u2014hamabi urte zituela\u2014 maisuaren lekua hartu zuen hauteslearen kaperako organoan eta urte bete geroago gorteko klabean. Orduan ezagutu zituen Beethoven gazteak Frantziako eta Italiako musika liriko, bai eta Mozart ere (1784). Argitaratu zuen lehen lana \"M. Dresleren martxa baten bariazioak klaberako\" izan zen (1782).\n1787an, 17 urte zituela, familiaren presioari ihes egiteko bidea aurkitu zuen Beethovenek, bere babesleak bultzatuta Vienara, Austriako hiriburura, joateko aukera izan baitzuen. Bidaia hartan, Beethovenek kolpe gogorra jasan behar izan zuen, alde egin eta aste gutxira bere ama gosez hil zen. Bonnera itzuli behar izan zuenean, panorama ezin ilunagoa aurkitu zuen jaioterrian: aita langabezian, alkoholismoak jota, eta ez zen seme-alabak zaintzeko gauza. Ludwig gazteak bere gain hartu behar izan zuen Johann eta Karl anaia gazteen heziketaren ardura, eta familia mantendu behar izan zuen bost urtez, orkestra batean biolina joz eta piano eskolak emanez.\n1789an Bonngo unibertsitatean filosofia ikastaroetan esku hartu zuen eta, bere kabuz, Homero, Platon, Plutarko, Shakespeare eta bere garaiko idazle garrantzitsuenen idazlanak ezagutu zituen.\nBere karrera Vienan finkatzea.\n1792an, babesleak Vienarako beste bidaia bat ordaindu zion, eta geroztik ez zen hiri hartatik aldendu, bidaia labur batzuetarako izan ezik. Ondoko urtean Joseph Haydnekin hasi zen ikasten, eta hark Londresa joan behar izan zuenean, Johann Baptist Schenkekin kontrapuntoa, Johann Albrechtsbergerrekin fuga eta Antonio Salierirekin Italiako estiloko musika konposizioa sakondu zituen. Vienako goi-mailako gizarteak azkar onartu zuen, eta piano-jotzaile eta musikagile lanari ekin zion. Garai horretakoak dira \"Pianorako hiru trioak\", \"Zenbait bariazio\", \"Minue\" eta \"dantza aleman\"-ak, \"Hari kintetoa\" eta \"Lieder\"-ak. 1795ean arrakasta handia lortu zuen Vienako entzuleen aurrean aurkeztean, eta urtebete geroago Nurenbergen, Pragan, Dresdenen eta Berlinen eman zituen kontzertuetan, Frederiko Gilen I.a Brandeburgokoaren aurrean jo zuelarik azken horretan.\nGorreria eta garai distiratsua.\n1796an gorreriaren lehen sintomak sumatu zituen. Eritasun hori areagotuz joan zitzaion, harik eta 1819an erabatekoa gertatu zen arte. Haren lagunen artean aipatzekoak dira Brunswick familia, Amenda eliz zuzendaria, Schuppanzigh biolin-jotzailea eta Schindler orkestra zuzendari eta geroago haren biografoa izango zena. Garai distiratsu hartan egin zituen bere lehen lan bikainak: \"Pianorako sonatak\", \"Patetika\" deiturikoa horien artean dela (1799); \"Lehen sei hari kuartetoak\" (1800); \"Cuasi una fantasia\" edo \"Ilargi zuria\" sonata (1802); \"Piano eta biolinerako sonata\" edo \"Kreuzeri Sonata\" (1802). 1803an \"Bigarren Sinfonia\" argitsua egin zuen, Haydn eta Mozartengandik hain hurbil dena, eta jadanik Beethovenen izpiritua garbi erakusten duena.\nWaldstein kondeak, zeinari eskaini baitzion \"Aurora\" izena duen 21. sonata, garai hartako Vienako jende hautatuen aurrean ezagutzera eman zuen. Hala, 1809an Rudolf artxidukeak, Lobkowitz dukeak eta Kinsky jaunak bizimodua ziurtatu zioten errenta baten bidez.\n1802tik \"(Hirugarren Sinfonia)\" 1812ra \"(Zortzigarren Sinfonia)\" doazen hamar urteetan Beethovenen artea hedatu eta aberastu egin zen. Garai hartan, amodiozko adiskidetasunak argitua (Teresa eta Josefina von Brunswik, Maria von Erd\u00f6dy, Bettina Brentano) eta etsipenak ilundua (Avalia von Sebald, Teresa Malfatti), lan bikain asko eman zuen argitara. Horietako zenbait: \"Piano\", \"biolin eta biolontxelorako kontzertu hirukoitza\" (1804); \"Sonata\" op. 57, \"Appassionata\" deiturikoa (1804); \"Fidelio\", Beethovenen opera bakarra eta arrakasta handirik gabe jokatua (1805); \"Laugarren Sinfonia\" (1806); \"Laugarren piano kontzertua\" (1806); \"Coriolan\" obertura (1807); \"Koru\", \"orkestra eta pianorako fantasia\" (1808); \"Bosgarren\" eta \"Seigarren Sinfoniak\", azken hau \"Pastorala\" ere deitua (1808); \"Sonata\" op. 81, \"Agurrak\" deitua (1809); \"Bosgarren piano kontzertua\" (1810); \"Egmont\" obertura (1810); \"Piano\", \"biolin\" \"eta biolontxelorako\" \"trioa\" op. 97, \"Artxiduke \"ere deitua; \"Zazpigarren\" eta \"Zortzigarren\" \"Sinfoniak\" (1812).\nIsiltasun eta gaixotasun aroa.\nGoetherekin elkartu zen 1812ko udan, eta topaketak etsita \"Maite hilezkor\"-ari gutun bitxia idatzi zion, eta isiltasun aldian sartu zen. Gaixorik, heriotzak kezkatua eta estutasunak pairatuz, anaia hiltzean Karl ilobaren heziketa hartu zuen bere gain (1815), eta eginbehar honek buruhausteak areagotu zizkion. Bitartean, arian-arian Vienako musikazaleen faborea Rossiniren eta, oro har, italiar musikaren alde lerratu zen. Aldizka etsipenean eroria bazirudien ere, aurrerantzean, bere lanean zuen fedea erakutsiz, etorkizuneko gizonentzat idatzi zuen musika.\nGorreria eta bakartasunaren horma bikoitzaren barnean, azken urteetan musikaren historian idatzi diren lan miresgarrienetako batzuk egin zituen, XIX. mendeko musikaren bilakaera bideratu zutenak. Beethovenen aro honi dagozkion lanik nabarmenenak: azkeneko bost sonatak, \"Sonata Handia\" op. 106, \"Hammerklavier\" (1818) tartekoa delarik; \"Missa Solemnis\" (1822); \"Diabelliren bals bati buruzko 33 bariazioak\" (1823); \"Bederatzigarren Sinfonia\" (1824) eta azken sei kuartetoak (1824-1826). Estuasunek larritua eta osasun aldetik arras eroria, azken urtea tragiko izan zen Beethovenentzat. 1827ko martxoaren 26an hil zen; Vienak hileta ikusgarriak eskaini zizkion.\nLanak.\nBeethoven historiako musikagile handienetakotzat hartzen da. \"Hiru B-ak\" taldeko partaide bezala ere aipatu ohi da, Bach eta Brahms-ekin batera, musikaren historian hirukote honek izandako garrantzia dela eta. Haren lanaren bilduma handia 137 opus zenbatuek eta zenbakirik eman gabeko beste 205 lanek osatzen dute. Ohiko estetikak darabiltzan kanonen arabera, Beethovenen lana sailkaezina da: ez da klasikoa, ez eta erromantikoa ere. Hala, interpretazio orori ihes eginik, lan horrek formen etengabeko eztabaida baten lekukotza ematen du; hizkuntzari buruzko galdera beti irekia izanik, erantzuna behin-behinekoa baizik ezin izan daiteke. Indar moral menderagaitzaren adierazpidea, aldizka borondatearen, heroismoaren eta arraitasunaren garaipena kantatzen du, askatasunaren bidean barna abiaturiko gizonaren ideia baikorra hedatzen baitu.\nHiru aldiak.\nWilhelm von Lenz idazle errusiarraren arabera, Beethovenen ibilbide musikala hiru alditan bana daiteke: goiztiarra, erdia eta berantiarra. Aldi goiztiarrak gutxi gorabehera 1802. urtera arte iraun zuen; erdiak 1803tik 1814ra arte, eta berantiarrak 1815tik konpositorearen beraren heriotzara arte. Lenz-ek \"Beethoven et ses trois styles\" (1852) liburuan azaltzen duen zatiketa hau zabalki erabilia izan da harrezkero hainbat musikologoren eskutik.\nBeethovenen aldi goiztiarrean, bere aurrekoek (Joseph Haydnek eta Wolfgang Amadeus Mozartek batez ere) izugarrizko eragina izan zuten haren musikan. Hala ere, norabide berriak ere esploratu zituen eta pixkanaka bere lanaren esparrua eta anbizioa zabaldu zituen. Garai honetan bere \"Lehenengo\" eta \"Bigarren Sinfoniak\", Op. 18ko sei hari kuartetoak, pianorako lehen bi kontzertuak eta pianorako lehen hamabost sonatak (Op. 13 \"Sonata \"Patetikoa\"\" eta Op. 27ko 2.a \"Ilargi zuri\" Sonata ospetsuak barne) nabarmendu daitezke.\nErdiko aldia, heroikoa ere deitua, konpositorearen gorreriak eragindako krisi pertsonalarekin batera hasi zen. Garai honetan, Beethovenek eskala handiko obrak idatzi zituen, guda eta heroitasun kutsu handi bat zutenak (bere hirugarren sinfonia \"Heroikoa\" Napoleoni eskaini zion). Bere hurrengo sei sinfoniak kokatzen dira aldi honetan (\"3.a\", \"4.a\", \"5.a\", \"6.a\", \"7.a\" eta \"8.a)\", baita pianorako azken hiru kontzertuak, kontzertu hirukoitza, biolin kontzertua, bost hari kuarteto (7.etik 11.era), pianorako hainbat sonata (Op. 53 \"Waldstein\" eta Op. 57 \"Appassionata\" ezagunak barne), \"bibolinerako\" \"Kreutzer Sonata\" eta bere opera bakarra, \"Fidelio,\" ere.\nAldi berantiarra 1815 inguruan hasi zen. Garai honetako lanek karga intelektual sakona, berrikuntza formalak eta intentsitate eta espresio sakon eta pertsonala dute ezaugarri. Honen eredu dira, besteak beste, bere 14. hari kuartetoa, zazpi mugimenduz osatua; eta bere \"9. sinfonia\", koru bat duen historiako lehen sinfonia. \"Missa Solemnis-a\", azken bost soka kuartetoak (\"Gro\u00dfe fuge\"-a barne) eta pianorako azken bost sonatak dira aldi honetako beste lan esanguratsu batzuk."}
{"id": "4760", "revid": "336", "url": "https://eu.wikipedia.org/wiki?curid=4760", "title": "Mac OS", "text": "Mac OS, (Macintosh Operating System), Macintosh ordenagailuetako sistema eragileei Apple Inc. enpresak eman zien izena da. Sistema hau izan zen interfaze grafikoa eta sagua erabili zuen lehenengo sistema eragile komertzial arrakastatsua. 1980ko hamarraldian zeuden ohiko PCetan erabiltzen zen MS-DOS sistema eragilearekin konparatuta erabiltzeko errazagoa zen. Macintosh taldea, besteak beste, Bill Atkinson, Jef Raskin eta Andy Hertzfeld-ek osatzen zuten.\nEboluzioa.\nSistema eragile honen lehen bertsioa 1984. urtean sortu zen, eta bertsio horri gaur egun \"\"Classic\" Mac OS\" esaten zaio. 1996an \"Mac OS\" izena eman zitzaion Macintosh ordenagailuetako sistema eragileari, 2002ra arte enpresaren ordenagailu guztietan aurreinstalatuta zetorrena. Geroago Mac OS X sistemak ordezkatu zuen eta hasierakoari \"klasikoa\" esaten zaio. Mac OSren bilakaeran OS X eta MacOS markak ere erabili dira. Mac OS X sistema eragileak, Linuxek bezala, Unix du oinarri. 2002. urtetik aurrera, Macintosh ordenagailu guztietan presente zegoen sistema eragilea da. Sistema honen xedea erabiltzaileari gauzak erraztea izan da: adibidez, keinuak erabiliz, akzio ezberdinak burutzen dira.\nHasiera batean Xerox PARC-en Alto proiektuak Macintoshen garapenean izandako eragina ukaezina bazen ere, badira sarri aipatzen ez diren beste ekarpen asko, hala nola Ican Sutherland-en \"Sketchpad\" edota Doug Engelbart-en \"On-Line System.\" Batetik, erabiltzaileentzako itxura atseginagoa ematea, eta bestetik, erabilgaitz eta primitibotzat jotzen ziren MS-DOS bezalako sistemak gainditzea izan ziren orduko motibazio nagusiak. Horrez gain, piztu bezain pronto lanerako prest zegoelako ospetsu bihurtu zen Apple Macintosha.1998. urtean, Steve Jobs Apple konpainiara itzuli eta urte batera, iMac moduan ezagutzen den ordenagailua merkaturatu zen, eta berarekin, arrakastaren bidea berreskuratu zuen Apple etxeak. Ordenagailu haietan, pantaila eta prozesadorea, dena zen bat. 2006. urtetik aurrera, Applek ordenagailu haiek erabiltzen zituzten prozesadoreak aldatu zituen. PowerPC markako prozesadoreak utzi, eta Intel etxekoak erabiltzen hasi zen. Txip berri haiekin, Applek saltzen dituen ordenagailuek Windows sistema eragilea erabiltzeko aukera zuten. Mac OS X sistema eragilea duten makina hauetan, Boot Camp izena duen softwarea erabili behar da Windows instalatu ahal izateko.\nSistema eragile monolitikoa da Mac OS, lehen bertsioetan monoprogramaziokoa zen baina 5. bertsiotik aurrera multiataza izatera pasa zen. 7.ean 32 biterako egokitu zen programa luzeagoak onartzeko eta alegiazko memoria gehitu zitzaion.\nOso sistema goraipatua izan zen erabilerraza izateagatik, baina zenbait kritika ere jaso zituen memoria eta segurtasun aldetik zituen mugengatik eta garestiago izateagatik.\nApple-ren ezaugarriak.\nApple etxeak bere gain hartzen du ordenagailu hauen euskarria den hardware eta softwarearen diseinu, fabrikazio eta mantenua. Makina itxiak direla esan daiteke: Macintoshek Applek diseinatutako hardwarea dute, Applek sortutako Mac OS X sistema eragilearekin eta Applek berak garatzen dituen aplikazio sortarekin. Enpresa honek bere produktuaren atal guztiak kontrolatzen dituenez, sistema hauen egonkortasuna handia da PCekin alderatzen baditugu. PC munduan, enpresa batzuek hardwarea bakarrik egiten dute (Acer, Asus, Dell, HP...); Microsoft eta horrelako enpresek sistema eragilea eta milaka eta milaka enpresek softwarea sortzen dute. Macintosh ordenagailuen beste ezaugarri bat estetika zaindua izan da.\nBertsioak.\nBederatzi bertsio atera dira merkatura lerro klasikoaren barruan.\nEuskarazko bertsio debekatua.\n2003 urtearen inguruan zaletu batzuk Mac OS X bertsioaren interfazea euskaratzen hasi ziren, euren kabuz, Macuarium izeneko foro batean eta Librezaleko software librearen euskaratzearen aldeko ekintzaileen ekarpenak tartean zirela. Joxe Rojas teknofiloak hartu zuen bere gain lan hura nolabait koordinatzea.\nItzulpena bera eta hura sisteman instalatzeko sistema Applek berak eskaintzen zituen tresnekin egin zuten, ulertuta hartarako aukera teknikoa ematen bazuen, ez zegoela aparteko problemarik izango, eta lortu ere egin zuten, ordu asko borondatez eskainita. Instalatzaile batzuk sortu ziren MacOS X-en interfaz grafikoa eta oinarrizko hainbat aplikaziori euskaraz funtzionatzeko aukera gehitzeko. Azkenean dena prest zegoenean, artxibo guztiak dohainik deskargatzeko moduan jarri ziren.\n2003ko azaroan jasotako email baten bidez Appleren sail legalaren gutun bat jaso zuten euskaratzaileek, eskerrak emanez interesagatik, baina azalduz Mac OS X euren produktua zela eta euskaratzaile taldea ez zela nor haien produktuaren gaineko lan eratorriak egiteko. Agindu eta mehatxua zeukan mezuak softwarea euskaratzeko artxiboak saretik berehala kentzeko. Hala egin zuten euskaratzaileek, eta promesa jaso zuten \"itzultzaile komunitatearekin\" batera elkarlanean aritzeko formulen bila zegoela Apple, eta jakinaraziko zietela nola euskaratu. Horretan geratu zen promesa, bete gabe, eta Applek ez du MacOS bertsio euskaraturik bultzatu edo baimendu 2003tik, ezta mugikorretarako iOS bertsiorik ere ez."}
{"id": "4761", "revid": "336", "url": "https://eu.wikipedia.org/wiki?curid=4761", "title": "Ezki", "text": "Ezkiak 30 espezie inguru dituen \"Tilia\" generoko zuhaitzak dira, jatorriz Ipar hemisferioaren alde epeletakoak, Asiakoak (bertan espezie kopuru handiena aurkitu ahal dela), Europakoak eta Ipar Amerikaren sortaldekoak; ez dira agertzen Ipar Amerikaren sartaldean. Cronquist sailkatze sistema zaharraren arabera, genero hau Tiliaceae familian sartzen zen, baina Angiospermen Talde Filogenikoan egindako ikerketa genetikoen ondorioz gaur egun Malvaceae familian sartzen da.\n\"Tilia\" generoko landareak orri jauskorreko zuhaitzak dira, 20-40m altu izan daitezkeenak, \"oblique-cordate\" eta 6\u201320\u00a0cm zabal diren orriekin; Iparreko lur epeletan bizi dira. Espezien kopurua ez da zehatza, espezie gehienak hibridoak erraztasunez sortzeko gauza direlako, bai hazten direnean eta bai berez sortzen direnean; hurrengo zerrendan gehienek onartutako espezie gehienak sartu dira.\nZuhaitz honen loreetatik ezaugarri lasaigarriak dituen ezki-ur infusioa egiten da.\nErabilerak.\nZuhaitzek lore lurrintsu eta nektar kopuru handidunak ematen dituzte, medikuntzarako erabilitako ezki-lorea. Garrantzi handiko landareak dira erlezainentzat eztia ekoizterakoan, haiengandik sortzen den eztia zurbila baina zapore handikoa da. Lorekin ezki-ura ere atontzen da. \"T. cordata\" da medikuntzarako gehien erabiltzen den espeziea; konposatu aktiboko kopuru handiak dituelako. Orri gazteak eta orrien begiak jangarriak dira. Lepidoptero batzuen larbek ezkien orriak jaten dituzte, beste batzuen artean Lime Hawk-moth, Buff-tip eta Coxcomb Prominent espezieetakoak.\nEzkien zura biguna eta lantzeko erraza da. Merkataritzan \"basswood\" legez ezagutzen da, batez ere Ipar Amerikan.\nEzkiaren hur txikiak jangarriak dira.\nEzkia Esloveniaren herri-ikurra da; bertan \"lipa\" deitzen da."}
{"id": "4762", "revid": "371", "url": "https://eu.wikipedia.org/wiki?curid=4762", "title": "Ogg", "text": ""}
{"id": "4763", "revid": "1140", "url": "https://eu.wikipedia.org/wiki?curid=4763", "title": "Inazio Loiolakoa", "text": ""}
{"id": "4764", "revid": "6950", "url": "https://eu.wikipedia.org/wiki?curid=4764", "title": "Meme (soziologia)", "text": "Antropologian eta soziologian, memea ideia eta praktika kulturalen oinarrizko unitate bat da, pertsonen artean transmititu egin daitekeena, hizkeraz, idazketaz edo bestelako ekintzen bitartez. Richard Dawkins ikerlariak sortu zuen terminoa 1976 urteko \"The Selfish Gene\" bere liburuan, kulturaren hedapenerako modeloen oinarri gisa, eboluzio ikuspegi batetik. Memetika kontzeptua ere sortu zen 1990eko hamarkadan, meme unitateen modeloak ikertzen duen arloa izendatzeko . 2004. urtean memerazio terminoa proposatu zen toki eta une batean meme-multzo komun bat duen jendea izendatzeko .\nGeneek eta memeek hedatzeko erabiltzen dituzten bideak ezberdinak izanda, memerazio hitzaren esanahia ezin da izan \u201c\"jatorri berekoak diren ondorengoen andana bateko maila bakoitza\"\u201dren antzekoa (aitaita, aita eta semea hiru generazio diren moduan), baina bai \u201c\"denbora bertsuan jaiotako jende guztia\"\u201dren moduko esanahi laxoagoaren idurikoa. Adibidez, gaur egun dibortzio, zentral nuklear edo hazi transgenikoen alde eta aurka daudenak ez dira generazio ezberdinekoak, memerazio ezberdinekoak baino, barneratuta dituzten memeek definitutako ideia ezberdinak baitituzte."}
{"id": "4765", "revid": "119347", "url": "https://eu.wikipedia.org/wiki?curid=4765", "title": "Fagazeo", "text": "Fagazeoak (\"Fagaceae\") familiak edo pagoaren familiak honako ezaugarri hauek dituzten zuhaitzek osatua da: hosto txandakatuak eta \"pinatuak\", loreak gerbetan, fruituak hur motakoak, batetik zazpira, batzuetan guztiz inguratuta daudela ezkatadun edo arantzadun oskol batean eta beste batzuetan erdizka bakarrik. Familia honetan ezagunena den taldea haritzena da (\"Quercus\" generoa); haien fruituari ezkurra deitzen zaio. Haritz gehienen oskolek, kopa baten antzekoak izanik, ez dute inguratzen guztira ezkurrak.\nGeneroak.\nBatzuetan \"Nothofagus\" generoa beste familia batean sartzen da, Nothofagaceae."}
