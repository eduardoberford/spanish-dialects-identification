{"id": "67538", "revid": "119347", "url": "https://eu.wikipedia.org/wiki?curid=67538", "title": "Askatasun", "text": "Askatasuna, jaretasuna edo libertatea kontzeptu filosofiko zabala eta lauso samarra da. Azalpen ezberdinak eman izan zaizkio pentsamendu-korronte anitzetatik. Jarduera jakin bat egiteko ala ez egiteko gizakiak duen ahalmen gisa definitu ohi da. XVIII eta XIX. mendeetako iraultzen ondorioz, Frantziako iraultza batik bat, justizia eta berdintasunaren kontzeptuekin lotu ohi da.\nAskatasun motak.\nEguneroko bizitzan askatasunaz mintzatzen garenean eskuarki haren bi alderdi, edo bi ikuspegi, bereizten ditugu.\nBarne-askatasuna: Inoren eragozpen ezta eraginik gabe, pertsonak bere adimena eta nahimenaren bitartez, hainbat aukeren artean hautatzeko gaitasuna duenean ematen da. Zentzu honetan pertsona bat askea da sentitzen duenean berak hartu duela erabakia, esaterako aukera asko izan arren bat hautatzera behartuta sentitzean askatasun honen murrizketa dagoela esan daiteke. \nKanpo-askatasuna:\u00a0 Zentzu honetan askatasuna eta aukera kopurua elkarri lotzen zaizkio. Askatasun fisiko eta publikoari\u00a0 eragiten dio erreferentzia. Fisikoa, leku fisikoetara joateko aukera izatea da eta askatasun publikoak, askatasun zibila, politikoa, adierazpen-askatasuna, askatasun ekonomikoa barne hartzen ditu, besteak beste.\nAskatasun hitza modu askotara erabili ohi da, Isaiah Berlinek (1909-1997) bi adieratan banatu zituen \u201caskatasunaren bi kontzeptu\u201d artikuluan: negatiboa eta positiboa.\nAskatasun negatiboa: modu jakin batean jokatu edo ez jokatzera behartuta ez egotea da, honi hertsadurarik eza deitzen zaio. Inork ez badu aktiboki galarazten zerbait egitea edo ez egitea askatasun positiboa dago. Askatasun indibidualari dagokionean ikuspuntu ezberdinak daude; esate baterako, estatuak zenbaterainoko esku hartzea izan behar duen hiritarrengan. John Stuart Mill filosofoaren arabera inork kalterik jasotzen ez badu, norbanakoek askatasun indibiduala izan behar dute erabakietan erra badaitezke ere. Norbaitek bere bizitzaren inguruan hartutako erabakiak onak ez badira ere, onartu egin behar dira inori kalterik egiten ez dioten artean, bestela gurasokeriaz jokatuko litzateke. Zaila gertatzen da ordea, kalte egitea zer den zehaztea; hala nola, kalte emozionala.\nAskatasun positiboa: nork bere bizitza kontrolpean izateko askatasuna da; beraz ez dago beharrezkotasunarekin lotua. Askatasuna ulertzeko modu honen arabera, kontua ez da norberaren nahia betetzeko oztoporik ez egotea, baizik eta gizabanakoa bide zuzenetik ibiltzea, bere bizitzaren inguruko plan zuzen eta egoki bat izatea. Kasu honetan, adibidez, alkoholiko bat hertsatzea ez legoke gaizki beren ekintzen erantzukizuna ez lukeelako izango. Askatasun positiboan norbanakoak bere bizi-aukerak egingo lituzke auto-errealizazioa lortzeko. Isaiah Berlinen arabera ikuspegi positibo honek hertsadura bidegabeak ezartzeko joera izan dezake, askatasuna handitzen ari direla argudiatuz modu jakin batera jokatzera behartu daitekeelako.\nAntzinako Grezian.\nAskatasuna zentzu metafisikoan, politikoan, juridikoan eta erlijiosoan ulertu izan da, besteak beste. Antzinako Grezian askatasunaren kontzeptua politikan eta erlijioan erabiltzen zen. Hiritarrak askatasuna izango luke eskubide zibil moduan, ez horrela atzerritarrak, emakumeak edo esklaboak.\nSokratesek arabera, aukera morala jakintzak baldintzatzen du; izan ere jakintza duenak ongia egingo du eta gaizkia ez da borondatez egiten. Aristotelesentzat borondatezko ekintza bat askea da indibiduotik jaiotzen denean eta ez dagoenean kanpo faktoreek baldintzatuta. Aukera hau, ordea, zirkunstantzia partikular guztien jakintza izanik egin behar da; horrela aukera zorrotzagoa izateaz gain askeagoa izango da. \nTeologia Kristauan.\nTeologia kristauak askatasunaren kontzepzio klasikoa asko aldatu zuen askatasun politikoa eta pertsonaletik aldenduz eta jatorrizko bekatuak dakarren esklabotzarekin lotuz. Beraz, gizakia ezingo da errutik eta bekatutik aldendu eta askatasuna mundu hau uztean lortuko da.\nOrduan, arazo bat sortuko da; izan ere, giza askatasunarekin duen erlazioa finkatu beharko da. Aukeramen askearen auziak garrantzia izango du eta eztabaida luze baten hasiera izango da; autore hauek landu zuten gaia, besteak beste: San Agustin, Scoto Erigena, Santo Tomas, Erasmo eta Lutero. \nMitologian.\nErromatar mitologian Libertasek sinbolikoki erromatar hiritartasuna zutenen eskubideei eta askatasun pertsonalari egiten zien erreferentzia. Emakume bat zen, azpian katu bat zuen eta eskuetan zetro bat eta txapel bat zituen. Libertas, gaur egungo sinbolo askoren inspirazioa izan da, adibidez, Askatasunaren estatua New Yorken.\nJainkosa estatusa K.a. 238. urtean eman zioten erromatarrek. Tiberiusek tenplu bat eraikitzeko agindu zuen Aventino mendian. Ondoren, beste tenplu bat egin zuten (K.a. 58-57) Palatino mendian eta beste bat Erromako zazpi muinoetan, orduan erbesteratuta zegoen Zizeronen etxea zegoen tokian. Bueltatu zenean, Zizeronek lurrak erreklamatu zituen eta tenplua behera bota zuen. K.a. 46. urtean senatuak Julio Cesarren omenez beste tenplu bat egitea adostu zuen; baina azkenean estatua bat eskaini zioten Erromatar foroan. Bazen askatasunaren beste Jainko bat ere, Liber, Liber Pater ere deitu izan dena. Jainko hau ardoaren, askatasunaren eta ugalkortasunaren Jainkoa zen. Plebeioen patroia zen eta Aventinoko triadaren parte izan zen. \nIndibiduoaren sorrera.\nErdi Aroa eta gizarte aurreindibidualista.\nErdi Aroan indibiduoaren askatasunak ez zuen garrantzirik, gizabanakoak funtzio bat zehaztua zuen ordena sozialaren barruan. Ez zuten lanbidea aukeratzen, ezta non biziko ziren ere; askotan janzteko modua eta jango zuten janaria ere zehaztuta zeuzkaten. Posizio ekonomiko jakin batean jaiotzen ziren eta beren bizitza tradizioak determinatzen zuen. Beraz, ez zegoen indibidualismo moderno gisa ulertzen duguna eta ezta askatasunaren kontzepzio modernoa ere. Hau horrela izanda ere, Erick Frommen arabera indibidualismo konkretua zuten beren bizitzen egituraren barruan, bizitza posibleen artean aukeratzeko askatasuna ez zuten arren, aukeramen askea kontzeptu abstraktua da eta aukera konkretuak egin ahal zituzten beren bizitzen mugen barruan.\nErdi Aroaren amaieran, ordea, burgesiaren sorrera gertatu zen Italia iparraldean eta kapital indibidualak eta iniziatibak garrantzia hartu zuten gizartean. Honek zentzu ezberdina hartu zuen nekazarientzat edo klase aberastuentzat; nahiz eta aberastasuna lortzeko posibilitateak ireki, ordura arte izandako bizitza tradizionalarentzat mehatxu bat izan zen. Aberastasuna eta boterearen arteko harremana estutzen joan zen eta honek aldaketa nabarmenak ekarri zituen nekazari eta artisauentzako. Langile gutxiko gremioetan egiten zuten lan Erdi Aroan eta langileak noizbait lantegiko buru izateko aukera zuen. Erdi Aro amaieran eta Errenazimentuaren hasieran, ordea, gremio bakoitzean lanean hasten ziren langileak asko ziren eta ez zuten aukera hori. Momentu honetan indibiduoa berria sortu zen, bai norbere burua identifikatzeko orduan eta baita bestelako pertsonak identifikatzeko orduan ere.\nErreforma protestantea.\nLuteroren sisteman gizakiak independentzia du Jainkoarekiko harremanari dagokionez, hau giza esperientzia indibidualarekin lotzen da. Max Weberrek lanaren inguruko pertzepzioaren aldaketa izan zela aztertu zuen erreforma protestantearekin batera. Lana helburu bat bilakatu zen bere horretan eta honek pentsamendu aldaketa bat sortu zuen. Gizarte guztietan gizakiak lan egin behar du bizirik irauteko, gizarte batzuetan, ordea, lana ez zen duina, beraz esklaboek eta herritar xeheek egiten zuten. Kontzepzio aldaketarekin gizakia lan egitera bultzatzen zuen indarra aldatu zen, kanpo presioaz gain barne presioa handitu zelarik. Askatasunak esanahi ezberdina hartu zuen burgesentzat eta herriarentzat. Lehenengoak askatasunaren aldarri positiboa egin zuen, gizakia bere zoriaren jabe zela aldarrikatuz. Bestetik, herri xeheak askatasuna lortu beharreko helburu gisa ikusten zuen. Protestantismoarekin hasi zen bide hau kapitalismoarekin sakondu zen, irabazi materialak helburu bilakatu ziren. Kontuan izan behar da helburua biziraupena bera izan zela Erdi Aroan eta produkzioa hori lortzeko bitartekaria. Sistema ekonomikoaren garapena bilakatu zen gizakiaren eginkizuna, beraz giza ekintza indibiduotik kanpoko helburu batera bideratu zen. \nIndibidualizazioa psikologian.\nAskatasunak gizartean duen adiera ulertzeko kontuan izan behar da indibiduoaren sorrera eta autokontzientzia. Gizakia, jaiotzen denean, dependentzia egoera batean dago eta bere behar fisiologikoak asetzeko beharrezko ditu beste pertsonak. Ondoren pixkanaka indibidualizatzen joango da. Prozesu honen aurretik dauden erlazioei \u201clotura primario\u201d deritze. Hauek askatasuna murrizten badute ere, garapen normalerako beharrezkoa izateaz gain, segurtasuna, orientazioa eta pertenentzia bermatzen dizkie gizabanakoei bizitzako lehen urteetan. Lotura primario hauek mota askotakoak izan daitezke, tribu bat, etxe sozial bat, familia bat; besteak beste.\nUmea hezten doan heinean lotura primario hauek indarra galtzen dute eta gizakia askatasuna eta independentziaren bilaketan hasten da. Esan daiteke niaren indarra eta garapena handiagotzen joaten dela indibidualizazio prozesuaren bitartez. Prozesu honek, ordea, gizartearen araberako mugak dauzka eta gizabanakoak nekez gaindituko ditu hauek. Beraz, gizarte oro indibidualizazio maila batez ezaugarritzen da. Prozesu honetan askatasuna irabazten bada ere, bakardadearen gorakada bat egon daiteke. Erick Fromm psikologo eta filosofoaren arabera gizakia gorputz gisa indibiduo bat bilakatzen den momentua izango litzateke zilbor hestearen etetea, baina lotura primarioak indibidualizazio prozesuaren bitartez hautsiko lirateke. \nGiza eskubideak.\nAskatasuna Giza Eskubideen Aldarrikapen Unibertsalaren (GEAU) muinetako bat da eta osatzen duten atal askotan aipatzen da. Besteak beste, gizakia berez jaiotzaz duina dela esaten da lehen artikuluan eta munduko askatasuna, justizia eta bakea eskubide berdin eta ukaezinetan oinarritzen direla. Askatasun eta eskubide hauek gizaki orori dagozkiola esaten da 2. artikuluan eta ez dela inor bereziko arraza, larru-kolore, sexu, hizkuntza, erlijio, politikako edo bestelako iritzi, sorterri edo gizarteko jatorri, ekonomia maila, jaiotza edo beste inolako gorabeheragatik, 3. artikuluan norbanako guztiek dituzten bizitzeko, aske izateko eta segurtasuna izateko eskubideak aldarrikatzen dira, 13. artikuluan pertsona bakoitzak joan eta etorri askean ibiltzeko eskubidea duela esaten da, 18. atalean pentsamendu eta erlijio askatasuna aipatzen dira eta 19. artikulua adierazpen askatasunari dagokio. \nHerrien determinazio askearen eskubidea, autodeterminazio eskubide gisa ezagutzen dena, herri batek bere gobernu formak hautatu eta garapen ekonomiko, sozial eta kulturala bideratzeko eskubidea da. Determinazio askeak izan ditzakeen ulermen ezberdinak \u201cherri\u201d terminoa definitzerakoan dauden arazoei dagozkie. Nazio Batuen Erakundearen Eskubide Zibil eta Politikoen Nazioarteko Itunean (1966koa) ageri da, nahiz eta ez den ageri, berez, Giza Eskubideen Aldarrikapen Unibertsalean. \nAdierazpen askatasuna.\nAdierazpen askatasunak izaera bikoitza duela esan daiteke. Batetik, norbere esparruan, gizakiaren duintasunarekin eta tratu bera izateko eskubidearekin lotzen dena. Bestetik, politika-esparruan, izan ere, askatasun horren gauzatzetik, besteak beste, datorkigu benetako demokrazia. Horrenbestez, askatasuna ez da gizakiaren oinarrizko eskubidea soilik, oinarrizko erakunde politiko baten onartze eta bermea ere bada; eta hori, aniztasun politikoa, gure zuzenbide-antolamenduaren oinarrizko balio izateaz gain, estatu demokratikoaren ezinbesteko baldintza ere bada.\nJohn Stuart Mill adierazpen askatasunaren aldekoa da inori kalterik eragiten ez dion heinean, nahiz eta zaila den kalte hau noiz gertatzen den definitzea. Mill saiatu zen definitzen zer den kalte egitea. Kalte egitea ez da molestatzea edo gaitzitzea edo sentimenduak mintzea. Millen arabera, kalte egitea da norbaiten interesa kaltetzea, eta interesa kaltetzea da eskubideetan oinarritzen den interesa kaltetzea. Adierazpen askatasuna gehiegikeriaz eginez gero eta norbaiten eskubideei kalte eginez gero zentsura erabili beharko litzateke. Zentsuraren erabilera zaindu behar da. Izan ere, Millen aburuz zentsura erabiltzen duen orok usteko luke ezin duela akatsik egin edo oker egon auzi baten inguruan. Beraz, faltsua dela uste izateagatik zentsuratzea ez litzateke balekoa izango egiazkoak diren ideiak hedatzea galaraz dezakeelako. Gainera, informazioa inoiz ez bada dudan jartzen dogma bilaka daitekeela uste zuen. Egiaren eta faltsutasunaren arteko talkak egia garaile egingo zuela esaten zuen eta usteak auzian jarriz usteen hobetze bat izango zela halabeharrez. Beraz, adierazpen askatasuna bermatu beharko litzateke baita adierazpenak faltsuak direnean ere; izan ere, gizartearentzat onuragarria izango zela uste zuen. Gaur egun adierazpen askatasunak izan beharreko mugen inguruko eztabaida irekita dago.\nAskatasunaren murrizketa eta autoritateak.\nAskatasunetik ihes egiteko lehen mekanismoa autoritatea dela dio Erick Frommek. Niaren independentzia ukatu eta norbere buruaz kanpoko zerbaitekin batuz lotura sekundarioak osatuko lituzke gizakiak, galdutako lotura primarioek utzitako hutsunea betetzeko. Horrenbestez, sumisiorako joera bat agertuko litzateke errealak edo fikziozkoak izan daitezken kanpo indarretara. Autoritatea erlazio interpertsonal bat da non dominatzailea eta mendekoa dauden. Hau modu ezberdinetara gerta daiteke; izan ere, autoritateak ez du zertan kanpo indar bat izan, autoritate batzuk niaren parte izan daitezke. Gizakiak arau sozialak barneratzean, barne autoritate bat sortuko litzateke, norberaren nahimena eta askatasuna mugatuz. Autoritatea gorputz kanpokoa denean aginduen ebidentzia egon ohi da eta errazagoa da hau identifikatzea, pertsonaren nira batu den autoritatea, ordea, ikusezina izan daiteke.\nAutoritate politikoari erreparatuz, gaur egungo estatuei begiratzen badiegu, xehetasunak alde batera utzita, jendea autoritatepean bizi da. Autoritatea errespetatzen ez denean zigor sistema bat dago eta dialektika honek, oro har, onarpen bat du gizartean. Autoritate politikoaren premia onartzen bada ere, autoritate honen esku hartzearen inguruan eztabaida handia dago. David Humen ustez, badago autoritate minimo bat, konfiantza handiko giroan gertatzen dena, esaterako, familia giroan. Hor badaude arauak, baina autoritate politikoa minimoan dagoela esan genezake. Beste muturrean, mendeko egoera bat dago non autoritateak herritarrari \"labaina lepoan\" jartzen dion, kasu honetan autoritatea maximoa litzateke. Autoritatea minimizatzearen aldekoak dira anarkistak. Piotr Aleks\u00e9yevich Kropotkin (1842-1921) anarkistak irudikatzen du egoera bat non gizakiak talde txikitan banaturik dauden, non denek ezagutzen duten elkar, non oinarrizko sentimendu batzuek kontrolatzen duten jendea. Horrenbestez, autoritate politikoaren premiarik ez dagoen. Agian, beste mutur batean kokatu daiteke Thomas Hobbes (1588-1679) pentsalariaren ikuskera, Leviathan (1651) obra klasikoan jasotzen dena. Hobbesek autoritate politikorik gabeko egoera irudikatzen du, \u201cegoera naturala\u201d deitzen dio eta gerra egoerara garamatzala argudiatzen du giza izaeraren ikuspegi ezkor bat baitu. Hori dela eta, aukerarik onena tirania litzateke. John Locke (1632-1704) eta Jean Jacques Rousseau (1712-1778) filosofoek ere gizarte kontratua ekarri dute gogora egoera naturaletik egoera zibilera doan jauzia azaltzeko. Azpimarratu behar da, dena dela, hiru pentsalari horiek oso modu desberdinetan irudikatzen dutela egoera naturala eta egoera horren ondorengoa. Esaterako, egoera zibilean, Rousseauren ustez jendeak nahimen orokorraren zati gisa ikusi behar du norbere burua; hau nahimen bakarra duen banako organiko gisa irudikatzen du.\nLiberalismoa.\nLiberalismoak gobernuaren edo autoritate politikoaren (eta bestelako kanpo eragileen) esku hartzetik edo eraginetik babestu nahi du norbanakoaren askatasunaren eremua. Liberalismoaren arabera, norbanakoaren askatasuna da babestu beharreko balio nagusia. Askatasunak, batetik, norberaren nahiak gauzatzea ahalbidetzen die gizabanakoei, eta bestetik, berriz, gizakiaren behar iraunkorra da, gizakiaren \u201cizaerak\u201d edo \u201cfuntsak\u201d berezko duen zerbait; liberal guztiak bat datoz horretan. Askatasuna, beraz, gizakiaren beharrizanik funtsezkoena da, baina, horretaz gain, beste helburu batzuk erdiesteko bidea ere bada. Jabetza da xede horietako bat. Horregatik, gizartean bizi diren gizabanako guzti-guztientzat ahalik eta askatasunik handiena lortzen saiatu dira liberalak historian zehar (Antzinako Erregimenak askatasunari jarri zizkion oztopoen kontra borrokatuz, besteak beste).\nLiberal batzuen iritziz, esaterako, askatasuna babestuko bada, Estatuak gizartean eta gure bizitzan esku hartzen jarraitu behar du, baina legea betearazteko eta ordenari eusteko bakarrik. Haien ustez, beraz, botere publikoek askatasuna, jabetza eta segurtasuna bermatzearekin zerikusirik duten eginkizunak soilik bete beharko lituzkete. Auzitegiak, polizia eta armada dira Estatuak finantzatu eta atxiki beharreko erakunde bakarrak. Beste liberal batzuen ustez, ordea, Estatuak nahitaez bermatu behar dizkie herritar guztiei hezkuntza publikoa, osasuna, langabezia-asegurua eta haien ongizaterako beharrezkoak diren beste baliabide batzuk. Liberal horiek diotenez, justizia sozialaz arduratzen ez den askatasuna askatasun formala da, erretorikoa, edukirik gabea. Hala ere, aldeak alde, liberal guztiek goian aipaturiko oinarriak aldarrikatzen dituzte; printzipio horiek gauzatzeko moduak bereizten ditu elkarrengandik, hau da, bide desberdinak proposatzen dituzte balio horiek sustatzeko eta gordetzeko. \nLibertarioa.\n\u201cLibertario\u201d terminoa polisemikoa da. Etimologikoki askatasunaren aldekoa izango litzateke eta autoritario edo deterministaren antonimoa; hau askatasunari ematen zaion esanahiaren araberakoa izango da filosofia politiko edo metafisikoari lotua egonik. \u201cLibertario\u201d hitzaren erabilera aukeramen askearen aldeko gisa erabili zen Ingalaterran XVIII. mendean, baina filosofia politikoan anarkismoari edo libertarismoari egiten dio erreferentzia. Biek indibiduoaren askatasuna defendatzen dute baina oinarri filosofiko eta tradizio historiko ezberdinetatik. \nMijail Bakuninen ustez, giza zoriontasuna, duintasuna eta inteligentzia garatu daitezen, kondizio bakarra askatasuna da. Askatasun formala, estatuak erregulatutakoa, gehiengoaren esklabotzan oinarritua dagoela uste zuen, gutxi batzuen pribilegioen errepresentazioa izanik. Hau gaitzesteaz gain, Rousseauren askatasunaren kontzepzioa fikziozkoa eta egoista dela uste zuen, izan ere estatuak norbanakoaren askatasuna hutsera mugatuko luke. Bakuninek defendatzen duen askatasunak gaitasun material, intelektual eta moralak garatzea bermatuko luke eta askatasun honen muga bakarra giza natura indibidualarenak lirateke. Hauek ordea, ez dira mugak, ez baitira kanpo indar batek sortuak. Askatasun indibiduala lortzerik ez gizateriaren askatasuna lortu gabe, beste pertsonen askatasunak ez luke norbanakoarena mugatuko, askatasun indibiduala lortzeko kondizioa litzateke. \nExistentzialismoa.\n\u201cBetiko existitzera kondenatua nago, nire esentziaz haratago [\u2026] libre izatera kondenatua nago\u201d\nJean-Paul Sartrek ez zuen pentsatzen existentzia determinatzen zuen izaki gorenik zegoenik; gizakia, bere existentziaren erantzulea izango litzateke nahiz eta jaiotza espontaneoa izan. Modu honetan bere ekintza eta hautuen arduraduna izango da. Beraz, erantzukizun osoa jartzen du Sartrek norbanakoarengan, baita norbere buruaren osaerarena ere, ekintzen bitartez norbere existentziaren zentzua definitzen joango litzateke gizakia. Beraz, askatasunak bi dimentsio izango lituzke; lehena objektiboa, gizaki oro aske baita eta bigarrena subjektiboa, askatasuna bizitzeko moduari dagokiona. Sartrek aske izatea hautatzeko autonomia bezala ulertzen du.\u00a0 Gizakiak denbora osoan hautatu behar du, zeren ekintza bat ez egitea ere hautu bat litzateke; beraz, banaezinak dira gizakia eta askatasuna. "}
{"id": "67539", "revid": "336", "url": "https://eu.wikipedia.org/wiki?curid=67539", "title": "Bittor Iturria", "text": "Bittor Iturria Lerete (Basusarri, Lapurdi, 1914ko urriaren 22a - Blain, Loira Atlantikoa, 1944ko abuztuaren 25a) esku huskako pilotaria eta gudaria zen. Pilotari gisa, eskuin ona zuen, eta hainbat txapelketa irabazi zuen. Bigarren Mundu Gerran ere famatu zen, borrokaldietan erakutsi zituen adoreagatik eta granadak jaurtitzeko trebetasunarengatik.\nBizitza.\nBasusarriko Bordaberria baserrian jaioa, haurra zelarik familia Sarara aldatu zen, eta orduz geroztik Bittorrek baserrian eta frontoian egin zuen bizimodua, garaiko saratar mutil gehienek bezala. Pilotari ona izan zen, bai eta esku huskako txapelduna ere.\n1934an Frantziako Armadarekin soldadutza egin eta gero, 1938an mobilizatu zuten lehen aldiz, eta 1939an berriz deitu zuten, \"\" (Husarren Bigarrena) delakora. Bigarren Mundu Gerra hasi orduko egin zuen bere lehen balentria, 1940ko maiatzaren 23an, granadak jaurtiz alemaniarren zazpi gudu orga txikituta. Dunkerqueko gibelatzean larriki zauritu zuten, eta Ingalaterrako ospitale batera sendatzera eraman zuten.\n1940ko uztailean, Etxegoien komandanteak deitu zuen, sortu berria zen Frantzia Askearen jauskari unitatean sar zedin. Han ere Bittor Iturriak bere gaitasun fisikoak erakutsi zituen, batez ere granaden jaurtitzen. Bere unitatea Lehen Jauskari Konpainia bilakatu zelarik, 1941ko uztailean Ekialde Hurbilera bidali zuten, Erresuma Batuko Armadako Aire Zerbitzu Bereziko (SAS) indar bereziekin batera. 1943ko ekainean berriz Ingalaterran itzuli zen, eta instruktore izendatu zuten. 1944ko abuztuaren 3an Bretainiara bidali zuten, eta 25ean alemaniar metrailetek hil zuten. Gorpua Saran (Lapurdi) ehortzia izan zen.\nOroigarria Saran.\nSaran, Bittor Iturriaren oroimen harria dago. Harriaren gainean, \"H\u00e9ros des Forces Fran\u00e7aises Libres\" (euskaraz Frantses Indar Askatuen heroia) eta \"Pilotari zintzo\" irakurtzen ahal da."}
{"id": "67542", "revid": "12788", "url": "https://eu.wikipedia.org/wiki?curid=67542", "title": "Iru\u00f1eko eta Tuterako artxidiozesia", "text": "Iru\u00f1eko eta Tuterako artxidiozesia edo Iru\u00f1eko eta Tuterako artxibarrutia \u2014laburturik, Iru\u00f1eko artxibarrutia edo Iru\u00f1eko artxidiozesia\u2014 (latinez eta ofizialki: \"Archidioecesis Pampilonensis et Tudelensis\") Erromatar Eliza Katolikoaren probintzia bat da, Nafarroa Garaiaren lur eremu osoa barne hartzen duena; 1956an artxibarruti bihurtu zenetik beste elizbarruti hauek atxikita ditu: Donostiakoa (Gipuzkoa osoa), Logro\u00f1okoa (Errioxa osoa) eta Jakakoa (Huesca eta Zaragoza probintziak, ez osorik). Artxidiozesiaren egoitzak Iru\u00f1ea eta Tutera dira. Egun, burua Francisco P\u00e9rez Gonz\u00e1lez da, Iru\u00f1eko artzapezpikua eta Tuterako apezpikua.\nEuskal Herriko lurrak dituzten beste bi artxidiozesi daude: Bordelekoa (Ipar Euskal Herri osoa eta Euskal Herriaz kanpoko beste lur batzuk hartzen dituena) eta Burgoskoa (Araba, Bizkaia eta Euskal Herriaz kanpoko beste lur batzuk hartzen dituena)."}
{"id": "67543", "revid": "1545", "url": "https://eu.wikipedia.org/wiki?curid=67543", "title": "Baionako apezpiku", "text": ""}
{"id": "67545", "revid": "1821", "url": "https://eu.wikipedia.org/wiki?curid=67545", "title": "Oxigenoa", "text": ""}
{"id": "67546", "revid": "661", "url": "https://eu.wikipedia.org/wiki?curid=67546", "title": "El Nou", "text": ""}
{"id": "67549", "revid": "512", "url": "https://eu.wikipedia.org/wiki?curid=67549", "title": "Team 10", "text": "Team 10 edo Team X Mugimendu Modernoaren berrikuspen kritikoa sustatu zuen arkitekto eta hirigileen taldea izan zen.\nTaldearen hastapenak 1953an kokatu ohi dira, haien lehen biltzarra Team 10 izenpean 1960an Bagnols sur Cezen garatu bazuten ere. Azken bilera, berriz, 1981an Lisboan izan zen, bertan lau partaide soilik egon zirelarik.\nTaldearen gunea zazpi arkitektok osatu zuten, alegia, Jaap Bakema, Georges Candilis, Giancarlo De Carlo, Aldo van Eyck, Alison eta Peter Smithson eta Shadrach Woods arkitektoek. Horietaz gain, partehartzaile gehiago izan ziren Team 10 taldeak antolatutako biltzarretan, besteak beste, Jose Antonio Coderch, Ralph Erskine, Amancio Guedes, Herman Hertzberger edo Oswald Mathias Ungers.\nTaldearen eragin teorikoa handia izan zen XX. mendeko bigarren erdialdeko Europako arkitekturaren testuinguruan.\nIzena.\nCIAM arkitektura-biltzar internazionaletan dago Team 10 taldearen izenaren jatorria. Biltzar horien hamargarren saioa, Dubrovniken garatu zena, alegia, arkitekto gazte talde batek antolatu zuen, geroago \"Team 10\" gisa ezaguna izango zena. Handik aurrera, taldea haren biltzar propioak antolatzen hasiko zen, erakunde berria formalki aldarrikatu gabe.\nPentsamoldea.\nTaldeak ez zuen teoria orokor edo estilo adosturik jarraitzen. Taldea baino, gizabanakoz osatutako multzo sasi-antolatuaz hitz egin daiteke soilik. Hala ere, ezaugarri komunak ere bazituzten, besteak beste, kalean garatzen ziren jarduerekiko interesa, umeen jolasen munduarekiko lilura, edota arkitekturaren gizarte-baloreenganako sinesmena.\nTaldeok aldarrikapen adostu bakarra argitaratu zuen 1954an, talde gisa eratu baino lehen, \"Doorneko manifestua\" deitua. Bertan, CIAMen \"Atenasko Agiria\"ren aurkako ideiak kaleratu zituzten, hirigintzak konplexutasun-maila ezberdineko komunitateek osatzen zutela esanez, eta bakoitzak osotasun baten moduan tratatu beharra zegoela azpimarratuz. Hori guztia grafikoki azaltzeko Patrick Geddesen 1909ko \"Haranaren Sekzioa\"ren moldaketa bat prestatu zuten, hirigintza-eskala bakoitzak (hiria, herria, herrixka eta baserriak) habitat ezberdina osatzen zuela esanez, dentsitate ezberdinarekin garatu behar zena.\nKalearen ohiko elementuari alternatiba garaikidea bilatzen saiatu ziren taldeko partaide ezberdinak, plataforma-kalearen ideia (\"street-deck\") modu ezberdinetan garatuz. Taldeko partaide gehienek antzerako metaforak erabili zituzten haien proiektuak azaltzeko, kasu, sarearena (\"web\"), zurtoinarena (\"stem\"), mordoarena (\"cluster\") edota \"kasbah\" antolatuarena."}
{"id": "67550", "revid": "201", "url": "https://eu.wikipedia.org/wiki?curid=67550", "title": "Txistua", "text": ""}
{"id": "67551", "revid": "512", "url": "https://eu.wikipedia.org/wiki?curid=67551", "title": "Linfozito", "text": "Linfozitoa leukozito mota bat da, agranulozitoen taldekoa, oinarrizko eginkizuna duena ornodunen erantzun immunean; linfako zelula nagusia da. Hiru mota nagusi daude: NK zelulak (sortzetiko inmunitate zelularraren arduradunak), T linfozitoak (hartutako immunitate zelularraren arduradunak) eta B linfozitoak (hartutako immunitate humoralaren arduradunak). Leukozito guztien %\u00a020-40 dira, oso ugariak odolean, linfan eta organo linfoideetan (timoan, gongoil linfatikoetan, barean, apendizean).\nEzaugarriak.\nLinfozitoak leukozitorik txikienak dira, 7-15 \u03bcm bitartekoak, eta nukleoak ia zelula osoa hartzen du, zitoplasma urria baitute; horregatik, mikroskopioan begiratzean halo moduko bat ikusten da nukleoaren inguruan. Zitoplasman erribosoma aske ugari, mitokondrioak eta Golgi aparatu txiki bat izaten dira. Linfan eta odolean daude, eta baita organo linfoideetan ere. Leukozito guztien %\u00a025 inguru dira, baina haien kopurua aldakorra da, norberaren osasunaren arabera. Zenbait gaitzek, estresak barne, kopurua jaisten dute; infekzio birikoa dagoenean, aldiz, kopuru hori igo egiten da.\nOdoleko gainontzeko zelulen antzera, umeki aldian gibelean eta jaiotzaren ondoren hezur-muinean dauden zeluletan dute sorburua. Gero, linfozito mota bakoitza organo desberdin batera abiatzen da: timora, amigdaletara edota heste paretako Peyer-en guruinetara. Organo horietan heltze prozesua garatuko dute. Linfozito guztiak oso antzekoak dira mikroskopio optikoan ikusita. Bereizteko haien ezaugarri biokimikoak, batez ere azaleko proteinak, aztertu behar dira. Linfozitoen kopuruaren gehiegizko hazkundeari linfozitosi deritzo. Infekzioen edo prozesu tumoralen ondorioz ager daiteke linfozitosia.\nLinfozito motak.\nHiru dira linfozito mota garrantzitsuenak: T linfozitoak, B linfozitoak eta NK zelulak. Linfozitoak ez dira fagozitoak, ez dute fagozitosia egiteko ahalmena. Hala ere, gai arrotzak ezagutu eta neutralizatzeko gaitasuna dute. Linfozito mota desberdinen arteko alde nagusia, egituran baino areago, eginkizunean datza. Antigenoak kitzikatu aurretik, oso antzeko morfologia izaten dute, eta ezin dira bereizi, ez mikroskopio optikoaren bidez, ez elektronikoaren bidez. Aktibatzen direnean, banatu eta itxura desberdina hartzen dute.\nLinfozitoak eta hiesa.\nGIBak, Giza Immunoeskasiaren Birusak, sorturiko infekzioa da hiesa. Gaixotasun horren ezaugarririk inportanteena da organismoak defentsarako berez duen sistema, hau da sistema immunologikoa, hondatzen dela. Birusak zelula babesle horietako batzuk kutsatzen ditu, T linfozito laguntzaileak (CD4+) hain zuzen ere, sistema immunologikoaren erregulatzaileak. Behin birusa sartuta, zelularen kode genetikoan bere lepotik ugaltzen da. Une horretan pertsona hori GIBduna da, seropositiboa, baina artean ez du hiesarik pairatzen. Pertsona horrek, baina, GIBa zabaldu dezake beste batzuen artean. Oso arin garatzen bada, birusak CD4+ T linfozitoak honda ditzake, eta orduan, erregulatzaile barik, sistemak ez du inolako eraginkortasunik. Horren ondorioz, agertzen diren infekzioak edota minbiziak ohiko tratamenduekin sendatzea oso zaila da. Gorputza ahulen dagoenean eta defentsa gutxien duenean agertzen dira infekzio horiek, infekzio oportunistak deiturikoak.\nBeraz, sistema immunologikoa desorekatu egiten da GIBaren ondorioz. Horretan datza, bada, birusaren arrakasta, eta horregatik da oso zaila txerto eraginkorra garatzea. Txertoak kutsatu gabe gelditzen diren T linfozito zitotoxikoak (CD8+) indartu beharko lituzke, baina hori ez da lan erraza. Ikerketen arabera, horiek CD4+ T linfozitoen laguntzarik gabe ezin diote lanari behar bezala ekin. Infekzioaren hasieran CD8+ T linfozitoen erantzuna bortitza da. Baina birusak hainbat mekanismo ditu zelula horien eragina gainditzeko, besteak beste, hainbat mutazio sorraraz daitezke eta, azkenean, ondorio larriak ekar ditzake erasoak.\nLinfozitoak eta minbizia.\nTumoreak identifikatzea eta ezereztea da immunitate sistemaren betekizun nagusietako bat. T linfozito zitotoxikoak funtsezkoak dira aurre egite horretan, batzuetan CD4+ T linfozitoen laguntzarekin. Tumore-zeluletan antigeno arrotzak izaten dira, gainerako zeluletan ez daudenak. Tumore-antigeno horiek mintz plasmatikoko MHC I molekuletan agertzen dira, antigeno biralen antzera. Horri esker, T linfozito zitotoxikoek anormal gisa hartzen eta suntsitzen dituzte. NK zelulek ere egiten diete eraso tumore-zelulei, batez ere mintz plasmatikoaren azalean MHC I molekula gutxi dagoenean, hori maiz gertatzen baita tumoreetan. Tumore bat garatzeko probabilitatea zahartu ahala handitzen denez, ikerlari batzuek lotu dute ebidentzia hori zahartzerakoan gertatzen den T linfozitoen jaitsierarekin. Zaharrek linfozito gutxiago dutenez, minbizia errazago ager daiteke."}
{"id": "67552", "revid": "12788", "url": "https://eu.wikipedia.org/wiki?curid=67552", "title": "Mentxu Gal", "text": "Mentxu Gal Orendain (Irun, Gipuzkoa, 1919ko urtarrilaren 7a - 2008ko martxoaren 12a) euskal herritar margolaria izan zen.\nBizitza.\nTxikitatik maite izan zuen pintatzea eta gaztetan Gaspar Montes Iturrioz izan zuen irakasle. Madrilgo San Fernando Arte Ederretako eskolan egin zituen margolaritza ikasketak. 1933. urtean Parisera joan zen ikasketak sakontzera. Fernand Legerrez gain Amedee Ozenfant pintore kubista izan zuen han maisu, eta Matisse pintorearen lanek eta fauvismoak liluratu zuten.\nEuskal Herrira itzuli zenean Aurelio Artetarekin jarraitu zituen ikasketak. Gero Madrilgo \"Real Academia de Bellas Artes de San Fernando\" sartu zen, eta Marisa Roesseten tailerrean ere aritu zen ikasten. \"Institut de France-k\" emandako beka batekin Parisa itzuli zen berriro.\nPintura figuratibista landu zuen, baina garaikidea, garaiko pinturaren ezagutza sakonean oinarritutakoa. Bidasoko nahiz Gaztela-Mantxako paisaiak eta erretratuak daude bere lanik ezagun eta estimatuen artean. Daniel V\u00e1zquez D\u00edaz eta Benjam\u00edn Palencia margolarien eragina nabarmendu dute kritikariek Galen obretan.\nLeku askotan egin zituen erakusketak, bakarka nahiz beste artistekin batera: Madrilen , Habanan, New Yorken, Lisboan... \"Veneziako Biurtekoan\" 1940, 1950 eta 1956 urteetan parte hartu zuen. Bi erakusketa antologiko egin zituen, Donostian (1986 eta 1992).\nObra.\nHaren obraren ezaugarri nagusia koloreari ematen dion garrantzia da. Ikuspegiak eta erretratuak landu ditu bereziki.\nHaren lan nagusiak:\nBere lanari buruzko azken erakusketa handia 1992an egin zen Donostian, baina orduz geroztik ere maiz ikusi ahal izan dira Mentxu Galen artelanak XX. mendeko euskal herritar margolariei eskainitako erakusketa antologikoetan, Bidasoko margolarien lanen erakusketetan...\nAzken urteotan bakarkako erakusketa askorik egin ez bazuen ere, artegintzaren alor askori lotuta jarraitu zuen, batez ere Bidaso-Txingudi bere jatorrizko eskualdean."}
{"id": "67553", "revid": "512", "url": "https://eu.wikipedia.org/wiki?curid=67553", "title": "Horrela hitz egin zuen Zarathustrak", "text": "Horrela hitz egin zuen Zarathustrak (\"Also sprach Zarathustra\") Richard Strauss konposatzaile alemaniarrak 1896. urtean idatzi zuen olerki sinfonikoa da, Friedrich Nietzsche filosofo eta idazle alemaniarraren izen bereko liburuan oinarriturik.\nStanley Kubrick.\nStanley Kubrick zine zuzendari estatubatuarrak, olerki sinfoniko honen hasiera hartu zuen 2001, Espazioan Odisea Bat izeneko bere pelikularen sarrerako soinu bandaren zati izateko, Johann Strauss II.aren Danubio Urdinarekin batera.\nInstrumentazioa.\nPiccoloa, hiru zehar txirula, hiru oboe, korno ingeles bat, hiru klarinete Mi eta Sian, klarinete baxu bat Sian, hiru fagot, sei korno Fan, lau tronpeta Don, hiru tronboi, bi tuba, tinbalak, danbor baxua, txindatak, kariloia, kanpaia Mi baxuan, organoa, bi harpa eta korden ahots askotako ez ohiko banaketa batentzako idatzitakoa da: (lau biolin sekzio, lau biola sekzio...)"}
{"id": "67556", "revid": "512", "url": "https://eu.wikipedia.org/wiki?curid=67556", "title": "G\u00f6ttingen", "text": "G\u00f6ttingen Alemaniako herri bat da, Saxonia Beherea estatuaren hegoaldean kokatua, Turingia eta Hesse estatuetako mugatik gertu. Halaber, G\u00f6ttingen barrutiko hiriburua ere bada.\nGeografia.\nG\u00f6ttingen, itsasoaren mailatik 150 metroko garaierara dago. Leine ibaiak zeharkatzen du, Aller ibaiaren ibaiadarra delarik, eta, azken hau, aldi berean, Weser ibaiaren ibaiadarra da. G\u00f6ttingen beraz, Weser ibaiaren arroan kokaturik dago.\nHistoria.\nSorrera.\nHerri honen jatorria \"Gutingi\" izeneko herrixkan aurkitu behar da. Izenak garai batean herrixka zeharkatzen zuen \"Gote\" erreka gogorarazten du. Lehen aldiz 953. urtean aipatu bazen ere oraingo herri modernoa, XII. mendearen bigarren erdialdean sortu zen, 1150 eta 1200 artean, \"Gutingi\" herrixkaren iparmendebaldean. Diotenez Henrike Lehoiak sortu omen zuen hiria eta bere seme Henrike V.a Brunswickekoak hiri inperial aske bihurtu zuen.\nHasiera hartan Grona herriaren itzalean zegoen Gutingi, izan ere Gronan jauregi gotortu bat baitzegoen, sarritan Germaniako Erromatar Inperio Santuko enperadoreek bisitatu izan zutena, baina Henrike II.a enperadorea hil zenez geroztik Gronako gotorlekuak indarra galdu zuen. Azkenik G\u00f6ttingengo herritarrek suntsitu zuten 1323 eta 1329 artean.\nErdi Aroa.\nLeine ibarrean zehar ipar-hego merkatal ibilbidea kontrolatzen zuenez herriak garapen ekonomiko handia ezagutu zuen, batez ere ehungintzan oinarritzen zena. Herbeheretara eta L\u00fcbeckera artilezko produktuak exportatzen zituen. Hansa Ligaren barnean ere egon zen, ez ordea denbora luzez, 1426an sartu baitzen eta 1572an atera, XVI mendean Ingalaterrako produktu merkeagoek industria honen gainbehera ekarri zuten eta hiriak bere independentzia galdu zuen 1584ean Brunswick-Wolfenb\u00fcttelgo dukeen menpe gelditzean. 1692an Hanoverko Hauteserriaren barnean sartua izan zen.\nAro modernoa.\nG\u00f6ttingen bere unibertsitateagatik da ezaguna Georg-August-Universit\u00e4t izenekoa hain zuzen ere. Unibertsitate hau 1737. urtean sortua izan zen, eta gaur egun ere Europako Unibertsitaterik bisitatuena da. Sortua izan eta handik 100 urtera, 1837an, zazpi irakasle Hannoverko erregearen botere absolutistaz kexatu ziren eta ondorioz, euren karguak galdu zituzten. G\u00f6ttingeneko Zazpiak izenaz ezagutuak izan ziren, horien artean pertsona ezagunak zeuden, hala nola, Grimm anaiak, Heinrich Ewald, Wilhelm Weber eta Georg Gervinus.\n1866an Prusiak eskuratu zuen, honek Austria eta bere aliatua zen Hanover garaitu baitzituen Zazpi Urteko Gerran.\nXX mendea.\nHirugarren Reichean G\u00f6ttingengo Unibertsitateko irakasle jakintsuenek alde egin zuten, ia denak juduak baitziren. Hiriko gainontzeko judu gehienak \"Jugendkonzentrationslager Moringen\" kontzentrazio-esparruan sartu zituzten naziek. Bigarren Mundu Gerran zehar ordea ez zuen ia bonbaketarik jasan eta eraikin historikoak zutik diraute oraindik. Estatubatuarren armadak eskuratu zuen hiria 1945eko apirilaren 8an eta kontzentrazio-esparrua ere orduan zabaldu zuten.\n2010ean Bigarren Mundu Gerrako 500 kilogramotako bonba bat aurkitu zuten futbol estadio berria egiten ari ziren langileek. Artezilariak desaktibatze lanetan ari zirela bonbak eztanda egin zuen eta hiru hildako izan ziren.\nErlijioa.\nHasiera batean Mainzeko artzapezpikutzaren barnean sarturik zegoen baina 1528an Martin Lutherren doktrina hiritarren artean zabaldu zen eta ordutik G\u00f6ttingen hiri luteranoa izan da. 1787an lehenengo eliza katolikoa eraiki zen, bigarrena berriz 1929an, hala ere batez ere luteranoa izaten jarraitzen du.\nKristauez gain, tradizio judu handia izan du G\u00f6ttingenek. XVI mendean jadanik bazegoen sinagoga bat baina 1938an naziek suntsitu egin zuten. Gaur egun juduak berriz itzuli dira, gehienak Errusia aldetik.\nHiri senidetuak.\nG\u00f6ttingen ondorengo hiriekin senidetua dago:"}
{"id": "67557", "revid": "1310", "url": "https://eu.wikipedia.org/wiki?curid=67557", "title": "Team X", "text": ""}
{"id": "67558", "revid": "105290", "url": "https://eu.wikipedia.org/wiki?curid=67558", "title": "Leine", "text": "Leine Alemaniako ibai bat da, Turingia eta Saxonia Beherea estatuen artean dagoena. Aller ibaiaren ibaiadarra da, honen ezkerraldetik\nArroa eta luzera.\nIbai honen arroak, 6.512 kilometro karratuko azalera hartzen du. Bere luzera, berriz, 281 kilometrokoa da.\nIturburua.\nIbai honen iturburua, Turingiako estatuan dago, Leinefelde-Worbis izeneko herrian. Iturburutik 40 kilometrora, Saxonia Beherea estatuan sartzen da ibaia.\nEkintzak.\nIbai honetan, kirol arrantza egin daiteke\nAhoa.\nIbai honen ahoa, Aller ibaian dago, Schwarmstedt herritik gertu."}
{"id": "67561", "revid": "46380", "url": "https://eu.wikipedia.org/wiki?curid=67561", "title": "Teodoro Dublang", "text": "Teodoro Dublang Uranga (Gasteiz, Araba, 1874ko azaroaren 9a - 1940ko urtarrilaren 11) euskal herritar margolaria zen.\nBizitza eta lana.\nGasteizen jaio zen 1874. urtean. 10 urte zituenean umezurtz geratu zen eta bere osaba Gregorio Dublangek eta izeko Juana Tolosanak beren etxean jaso zuen. Ingeniari militar bezala Kuban kanpaina egin zuen. Bere lanbidea margolaritzarekin adostu zuen.\nIgnacio Diaz de Olano margolariaren estudioan margolaritza ikasi zuen. Europatik bidaiatu zuen eta pinakoteka ugari bisitatu zituen. Madrilgo Arte Ederretako Zirkulura eta Pradoko Museora sarritan joan zen. El Greco eta Francisco Goya margolarien lanak miresten zituen. 1910eko hamarkadako erdialdera Madrilgo Salamanca auzoko Villanueva kalean estudio bat ireki zuen.\n1913ko uztailean Tolosan ospatu zen Euskal Artisten Erakusketan parte hartu zuen. 1916ko abuztuan Gasteizko Langileen III. Lehiaketan parte hartu zuen. Bertan \"Las Conchillas del Ebro (Salinillas de Burad\u00f3n)\", \"Nublado\", \"Sol de la tarde\", \"Salinillas de Burad\u00f3n\" eta \"Estudio\" izeneko hiru margolan aurkeztu zituen. 1934ko abuztuan Ignacio Diaz de Olano eta bere ikasleen erakusketan parte hartu zuen. Gasteizko Arte eta Ofizio Eskolan zortzi margolan erakutsi zituen: \"Cabeza de estudio\", \"Ramillete de flores\", \"Flores al aire libre\", \"Primavera y oto\u00f1o\", \"El Maestro\" (Diaz de Olanoren erretratua), \"Ermita de Santa Luc\u00eda\", \"Estudio al aire libre\" eta \"Rioja alavesa\".\n1936ko abuztuaren 5etik abuztuaren 23ra arte Arabako Artisten Erakusketa prestatu zuen Gasteizko Arte eta Ofizio Eskolan Emilio Ibargoitiarekin batera.\nEspainiako Gerra Zibilean bere lanetako asko desagertu ziren. 1940ko urtarrilaren 11n hil zen."}
{"id": "67562", "revid": "512", "url": "https://eu.wikipedia.org/wiki?curid=67562", "title": "Leinefelde-Worbis", "text": "\"Leinefelde\" Alemaniako herri bat da, Turingia estatuko iparmendebaldean kokaturik dagoena, Saxonia Beherea estatuarekin duen mugatik gertu. Leinefelde-Worbis izena ere hartzen du.\nSorrera.\nAlemaniako herririk berrienetako bat da. 2004. urtean sortu zen, martxoaren 16an, Leinefelde eta Worbis herriek, Breitenbach eta Witzingerode hiriekin bat egin zutenean.\nHedadura eta biztanleria.\nLau udalerrien bateraketaren ondoren, udalerri berriaren hedadura 96,55 kilometro karratukoa da. Biztanleria, berriz, 20.419 pertsonakoa, modu honetan banatuta: Leinefelde, 14.387 biztanle, Worbis, 5.541, Breitenbach, 1.021 eta Witzingerode, 614.\nGeografia.\nHerria, 320 metroko altueran dago, Turingiako iparmendebaldean. Bertan du Leine ibaiak bere iturburua.\nPertsona ezagunak.\nJohann Carl Fuhlrott Neanderthal espezieko gizakia aurkitu zuena, 1856. urtean."}
{"id": "67563", "revid": "105290", "url": "https://eu.wikipedia.org/wiki?curid=67563", "title": "Aller ibaia", "text": "Aller Alemaniako ibai bat da, Weser ibaiaren arroan dagoena. Azken ibai honetan du Allerrek bere ahoa. Weserren eskuinaldeko ibaiadarra da.\nIturburua.\nIbai honen iturburua, Magdeburg herrian dago, itsasoaren mailatik 130 metroko garaierara, Saxonia-Anhalt estatuan.\nArroa eta luzera.\nIbai honen arroak, Weser ibaiaren arro osoaren herena baino gehiago hartzen du, 15.600 kilometro karratuko azalerarekin, Weser ibaiaren ibaiadarretatik, arro handienetako bat duena izaki. Bere luzera, berriz, 263 kilometrotakoa da.\nAhoa.\nIbai honen ahoa, Weser ibaian dago. Hona isurtzen ditu bere urak Verden herritik kilometro batzuk mendebalderago, Saxonia Beherea estatuan.\nArroko herri garrantzitsuak.\nIbai honen arroan aurkitzen diren herririk garrantzitsuenak, honako hauek dira:"}
{"id": "67564", "revid": "105290", "url": "https://eu.wikipedia.org/wiki?curid=67564", "title": "Oker (ibaia)", "text": "Oker Alemaniako ibai bat da, Weser ibaiaren arroan dagoena. Saxonia Beherean zehar igarotzen da, oso-osorik.\nIturburua.\nIbai honen iturburua Harz mendietan dago, itsasoaren mailatik 900 metroko garaierara. Bertan, mendi hauetan zehar, Okertal izeneko haran estua sortzen du.\nArroa eta luzera.\nIbai honen arroak, 1.800 kilometro karratuko azalera hartzen du, eta 105 kilometroko luzera du, bere urak Aller ibaian isurtzen dituen arte.\nAhoa.\nAhoa, Aller ibaian dago. Brunswick edo Braunschweig herritik 30 kilometro iparraldera."}
{"id": "67566", "revid": "9043494", "url": "https://eu.wikipedia.org/wiki?curid=67566", "title": "Manex Goienetxe", "text": "Manex Goienetxe Etxamendi (Ezterenzubi, Nafarroa Beherea, 1942ko irailaren 22a - Biscau mendia, Bearno, Okzitania, 2004ko maiatzaren 2a) euskal historialari, kultur eragile eta politikaria izan zen.\nIpar Euskal Herriko figura garrantzitsuenetako bat da XX. bigarren erdian, bai idatzi zituen historiako liburu eta artikuluei esker, bai abertzaletasunarekin eta euskaltzaletasunarekin lotutako mugimenduen sorrera eta garapenean izan zuen parte hartze erabakigarriagatik, bereziki Ikas elkartean, UEUn eta Seaska ikastolen elkartean.\nBiografia.\nNekazari-familia batean jaioa, Bretainiara joan zen ikastera; Batxilergoa Roazhonen atera zuen 1963an eta fraide ordenatu zen Ploermaeleko kongregazioan 1967an; fraide 1972 arte izan zen. 1969an Okzitaniako Tolosan Historiako lizentzia atera zuen eta irakasle lanean hasi zen. Paueko unibertsitatean maisu diploma atera zuen 1981ean, DEA delakoa 1982an eta doktoregoa 1984an, Nafarroa behereko foru eta ohiturei buruz. Irakasle lanek Oloroe, Lurda (biak Okzitanian), Donibane Lohizune eta Kastellinera (Bretainia) eraman zuten. Bigarren tesia egin zuen 1992an, XVI eta XIX. mendekoen arteko Euskal Herriko historiografiari buruz, hurrengo urtean Elkar argitaletxeak argitaratu zuena.\nIkas elkarteko idazkaria (1972-1983) eta UEUko zuzendaria (1973-1976).\nIkas elkarteko idazkari 1972tik 1983ra, talde honek eta Euskaltzaindiak batera antolatu zuten Udako Euskal Unibertsitatearen ikastaroak paratu zituen Donibane Lohizunen (1973 eta 1974an) eta Uztaritzen (1975-1976an). UEUko lehen zuzendaria izan zen 1973tik 1976ra arte Martin Orbe izan zen bigarren zuzendaria.\nEuskaltzain urgazlea (1975).\n1975eko ekainaren 27an Euskaltzaindiak euskaltzain urgazle izendatu zuen.\nEusko Ikaskuntzako kidea ere zen.\nSeaskako langile eta zuzendaria (1977-2003).\nSeaskako lehen langile finkoa izan zen (1977-1981) eta sare honetako irakasle eta beste ardura batzuk izan zituen erretiroa hartu arte (1981-2003) Kanbo, Baiona zein Ziburun. Hasieran Baionan bi urtez (1981-83); Kanboko lizeoan 18 urtez (1983-2001); Baionakoan ikasturte batez (2001-02) eta Ziburuko Piarres Larzabal ikastetxean azken urtean (2002-03). Lizeo zuzendari izan zen Kanboko Xalbador ikastetxean (1992-94) eta Baionako Bernat Etxepare ikastetxean (2001-03).\nUnibertsitateko irakaslea.\nUnibertsitate irakaslea ere izan zen Paue eta Baionan. 1993 defenditu zuen bere bigarren doktorego-tesia. Zazpi bat hizkuntza zekizkien: euskaraz gain frantsesa, latina, ingelesa, espainiera, gaskoi-okzitaniera eta nafar-aragoiera. Horrela lortu zuen euskaraz ez dauden Euskal Herriari buruzko dokumentu andana aztertzea.\nKonpromiso politikoa.\nKulturan euskaltzale eta politikan abertzale aritu zen beti; bere konpromiso politikoa Burgosko Prozesuaren denboretan hasi zuen. Enbata eta EHAS alderdi politikoen sortzaileetako bat izateaz gain Baiona Mendebaldea kantonamenduko Kontseilari Nagusia izateko hautagaia izan da.\nAngeluko bizilaguna izan zen urte luzeetan eta Angelu Hegoalde kantonamenduan hautagai abertzalea izan zen 1999an; herri lapurtar honetako historia bildu zuen bere liburuetako batean. Herriko \"Kimua\" ikastolaren alde ere aritu zen.\nMendi istripuan hila (2004).\n2004ko maiatzaren 2an mendi-istripu bat izan zuen Bearnoko Biscau mendian eta bertan hil zen Anne-Marie Pargaderekin batera. Bere errautsak Errozaten bota zituzten, Ezterenzubiko Intzagaraia jaiotetxetik oso hurbil.\nHistorialaria.\nEuskal Herriari buruzko hainbat historia-lan argitaratu ditu frantsesez zein euskaraz. Eremu honetan ikertzaile gakoenetakoa da; \"Histoire g\u00e9n\u00e9rale du Pays Basque\" seriea oso erreferentzia garrantzitsua da. Euskal Herri osoa historiaren ikuspuntutik aztertzen aitzindari eta bakarrenetakoa izan zen, bereziki hiru ildo hauetan: ikuspegi nazionalean, hizkuntzaren hautuan eta komunitate akademiko-unibertsitarioarekin izandako harremanean. Euskal Herriko historiaz bere bostgarren eta azken tomoa idazten ari zela bukatu aitzin hil zenez gero, lagun talde batek bukatu zuen tomo hura.\nIdazlanak.\nEuskaraz ordea artikulu luze (46) eta ikerketa lanen (hogei bat) zati oso inportante bat egin du. Euskal komunitate zientifikoaren Inguma datu-basean, berak idatzitako 36 lan aipatzen dira."}
{"id": "67568", "revid": "15795", "url": "https://eu.wikipedia.org/wiki?curid=67568", "title": "Manex Goyenetche", "text": ""}
{"id": "67569", "revid": "15795", "url": "https://eu.wikipedia.org/wiki?curid=67569", "title": "Manex Goyhenetche", "text": ""}
{"id": "67571", "revid": "119347", "url": "https://eu.wikipedia.org/wiki?curid=67571", "title": "Calais", "text": "Calais Frantziako udalerria da, Frantzia Garaia eskualdean kokatua, Belgikako mugatik kilometro gutxira, Pas-de-Calais departamentuaren barnean.\nGeografia.\nHerriak, 33,50 kilometro karratuko hedadura du, eta, bere biztanleria, 1999ko azken erroldaren arabera, 77.333 biztanlekoa da, 125.584koa, bere lurralde metropolitarra kontutan hartuz gero.\nMantxako itsasoaren bitartez, Dover herri ingelesarekin loturik dago. Itsasoak, berez 34 kilometroko luzera du.\nAuzoak.\nCalaisek 13 \"quartier\" edo auzo ditu:\nHistoria.\nHerri honen sorrera, oso iluna da: X. mendearen aurretik, herri arrantzale bezala sortu zen. 997. urtean, Flandriako kondeak, zabaldu egin zuen, eta, 1224.urtean Bolognako kondeak, harresitu egin zuen. Bere kokaleku estrategikoak, Ingalaterrako Erresumaren ezinbesteko xedetzat bihurtu zuen. Garai horretan, Ingalaterraren boterea gorantza zihoan. Eduardo III.a erregeak hartu zuen, Ehun Urteko Gerraren hasiera aldera, 1347. urtean, Crecyko guduaren ondoren etorri ziren hamaika hilabeteetan setiatu eta gero.\nErregeak, halako erresistentziaren ondorioz, herriko jende guztia hiltzearen agindua eman zuen, baina ez zuen halakorik egin azkenean. Horren ordez, sei pertsona garrantzitsu bere aurrean aurkeztea agindu zuen, burua estali gabe, oinutsik eta lepoan soka bat zutela, ondoren urkatzeko. Henaoko Felipa erregearen emaztea zen, eta honi, jende harentzako barkamena eskatu zion. Erregeak onartu egin zuen, baina, aldi berean, batze hitzarmena egiten ez zuten herritar guztiak, atzerriratuak izan zitezela agindu zuen. Calaisen udalerri titulua, Arloiseko kondesak emana, Eduardo erregeak berretsi zuen.\n1360.urtean, Bretignyko hitzarmenak, Ingalaterrari eman zion betirako subiranotza Gu\u00eenes, Marck eta Calaisen gainean. Baina hau ez zen bere osotasunean bete, ezta behar zen eran ere.\n1363an, herria portu bihurtu zen. Bertako salerosketa lanak, erregearen begiradapean egiten ziren. Parlamentuko udalerri barruti bat izatera pasa zen, eta 1372an burgesak bidaltzen hasi zen Berezkoen ganberara. Edozein kasutan, Th\u00e9rouanneko elizbarrutiaren barnean jarraitzen zuen.\nHerria, \"Ingalaterrako koroaren harribitxirik distiratsuena\" bezala ezagutua izan zen, estainu, berun, oihal eta artilearen salerosketan zuen berebiziko garrantziagatik. Are gehiago. Artikulu hauengatik kobratutakoak, gobernu ingelesaren diru sarreren herena suposatzen zuen, artilearen salerosketarekin lortutakoek bereziki. 12.000 biztanletik, 5400ek, artikulu honen salerosketaren negozioarekin zuen zerikusia. Calaiseko gobernu edo Kapitaintza, diru asko ematen zuen kargua zen. Dick Wittington ospetsua Calaiseko alkate eta Londoneko Lord Mayor izan zen aldi berean.\nCalais, urte askoan, Ingalaterrako Erresumako zati bezala kontsideratua izan zen, Ingalaterrako parlamentuan ordezkariak zituelarik. Honen ateetako batean, idazki hau irakur zitekeen:\n\"Orduan bakarrik lortuko dute Calais frantziarrek\nburdinak eta berunak kortxoak bezala flotatzen dutenean\"\nBaina benetako egoera oso ezberdina zen. Ingelesen domeinua, mantenimendu oso garestiko fortifikazioen mende zegoen, herriak ez baitzuen berezko babesik. Calais mantentzea, oso kontu nekeza zen, eta Borgoinako Dukerriak eta Frantziak, sarri jartzen zuten frogan. Ingelesen domeinuaren iraupenaren arrazoia, Frantzia eta Borgo\u00f1aren arteko gerretan aurki daiteke gehienbat. Bietako inork ez zuen Calais bere arerioaren eskuetan ikusi nahi. Nahiago zuten ingelesen eskuetan egotea. Baina egoera asko aldatu zen Frantziak Borgoinari irabazi eta Dukerria estatura batu zenean.\nIngelesen domeinua, 1558ko urtarrilaren 7an amaitu zen, frantsesek, Franzis, Guisako dukea kapitain bezala zutela, ingalaterrako soldadu talde ahuldu baten aurka, beste hainbeste ahulduta zeuden fortifikazioetan abantaila hartu zutenean. Calais inguratzen zuen lurraldea, Calaisis izenekoa, \"Pays Reconquis\" (lurralde birkonkistatua) bezala berrizendatua izan zen. Berri honen aurrean, Ingalaterrako Maria I.a erreginak hauxe esan zuen: \"Hiltzen naizenean, nire bihotzean, Calais idatzia eramango dut\".\n1596.urtean, espainiarrek hartu zuten herria, Espainiar Herbehereetatik egindako inbasio baten ondoren, baina bi urte beranduago, Vervinseko hitzarmena zela medio, frantziarrei itzuli zieten.\nXVIII. mendean, ospe zientifikoa lortu zuen. Metroa definitu zen lehenengo aldian, Lurraren dimentsioekin zerikusian, Calais eta Perpiny\u00e0n artean dagoen distantzian oinarritu zen. Distantzia hau, asko hurbiltzen da, Frantziako zati kontinentalean dagoen gehienezko distantziari, iparraldetik hegoaldera eginez gero.\nCalaisek, berebiziko garrantzia izan zuen Erresuma batuaren aurkako gatazkan, Napoleonen gerren garaian, herrian bertan hartu baitzuen frantziar armada 1805ean, Britainia Handiaren inbaditze hondatuaren aurretik.\nBritainiarrak, herri honetara, Lehenengo Mundu Gerran itzuli ziren, Flandriako frontearekin zuen gertutasuna zela medio. Ezinbesteko portua izan zen mendebaldeko frontearen hornitze militarrarentzat. Bigarren Mundu Gerran, herria erabat erraustua izan zen. 1940ko maiatzean, alemaniarren tropa inbaditzaileentzat, ezinbesteko xede izan zen, eta azken babesaldi baten lekuko ere izan zen, alemaniarren aurrean porrot egindako tropa ingelesak Dunkerquetik atereak izan zitezen ahalbidetu zuena, Dunkerqueko guduaren ondoren. 3000 soldadu ingeles eta 800 frantses, Royal Navyko gerra itsasontzien laguntzarekin, alemaniarren panzer bi dibisioei eutsi zieten 1940ko maiatzeko 22tik 27rarte. 3800 soldaduetatik, 30 baino ez ziren irten bizirik, alemaniarren aldetik egindako etengabeko bonbardaketa baten ondoren.\nAlemaniarren okupazioan, Pas-de-Calais eta Flandria lurraldeetako alemaniar tropen egoitza nagusia izan zen, eta berebiziko ahaleginez indartu zuten herria alde guztietatik, alemaniarrek, euren arerioek alde horretatik erasoko zutela uste izan baitzuten. V1 bonbak botatzeko toki bezala erabili zen, eta, gerraren zati handi batean, alemaniarrek, ingurua, errail gaineko kanoiak jartzeko erabili zuten. Hauek, Ingalaterraren hego-ekialdea bonbardatzeko erabili ziren. Edozein kasutan, arerioen erasoa ez zen Calaisetik etorri, mendebalderagotik baizik, Normandiatik, D eguna bezala historiara pasa den egunean. Herria, gogor bonbardatua izan zen alemaniarren komunikabideak deusezteko eta alemaniarrak, aliatuen inbasiorako, Pas-de-Calais erasoko zutela konbentzitzeko asmoz. Herria, hondakinetan, Kanadako tropek askatu zuten, 1944ko urrian.\nHerriko enparantzaren erdian, Auguste Rodin eskultore frantziarrak eginiko eskultura baten jatorrizko eskultura dago: Calaiseko burgesak izena du."}
{"id": "67572", "revid": "105290", "url": "https://eu.wikipedia.org/wiki?curid=67572", "title": "Harz", "text": "Harz Alemaniako iparraldeko mendigunerik garaiena da. Ertaroa ondo sartu arte, Hardt izena hartzen zuen. Alemaniako hiru estatuen artean banatuta dago mendigune hau: Saxonia Beherea, Saxonia-Anhalt eta Turingia.\nBrocken da mendigune honetako mendirik garaiena, 1142 metrorekin. Aro modernoaren hasiera-hasieratik, Europako sorginen topagunerik ospetsuena bezala kontsideratua izan da, eta Johann Wolfgang von Goethe idazleak Fausto izeneko bere liburuan aipatzen du."}
{"id": "67573", "revid": "2135", "url": "https://eu.wikipedia.org/wiki?curid=67573", "title": "Harz mendi", "text": ""}
{"id": "67576", "revid": "512", "url": "https://eu.wikipedia.org/wiki?curid=67576", "title": "Belodromo", "text": "Belodromoa txirrinduaz ibiltzeko pista obalatu bat da, kurba peraltedunak dituena. Kurbetan malda portzentaje ezberdinak izaten dira. Belodromoek perimetro ezberdinak izan ditzakete 166 metrotik hasi eta 500 metroraino, baina neurri estandarra 250 metrokoa da. Pista hauek zurezkoak edo porlanezkoak izan daitezke, hala ere egurrezkoak pista azkarragoak dira.\nGaur egun gehienek bi zati zuzen paralelo eta aldapa handiko bi bihurgune dauzkate. Zati zuzenek ere aldapa dute zeharretara; txirrindulariek abiada handia har dezakete horrela, irristatu eta indar zentrifugoaren eraginez pistatik kanpora erortzeko arriskurik gabe, zapaltzen duen zoluaren perpendikularrean egiten bait dute korrika. Pistaren zabalera, bihurguneetan eta handiena den helmugako zati zuzenean, 7 eta 10 m artekoa izan ohi da. Luzera edo pistaren distantzia osoa, soka ere deitzen dena, ez da belodromo guztietan berdina; egokientzat larehun edo bostehun metrokoa jotzen da. Zolua kasu gehienetan zementuzkoa da, baina zurezkoa hobea izaten da. Pistan zehar bi marra ikusterraz marrazten dira, bata barnealdetik (barne marra edo soka) 30 zentimetrora eta beste bat lehenengotik (kanpo marra edo soka) 70 zentimetrora. Leku batetik bestera eraman daitezkeen belodromoak ere badira.\nEuskal Herrian aipatzekoa da Donostiako Antonio Elortza belodromoa."}
{"id": "67578", "revid": "96586", "url": "https://eu.wikipedia.org/wiki?curid=67578", "title": "Yves Montand", "text": "Yves Montand, jaiotzez Ivo Livi, (Monsummano Terme, Italia, 1921eko urriaren 13a - Senlis, Frantzia, 1991ko azaroaren 9a) Italian jaiotako aktore eta abeslari frantziarra izan zen."}
{"id": "67581", "revid": "512", "url": "https://eu.wikipedia.org/wiki?curid=67581", "title": "On Kixote (musika)", "text": "On Kixote Richard Strauss konposatzaile alemaniarrak idatziriko olerki sinfonikoetako bat da, biolontxelo, biola eta orkestra handiarentzat. Bere azpititulua \"Zalduneria gai bati buruzko bariazio fantastikoak\" da, eta musikalana, Miguel de Cervantes idazle madrildarrak idatziriko izen bereko eleberrian oinarriturik dago. Straussek, 1897. urtean idatzi zuen musikalan hau. Estreinaldia Kolnen izan zen, 1898ko martxoaren 8an. Txelo bakarlaria Friedrich Gr\u00fctzmacher izan zen, eta orkestraren zuzendaria, berriz, Franz W\u00fclner\nSinfonia kontzertante forman idatzia dago, eta txelo bakarlariak On Kixoteren papera egiten du. Biolak, berriz, Santxo Panzarena. Bigarren bariazioa, On Kixotek, artaldearekin topo egiten duenean eta harmadatzat hartzen dituenean gertatzen da.\nInstrumentazioa.\nPiccoloa, 2 zehar txirula, 2 oboe, korno ingelesa, 2 klarinete Si bemolean (2. klarinete bikoitza Mi bemolean, klarinete baxua, 3 fagot, kontrafagota, 3 korno fan, 3 tronpeta Ren, 3 tronboi, eufonioa Si bemolean, tuba, tinbalak, triangelua, bonboa, txindatak, danbor erredoblantea, pandereta, haize makina, arpa eta kordentzako idatzia dago musikalan hau."}
{"id": "67582", "revid": "512", "url": "https://eu.wikipedia.org/wiki?curid=67582", "title": "Vivar", "text": "Vivar, baita ere Vivar del Cid izenaz ezaguna, Quintanilla Vivar udalerriaren barnean dagoen herrixka bat da, Gaztela-Leongo autonomia erkidegoan, Burgosko probintzian. Herrixka honetan, Rodrigo Diaz jaio zen, gazteleraz Cid Campeador izenaz ezaguna egin zena. Herrixkak, 140 biztanle baino ez ditu.\nEgoera administratiboa.\nTokiko Entitate Txikia."}
{"id": "67585", "revid": "6327", "url": "https://eu.wikipedia.org/wiki?curid=67585", "title": "Manex Etchamendi", "text": ""}
{"id": "67586", "revid": "81544", "url": "https://eu.wikipedia.org/wiki?curid=67586", "title": "Fausto (filma)", "text": "Fausto 1926. urteko filma da, Alemaniako UFAren estudioetan F.W. Murnau zinemagileak zuzendua.\nFaustoren papera G\u00f6sta Ekmanek egin zuen, Mephistorena Emil Janningsek, Gretchen/Margueriterena Camilla Hornek, haren amarena Frida Richardek, nebarena William Dieterlek, eta Marthe Schwerdtleinena Yvette Guilbertek.\nGoetheren \"Fausto\" ipuin klasikoa hartu zuen Murnauk abiapuntutzat, ahotsik gabeko filma osatzeko.\n&lt;includeonly&gt;\n&lt;/includeonly&gt;"}
{"id": "67587", "revid": "58701", "url": "https://eu.wikipedia.org/wiki?curid=67587", "title": "F.W. Murnau", "text": "Friedrich Wilhelm \"F. W.\" Murnau (Bielefeld, 1888ko abenduaren 28a - Santa Barbara, 1931ko martxoaren 11) alemaniar zinema zuzendari eta gidoilaria izan zen.\nAhotsik gabeko zineman eragin handia lortu zuen zuzendaria izan zen. Bere benetako izena Friedrich Wilhelm Plumpe zen.\n1920ko hamarkadan, alemaniar espresionismo mugimenduaren barruan kokatu dezakegu. Bere lanen artean, \"Fausto\" filma aurkitu dezakegu.\nBiografia.\nMax Reinhardten konpainian hasi zituen antzerki-ikasketak, baina Lehen Mundu Gerra hasi zenean ikasketak bertan behera utzi behar izan zituen. Propagandako zenbait film egin ondoren, zinemagintzari ekin zion antzerkia utzita, eta zinema mutuko zuzendari nagusietako bat bihurtu zen.\nHaren lehen lan handia \"Nosferatu\" (1922) izan zen, garai hartan arrakasta handirik izan ez zuena. Beste lan bikain batzuen ondoren \"Azkena\" (1924, \"Der Letzte Mann\") egin zuen; artean pentsaezinak ziren kamera-mugimenduak egin zituen hartan, eta irudi hutsez, idatzizko hitzik gabe, eskaintzen den zinema mutuko film bakanetarikoa da. Arrakastak \"Tartufo\" (1925) eta \"Fausto\" (1926) lan garestiak egitera bultzatu zuen. Hollywoodera joan eta han \"Sunrise\" (1927, \"Egunsentia\") zoragarria egin zuen. Tirabirak izan zituen ekoizleekin, ordea, eta Hollywoodetik joan zen. Flaherty dokumental egilearekin elkartu zen Hegoaldeko itsasoan \"Tabu\" (1931) izeneko filma egiteko, baina estreinatu baino lehen hil zen auto istripuz.\nF.W. Murnau"}
{"id": "67589", "revid": "148237", "url": "https://eu.wikipedia.org/wiki?curid=67589", "title": "Fausto", "text": "Fausto Alemaniako elezahar klasiko baten protagonista da. Fausto gizon argia eta arrakasta handikoa da, baina bere bizitzarekin asegaitza. Itun bat egingo du deabruarekin, eta bere arima emango dio mundu mugagabeko jakintzaren eta plazeren truke. \nHainbat artelanetan agertzen den fikziozko pertsonaia XV. eta XVI. mende bitartean bizi izan zen azti batean oinarritua omen da. Jakinduriaren truke, arima deabruari saldu ziola aldarrikatzen omen zuen. \nFausto historikoa.\nFausto historikoa 1480an jaio omen zen Alemaniako Baden-W\u00fcrttembergeko Knittlingen herrian. Kolonian, Leipzigen eta beste hiri alemaniar batzuetan bizi izan omen zen. Esan ohi da 1540an hil zela Staufen im Brisgau herrian, substantzia kimikoekin esperimentatzen ari zela gertatutako eztanda medio. Georgius Faustus zuen izena. Luterok, Erreforma Protestantearen sortzaileak, deabru-botereak egotzi zizkion.\nFausto literaturan.\nSpiesen Faustoa.\n1587an Johann Spies liburugileak \"Historia von D. Johann Fausten\" liburu anonimoa argitaratu zuen. Literatura kalitate handiko lana ez bazen ere, harrera ona izan zuen irakurleen artean. Hori dela eta, laster itzuli zuten hizkuntza askotara. Liburuan, Johann Fausten doktoreak, magia beltza baliaturik, deabrua deitzen du bere esanetara makurrarazteko, eta paktu bat sinatzen du haren morroiarekin, Mefistofelesekin: 24 urtez, deabruak Faustoren jakin-nahi guztiak aseko ditu, haren arimaren truke. 24 urte horiek igaro ondoren, Faustok infernuan bukatuko du, tonu moralistako lan horretan.\nMarloweren Faustoa.\n1592an Christopher Marlowe idazleak \"The Tragicall History of Dr. Faustus\" argitaratu zuen, Spiesen Faustoaren itzulpen ingelesean oinarrituta. Lan psikologikoagoa izanagatik, Spiesek bezala, Marlowek ere Infernura bidali zuen Fausto.\nGoetheren Faustoa.\n1808an Goethek bere \"Fausto\" ezagunaren lehen atala argitaratu zuen. Bigarrena, idazlea hil ondoren argitaratu zuten, 1832an. Bertsio guztien artean, Goetheren hauxe izan da eragin handiena izan duena. Batzuek Alemaniako literaturaren idazlan gorena jotzen dute. Goetheren obrak hainbat gai jorratzen ditu, besteak beste, betiereko gaztetasuna, askatasuna, ongiaren eta gaizkiaren arteko harremana, moralaren edota giza-izaeraren mugak. Fausto, oraingoan, infernutik libratu zuen Goethek.\nFausto musikan.\n1831n, Richard Wagnerrek Goetheren \"Fausto\"ren lehen zatirako zazpi kanta konposatu zituen."}
{"id": "67598", "revid": "2135", "url": "https://eu.wikipedia.org/wiki?curid=67598", "title": "Leinefelde", "text": ""}
{"id": "67599", "revid": "1659", "url": "https://eu.wikipedia.org/wiki?curid=67599", "title": "Quintanilla Vivar", "text": "Quintanilla Vivar edo Quintanilla Morocisla gisa ere ezagutua izan zena, Gaztela-Leongo herri bat da, Burgosko probintizian eta Ubierna Errekaren Merinterrian kokatua, Burgos hiriburutik 7 kilometrora.\nUdalerri hau, bi herrik osatzen dute: Bata, Quintanilla Morocisla, Quintanilla Vivar bezala ere ezaguna, udaletxea bertan dagoelako, eta, bigarrena, Vivar edo Vivar del Cid, Rodrigo Diazen, Cid Campeador bezala ezaguna izan zenaren jaioterria.\nHistoria.\nQuintanilla Morocisla, ustez, hasieran, etxalde harresitu bat izan zen, gazteleraz, Quintanilla bezala ezagutzen dena. Berau, Diego Porcelosek, Alfontso erregearen aginduz, 884. urtean, Ubierna eta Burgosko herri indartsuak sortu ondoren, ingurura heldu zen segurtasun handiagoarengatik sortu zen. Oraingo herriguneari hasiera eman zion etxaldeak, bere lehen jabearen izena jaso zuen. Jabe hau Munio Cixila zen. Izen hau, beranduago, Muniocisla, eta, ondoren, Morocislarantz aldatuko zen.\nDatu bitxi bezala, Ensenadako markesaren erroldan, herriko biztanle guztiak, kapare bezala agertzen dira, hau da, nobleziaren partaide bezala. Garai hartan herriak, ohe bakarreko ospitale bat, taberna, eta abadeentzako etxe bat zituen.\nAlfoz eta Burgosko Jurisdikzioaren zati zen tokia, Burgosko Intendentzia osatzen zuten hamalauetako bat 1785 eta 1833 bitartean 1787ko Floridablancaren erroldan agertzen den bezala\nAntzina, Ubierna ibaiaren ertzean kokaturik zeuden bi auzotan banaturik egon zen herria. Lehenengoa, oraingo herrigunea eta Vivar del Cid artean zegoen, San Pedroko Gainaldean. Bertan, duela ez asko arte, ermita bat mantendu zen. Orain, berriz, toki horretan, txaletak eta etxe atxikiak eraikitzen ari dira.\nBestea, berriz, oraingo tokitik errekan beherago zegoen, errekaren bazterrean, baina beste aldetik. San Esteban santuaren omenezko eliza bat zuen. Uholdeak sarritan jasaten zituen tokia zen, eta, horren ondorioz, etxebizitza berriak toki garaiagoetan eraikitzen hasi ziren, San Pedroko Gainalderantz. Denboran aurrerago, Santa Eulaliaren omenezko oraingo eliza eraiki zen, baina, ordurako, etxebizitza pribatu berriak beste auzoan eraikitzen ziren, garaiagoa izaki uholdeak jasotzeko arrisku txikiagoa baitzuen. Mendeetan aurrera, auzo hori betirako desagertu zen, oroigarri bakar bezala, eliza geratuz, oraingo herriaren kontrako aldean, errekaren beste aldetik.\nJaiak eta ospakizunak.\nHerriko jaiak, Meridako Santa Eulaliaren omenezkoak dira.\nToki ezagunak.\nGertu, Fresdelvaleko Ama Birjinaren errege-monasterioa dago, Burgosko udalerriaren lurraldearen barnean. Oraindik ur errota bat ere existitzen da. Ur errota honek, industria bezala iraun zuen 1993. urtera arte."}
{"id": "67601", "revid": "512", "url": "https://eu.wikipedia.org/wiki?curid=67601", "title": "Schwarmstedt", "text": "Schwarmstedt Alemaniako herri bat da, Saxonia Beherea estatuan kokatua. Honen barnean, Soltau-Fallingbostel barrutian dago. Leine eta Aller ibaiak batzen diren tokian dago Bad Fallingbostel herritik 20 kilometro hegoaldera eta Nienburg herritik 30 kilometro ekialdera.\nHedadura eta biztanleria.\nHerriak, 29, 92 kilometro karratuko hedadura du, eta, 2008ko apirilaren 27an eginiko azken erroldaren arabera, 5264 pertsona bizi dira bertan.\nGeografia.\nHidrologia.\nLeinefeldetik hasita 281 kilometroko distantzia bete ondoren, Leine ibaiak herri hontan bat egiten du Aller ibaiarekin.\nGaraiera.\nHerria, itsasoaren mailatik 26 metroko garaierara dago.\nHerritar ezagunak.\nWilhelm R\u00f6pke makroekonomista"}
{"id": "67602", "revid": "512", "url": "https://eu.wikipedia.org/wiki?curid=67602", "title": "Simon Durruti", "text": "Simon Durruti edo \"Sim\u00f3n Durruty\" (1852-1915) apaiza eta euskal idazlea izan zen. Domintxaine-Berroetan apaiz egon zen eta \"Elizako liburu ttipia\" erlijio-liburua idatzi zuen, XIX. mendeko lan garrantzitsua izan dena eta nafar-lapurteraz idatzita dagoena."}
{"id": "67603", "revid": "119347", "url": "https://eu.wikipedia.org/wiki?curid=67603", "title": "Quintanar de la Sierra", "text": "Quintanar de la Sierra Burgosko probintziaren udalerria da, Salas de los Infantes izeneko eskualdean kokatutakoa. 2007an 2.057 biztanle zituen.\nAuzoak.\nHonako auzoetan zatitzen da: El Cerro, La Iglesia, La Cacera, La Plaza, La Roza, La Sequer\u00eda, La Fuente eta Las Casas Baratas."}
{"id": "67609", "revid": "336", "url": "https://eu.wikipedia.org/wiki?curid=67609", "title": "Antigorputz", "text": "Antigorputza antigeno baten aurrean organismoak ekoizten duen molekula proteikoa da, antigeno hori neutralizatzeko propio sortua. Immunitate-sisteman zeregin oso garrantzitsua betetzen du, antigorputzak baitira immunitate humoralaren oinarria.\nEgitura kimikoaren aldetik globulinen taldeko proteinak dira; immunoglobulinak deitzen zaie.\nB linfozitoak antigeno batekin topo egiten dutenean zelula plasmatikoak edo plasmozitoak bihurtzen dira. Plasmozito horiek dira antigorputzak sortzen dituztenak.\nAntigorputzak immunitate-sistemak organismoari kalte egiten dioten mikrobioen aurka erabiltzen dituen molekula proteikoak dira. Molekula hauek oso espezifikoak dira, eta beren sorrera eragin dituen mikrobioaren aurka -soilik- dira eraginkorrak.\nEgitura kimikoa.\nImmunoglobulina molekula batek Y baten itxura du (\"irudia\"); 4 kateaz osaturik dago:\n-bi kate astunak eta luzeak (H kateak), haien artean berdinak.\n-bi kate arinak eta laburrak (L kateak), haien artean berdinak.\nLau kate horiek disulfuro zubien bidez (-S=S-) lotuta daude.\nKate astun eta arinen muturrek V izeneko atalak dituzte, Y-ren besoetan (\"irudia\").VL eta VH atal horiek osatzen duten aminoazidoak oso aldakorrak dira. Gainontzeko atalak (C izenekoak), berriz, aminoazido berdinez osaturik daude, edozein immunoglobulina dela ere.\nImmunoglobulinaren atal aldakorrak (V izenekoak) dira antigenoarekin lotura egiten dutenak.\nAntigeno-Antigorputz erreakzioa.\nAntigorputzak oso espezifikoak dira,antigeno batek eraginda sortzen dira eta antigeno honen aurka bakarrik joko dute. Antigeno-antigorputz erreakzioa, beraz, espezifikoa da oso.\nAntigeno batekin lotzen direnean, antigorputzek antigeno hori neutralizatzen dute, bere infekzio-ahalmena edo kalte egiteko ahalmena murriztuz.\nBi dira antigeno/antigorputz erreakzio garrantzitsuenak:\nZenbait antigorputzek (adibidez, G immunoglobulinak) antigenoarekin lotzen direnean konplementu izeneko substantzia aktibatzen dute. Konplementu hori antigeno-antigorputz konplexuari atxikitzen zaio, eta antigenoari eraso egiten dio bere lisi eraginez.\nAntigeno-antigorputz konplexuak, bestalde, makrofagoak erakartzen ditu. Makrofagoak fagozitosi egiten duten zelulak dira, immunitate-sistemaren gudari eraginkorrak. Antigeno/antigorputz konplexuari atxikitzen dira eta antigenoak suntsitzen dituzte.\nAntigorputzen ekoizpenaren dinamika.\nMikrobio batek infekzio bat sortzen duenean immunitate-sistemak mikrobio horren aurkako antigorputzak ekoizten ditu . Sortzen diren lehenengo antigorputzak Ig M dira, eta gero Ig A. G immunoglobulinak (Ig G), odolean eta linfan kopuru handiagoan dagoen immunoglobulina, geroago agertzen da. Infekzioa pasatu eta aste batzuk geroago Ig M eta Ig A desagertzen dira, baina Ig G odolean mantentzen da denbora luze batean .\nHorregatik, froga serologiko batean mikrobio baten aurkako Ig G odol-serumean antzematen denean ez dugu pentsatu behar pazienteak une horretan infekzio aktibo bat duela; antigorputz horiek iraganeko infekzio baten hondarrak izan daitezkeelako. Ig M-aren titulu altuak zantzu hobeak dira infekzio aktiboa diagnostikatzeko, Ig M infekzioa pasatu eta hilabete gutxira odoletik desagertzen delako.\nOhikoa da ere infekzio bat diagnostikatzeko antigorputzen igoera aztertzea. Infekzio aktibo batean, antigorputzen kontzentrazioa denborarekin igotzen da. Esaterako, odol-serum bat aztertzen da infekzioaren hasieran eta gero 3 edo 4 aste beranduago; antigorputzen titulua 4 aldiz edo gehiago igotzen bada gaixotasun infekziosoaren diagnostikoa baieztatzen da.\nBeraz, antigorputzen kontzentrazioaren neurketa bakar batek gaixoa inoiz infektatuta izan den adieraziko digu soilik . Infekzioa aktiboa den ala ez ikusteko neurketa desberdinak egin beharko dira, eta antigorputzen kontzentrazioa igo egiten dela ziurtatzea (odol-serumaren titulua aztertu beharko da)"}
{"id": "67616", "revid": "1545", "url": "https://eu.wikipedia.org/wiki?curid=67616", "title": "CONAIE", "text": "CONAIE Ekuadorko Nazionalitate Indigenen Konfederazioa da (). Erakundea 1986ko azaroaren 16an sortu zen eta bere gain hartzen du Ekuadorko herri, etnia, kultura eta nazionalitate indigenen ordezkaritza politikoa Ekuadorko Errepublikaren aitzinean."}
{"id": "67619", "revid": "1545", "url": "https://eu.wikipedia.org/wiki?curid=67619", "title": "Rota", "text": "Rota C\u00e1dizko probintzian dagoen udalerri andaluziarra da. 9 m-ko altueran eta C\u00e1diztik 36 km-tara kokaturik, 2007ko datuen arabera 27.270 biztanle zituen 84 km\u00b2-tan banaturik.\nC\u00e1dizko badian zehar dago, Ozeano Atlantikoan, Portugal eta Gibraltar artean, nagusiki hiri turistikoa da, Europa osoko bidaiarientzako oporretako helmuga. Sasoi baxuan, bere jarduera nagusia arrantza industria da. Udalerrian Rotako itsas-basea dago, udalerriko enplegu-iturririk handiena dena.\nHistoria.\nAzterketa arkeologikoen arabera, Brontze Aroan jada biztanleak zituen. Gaur egungo hiria feniziarrek sortu zuten. Rota Tartessos garaiko Astarot izenaz ezagutzen zuten hiria bera dela uste dute. Geroago, hiria erromatarrengana pasa eta haiek \"Speculum Rotae\" zioten.\nMusulmanen etorreraren ondoren, hiriak Rabita Rutta () izena hartu zien, eta hortik datorkio bere egungo izena. 1217an, Bosgarren Gurutzadara zihoazen frisiar gurutzatu talde batek hiria eraso zuen. 1248 urtetik aurrera, Errekonkistaren ondorioz, hiria kristau bihurtu zen. 1297an, Antso IV.ak Guzman Onari hiria eman zion, Tarifa defendatu zuelako. Geroago, honek Elisabet bere alabari eman zion ezkontza-opari gisa. Elisabet Fermin Ponce de Le\u00f3n Alc\u00e1ntarako Maisu eta Marchenako lehen jauna ezkondu zuen. Castillo de la Luna () eraikinaren eraikuntza 1295ean hasi zen, P\u00e9rez de Guzm\u00e1nen agintaldia baino bi urte lehenago. Erdi Aroan, hiria iparraldeko Afrikarekin merkataritzan aritzeko portu garrantzitsua zen. 1780an Antonio Ponce de Le\u00f3n Arcoko 11. dukea oinordekorik gabe hil zen, eta hiria Osunako dukearen eskuetan amaitu zen."}
{"id": "67621", "revid": "119550", "url": "https://eu.wikipedia.org/wiki?curid=67621", "title": "Anchorage", "text": "Anchorage (dena'ina hizkuntzan: Dgheyaytnu edo Dgheyey Kaq\u2019) Ameriketako Estatu Batuetako Alaska estatuko hiririk handiena da, 2006an 282.813 biztanle zituen. Alaskako golkoaren ertzean kokatuta, arrantza portua eta salerosketa gune handia dauka.\nBertan Ted Stevens Anchorage nazioarteko aireportua dago.\nHistoria.\n1964ko martxoaren 27ko 9,2 eskalako lurrikarak bortizki astindu zuen Anchorage. 115 alaskar hil eta 1,8 mila milioi dolarreko kalteak eragin zituen."}
{"id": "67623", "revid": "336", "url": "https://eu.wikipedia.org/wiki?curid=67623", "title": "Lurrikar", "text": ""}
{"id": "67624", "revid": "6327", "url": "https://eu.wikipedia.org/wiki?curid=67624", "title": "Denali", "text": ""}
{"id": "67625", "revid": "58701", "url": "https://eu.wikipedia.org/wiki?curid=67625", "title": "Denpasar", "text": "Denpasar (indonesieraz: \"Kota Denpasar\") Bali uharteko hiriburua da. 2010ean 788.445 biztanle zituen.\nEtimologia.\nDenpasar hitzak \"merkatuaren iparraldean\" esan nahi du.\nMerkataritza.\nBaliko negozio eta merkatal gunea da. Indonesiar administrazioko eraikuntza publiko guztiak, eta eskola tekniko eta unibertsitate gehienak biltzen ditu."}
{"id": "67629", "revid": "12788", "url": "https://eu.wikipedia.org/wiki?curid=67629", "title": "Makrofago", "text": "Makrofagoak immunitate-sistemaren zeluletako batzuk dira, fagozitosi egiteko ahalmena dutenak (leukozitoen antzera). Ez dira leukozitoak, baina leukozito mota batzuetatik sortzen dira, monozito izenekoetatik.\nMakrofago gehienak ehun konektiboan daude. Zelula handiak dira, fagozito guztien artean handienak. Mugikorrak dira eta behar dituzten lekuetara abiatzen dira, antigeno ala partikula arrotzak suntsitzeko. Konplementuak eta antigorputzek makrofagoak erakartzen dituzte antigenoetaruntz, partikula arrotzen fagozitosia egin dezaten. T linfozitoek, bestalde, linfokina izeneko substantziak ekoizten dituzte, makrofagoak aktibatzen dituztenak.\nHiru dira makrofagoek betetzen duten eginkizunak:\nZitokina ugari makrofagoek ekoizten dituzte."}
{"id": "67630", "revid": "105290", "url": "https://eu.wikipedia.org/wiki?curid=67630", "title": "Omanen banaketa administratiboa", "text": "Omanen banaketa administratiboa 2011ko urriaren 28an ezarri zen. Herrialdea 11 gobernoratotan (muhafazah) dago banatua, eta gobernorato bakoitza zenbait barrutitan (\"wilayat\"):\nEskualde eta gobernoratoak 2011 arte.\n2011 arte bost eskualde (mintaqah) eta lau gobernoratotan (muhafazah) zegoen banatua Oman. Eskualde eta gobernoratoak barrutitan (wilayat) azpibanaturik zeuden."}
{"id": "67632", "revid": "119347", "url": "https://eu.wikipedia.org/wiki?curid=67632", "title": "Giza migrazio", "text": "Migrazioa, batzuetan migrazio mugimendua, pertsona bat jaio edo bizi den herrialde edo lurraldea utzi eta beste leku batera aldi luze baterako joatea da, han bere bizimodua hobetzeko asmoarekin gehienetan. Bi migrazio mota bereizi ohi dira, immigrazioa eta emigrazioa. Joaten direnak \"emigrante\" edo \"joankin\" hitzarekin izendatzen dira; etortzen direnak, berriz, \"immigrante\" nahiz \"etorkin\".\nImmigrazioa eta gizartea.\nImmigrazioa egunerokotasunean sentitzen den fenomenoa da, bai migratzaileak jasotzen dituzten gizarteetan (edo harrera gizarteetan), eta bai migratzaileak uzten dituzten herrialdeetan (migratzaile jaulkitzaile deituak). Eraginak esparru desberdinetan gertatzen dira; besteak beste, biztanleriaren egituran, gizarte-kohesioan zein integrazioan, arrazakeriari loturiko fenomenoetan edo arlo sozioekonomikoan.\nIntegrazioa, gizartean gustura sentitzea da, eta baita bertakoak immigranteekiko ere, tratu duin eta begirunezkoa izatea. Arrazakeria beste arrazengan desberdintasun biologikoa dagoela sinestea da, desberdintasun hauek beste arrazen gaineko mespretxu eta bortxa justifikatzen dutela ustea da eta xenofobia (atzerritarrekiko beldurra) arrazismoaren aurpegi nabaria da.\nAzken hamarkadan, asko handitu da hirugarren munduko herrialdeak utzi eta aukera berri baten bila herrialde aberatsetara abiatzen den pertsona kopurua, nahiz eta fenomeno hau historikoki berria ez izan.\nEspainiako Gobernuak, 2005ean, immigranteen erregularizazio lortzeko plan bat burutu zuen. Plan horren bitartez miloi bat immigranteen egoera konpondu nahi zuten. Immigranteei erregularizatuak izateko eskatzen zien baldintza, besteak beste, lan kontratu bat edukitzea zen.\nMunduko datuak.\nAmerikan, AEB, Costa Rica eta Kanadak biztanle gehiago jasotzen dituzte beste herrialde batzuetatik etorrita handik beste nonbaitera joandakoak baino. Europar Batasuneko herrialde gehienekin gauza bera gertatzen da, bai eta Errusia, Bielorrusia, Finlandia eta Norvegiarekin ere.\nAfrikan balantze positiboa daukate Kongoko Errepublika Demokratikoa, Angola, Namibia, Botswana, Hegoafrika eta Liberiak, eta Asian, besteak beste, Iran, Jordania, Arabiar Emirerri Batuak eta Omanek. Azkenik, Australia eta Zeelanda Berria ere etorkinen hartzaileak dira."}
{"id": "67634", "revid": "69297", "url": "https://eu.wikipedia.org/wiki?curid=67634", "title": "Burgosko prozesua", "text": "Burgosko prozesua edo Burgosko auzia 1970eko abenduaren 3an Burgosen auzitegi militar batek ETAko hamasei kideri egindako epaiketa guztiz sumarioa izan zen. Hiru pertsona hil izana leporatzen zieten, eta epaiketaren bukaeran, akusatuetako seiri heriotza zigorra ezarri; hala ere, heriotza zigor horiek ez ziren bete, horien ordez, Francoren Ministro Kontseiluak kartzela zigorrez ordezkatu baitzituzten.\nEuskal Herrian sekulako oihartzuna izan zuen auzi horrek: etengabeak izan ziren protesta ekintzak eta greba orokorra ere egin zen; era berean, mundu guztian barrena ere mobilizazioak eta elkartasun ekitaldiak antolatu ziren.\nEusko Abertzale Laguntzak ordaindu zituen prozesuak epaituei eragin zizkien gastu guztien %\u00a090.\nBurgosko prozesua izan zen Diktaduraren historian mobilizazio handienak sortarazi zituen gertaera. Protestak Espainian ez ezik, atzerrian ere ugari izan ziren. Greba eta manifestazio asko izan zen eta Gobernuak salbuespen-egoera ezarri behar izan zuen. Baina protesta-ekintza horiek guztiak gainditu egin ziren handik bost urtera ETA eta FRAPeko kideen hilketen ondorioz.\nGertakariak.\nEpaitutako gertakariak hauek ziren:\nAuziaren garrantzia.\nEpaitutakoak hamasei pertsona ziren eta haientzat eskatzen ziren zigorrak ere asko ziren: 6 heriotza zigor eta 752 espetxe zigor. Auziaren oihartzuna ere ez zen makala izan. 1970eko abenduaren 1ean, ETAk Eugen Beihl Schaeffer bahitu zuen \u2014Alemaniako Errepublika Federaleko kontsula\u2014, eta haren patua 16 prozesatuenarekin lotuko zutela zabaldu zuten. Horrela, nazioarteko interesa erakarri zuen Burgosko prozesuak.\nBeste alderdi garrantzitsu bat Elizaren presentzia izan zen. Akusatuetako bi apaizak ziren, eta Eliza Katolikoak arreta berezia eskaini zion epaiketari. Gainera, Euskal Herriko elizako kide ugari ari ziren frankismoaren kontra, eta lokalak utzi zituzten bilerak edo protestak egiteko, sermoietan aipamenak egiten zituzten, eta abar. Argitaratu zituzten testuetatik ezagunena azaroaren 22ko artzain gutuna dugu, Donostiako gotzain Jacinto Argaiak eta Bilboko gotzain Jose Mar\u00eda Cirardak sinatua.\nAbenduaren 12an, Katalunian 300 artista eta intelektualek itxialdia hasi zuten Montserrateko abadian, amnistia, askatasuna eta autodeterminazio eskubidea eskatzeko. Abenduaren 14an utzi zuten abadia, hango fraideei kalte ez egitearren.\nProtestak han eta hemen ugaritu ziren, lantokietan, unibertsitatean... Abenduaren 4an Burgosko prozesuaren aurka Eibarren egindako manifestazio batean Espainiako poliziak Roberto P\u00e9rez Jauregi gaztea balaz zauritu zuen eta lau egunetara hil zen.\nZigorrak.\nEguberrietan, ETAk kontsula askatu zuen eta abenduaren 28an epaia jakin zen: ez ziren fiskalak eskatutako sei heriotza zigorrak, bederatzi baizik; eta kartzela zigorrak ere fiskalak eskatutakoak baino gogorragoak ziren. Berehala hasi ziren indultua eskatzeko ahaleginak.\nAbenduaren 29an Erreinuko Kontseilua bildu zen, eta hurrengo egunean, Ministro Kontseiluak azkenean indultua eman zuen: heriotza zigorren ordez, kartzela zigorrak ezarri zituen.\nOndorengoak eta ondorioak.\nETAri eskarmentua emateko pentsatutako epaiketa frankismoari egindako auzi bihurtu zen.\nAlemaniako Errepublika Federaleko kontsularen bahiketa erabakigarria izan zen, nazioarteko arreta lortzeko orduan. Estatu horrek harreman ekonomiko sendoak zituen Espainiarekin eta heriotza zigorrak gerarazteko presioak egin zituzten. Honek eta Eliza Katolikoak izandako inplikazioak zigor haiek bertan behera uztera behartu zituzten.\nBurgosko epaiketan auziperatutako Mario Onaindia eta Eduardo Uriarte Euskadiko Ezkerrako buru izango ziren ondorenean eta PSE-EE geroago. Jokin Gorostidi eta Itziar Aizpurua, berriz, Herri Batasunako kide izango ziren eta Antton Karrera Ezker Batua Berdeak alderdian sartuko zen.\nEpaiketaren emaitza Euskal Herriaren garaipentzat hartu zuen euskal gizarteak, eta luzaroan ospe handia izan zuen Telesforo Monzonek idatzitako \"Irabazi dugu\" abestiak:\nAbesti horretan, \"ezpata\" eta \"herria\" jarri zituen aurrez aurre Monzonek, epaiketako uneetako bat agertuz, Mario Onaindiak \u00abGora Euskadi askatuta!\u00bb oihu egin zuelarik, gainerako akusatuak \"Eusko gudariak\" abesten hasi ziren, eta aretoan zeuden militarrek ezpatak atera zituztenean.\nBibliografia.\n\"Le proc\u00e8s de Burgos\" (Gallimard, 1971) - Gis\u00e8le Halimi "}
{"id": "67635", "revid": "336", "url": "https://eu.wikipedia.org/wiki?curid=67635", "title": "Zentralismo demokratiko", "text": "Zentralismo Demokratikoa alderdi marxista-lenininisten antolakuntza eta funtzionamendu eredua da. Zentralismo eta demokrazia kontzeptuen uztartzeak, alderdi edo antolakundeak ahalik eta eraginkorren izatearen mesedetan, militanteek egin beharreko diziplina eta askatasun pertsonalaren apaltzearen ariketa adierazten du, hain zuzen ere.\nAlderdi barruan egituratuak dauden maila ezberdinei, eztabaidarako askatasun eta eskumen osoa aitortzen die eredu honek, norabide bikotasun bat ematea beharrezkotzat aitortuz: behetik gorako proposamenak eta alderantziz, modu honetan barne eztabaida demokratikoa sustatzen delarik. Behin alderdiaren gehiengoak erabaki bat hartzen duela, kide guztiek erabakia errespetatu eta gauzatzeko betebeharra dute, alderdiaren diziplinaren baitan, gehiengoak erabakitakoa onetsiz.\nLeninek formulaturiko esaldi honek bikainki laburbiltzen du zentralismo demokratikoaren funtsa: \"askatasun osoa eztabaidarako, batasun osoa ekintzarako\".\nEzaugarriak.\nEzaugarri nagusiak honako hauek dira\u02d0\nPaper historikoa.\nHistorikoki, zentralismo demokratikoa Parisko Komunako antolakuntza moduetara lotu daiteke, Karl Marxek adierazi zituenak \"\"Frantziako gerra zibila\"-n (1871); nahiz eta bere formulazioa Leninen lan bezala hartzen den, bere obra \"Zer egin?\"\"-en (1902). Geroago aldedi komunista gehienen antolakuntza modua bihurtu zen 1917tik aurrera."}
{"id": "67636", "revid": "6327", "url": "https://eu.wikipedia.org/wiki?curid=67636", "title": "Inmigrazioa", "text": ""}
{"id": "67637", "revid": "336", "url": "https://eu.wikipedia.org/wiki?curid=67637", "title": "Maskat", "text": "Maskat (arabieraz: \u0645\u0633\u0642\u0637) Omango hiriburua eta hiririk handiena da. Omango golkoaren ertzean dago. Hiri zaharrak 25.000 biztanle besterik ez baditu ere, metropoli eremu osoak 1,28 milioi biztanle zituen 2015ean.\nKlima.\nMaskatek basamortuko klima dauka, \"BWh\" K\u00f6ppen klima sailkapenaren arabera. Uda luzea eta oso beroak izaten da, eta negua beroa. Prezipitazioa txikia da, 100 milimetro inguru urtean, eta gehiena abendua eta apirila bitartean jasotzen da. Gonu zikloiak 2007ko ekainean eta Phet zikloiak 2010eko ekainean gogor astindu zuten hiria.\nHistoria.\nMaskat Ekialde Hurbileko hiririk zaharrenetako bat dugu. K. a. II. mendean bazen haren berri. 1507 eta 1649 bitartean portugaldarren menpe egon zen. 1649an Saif bin Sultan imamak Andr\u00e9 Pereira dos Reisen agindupean zeuden portugaldarrak garaitu eta atzerriratu zituen. Imamak inperio bat ezarri zuen Zanzibarretik Gwadarreko hegoalderaino. Oparotasun garaia izan zen Makat eta Omanentzat.\n1679an imama hil zen, eta borrokaldiak eta liskarrak jazo ziren. 1737an, persiarrek Maskat laburki inbaditu zuten. Ahmed bin Saidek persiarrak berehala garaitu zituen, eta imam izendatu zuten ondoren. Bere erregealdian, 1786tik 1792ra, Hamid bin Saidek Omango hiriburu izendatu zuen Maskat. 1853an, Omango hiriburu titulua Zanzibarri eman zion sultanak. Horren ostean, beheraldi ekonomikoa gertatu zen Omanen.\n1913an, Taimur bin Faisal sultanak Maskat eta Oman izena eman zion Omango lurraldeari. Sultanak Maskat gobernatu zuen eta imamak Oman. 1950eko hamarkadan, Said bin Taimur bin Faisal sultanak herrialdea bateratu zuen gaur egungo Oman sortzeko.\nEkonomia.\nMaskateko ekonomia merkataritzan oinarritzen da. Nagusiki datilak, nakarra eta arrainak esportatzen dituzte. Petroleum Development Oman (PDO) Maskateko ekonomiaren oinarri sendoetako bat da 1962az geroztik."}
{"id": "67638", "revid": "6327", "url": "https://eu.wikipedia.org/wiki?curid=67638", "title": "Burgoseko Prozesua", "text": ""}
{"id": "67639", "revid": "6327", "url": "https://eu.wikipedia.org/wiki?curid=67639", "title": "Burgosko Auzia", "text": ""}
{"id": "67640", "revid": "6327", "url": "https://eu.wikipedia.org/wiki?curid=67640", "title": "Burgoseko Auzia", "text": ""}
{"id": "67641", "revid": "336", "url": "https://eu.wikipedia.org/wiki?curid=67641", "title": "Masqat", "text": ""}
{"id": "67652", "revid": "105290", "url": "https://eu.wikipedia.org/wiki?curid=67652", "title": "Ad Dakhiliyah", "text": "Ad Dakhiliyah (, \"Mu\u1e25\u0101fa\u1e93at ad-D\u0101\u1e2bil\u012byah\") Omango 11 gobernoratoetako (muhafazah) bat da. 2011 arte eskualdea zen (mintaqah). 31.900 kilometro koadroko eremua hartzen du, eta 326.651 biztanle zituen 2010ean. Hiririk garrantzitsuena Nizwa da.\nBarrutiak.\nEskualde honen barnean 8 barruti (wilayat) daude:"}
{"id": "67660", "revid": "336", "url": "https://eu.wikipedia.org/wiki?curid=67660", "title": "Pifano", "text": "Pifanoa edo piccoloa (italieraz \"flauto piccolo\", \"txirula txikia\") zurezko haize instrumentua da, zehar txirula, oboea, klarinetea, fagota, saxofoia eta korno ingelesa bezala.\nAzpifamilia zehar txirularena du, azken hau bezala jotzen baita. Ez da mihi bakarrekoa, klarinetea eta saxofoia bezala, ezta mihi bikoitzekoa ere, oboea, korno ingelesa eta fagota bezala. Aldiz, mutur batean, zulotxo bat du, interpretatzaileak haizea bertatik bota dezan. Bere erregistroa, zehar txirularena baino altuago heltzen da.\nPiccoloa eta margolaritza.\nEdouard Manet margolari frantsesak \"Piccolojolea\" izeneko margolana margotu zuen, 1866an. Bertan, ume bat dago, musika tresna hau jotzen.\nOrkestra sinfonikoan.\nOrkestra sinfonikoetan agertzen den ohiko musika tresnetako bat da. Normalean, Piccolojole bakarra egoten da orkestretan, zuzendariaren ezkerraldean eta lau zehar txirulajoleen eskuinaldean."}
{"id": "67663", "revid": "119347", "url": "https://eu.wikipedia.org/wiki?curid=67663", "title": "Nightnoise", "text": "Nightnoise Irlandako musika taldea zen, folk, jazz eta musika klasikoa uztartzen zituena.\n1984tik 1997ra aktibo egon ziren tartean zazpi disko atera zituzten, beti ere ingelesez abestutakoak.\nDomhnaill neba-arrebak irlandarrak izan arren, beste taldekide batzuk kanpoan jaioak dira: Brian Dunning eta Billy Oskay AEBetan eta Johnny Cunningham Eskozian."}
{"id": "67664", "revid": "201", "url": "https://eu.wikipedia.org/wiki?curid=67664", "title": "Desagertutako hizkuntza", "text": ""}
{"id": "67667", "revid": "105290", "url": "https://eu.wikipedia.org/wiki?curid=67667", "title": "Planxty", "text": "Planxty Irlandako musika taldea da, folk arloan ibilitakoa.\nKildare eta Dublin aldean 1972an sortu ondoren 1983 arte aktibo ibili ziren. 2004an batu ziren berriro eta kontzertu batzuk eman zituzten."}
{"id": "67668", "revid": "711255", "url": "https://eu.wikipedia.org/wiki?curid=67668", "title": "Nafarreriako gerra", "text": ""}
{"id": "67669", "revid": "105290", "url": "https://eu.wikipedia.org/wiki?curid=67669", "title": "La Bottine Souriante", "text": "La Bottine Souriante (\"Bota irribarretsua\") Quebeceko musika taldea da, folk musikaren arloan kokatutakoa eta frantsesez abesten duena.\n1976an sortua, Ipar Amerika eta Europan zehar hainbat kontzertu eman dituzte euren musika ibilbide luze honetan, tartean Euskal Herrian ere egon direlarik."}
{"id": "67672", "revid": "58701", "url": "https://eu.wikipedia.org/wiki?curid=67672", "title": "Loreena McKennitt", "text": "Loreena McKennitt (Morden, Manitoba, 1957ko otsailaren 17a-) abeslari kanadar ezaguna da, irlandar eta eskoziar familiakoa.\nFolk arloan dabil, ingelesez kantatzen du eta piano, harpa eta akordeoi jolea ere bada."}
{"id": "67674", "revid": "1545", "url": "https://eu.wikipedia.org/wiki?curid=67674", "title": "Ekuadorko Indiar Herria Fundazioa", "text": "Ekuadorko Indiar Herria Fundazioa () Ekuadorko fundazio bat da, Leonidas Proa\u00f1o apezpikuak sortua. Fundatzaileak agindutako helburuok ditu: batetik, Ekuadorko Herri Indigenak laguntzea herri gisa eratu daitezen Ekuadorko Estatuaren baitan eta, bestetik, Eliza Indigena sortzea Petrirekin komunioan.\nHastapenetik fundazioa borrokatu da Herri Indigenen Eskubideen alde Mugimendu Indigenarekin elkarlan estuan. Mugimenduaren burua CONAIE da, Ekuadorko hamahiru nazionalitateak ordezkatu eta batzen dituen erakundea. Fundazioaren egintzak ez du protagonismorik nahi, ez du gidaritza politikorik betetzen, ez eta CONAIEren ekintza politikoak ordezkatzen ere. Haren lana ebanjeliokoaren antzekoa da, Samariar Onaren edo Simon Zirenekoaren antzekoa, mendetako gurutze astuna garraiatzen laguntzea, puska batez bederen. Herri Indigenak dira, Jesusek bezala, gurutzea daramatenak Pazkoa arte."}
{"id": "67675", "revid": "119347", "url": "https://eu.wikipedia.org/wiki?curid=67675", "title": "Johann Carl Fuhlrott", "text": "Johann Carl Fuhlrott (Leinefelde-Worbis, Turingia, 1803ko abenduaren 31 - Elberfeld, Ipar Renania-Westfalia, 1877ko urriaren 17a) naturalista eta historiaurrelari alemaniarra izan zen, Neandertal gizakiaren aurkitzeagatik ospetsua.\nBizitza.\nBonneko Unibertsitatean, natur zientziak ikasi zituen, paleontologia, zoologia, mineralogia eta botanika batipat. Lizentziatu ondoren, doktoretza egin zuen M\u00fcnsterreko Unibertsitatean. Lehenengo, Heiligenstadteko bigarren irakaskuntza institutuko irakasle bezala lan egin zuen, eta, 1835. urtean Natur Historiako katedradun izendatu zuten Tubingako Unibertsitatean. 1856. urtean, Mettmann gertuko herriko mineral harrobi bateko langileek, kobazulo batean aurkitu zituzten hezur bitxi batzuk erakutsi zizkioten. Langileen ustez, hartz batenak ziren.\nFuhlrottek, baina, giza hezurrak zirela adierazi zuen, ikusi zituenean, eta, hasiera-hasieratik, oso antzinakoak zirela pentsatu zuen. Oraingo gizakien hezurdurarekiko ezberdintasun batzuk nabaritu ahal izan zituen. Horren ondorioz, Hermann Schaffhauseni, Bonneko Unibertsitateko anatomia irakasleari erakustea erabaki zuen\nIkerketa baten ondoren, 1857an, munduko zientzialari guztiei ezagutzera eman zien aurkikuntza. Euren garaikideei esan zietenez, hezur horiek beste giza espezie batenak ziren. Ideia hau ez zen polemikatik libre geratu, Bibliak adierazten zuenaren aurka baitzihoan. Rudolf Virchowk, garai hartako sendagile ospetsuenetako batek, Neandertalgo gizakia, artritisak eta rakitismoak jotako pertsona lelotzat jo zuen. Gainera, Charles Darwinen \"Espezieen eboluzioa\" izeneko liburua, oraindik argitaratu gabe zegoen.\nOrain, biak, paleoantropologiaren sortzaileak bezala kontsideratuak dira. Neandertal izena, hezurrak aurkitu ziren tokiari dagokio. Tal hitzak, alemanieraz, harana esan nahi du. Eta haran horren izena, Neander zen, Joachim Neander teologoaren omenez.\nFuhlrott, Elberfelden, Wuppertalen hil zen, 1877ko urriaren 17an."}
{"id": "67676", "revid": "59723", "url": "https://eu.wikipedia.org/wiki?curid=67676", "title": "E eguna (hizkera militarra)", "text": "E eguna esaera (ingelesez, \"D-Day\"; frantsesez, \"jour J\") kontzeptu militar bat da. Operazio bat egiteko eguna zehazteko balio du, eguna sekretuan mantenduta. Era berean, O-Ordua eta M-Minutua erabil daitezke zehaztasuna eskuratzeko.\nIzena famatua egin zen Bigarren Mundu Gerran Normandiako Lehorreratzea izendatzeko erabili zelako, 1944ko ekainaren 6an. Hasiera batean, egun bat lehenago izan behar zuen, baina eguraldiak ez zuen lagundu eta Dwight D. Eisenhower jeneral estatubatuarrak egun bat atzeratu behar izan zuen. Ekainaren 6an, \"Overlord operazioa\" hasi zen, gauez. Gau hartan, estatubatuarren 101. eta 82. aire bidezko dibisioak jaurti ziren. Haien lana alemaniarren babes barreraren zati bat indargabetzea zen. Egun hartan, tropa aliatuak Frantziako ipar kostaldean sartu zirenean, alegia, Alemania naziak okupatutako Europa kontinentalaren askapenaren hasiera izan zen."}
{"id": "67677", "revid": "336", "url": "https://eu.wikipedia.org/wiki?curid=67677", "title": "Mycobacterium", "text": "Mycobacterium generoa bakterio Gram positiboz osatuta dago, bazilo itxura dutenak. Aerobioak dira eta hazkuntza oso motela dute, 16-24 orduoro ugaltzen baitira (\"Escherichia coli\", aldiz, 20 minutuoro erdibidetzen da). Ez dira mugikorrak eta ez dute esporarik sortzen.\nGenero honetako bakterioek berezko ezaugarria dute: zelula horma oso berezia. Izan ere, \"Mycobacterium\" guztiek zelula horma lodia daukate, lipido asko duena; lipido hauen artean azido mikolikoak eta argizariak nabarmentzen dira (azido mikolikoek izena ematen diote \"Mycobacterium\"-i). Osaketa berezi hori dela eta, bakterio hauek ez dira ongi tindatzen Gram tindaketarekin, eta tindaketa bereziak erabiltzen dira mikroskopioan ikusteko (Ziehl-Neelsen-ena, adibidez).\nGenero honetako espezie gehienak saprofito ez-kaltegarriak dira, lur zoruan edo uretan bizi direnak. Patogenoen artean tuberkulosia eta legenarra eragiten dutenak besterik ez daude.\n\"Mycobacterium\" patogenoek erresistentzia handia diote botika askori. Haien zelula horma hain lodia eta sendoa izanik, zelula horma desegiten duten antibiotikoak (penizilina edo zefalosporinak, kasu) ez dira erangikorrak bakterio hauen aurka."}
{"id": "67678", "revid": "105290", "url": "https://eu.wikipedia.org/wiki?curid=67678", "title": "Al Batinah", "text": "Al Batinah (arabieraz: \u0627\u0644\u0628\u0627\u0637\u0646, Al B\u0101\u0163inah) Omango eskualdetako bat da. Hiririk garrantzitsuena Sohar da. 2003an 653.505 biztanle zituen 12.500 kilometro koadrotan banatuta.\nEskualde honen barnean 12 wilayat daude, gehien dituen eskualdea: Sohar, Ar Rustaq, Shinas, Liwa, Saham, Al Khaburah, As Suwayq, Nakhal, Wadi Al Maawil, Al Awabi, Al Musanaah, Barka."}
{"id": "67679", "revid": "2241", "url": "https://eu.wikipedia.org/wiki?curid=67679", "title": "Al Wusta", "text": "al-Wusta edo al-Awsad (arabieraz: \u0627\u0644\u0648\u0633\u0637\u0649\u060c \u0627\u0644\u0627\u0648\u0633\u0637\u200e, \"zentrua\") izenarekin honako eskualdeak ezagutzen ditugu:"}
{"id": "67680", "revid": "105290", "url": "https://eu.wikipedia.org/wiki?curid=67680", "title": "Al Wusta (Oman)", "text": "Al Wusta () Omango 11 gobernoratoetako (muhafazah) bat da. 2011 arte eskualdea zen (mintaqah). 79.700 kilometro koadroko eremua hartzen du, eta 42.111 biztanle zituen 2010ean. Hiririk garrantzitsuena Haima da.\nBarrutiak.\nEskualde honen barnean 4 barruti (wilayat) daude:"}
{"id": "67681", "revid": "58701", "url": "https://eu.wikipedia.org/wiki?curid=67681", "title": "Eladio Espartza", "text": "Eladio Espartza Aginaga (Lesaka, Nafarroa Garaia, 1888ko otsailaren 18a - Lesaka, Nafarroa Garaia, 1961eko martxoaren 23a) Lesakako kazetari, idazle eta politikari karlista eta frankista ezaguna izan zen.\n1925 arte \"La Voz de Navarra\" egunkari euskal abertzaleko zuzendaria izan zen. Luze gabe, bere posizio politikoak aldatzen joan zen, espainolismo erreakzionariorantz. Raimundo Garc\u00eda \"Garcilaso\"-rekin batera, Espartzak Espainiako Errepublikaren kontrako 1936ko estatu-kolperako baldintzak negoziatu eta horretarako giroa prestatu zituen Emilio Mola jeneralarekin, izua zabaltzea oinarrizko elementutzat hartuz. \nGerra hasitakoan, nafar zutabe kolpistekin batera joan zen Gipuzkoan barrena, eta berberak antolatu zuen euskarazko liburuen erreketa, Ixaka Lopez Mendizabalen Tolosako liburutegiko aleak, nabarmenen; \"su garbitzaile\" deitu zion. 1937an, Arabako gobernadore zibil izendatu zuen Franco matxinatuak. \"El Diario de Navarra\" egunkariko bere zutabeetan, gogor mintzatu zen 1936ko estatu kolpearen ondoren ezker kutsuko langileak heriotza zibilera kondenatzearen alde, lanposturik izatea eragotziz.\nVianako Printzea erakundeko eta bere aldizkariaren zuzendaria izan zen 1940 eta 1955 artean. Honez gain, Euskaltzaindiko kidea izan zen (euskaltzain urgazlea izan zen) sei urtez (1941-1947), baita \"Diario de Navarra\" egunkariko zuzendariordea ere.\nObra.\n\"Pampi\u00f1a\" antzezlana saritu zioten 1922. urtean.\nObra nagusiak: "}
{"id": "67682", "revid": "119347", "url": "https://eu.wikipedia.org/wiki?curid=67682", "title": "Fabaren Errege-erregina", "text": "Fabaren Errege-erregina egun batez haur bat errege edo erregina moduan koroatzeko nafar ohitura eta ospakizuna da.\nNafarroako Errege Gorteko antzinako instituzio bat izan zen. Epifaniaren egunean, ume txiro bat koroatzen zuten, eta errege-erreginek errege balitz bezala tratatzen zuten. Gorteak nahiz herriak ospatzen zuen festa honen jatorria Xanpaina Etxearen garaikoa da, Tibalt I.aren eskutik (1234-1253) Frantziako Gorteko ohitura batzuk ezarri zituelako. Nolanahi ere, agirietan Karlos II.aren erregetzan (1349-1387) ageri da aurrenekoz, eta Karlos III.aren garaian (1387-1425) lortu zuen ospe handiena.\nErrege Egunean, erregea eta gortea zeuden tokian, Erriberrin, usu, ume txiro batzuk biltzen zituzten, jauregiko zerbitzarien seme-alabak gehienetan, eta opil bat ematen zieten jateko. Opilak baba bat zuen barrenean, eta hura aurkitzen zuena zorioneko bihurtzen zen; izan ere, arropa dotoreak jantzi eta arrandiaz koroatzen zuten \u201cFabaren errege\u201d, Nafarroako errege-erreginen koroatzearen antzeko zeremonia batean. Oturuntza handi bat eta hainbat ospakizun egiten ziren egunean zehar, nobleekin eta errege-erreginekin, nobleen entretenigarri. Egunaren bukaeran opariak eta dirua edo garia ematen zizkioten umeari. Festa hau Erresumako hiri nagusietan ospatu izanaren testigantzak daude: Iru\u00f1ean (1439), Zangozan (1413), Tafallan (1424), Lizarran (1381), Tuteran (1423), denboran zehar izen desberdinak erabiliz. Adibidez, 1381eko agiri batean \"el petit Rey\" izenaz aipatzen da. Ohitura herri batzuetan ere ezarri zen; Fiteron, XVI. mendean, \u201cenperadorea\u201d izenaz ezagutzen zen festan, ume koroatua herriko agintari gorena bihurtzen zen egun batez. Nafarroak Gaztelako Koroak konkistatu zuenetik aurrera ospatzeari utzi zitzaion, baina, ospakizun herrikoi bihurtuta, festa handia egiten zen Iru\u00f1ean XVIII. mendean (su artifizialak, musika, kantuak), hainbestekoa non Errege Kontseiluaren aginduz debekatu baitzuten (1765).\nJatorria.\nUrruneko jatorria Erromako Saturnaletan legoke. Jaiegun haietan nagusiak gatibuen zerbitzari bihurtzen ziren, otorduak ematean eta abar.\nEuropako leku askotan, Erdi Aroan haurren bat egun batez abade ez ezik Aita Saindua ere izendatzen zituzten. Beste batzuetan, errege-opilean baba tokatzen zitzaion lagunari egun hartan errege plantak egitea zegokion. Ohitura honen moldaketa zen Tibalt-ena.\nGaur egun.\n1920an, Ignacio Baleztena idazle eta politikari karlistak egin zituen Fabaren Erregearen ohitura berreskuratzeko lehen saiakerak, Fabaren Erregearen tradizioa eta Nafarroako Errege-erreginen koroatze zeremonia ospakizun kostunbrista berri batean bildu nahian. Iru\u00f1eko Muthiko Alaiak pe\u00f1ak 1932an hartu zuen bere gain festaren antolaketa. 1964tik aurrera urtero Nafarroako herri batean ospatzea erabaki zen, jatorrian egiten zen bezala, tradizioa ezagutzera emateko. Aldez aurretik herriko eskola-ume batzuen artean banatzen da errege-opila; bere zatian faba edo baba aurkitzen duena izendatzen da errege edo erregina, eta aurrerago, antolatzaileek zehazten duten egunean egiten da koroatzeko zeremonia, Karlos III.a Noblea 1390ean koroatzeko egin zena imitatuz. Bufoiak, juglareak, andereak, zaldunak, apaizak eta Erdi Aroko gorte osoa aurretik doazela, Fabaren Erregea edo Erregina elizara laguntzen dute Zuria I.a erreginak eta Vianako printzeak; errege edo erreginari eskatzen zaio nafar foruak eta askatasunak zin egiteko eta \"goardar et defender el regno a nuestro poder\", bedeinkapena eta errege edo erregina izendatzeko ikurrak jaso aurretik. Orduan, \"real, real, real\" oihukatzen den bitartean, pabesaren edo armarriaren gainean altxatzen dute errege edo erregina izendatu berria.\nBeste ohitura batzuk.\nNafarroako zenbait herritan Errege Egunaren garaian egin ohi diren beste ospakizun batzuek ohitura honen aztarnak dituzte: esate baterako, \u00a0\u201cEchar el rein\u00e1u\u201d izenekoan, Errege Egunaren bezperan, afal ondoren, familiako buruak jokorako kartak banatzen zituen etxekoen artean; errege urrea hartzen zuena \u201cetxeko errege\u201d bihurtzen zen urtebeterako, eta familiako guztiek bibaka omentzen zuten, ezkilak, joareak, eta bestelakoak jotzeaz batera. Haurrak zarataka ibiltzen ziren kalez kale.\nAltsasun, Errege Egunean kartak banatuz aukeratzen dituzte gaur egun ere Agate Deunaren ospakizunetan kintoen errege-erreginak izanen diren gazteak.\nBibliografia.\n[[Kategoria:Nafarroako historia]]\n[[Kategoria:Euskal Herriko jaiak]]"}
{"id": "67683", "revid": "56334", "url": "https://eu.wikipedia.org/wiki?curid=67683", "title": "Zubi2salto", "text": "Zubi2saltoa edo Zubi2jauzia zubitik soka dinamikoz (eskalada sokaz) egiten den muturreko kirola da. \"Zubisalto\"tik eratorria da, baina zubi2saltoa pendulu bikoitz mailakatua da, ez bakuna. Beste modu batez adierazita: lehen erorikoa zubisalto arrunt modura egiten da, baina, segidan, tamaina bikoitzeko erorikoa egiten da.\nGoiera handiko zubiak (altuera &gt; zabalera x 4 edo gehiagokoak) hobe aprobetxatzeko modua da, erorikoa luzatuz (tarteko igoera bitarte) eta sentsazioak biderkatuz.\nHistoria.\nZubi2saltoa Gerarta Arotzenak 1999ko ekainaren hondarrean asmatu zuen, eta uztailaren 3 larunbatean estreinatu. Azkoitiako Azkarate-Madariaga zubiaren altuera itzela aprobetxatzeko moduaren bila zebilela (61m ditu punturik sakonenean eta 14 metroko zabalera), hiru urtetan zehar beste aukera batzuk baztertu ondoren, soka bi aldiz zubipetik pasatzeko teknika bururatu zitzaion, baita gauzatu ere. Ordudanik milaka jauzi egin dira bertan, baita beste zubi batzuetara zabaldu ere (El Rosico Huescan; Cofio Madrilen; Lugoko Cruzuleko zubian zub3jauzia ere egiterik bada).\nTeknika.\nAipatu bezala, zubi2saltorako sokak bitan pasatzen dira zubipetik. Lehen jauzirako pasaldi horietako bakarra erabiltzen da, saltaria jaitsi eta igotzen amaitzen duenean (kontrako aldean, airean dagonean, beraz) erdiko blokeoa askatu eta bi zabalerako erorikoa egiten du. Asmatu zen zubian, adibidez, (Azkoitikoan) lehen erorikoa 24 metroko izaten da eta bigarrena 48koa. Lehen erorikoa (zubi bertako zubisalto hutsaren berdina) 2,25 segundokoa da, 65Km/h lortzeko modukoa, tartean beste hainbateko igoera dago eta, amaitzeko 3,5 segundoko eta 100Km/h-ko azken erorikoa.\nNoski, horretarako materiala (sokak, txirrikak) ere bikoiztu beharra dago, ia-ia, eta modu bereziz instalatu eta jokatu beharra.\nBizikizuna.\nZubi2saltoa oso esperientzia zirraragarria da, batetik norbere burua hutsunera botatzean datzalako (beste jauzi mota batzuetan bezala: gomasaltoa, zubisaltoa, tirolina, parabolajauzia, supersaltoa, jauzikaritza bera, uretara jauzi egitea...) baino pendulu moduko bi eroriko direnez, eroriko guztia abiadura bihurtzen da, eta bigarrena bereziki handia eta azkarra da. Gainera bigarren erorikoa egiterakoan hutsunea senti daiteke, soka desteinkatzen denean (nola blokeatzen den arabera), eta horrek zirrara berezia sortarazten du (saltariaren aurpegian, keinuetan, esaldietan nabarmentzen dena).\nAzkenik, zubisalto arruntean bezala, buruz (zangotatik zintzilik) edota zutik (bizkarrez) jauzi egiterakoan oso esperientzia desberdinak eskaintzen dizkigu zubi2saltoak. Sentsazioak erabat bestelakoak dira.\nPentsa daiteke jauzikaritzan (paraxutismoan), erorikoa askoz ere luzeago izan daitekeenez, bizikizuna biziagoa litzatekeela. Baina lurretik hurbilago egoteak, eta ondoriozko erreferentziak hurbilak (abiadura, erlatiboa da) askoz adrenalina gehiagokoa egin ohi dute zubi2saltoa (eta gisako beste esperientziak). Horiek biak egin dituenak ondo daki.\nArriskuak eta segurtasuna.\nZubi2saltoko arriskuak zubisaltokoen bezelatsuak dira, baino baditu bereziak, propioak, handienetik txikira:\nHalere, behin lehen jauzia egin eta gero, saltaria antolatzaileen esku dago. Hauek profesionalak izanez gero, eta behar bezala jokatuta, kontrolpean egongo litzateke arriskua. Eta bigarren erorikoan saltariak gaizki askatzerik edo erortzerik ez duenez (lehenean bai), arriskua ez da bikoizten ez hirukoizten, gainerako ahalegin, kostuak, denbora beharrak eta sentsazioak bezala. Beraz, hortik begiratuta, errentagarria da zubi2saltoa.\nMotibazioa.\nGizakiak (bere abstrakzio gaitasunari esker) erronkak gainditzeko gaitasuna du, eta, ondorioz, beharra sentitzen du. Erronka gero eta zailagoa, satisfazioa handiagoa lorpenarekin. Altuerari (amiltzeari) diogun beldurra gainditzeak gozamen handia ematen du. Saltariak ez gara suizidak, eta horrelako jarduerak bizizaletasuna areagotzeko eta segurtasun neurri eraginkorrak ezagutzeko baliagarri izaten dira."}
{"id": "67685", "revid": "336", "url": "https://eu.wikipedia.org/wiki?curid=67685", "title": "Proxy", "text": "Proxy bat Software edo gailu bat da, ekintza bat beste baten bitartez egiten duena, hau da, bitartekari lana. Proxyen erabilera nagusia proxy zerbitzaria izatea da. Honek, bezero batek ordenagailua erabiltzean inguruko zerbitzarien eta internet sarearen konexioak atzematen ditu.\nInformatikatik at, proxy bat beste pertsona bat ordezkatzeko baimena duen pertsona bat da. Adib: bozkatzeko eskubidea eman dioten pertsona.\nProxy gerra bat hirugarren pertsonen bidez baliatzen diren bi potentzien arteko aurkaketa zuzena da.\nIkusten den bezala, PROXYk esanahi oso zabala du. Dena den, bere adierazgarritasun nagusiena bitartekari lana egiten duela da.\nAbantailak.\nInformatika arloko Proxy-k ondorengoak ahalbidetzen ditu:\nDesabantailak.\nOrokorrean (ez informatikan bakarrik), bitartekari baten erabilerak ondorengoa eragin dezake:\nFuntzionamendua.\nJarraian webguneko proxy zerbitzariari buruz hitz egingo dugu, hau ezagunena izanik.\nProxyk beste ekipo batzuei sarean konektatzea ahalbidetzen die zeharkako metodoan proxyri berari esker. Sareko ekipo bat informazio edo baliabide bila badabil, errealitatean proxy da komunikazioa ahalbidetzen duena guk nahi genuen informazio hori lortzeko, eta segidan, erantzuna hasierako ekipora bidaltzen du. Hau egiten da komunikazio zuzena ezinezko denean edo bestela, proxy-k beste funtzio gehigarri bat eransten diolako, adibidez, lortutako erantzunak (web orrialde bat, etab) une berean gertatzen diren kontsulta jarraituak azkartzea ahalbidetzen duen cache batean mantentzea. Horrela, proxyren hainbat teknika bereiz ditzakegu:\nPROXY DE WEB / PROXY CACH\u00c9 DE WEB\nAplikazio espezifiko baterako proxy batez ari gara: web-era sarrera ahalbidetzen du. Honek proxyren erabilera nagusiaz gain, cachea eskaintzen du web orrialdeentzat eta deskargatutako atalentzat, sareko ekipo guztiekin konpartitzen dena. Era honetan, une berean gertatzen diren kontsultetarako sarrera hobetzen du.\nErabilera.\n1.- Bezeroak Interneten errekurtso baten ( web orri bat edo beste edozein artxibo) eskaera bat egiten du ( web baten bidez) eta URL baten laguntzarekin.\n2.- Proxy cachek eskaera jasotzen duenean, cache lokalean bilatzen du URLren emaitza. Aurkitzen badu, berehalakoan itzultzen du dokumentua baina horrela ez bada, urrutiko zerbitzaritik atxikitzen du, eskatu zuenari itzultzen dio eta kopia bat gordetzen du bere cachean etorkizuneko eskaerei erantzuteko.\nCachek algoritmo bat erabiltzen du normalean dokumentu bat zaharkitua geratu dela eta cachetik eliminatua izan behar duela adierazteko. Aurretik aipatutako algoritmo horietako bi LRU (ingelesez \u201c Least Recently Used\u201d hau da,azkenaldian gutxien erabiltzen dena) eta LFU (ingelesez \u201c Least Frequently Used\u201d hots, normalean gutxien erabiltzen dena).\nAdibidea.\nISP bateko bezero batek eskaera bat bidaltzen du Google-ra( www. Google.com) hasieran, eskaera aurretik aipatutako ISPa duen Proxy zerbitzari batera iristen da, hau da, ez doa Googleko IP direkziora zuzenean. Web orri konkretu honek eskari handia dauka erabiltzaile portzentai handi baten eskutik . Beraz, ISPak bere Proxyan bereganatzen du denboraldi labur batean eta erantzun bat asmatzen du askoz ere denbora gutxiagoan. Erabiltzailea Google aurkitzailea erabiltzen hasten den momentuan Proxy zerbitzaria erabiltzaileari uzten dio eta ISPak bere eskaera bidaltzen dio eta bezeroak, orain bai, bere erantzuna jasotzen du Googletik.\nAbantailak.\n- Trafikoaren aurrezkia: Web orrien eskaerak Proxy zerbitzarira egiten dira eta ez Internetera zuzenean . Hori dela eta, Internet sareko trafikoa arintzen du eta erabili beharreko zerbitzariak deskargatzen ditu, eskaera gutxien iristen zaienei.\n- Erantzuna jasotzeko denboraren abiadura gutxitzea: Proxy zerbitzariak cache bat sortzen du zeinak informazioaren transferentzi berdin-berdinak ekiditen dituen zerbitzarien artean denboraldi batean. Ondorioz, erabiltzaileak erantzun azkarrago bat jasotzeko aukera izaten du.\n- Erabiltzaileei eskaera: Erabiltzaile asko estaltzen ditu, honen bidez, Web aren\n- : Proxy zerbitzariak web orriak iragazi ditzake\n- berregitura: Iragazkortasun funtzio berdinetan oinarrituz, eta Privoxy izena hartuz, Interneten zaintzeko helburua du,\nDesabantailak.\nErakutsitako web orriak, balitezke ez egotea gaurkotuta hauek proxy cache kargatu zen azken aldian aldaketak jasan baldin bazituen behintzat.\nWeb orrietako diseinatzaile batek internet erabiltzaileak bere orrietako cache bat egitea ekidin dezake.\nProxy gardenak.\nOrganizazio askok ( ikastola, enpresa eta familiak barne) proxyak erabiltzen dituzte batez ere seguritatea bermatzeko eta cachearen zerbitzuak. Normalean, Proxy web edo NAT a ez da gardena bezeroaren aplikaziorako: moldatua izan behar du proxy a erabiltzeko. Beraz, erabiltzaileak proxya aska dezake konfigurazioa soilik aldatuz. Honen abantaila bat enpresen sareetarako erabil daitekeela da.\nProxy garden batek proxy zerbitzari bat NAT arekin parekatzen du. Aipatutako proxy hau da internet zerbitzuko hornitzaileek erabiltzen dutena. Espainian ADSL ari dagokion konpainia zabalduena ISP Telefonicak, bezeroekin proxy gardena erabiltzeari utzi zion 2006ko otsailetik aurrera.\nReverse Proxy\nReserve Proxy-a proxy zerbitzari bat da eta hau web zerbitzari desberdinen helbideetan instalatua egoten da. Interneten sartzen den trafiko guztia eta zerbitzari web hauetarantz doana lehenengo proxy zerbitzaritik pasatzen da. Hainbat arrazoi desberdin daude \u00ab reserve proxy \u00bb instalatzeko :\nProxy NAT (Network Address Translation).\nSarean bitartekari lana egiteko beste metodo bat NAT erabiltzea da.\nNATen itzulpena (Network Address Translation) da baina IPen maskara bezala ere ezagutzen da. Teknika bat da eta honen bitartez \u201csorburu\u201d helbideak berridatziak daude. Hortik dator maskara izendatze hori.\nErabiltzaile desberdinak Interneterako konexio bakarra erabiltzen dutenean, hau da, IPa helbide publiko bakarra edukita, proxya da helbide pribatuak publikora pasatzeaz arduratzen dena. Helbide pribatu hauek eremu pribatuetan hautatuak izaten dira Interneten erabiliak izateko. Adibidez, 192.168.x.x, 10.x.x.x, 172.16.x.x eta 172.31.x.x\nEgoera hau oso normala da enpresa edo etxe bizitzetan non ordenagailu asko aurkitzen diren sarean eta Interneteko sarrera bakarra dagoen denentzat. NAT en bidezko sarrerak segurtasuna ematen du errealitatean ez baitago konexio zuzenik kanpoaldearekin eta pribatuarekin eta horrela erabiltzen ari garen aparatuak ez daude kanpoaldearekin zuzenean lotuak.\nNATen bitartez sarrera mugatu bat baimendu daiteke eta proxyari egindako eskakizunak makina zehatz batera biladaltzen ditu bertan hauek hauek proxyaren bitartez erabakiak izaten dira.\nProxy irekia.\nProxy mota honek edozein ordenagailuetatik eginiko eskaerak onartzen ditu nahiz bere sarera konektatuta egon edo ez.\nForma honetako proxyak ordenagailu horretara konektatu daitekeen edozein eskaera burutuko du, proxyarentzako eskaera bat balitz bezala. Era berean forma honek spam postak erabilera masiboan bidaltzea ahalbidetzen du. Normalean, proxya DNS moduko zerbitzuak birbidaltzeko edo metatzeko erabiltzen dira eta honek sarearen abiadura bizkortzen du erabiltzaileentzat. Erabilera hau oso onuragarria da baina internet guztiarentzat forma \u201cirekia\u201d ezartzerakoan erabilera okerreko baliabidean bilakatzen da. Ondorioz, zerbitzari askok, IRC-k esaterako, sarrera debekatzen dute proxy eta zerbitzari hauetara lista beltzak erabiliz (\u201c BlackList\u201d)."}
{"id": "67688", "revid": "88969", "url": "https://eu.wikipedia.org/wiki?curid=67688", "title": "Amaren Alabak", "text": "Amaren Alabak sei zuberotar emakumek osatutako musika talde berezia da. \"A capella\" kantatuz, emanaldietan kantuak koreografiaz laguntzen dituzte, eszenografia xume batekin.\nNagusiki euskaraz kantatzen badute ere, erdaretako kantoriak ere sartzen dituzte beren errepertorioan, hala nola frantsesezkoak, okzitanierazkoak, gaztelaniazkoak eta portugesezkoak. Zuberotar tradizioko kantu moldea eta eragin modernoak nahasten dituzte.\n2019an hiru abestitako EPa atera zuten Jon Jupiterrekin batera."}
{"id": "67689", "revid": "105290", "url": "https://eu.wikipedia.org/wiki?curid=67689", "title": "Xarnege", "text": "Xarnege folk musika taldea da, Gaskoniako eta Euskal Herriko tradizioak eta kultura, okzitaniera eta euskara uztartzen dituena.\nEuren hitzetan, \u00ab\"sharn\u00e8go\" deritze ezkontide mistoen \u2014bata euskalduna, bestea gaskoia\u2014 seme-alabei, bai eta bi kulturak elkarrekin bizi diren lekuei ere\u00bb."}
{"id": "67693", "revid": "56334", "url": "https://eu.wikipedia.org/wiki?curid=67693", "title": "Perkusio (argipena)", "text": "Perkusio hitzak adiera zenbait ditu:"}
{"id": "67694", "revid": "46380", "url": "https://eu.wikipedia.org/wiki?curid=67694", "title": "Oreka Tx", "text": "Oreka Tx txalaparta taldea da, 1997an Harkaitz Mart\u00ednez eta Igor Otxoa musikariek sortutakoa. Urte horretan Kepa Junkeraren bandan sartu ziren eta ordutik eszenatokia artista ugariekin partekatu dute, beste batzuen artean; Carlos Nu\u00f1ez, La Bottine Souriante, Aziza Brahim, Taraf de Haidouks, Dulce Pontes, Phil Cunningham, Manu Dibango edo Pat Metheny adibidez. 2006ean Oreka TXek N\u00f6madak TX egitasmo zabala aurkezten du.\nHonen barne 20 jaialditan saritutako filma dokumentala, disko bat eta bi zuzeneko daude: Karpa N\u00f6mada eta N\u00f6madak TX Zuzenean. Azken hau munduan zehar eskaini dute World Music-eko jaialdi nagusienetan.\nOrdutik hainbat egitasmo garatu dituzte, haien izaera berritzaile eta uztartzailea medio. Horien artean dantza, musika eta kantua batzen dituen bi ikuskizun azpimarratuko ditugu: euskal kultura tradizionala gaurkotua agertzen digun Hostoak eta herri kirolen inguruko ikuspegi artistiko bat eskaintzen duen Herritmo.\nSILEX haien azken diskoa azken urteetan sortutako kantak batzen ditu eta harriaren sonoritatea du ardatz. Kalakan hirukotea, Alos Quartet soka laukotea eta We Are Standard taldearen kolaborazioak aurki daitezke bertan eta euskarazko disko onenaren saria jaso du UFIren Musika Independentearen Sarietan.\nTaldekideak.\n2013an kaleratutako \"Silex\" laneko partaideak:"}
{"id": "67695", "revid": "119347", "url": "https://eu.wikipedia.org/wiki?curid=67695", "title": "La Musga\u00f1a", "text": "La Musga\u00f1a Gaztelako musika taldea da, folk arlokoa eta 1986an sortua. Euren herrialdeko tradizioa sustatzen dute nagusiki, munduko beste toki batzuetakoek aberasturik, eta bertako tresnen aldetik gaitak (\"sanabresa\" eta \"charra\"), zarrabetea, \"rabel\" edo dultzaina erabiliz, tresna modernoagoekin batera."}
{"id": "67696", "revid": "56334", "url": "https://eu.wikipedia.org/wiki?curid=67696", "title": "Pedro Luis Uriarte", "text": "Pedro Luis Uriarte Santamarina (Bilbo, Bizkaia, 1943ko otsailaren 13a - ) enpresa zuzendaria da. Ekonomia Zientzietako Lizentziaduna eta baita Zuzenbide Lizentziaduna ere Deustuko Unibertsitatean. Zazpi urtez bertako irakasle ere jardun du.\nEusko Jaurlaritzak kupoa negoziatu zuenean taldeko arduraduna izan zen, eta kupoa kalkulatzeko forma berari egozten zaio.\nBiografia.\nVictor Luis Uriarte Gonzalez de Langarika eta Pili Santamarina Mintegi, Gallartakoa, zituen gurasoak. Arbaso gehienak arabarrak ditu, Zuia eta Okendokoak. Aita Labe Garaietan ingeniari lanetan aritu zen, eta kolpisten kontra borrokatu zen Gordexola batailoian, Gerra Zibilean (1936-1937); horregatik, kartzela frankistetan giltzapetua izan zen bost urtez.\nGerran, familia galtzaileen aldean egotean, ez zuen etorkizunik Bizkaian eta gerraostean, Nafarroan ez ezik, Espainiako hainbat lekutan hazi zen, aitaren meatzetako lanaren arabera: Extremadura, Asturias, etab. 14 urte zituela, familia Bilbon finkatu zen.\nKupoaren negoziazioa.\n1980-1984: Eusko Jaurlaritzako Ekonomia eta Ogasun sailburua izan zen Carlos Garaikoetxearen gobernuan 1980tik 1984ra. Kontzertu Ekonomikoa negoziatu zuen taldeko burua izan zen.\nIbilbide profesionala.\nIndustria munduan hasi zen lanean bi enpresa multinazionaletan (General Electric eta Crown Cork Company).\n1984-2001: bankan jardun zuen. 1990ko urtarrilean Banco Bilbao Vizcayaren (BBV) zuzendari nagusi izendatu zuten. 1994an berriz, Kontseilari ordezkari eta 1997an presidenteorde izendatu zuten. Bankua Latinoamerikan hedatu zen garai horretan. 1999an Banco Bilbao Vizcaya Argentaria (BBVA)-ren sorreran parte hartu zuen, 2001eko abenduan kontseilari ordezkari eta presidenteordetzatik dimisioa eman zuen arte, Emilio Ibarrarekin batera. Jerseyko kontu ezkutuak argitara eman izanak behartu zuen dimisioa, Argentariako presidente Francisco Gonzalezen bultzadaz: kontuok 1987an Pedro Toledo Banco de Vizcayako presidenteak sortu zituen eta ez ziren ezagutarazi Argentaria banku publiko ohiarekin bategitea burutu zen arte. Bulkada politikoa izan zuten dimisio haiek.\n2007-2009: Berrikuntzarako Euskal Agentzia-Innobasqueko lehen burua izan zen, sorreratik (Juan Jose Ibarretxe Lehendakariak proposatuta) 2009ra arte. Patxi Lopez Lehendakari izendatua izan ostean utzi zuen kargua, arrazoi pertsonalak argudiatuta.\n2017an Kontzertuari buruzko lan mardula argitaratu zuen, hiru liburukitan, doan zabaldu zuena. Kontzertuaren alde gizarte zibileko talde bat ere sustatu zuen, Comunidad del Concierto izenpean eta dozenaka hitzalditan defendatu zuen bere egokitasuna, EAEren burujabetza fiskalari zegokionean.\nGaur egun, eta 2002tik, \"Econom\u00eda, Empresa, Estrategia\" enpresako lehendakari exekutiboa ere bada."}
{"id": "67699", "revid": "119347", "url": "https://eu.wikipedia.org/wiki?curid=67699", "title": "Tomas San Miguel", "text": "Tom\u00e1s San Miguel (Gasteiz, 1953-) musikari arabarra da, musika tradizionala osagai garaikideekin uztartzen dituena, new age, jazz eta beste estilo batzuekin batera.\nPiano eta akordeoi jolea da, besteak beste, eta txalapartari protagonismo berezia eman dio azken lanetan.\nMadrilen bizi da aspaldi honetan."}
{"id": "67701", "revid": "201", "url": "https://eu.wikipedia.org/wiki?curid=67701", "title": "Berrikuntzarako Euskal Agentzia", "text": ""}
{"id": "67708", "revid": "201", "url": "https://eu.wikipedia.org/wiki?curid=67708", "title": "Ekuadorko Indiar Herria Fundazio", "text": ""}
{"id": "67709", "revid": "201", "url": "https://eu.wikipedia.org/wiki?curid=67709", "title": "Mikobakterio", "text": ""}
{"id": "67710", "revid": "201", "url": "https://eu.wikipedia.org/wiki?curid=67710", "title": "Bianako Printzea", "text": ""}
{"id": "67711", "revid": "201", "url": "https://eu.wikipedia.org/wiki?curid=67711", "title": "Nafarroako Karlos IV.a, Bianako printzea", "text": ""}
{"id": "67712", "revid": "28807", "url": "https://eu.wikipedia.org/wiki?curid=67712", "title": "Eladio Esparza", "text": ""}
{"id": "67713", "revid": "6327", "url": "https://eu.wikipedia.org/wiki?curid=67713", "title": "D eguna", "text": ""}
{"id": "67715", "revid": "336", "url": "https://eu.wikipedia.org/wiki?curid=67715", "title": "Bastia", "text": "Bastia (frantsesez eta korsikeraz eta italieraz ahoskatua) Korsikako bigarren hiririk populatuena eta Korsika Garaia departamenduaren hiriburua da.\n2005ean 42.900 biztanle zituen."}
{"id": "67716", "revid": "336", "url": "https://eu.wikipedia.org/wiki?curid=67716", "title": "Corti", "text": "Corti Korsikako hiriburu historikoa da. Uharteko laugarren hiririk populatuena eta Korsika Garaia departamenduaren bigarrena da.\n1999an 6.693 biztanle zituen."}
{"id": "67717", "revid": "201", "url": "https://eu.wikipedia.org/wiki?curid=67717", "title": "Proxy zerbitzari", "text": ""}
{"id": "67718", "revid": "512", "url": "https://eu.wikipedia.org/wiki?curid=67718", "title": "Portivechju", "text": "Portivechju Korsikako hirugarren hiririk populatuena da, Hego Korsika departamenduan kokatutakoa dagoena.\n1999an 10.326 biztanle zituen."}
{"id": "67719", "revid": "512", "url": "https://eu.wikipedia.org/wiki?curid=67719", "title": "Sart\u00e8", "text": "Sart\u00e8 Korsikako bosgarren hiririk populatuena da, Hego Korsika departamenduan kokatutakoa dagoena.\n1999an 3.410 biztanle zituen."}
{"id": "67720", "revid": "201", "url": "https://eu.wikipedia.org/wiki?curid=67720", "title": "Birikeria", "text": ""}
{"id": "67722", "revid": "535", "url": "https://eu.wikipedia.org/wiki?curid=67722", "title": "Zubi2saltoa", "text": ""}
{"id": "67724", "revid": "371", "url": "https://eu.wikipedia.org/wiki?curid=67724", "title": "Montenegroko banaketa administratiboa", "text": ""}
{"id": "67725", "revid": "1310", "url": "https://eu.wikipedia.org/wiki?curid=67725", "title": "Kubako banaketa administratiboa", "text": ""}
{"id": "67726", "revid": "1310", "url": "https://eu.wikipedia.org/wiki?curid=67726", "title": "Kolonbiako banaketa administratiboa", "text": ""}
{"id": "67727", "revid": "512", "url": "https://eu.wikipedia.org/wiki?curid=67727", "title": "Felix Mendelssohn", "text": "Felix Mendelssohn-Bartholdy (Hanburgo, Alemania 1809ko otsailaren 3a - Leipzig, Alemania, 1847ko azaroaren 4a) musikari eta konposatzaile erromantikoa izan zen. Moses Mendelssohn alemaniar filosofoaren biloba zen.\nBizitza.\nTxiki-txikitatik bere arreba Fanny Mendelssohnekin egin zituen musika ikasketak. Beti izan zen nabarmendua musika arloan, horregatik, bigarren Mozart bat bezala kontsideratua izan zen. Bere arreba ere, musikari eta konposatzailea izan zen. Judutar familiakoa zenez, Jacob Salomon Bartholdy, Felixen osabaren iradokizunez, erlijio protestantean heziak izan ziren, garaiko judutarren aurkako ezinikusia zela eta. Bera izan zen, gainera, Johann Sebastian Bachen musika, aspaldi ahaztua izan zena, berriz ezagutzera emango zuena. 15 urte zituenerako, 12 sinfonia, kordentzako bost kuarteto, bederatzi fuga, pianoarentzat hainbat pieza, bi opereta, opereta komiko 1 hiru zatitan, kantata bat, organoarentzat lau pieza, pianoa eta biolinarentzat sonata bat, trio bat piano eta kordentzat, opera bat eta kamera kontzertu bat idatzi zituen. Gainera, 14 urte zituela bere orkestra propioa zuen.\nWeber eta Goethe.\nCarl Maria von Weber konposatzailearen Ehiztari Furtiboa opera miretsi zuen 1821ean. Eta asko poztu zen Felix, Weber, familiaren laguna bihurtu zenean. Weberrek zerikusi handia izango zuen Felixen musika estiloan. Felixen talentu literarioa ere, oso azkar agertu zen. Urte bereko azaroaren 6an, ordurako 72 urte zituen Johann Wolfgang von Goethe idazlea bisitatzera joan zen Zelter bere irakaslearekin batera, Weimarrera.\nEuropako ibilaldia.\nHogei urte zituela, Europa osotik ibilaldi musikal bat hasi zuen. Lehenik, Ingalaterrara joan zen, Londonera, eta hiriak inpresio handia eragin zion. Bertako orkestra filarmonikoa zuzendu zuen. Horren ondoren, Eskoziara joan zen. Eskoziako egonaldiak, bere hirugarren sinfonia eta \"Hebridak kontzertu obertura\" musikalanak inspiratu zizkion. Azkenik, Italiara joan zen, eta bertako paisaiek bere laugarren sinfonia inspiratu zioten. Italiako bisitaldi honetan, Hector Berlioz ezagutu zuen, Erroman bertan.\nD\u00fcsseldorf eta Leipzig.\n1833an, D\u00fcsseldorfeko Jaialdian orkestra zuzentzeko gonbidapen bat jaso zuen. Lortutako arrakastaren ondorioz, ezagutza musikal guztien zuzendari postua eskaini zioten. Onartu egin zuen, baina handik denbora batera utzi zuen, kontu ilunak ikusten baitzituen. Hori uzteko arrazoietako bat izan zen Leipzigen zuzentzeko gonbidapena jaso zuela, eta hiri hartara abiatu zen 1835ean. Urte horretan bertan, aita hil zitzaion.\nMaitasuna.\n1837an Cecile Jeanrenaudekin ezkondu zen. Felixek, 27 urte zituen, eta Cecilek 17. Aurretik, oso erraz haserretzen zen pertsona zen Felix, baina Cecilek asko samurtu zuen bere senarraren izaera.\nLangintza geldiezina.\nDena ondo zihoakion Felixi, eta alde guztietatik lan mordoa heltzen zitzaion. Ez zen geldirik egoten. Berlineko Arte Akademiako musika saila zuzentzeko eskaintza onartu zion Gilen V.a erregeari. 1844an, bere denbora Leipzig eta Berlin artean banatu zuen, azken herri honetan sekula gustura egon ez zen arren. Beste lan batzuen artean, bere biolin kontzertu ospetsua idatzi zuen.\nJeinu baten higadura.\nLan guzti honek erabat haustuta utzi zuen. Horren ondorioz, buruko min jasangaitzak jasaten hasi zen 1845. urtean. Denbora baterako, bere lana utzi eta Berlinetik Frankfurtera erretiratu zen. 1846an, Ingalaterra azkeneko aldiz bisitatu zuen\nFannyren heriotza.\nBere arreba Fanny 1847an hil zitzaion, buruko enbolia baten ondorioz. Horrek berebiziko eragina izan zuen Felixen osasunean, urte berean, horren ondorioz, berak buruko odol isuri bat jasan zuelako. Denbora baterako sendatu zen, baina ordutik aurrera idatzi zituen musika lanek ez zioten lehengo estilo berari jarraituko. Azkenean, urte horretako azaroaren 4an hil zen, Leipzigen. Hil aurretik azken abesti bat konposatu zuen: \u00abNachtlied\u00bb."}
{"id": "67729", "revid": "201", "url": "https://eu.wikipedia.org/wiki?curid=67729", "title": "Roldan", "text": ""}
{"id": "67730", "revid": "6327", "url": "https://eu.wikipedia.org/wiki?curid=67730", "title": "Lutero", "text": ""}
{"id": "67731", "revid": "336", "url": "https://eu.wikipedia.org/wiki?curid=67731", "title": "Amaren Eguna", "text": "Amaren Eguna urtero ospatzen den festa da amen ohorez, herri anitzetan.\nJatorria.\nAmaren eguna Antzinako Grezian hasi zen ospatzen Rhea jainkosaren ohorez, Zeus, Poseidon eta Hades jainkoen ama, besteak beste. Erromatarrek \"Hilaria\" izendatu zuten ospakizuna grekoengandik hartu zutelarik. Martxoaren 15ean ospatzen zen Zibelesen tenpluan eta hiru egunetan zehar eskaintzak egiten ziren.\nLehenengo kristauak, jainkosa grekoari eguna eskaini beharrean, Ama Birjinaren ohorez hasi ziren ospatzen. Santutegi katolikoan, Sortzez Garbiaren eguna abenduaren 8an ospatzen da, eta Panama bezalako herri askotan oraindik ospatzen da egun horretan.\nMundu zabalkuntza.\nAnna Jarvis, Anna Reeves Jarvisen alaba eta 1858 aldean mendebaldeko Virginiako ekintzaile bat izan zen, Estatu Batuetako guda zibilean apalatxe komunitateetan osasun zerbitzu publikoa hobetzea helburutzat hartuta emakume antolakuntzan parte hartu zuen aktiboki.\nBere ama galdu zuela 1905ean, hasi zen gutunak igortzen, politiko, abokatu zein bestelako eragin handiko pertsonei Amaren Eguna maiatzaren bigarren igandean izan zedila eskatuz (Urte batzuetan bere amaren heriotzarekin bat egiten zuen datak). 1912an \"Amaren Egunaren nazioarteko elkartea\" sortzea lortu zuen, bere eskaera sustatzea helburu bezala.\nDatak.\nAzken urteetan maiatzaren lehenengo igandea ondorengo egunetan izan zen:"}
{"id": "67732", "revid": "512", "url": "https://eu.wikipedia.org/wiki?curid=67732", "title": "Brake", "text": "Brake Alemaniako herri bat da, Saxonia Beherea estatuan kokatua, Ipar Itsasoko kostaldetik gertu, Weser ibaiaren ahoan. 2014an biztanle zituen kilometro koadrotan banatuta. Wesermarsch barrutiko hiriburua da nahiz eta hiri handiena Nordenham izan.\nHistoria.\nLehenengo aipamena 1384ko idatzi batean dago, \"brake to Harghen\" bezala, baina kaiaren ondoko herri gisa aipatzen den lehen aldia 1756koa da. XIX mendean ontzigintzari esker garrantzia hartu zuen. 1814ean udaletxea eskuratu, 1835ean \"kai aske\" bihurtu zen eta 1856an \"hiri aske\" titulua eskuratu zuen. Bremen eta Bremenhaven artean egoteak toki estrategiko bihurtzen zuen eta Alemaniako itsas flotak egoitza gisa aukeratu zuen.\nGeografia.\nBrake, Bremerhaven, Bremen, Oldenburg eta Wilhelmshavenek osatzen duten karratuaren erdi erdian dago. A29 eta A27 autobideak gertu ditu. Horien bidez, Bremengo aireportuarekin bat egiten du. Bere portua, oso azpiegitura ona da aire, lur, eta ur bidezko garraiobideentzako. "}
{"id": "67733", "revid": "105290", "url": "https://eu.wikipedia.org/wiki?curid=67733", "title": "Ingeles korno", "text": "Ingeles kornoa zurezko haize musika tresna bat da, oboea eta fagotarekin, orkestra sinfonikoetan aurkitzen diren mihi bikoitzeko haize musika tresnen azpifamilia osatuz. Baina, oboearen hodia, haizea ateratzen dena, klarinetearen antzekoa den bitartean, korno ingelesarenak, madari itxura du.\nMusika tresna transpositorea.\nOboea baino kinta bat beherago soinu egiten du. Gainera, transpositorea da. Jotzen denak, ez da idatzita dagoen gauza berbera. Idatzita dagoena baino kinta justu bat beherago soinu egiten du. Adibidez, oboejole batek, oboe batean, do4 bat jotzeko egingo lukeen giltza konbinazio berbera korno ingelesean errepikatuko balu, fa3 bat irtengo litzaioke.\nErregistroa.\nBere nota erregistroa mi3tik, si bemol 5era arte doa. Baina Ravelek Mussorgskiren \"Erakusketa batetako margolanak\" musikalanerako egin zuen orkestrazioaren arabera, ez litzateke beheko mi bemola baino gorago heldu behar.\nOrkestra sinfonikoan.\nOrkestra sinfonikoetako beste musika tresna klasiko bat da. Ohi, bakarra egoten da, \"piccoloa\" bezala. Oboe taldearen ezkerraldean kokatzen da, zuzendariaren eskuinaldean."}
{"id": "67734", "revid": "6327", "url": "https://eu.wikipedia.org/wiki?curid=67734", "title": "Korno ingelesa", "text": ""}
{"id": "67735", "revid": "201", "url": "https://eu.wikipedia.org/wiki?curid=67735", "title": "Mendelssohn", "text": ""}
{"id": "67736", "revid": "448", "url": "https://eu.wikipedia.org/wiki?curid=67736", "title": "Miami", "text": "Miami Floridako hiria da. 2006an 282.813 biztanle zituen. Miamiko gune metropolitarra Ameriketako Estatu Batuetako laugarren handiena da 5,5 milioi biztanle inguru dituela. Estatu Batuetako merkataritza, finantza eta gune nagusietakoa da eta \"Alpha -\" kategorian dago munduko hirien sailkapenean. Latinoamerikarren presentzia handia dago, batez ere kubatar inmigrazioaren ondorioz, eta horregatik \"Latinoamerikako hiriburua\" deitzen dute.\n2008an Ameriketako Estatu Batuetako hiririk garbienari saria jaso zuen.\nHistoria.\nMila urteetan zehar Tekesta izeneko tribuak gaur egungo Miamiren inguruetan bizi izan zen. Ehundaka bizilagun zituen k.a. 500-600. urteko herri baten aztarnak topatu zituzten Miami ibaiaren bokalean.\n1566an Pedro Men\u00e9ndez de Avil\u00e9s almiranteak, Floridako lehen gobernadorea izan zenak, Espainiako koroarentzat aldarrikatu zuen eremu guztia.\nHerri eta hiri senidetuak.\nMiami ondorengo herri eta hiriekin senidetuta dago:"}
{"id": "67737", "revid": "1105", "url": "https://eu.wikipedia.org/wiki?curid=67737", "title": "Jacksonville (Florida)", "text": ""}
{"id": "67738", "revid": "2241", "url": "https://eu.wikipedia.org/wiki?curid=67738", "title": "Jacksonville (argipena)", "text": "Jacksonville Ameriketako Estatu Batuetako herri eta hiri askoren izena izan daiteke:"}
{"id": "67740", "revid": "237", "url": "https://eu.wikipedia.org/wiki?curid=67740", "title": "Askatasuna", "text": ""}
{"id": "67743", "revid": "119347", "url": "https://eu.wikipedia.org/wiki?curid=67743", "title": "Errusiako Sobietar Errepublika Sozialista Federatiboa", "text": "Errusiako Sobietar Errepublika Sozialista Federatiboa, laburturik Errusiako SESF Sobietar Batasuneko 15 errepubliketatik zabalen eta populatuena zen, eta Errusiar Federakundea bilakatu zen SESBen inplosioa gertatu zelarik. Hiriburutzat Mosku zuen, Sobietar Batasuneko hiriburua ere zena.\nErrepublika hau 1917ko azaroaren 7an sortu zen, iraultza boltxebikean. 1918ko uztailaren 10ean Sobietar Konstituzioa onartu zelarik, Errusiako SESFaren sorrera ofizialdu egin zen. 1922an Ukrainako SES, Bielorrusiako SES eta Transkaukasiako SESFarekin batera, Sobietar Batasuna eratu zuen. Ondoren, 1924ko Sobietar Konstituzioak ofizialtasuna eman zion batasun honi."}
{"id": "67744", "revid": "336", "url": "https://eu.wikipedia.org/wiki?curid=67744", "title": "Ignacio Astarloa", "text": "Ignacio Astarloa Uharte-Mendikoa (Madril, 1955ko irailaren 10a - ) Bizkaiko PPko Diputatua da Espainiako Gorteetan.\nEnpresa Zientzietan, Ekonomia Zientzietan eta Zuzenbidean lizentziatua da. Madrileko Karlos III. Unibertsitateko estatuaren zuzenbide publikoaren sailean zuzenbide parlamentarioko irakasle. Abokatua. 2000 eta 2002 bitartean PPren Gobernuan parte hartu zuen Justizia idazkariordea bezala, eta 2002 eta 2004 bitartean Estatu Segurtasunaren Idazkari moduan. Astarloa Gorte Orokorretako letraduna izan da eta aurreko legegintzaldian Kongresuaren Justizia Komisioaren bozeramaile bezala jardun zen. Egun, Alderdi Popularreko Zuzendaritza Nazionaleko kidea eta alderdiaren Askatasun Publiko, Segurtasun eta Justizia batzordearen idazkari exekutiboa da."}
{"id": "67745", "revid": "2341", "url": "https://eu.wikipedia.org/wiki?curid=67745", "title": "Errusiako Errepublika Federal Sozialista Sobietarra", "text": ""}
{"id": "67746", "revid": "105290", "url": "https://eu.wikipedia.org/wiki?curid=67746", "title": "Ash Sharqiyah", "text": "Ash Sharqiyah (arabieraz: \u0627\u0644\u0634\u0631\u0642\u064a) Omango eskualdetako bat da. Hiririk garrantzitsuena Sur da. 2003an 313.761 biztanle zituen 36.800 kilometro koadrotan banatuta.\nEskualde honen barnean 11 wilayat daude: Sur, Ibra, Mudhaibi, Al Kamil Wal Wafi, Jalan Bani Bu Hassan, Jalan Bani Bu Ali, Wadi Bani Khalid, Dema Wa Thaieen, Bidiya, Al Qabil, eta Masira."}
{"id": "67747", "revid": "512", "url": "https://eu.wikipedia.org/wiki?curid=67747", "title": "Sur (Oman)", "text": "Sur () Omango ipar-ekialdeko hiria da, Hego Ash Sharqiyah muhafazaheko hiriburua. Omango golkoaren ertzean dago, Maskatetik 150 kilometro hego-ekialdera. VI. mendean sortu zuten. 2010ean, 48.634 biztanle zituen hiriak eta 64.988 biztanle wilayat osoak."}
{"id": "67748", "revid": "90523", "url": "https://eu.wikipedia.org/wiki?curid=67748", "title": "Zapore", "text": "Zaporea edo ahogozoa janari edo substantzia batek sorrarazten digun sentipena da, dastamenak eta usaimenak antzematen dituzten seinale kimikoei esker nabaritzen dugu. Jakien zaporea sukaldarien kezka da, baita elikagai industrien erronka zientifikoa ere. Zaporegaiak edo ongailuak, bai naturalak (bizigarriak) bai artifizialak (E zenbakiak), zaporeak nabarmentzeko edo aldatzeko erabiltzen dira.\nOinarrizko zaporeak.\nNazioartean, 5 zapore hartzen dira oinarrizkotzat:\nKultura batzuetan, beste zapore batzuk ere agertzen dira, hala nola \"oliokara\" (\"oleagustus\") eta \"sasi-tenperatura\" (mendaren freskotasuna edo piperbeltzaren mina).\nEzaugarriak.\nBatez ere usaimenaren bidez antzematen ditugu zaporeak; horregatik hotzeriak edo alergiak, hau da, muki-pilaketa sorrarazten duten gaixotasunek, dastamena murrizten dute. Zaporearen mekanismoa oso sinplea da: behin ahoan sartuta, hortzek janaria txikitzen dute, eta usainak jariotzen dira. Alde batetik, usain hauek faringetik sudurrera igotzen dira usain-dastamen sentipena sorraraziz; beste aldetik, janarien substantzia kimikoak mihiaren sentsore espezifikoei eragiten diete.\nJanarien \"zinezko zaporea\" mihiaren zenbait aldetan dauden sentsore espezifikoei esker antzematen da, sentsore hauek dastamen-papila dute izena, eta gizakiak papila horietako 10.000 inguru ditu."}
{"id": "67749", "revid": "201", "url": "https://eu.wikipedia.org/wiki?curid=67749", "title": "Usain", "text": ""}
{"id": "67752", "revid": "535", "url": "https://eu.wikipedia.org/wiki?curid=67752", "title": "Bolueko fadura", "text": ""}
{"id": "67754", "revid": "44278", "url": "https://eu.wikipedia.org/wiki?curid=67754", "title": "Araliaceae", "text": "Araliaceae apiales ordenetako landare familia da. Landare bizikorrak dira, horien artean daude zuhaitzak, zuhaiskak, igokariak, lianak gehienbat, eta belarkiak. Gehienak zurkarak edo zurezkoak dira eta bakan batzuk belarkarak.\nHosto iraunkorrak dituzte, txandakakoak, konposatuak edo bakunak, pinatuak edo palmatuak eta estipuladunak gehienetan.\nLoreak, ginbaila motako infloreszentzietan jarriak, aktinomorfoak eta erregularrak dira, gehienetan dioikoak, batzuetan sexubakarrekoak, eta ia beti pentameroak. Kalizak bost sepalo ditu, obulutegiari soldatuak, eta korolak bost petalo aske. Androzeoak bost lorezil aske ditu, hauek petaloekin txandakatuta daude eta obarioak gainaldean duen diskoan txertatuta. Ginezeoa inferoa da, eta obulutegiak, bost karpelo konkreszentez eratuta dagoenak, bost lorexaki aske eta bost lokulu ditu eta horietako bakoitzean obulu bat (azken ezaugarri hauek familiaren bereizgarriak dira)..\nPolinizazioa anemogamoa da, eta udazkenean gerta leike eulien eta liztarren ekitearen ondorioz. Fruitua baia da, edo, bestela, bost hazitako drupa eta hurrengo udaberria arte ez da heltzen.\nIturrien arabera, 49tik 70era genero eta 254-800 espezie inguru daude, jatorriz eskualde tropikal eta azpitropikaletakoak guztiak. Horren barruan huntzak (\"Hedera\" spp.) eta ginsenga (\"Panax\" spp.) daude. \"Hedera helix\" da Euskal Herrian dugun familiako bakarra. Ginsenga, berriz, jatorriz Koreakoa da eta erabilpen medizinal zabala du mundu osoan, batez ere medikuntza txinatarrean.\nFamilia hau apiaceae eta pittosporaceae familiekin harreman estuak ditu eta familia hauen arteko mugak ez daude oso zehaztuta. Horregatik kontsuta daitezkeen iturrien arabera espezie kopuru ezberdinak aurki ditzakegu. Bestalde, azken sistema berri batzuetan apiazeoen barruan sartu dituzte beste atal bat bezala. Dena dela, hau ez dute aditu gehienek onartu."}
{"id": "67755", "revid": "9198242", "url": "https://eu.wikipedia.org/wiki?curid=67755", "title": "Mattin Partarrieu", "text": "Mattin Partarrieu (Hazparne, Lapurdi, 1946ko otsailaren 6a) margolaria da.\nBizitza.\nHazparnen sortua, 4 urte zituela, bere sendia Parisera aldatu zen. Hubert pintore sonatuaren lantegian, Montparnasseko goi-mailako eskolan, eta Vergeaux eta Chamfleuryko lantegietan ikasi zituen margolaritza, grabatugintza eta litografia. 1970ean pintore gazteentzako Malakoff saria irabazi zuen, eta 1981ean Lutec akademiako urrezko domina jaso. Geroztik artearen munduko hiriburu esanguratsu anitzetan izan ditu bere lanak erakusgai, Donibane Lohizuneko Hordago galeriarekiko atxekimendu bereziarekin.\nEstiloa.\nPartarrieuren estiloa behin baino gehiagotan parekatu Henri Toulouse-Lautrec-enarekin (eguneroko bizitza, kutsu onirikoa, erotikoa...), berak konparazio hau eskertzen duelarik. Halere, bere burua marrazkilaritzat du gehiago, margolaritzat baino; eta oro har bere lanek jarrera umoretsua mantentzen dute. Haietan gai rekurrentea aurkitzen dugu, bere bi munduei erreferentzia eginez: iraganeko baserri giro idilikoa, Pariseko giro kosmopolitarekin kontrajarria. Bere lan gehienetan euskaltasunari apropos eginiko keinuren bat aurkitzen dugu, detaile txikiak oro har."}
{"id": "67757", "revid": "201", "url": "https://eu.wikipedia.org/wiki?curid=67757", "title": "Mattin partarrieu", "text": ""}
{"id": "67758", "revid": "59723", "url": "https://eu.wikipedia.org/wiki?curid=67758", "title": "Huntz", "text": "Huntz edo xira (\"Hedera\" generoa) 15 espezietako genero botaniko bat da, \"araliaceae\" familiakoa. Landare bizikorrak dira, betiberdeak eta zurkarak, herrestariak nahiz igokariak. Euskarririk izanez gero, hormetan, harkaitzetan nahiz zuhaitzetan gora hazten dira eta 25-30 metroraino igo daitezke. Euskarririk ezean, berriz, lur gainean zabaltzen dira.\nJatorriz Makaronesia (Atlantikoko uharteak), Europako mendebalde, erdialde eta hegoaldekoak, Afrikako ipar-mendebaldekoak, Asiako erdi-hegoaldekoak eta Japoniako ekialdekoak. Euskal Herrian dagoen generoaren ordezkari bakarra \"Hedere helix\" edo \"Huntz arrunta\" da, oso ugaria leku heze eta ospeletan.\nEzaugarriak.\nBi hosto mota dituzte: goranzko zurtoinetan palmatu gingildunak, eta lore-zurtoin emankorretan gingilik gabeko erronbo-formakoak, azken hauek eguzkitara jarriak eta normalean zuhaitzen adaburuan edo harkaitz goialdean kokatuak. Kimu gazteak eta helduak ere ezberdinak dira elkarren artean, horrela, kimu gazteak argalak eta malguak dira eta sustrai arrotzak dituzte igotzeko. Helduak, ostera, lodiak eta sustraigabeak dira.\nLoreak txikiak dira eta udazkenaren amaieran banaka sortzen dira, 3\u20135 cmko diametroa duten ginbailetan elkartuta, berde-horixkak dira, eta nektar ugari dute, hau oso elikagai iturri berantiar garrantzitsua izaten da erleentzat eta beste intsektu batzuentzat; fruitu txikiak, baia beltzak, neguaren amaieran heltzen direnak eta hegazti askorentzat elikagai garrantzitsuak direnak. Gizakiarentzat pozoitsuak dira. Fruitu horiek jaten dituzten hegaztiek haziak barreiatzen dituzte. Hostoak lepidoptera bezalako beldarrek jaten dituzte, esate baterako \"Phlogophora meticulosa\", \"Noctua janthina\", \"Odontopera bidentata\", \"Euplexia lucipara\", \"Idaea seriata\" (huntza besterik ez du jaten), \"Ourapteryx sambucaria\", \"Peribatodes rhomboidaria\".\nOhar taxonomikoa.\nEspezieak oso alopatrikoak dira eta elkarrekiko harreman estuan daude, eta horregatik inoiz \u201chedera helix\u201d espeziearen aldaeratzat edo azpiespezietzat jo dituzte. Bestalde, Errusiako hegoaldeko eremuetan zenbait espezie deskribatu dira, baina botanikari askok ez dituzte ontzat eman.\nErabilpenak eta landatzea.\nAsko landatzen dira, bai bere bizimodu basatiaren erakargarritasunagatik bai bere hosto betiberdeagatik. Azken urteotan hosto koloreaniztunak eta forma ezohikoak landatu dira. Oso erabilgarriak dira hormak estali eta babesteko. Ipar Amerikako hainbat lekutan, ordea, inbaditzaile bihurtu da eta orain haren kultiboa arbuiatzen da eremu askotan. Antzeko arazoak ere Australian dituzte lorategietatik ihes egindako aleengatik. Gainera, eskualde horietan jatorrizko eremuetan landarearen zabalkuntza kontrolatzen duten izurrite naturalik eta gaixotasunik ez izateak arazoa areagotzen du..\nAsko eztabaidatu da ea huntzak zuhaitzak kaltetzen dituenentz; horren gainean Europan onartuta dago zuhaitzei ez diela kalte handirik egiten, nahiz eta biek lehian egon lurra, elikagaiak eta ura lortzearren, eta begetazio dentso eta astuna duten zuhaitzek hausturak izan ditzakete haizeak eraginda.\nHuntzak hormetan egin ditzakeen kalteak ere aztertu izan dira. Huntzak zailtasunak ditu hormetan erabiltzen den morteroan sustraiak sartzeko eta kaltetu ordez eguraldiarengandik (euriarengandik gehienbat) babesten duela esan daiteke. Bestalde, zaharrak diren hormek, mortero galera dutenek, kalteak jasateko aukera gehiago dute. Zainek mortero ahuldua zulatu eta puskatu dezakete, hormetan sustraiak sar daitezke eta horma apurtu. Kasu hauetan huntza bertatik kentzea zailagoa da eta gainera honek paretetan kalteak egin ditzake. Gaur egun erabiltzen diren morteroak (porlanezkoak eta kare gutxiagokoak) sendoagoak dira areaz eta kareaz bakarrik egindakoak baino."}
{"id": "67759", "revid": "512", "url": "https://eu.wikipedia.org/wiki?curid=67759", "title": "Mu\u00f1atoizko San Martin gaztelua", "text": "Mu\u00f1atoizko San Martin gaztelua Muskizko San Martin auzoan dagoen gaztelua da, Barbadun eta Kotorrio ibaiek sortzen duten paduran kokatuta. Muskizko findegiaren alboan dago.\nEraikina Joan Lopez Salazarrek 1339 aldera hasi zuen. XIV. mendeko bigarren partean harresiak berritu zituzten. 1439 eta 1446 artean, Lope Gartzia Salazarrek guztia berritu zuen. Azkenekoz, 1476an zenbait obra egin ziren XV. mendera arte..\nGazteluaren nukleo zentrala kubo formako dorre-gotorleku almenatua da, harresi-barru angeluzuzen batekin inguratua. Inguruan zenbait jauregi ditu eta harresi bi. Benetako gaztelua da; Euskal Herriko gaztelurik konplexuena eta garatuena seguru aski Eusko Jaurlaritzaren ustez.\n1940ko hamarkadan Espainiako gobernuak monumentu historiko-artistiko izendatu zuen. Eta 2001ean, Eusko Jaurlaritzak kultura ondasun izendatu zuen, \"monumentu\" sailkapenarekin. Gaur egungo jabea Bizkaiko Foru Aldundia da.\nTipologia.\nMu\u00f1atoizi dagokionez ez dago zalantzarik haren sailkapen tipologikoaz: saloia duen dorrea da, bi saloi hobeto esanda, nahiz eta goikoa dagoeneko galduta egon. Kanpoko harresiak ditu, gainera, XIV. mendekoak kontuan hartu gabe. XV. mendean bat monumentala eraiki zen, eta bestea sinpleagoa; baina, sinpleagoa izan arren, konplikatu egin zen izkinetako dorreekin eta ateetako kuboekin. Pezoia, multzo eder horretako zatia dudarik gabe, hiru aldetatik inguratzen zuen gaztelua. Egia esan, benetako gaztelua da; Euskal Autonomia Erkidegoko gaztelurik konplexuena eta garatuena seguru aski.\nOndo dokumentatua dago. Hasierako obra 1339 ingurukoa da. XIV. mendeko bigarren erdian harresiak berritu zituzten. Lope Gartzia de Salazarrek 1439 eta 1446 bitartean berritu zuen multzo osoa. Eta, azkenean, 1476an, obra txikiago batzuk hasi eta XV. mendea amaitu arte iraun zuten.\nEzaugarriak.\nEraikina multzo bateko zatia da. Beste eraikin osagarri batzuekin osatu zuen multzoa: gaur egun desagertua dagoen San Martin Mu\u00f1atoiz baseliza eta Pizkundeko jauregi bat, zaharberritua. Gazteluak erdigunean du jatorria, Erdi Aroko euskal gaztelu gehienek bezala: kubo formako dorre-gotorleku almenatua, oso hermetikoa, harresi-barru angeluzuzen batekin inguratua, alde bakoitzean kubo bana duela eta dorre karratua bi aldetan, sarrera modura. Sarrera zeharkatuta defentsako bigarren lerro almenatura heltzen gara eta hortik benetako dorrera.\nOraingo monumentua lehenago egon ziren eraikinetatik eratorritakoa da eta mende bat baino gehiagoan eraikitakoa. Juan Lopez de Salazar hasi zen, 1339 aldera, garai hartako San Martin gotorlekua eraikitzen. Haren dorrea eraikin solido eta hermetikoa zen, lauangeluko oinplanokoa, zabalera sakonera baino zertxobait nabarmenagoa zuela. Gaur egun hogei metroko altxaera dauka. Bi solairuei eta hirugarrenaren abiaburuari dagozkio eta, horrenbestez, hortik eratortzen den bolumena nahiko bertikala da. Hormak nahiko lodiak dira (1,10 m) eta ongi ordenatutako harlanduxkoan eta harlanduzkoan prestatuta daude, gune noblearen adierazgarri.\nBarnealdea.\nBeheko solairura ezin da kanpotik sartu eta hiru gezileiho oso luze eta txaranbelduak dira argiune bakarrak, leihoburua mentsularen gainean eta laprandura nabarmena behealdean dutela. Horrek adierazten du xede nagusia argia sartzea zutela, ez defentsa. Mu\u00f1atoiz da beheko solairuan sarrerarik ez duen dorre bakarra Bizkaian.\nLehenengo solairua bizilekua da, oso garaia, gehiegizkoa, ia eraikinaren altxaeraren bi heren hartzen ditu-eta. Bertan zegoen dorrerako sarrera bakarra, arku zorrotz estua, kanoi eskartzano aldebateratu samarra orduko alde nagusian (orain ezkerreko aldea). Jatorrizko multzotik hainbat saietera geratzen dira, aurrekoen antzeko ezaugarriak dituztela.\nSolairu honen gehiegizko garaierak argitasuneko arazo batzuk eragingo zituen eta horregatik izango zen beharrezkoa solairuaren gunerik garaienean, goiko solairuko zorutik hurbil, argi-zulo zabalak irekitzea. Bizilekurako zen solairu horren gainean terraza almenatu bat baino ez zen egongo.\nEraldaketa.\nLope Gartzia Salazarrek 1439an hartu zuen dorrea oinordetzan eta aldaketak egiten hasi zen, baina obrak 1454 arte atzeratu ziren. Lopek lehendik zegoen dorretxoa kimatu egin zuen eta dezente loditu zuen, lau garaiera egin zizkion eta terraza batekin eman zion errematea. Terrazak defentsarako pretila eta angeluetan bi dorretxo zeuzkan. Gainera, hainbat jauregi eraiki zituen dorrearen inguruan eta multzo osoa bi harresiz inguratu zuten, bat oso handia eta bestea txikixeagoa. Mu\u00f1atoiz gaztelu berriak alde nabarmenak zituen hasierako eraikinaren ondoan. Dorre nagusiak oinplano laukizuzena zeukan oraindik ere, baina fatxada nagusia hasiera batean albo-fatxada izan zenera aldatzean, gelditu zen bolumena zabala baino gehixeago sakona izan zen. Hori normala zen hiriko dorreetan baina bitxi samarra mendialdeko dorreetan. Gaur egun hogei eta bost metroko altuera dauka, baina garaiagoa ere izan zen. Hala ere, Bizkaiko dorreen artean altuenetakoa da. Obra hauekin hormek, kare-harlanduxkoan aparejatuta, 2.80 metroko lodiera lortu zuten.\nHasierako dorrearen behealdea hermetikoa baldin bazen, are itsuagoa geratu zen: hiru gezi leiho estali zituzten eta horien lekuan dinteldutako irekidura eraiki zuten. Bizilekurako oinean ere argi-sistema aldatu zuten. Hasierako sarrera itxi egin zuten eta haren ordez beste bat ipini, ordura arte eskuineko aldea izandakoa. Sarrera berria arku zorrotz handi bat zen, oso aldebateratua, eta desagertu egin zen eraikina suntsitzean; hala ere, kanoi eskartzanoa gorde zen.\nLopek beste bi solairu erantsi zizkion. Lehenengoa hasierako terrazaren gainean, leiho zorroztuen erdibanatutako bikoteen bidez argiztatzen da, asentuak eta gezileiho garaiak dituztela. Bigarrena, bizitzeko beste solairu bat izango da, bigarren gela handia.\nDorrearen gorputz estuak ez zeukan ia bizitzeko gutxieneko baldintzarik; horrenbestez, lau bizigunez inguratu zuten eraikina. Jauregi horiek harlangaitzezko hormatxo batzuetan zeukaten euskarria eta hiru maila zeuzkaten, lehenengo biak gutxi garatuta -zerbitzuaren erabilerarako edo logelak- eta hirugarrena zabalxeagoa -etxeko teilatupearen luzapena.\nDorrearen eta jauregien inguruan harlangaitz irregularrean prestatutako hesi handi bat eraiki zuten. Gaur egun 7,5 metro dauzka baina hasieran 10 m izan zituen. Hesiak bao bat besterik ez dauka, kanoi eskartzano oso aldebateratua duen sarrera zorrotza fatxada nagusiaren ezkerraldean. Oraindik ere tranga bikoitzerako gontzak eta zuloak gordetzen ditu. Bigarren hesia ere eraiki zuten. Hasieran horma txiki bat baino ez zen, baina geroago dorre zilindrikoak eta kuboak zeuzkan harresi ikusgarri bat egiteko erabili zen. Pezoi batekin sendotu zuten, gainera.\nLopek \"dorretxo\" bat jaso zuen eta gaztelu konplexu bihurtu zuen.\nAzkeneko esku hartzea gazteluan ez zen aurrekoak bezain garrantzitsua izan. Loperen oinordekoak, Juan Salazarrek, hirugarren bizitza-solairua berritu zuen, terrazaren ordez egurrezko ganbara eta lau isurkiko teilatua ipini zituen, hainbat eraikin eraiki zituen patioan eta kanpoko horma sendotu zuen, kubo eta dorre zirkularrak ipiniz eta pezoia zabalduz.\nObra hauekin bizileku itxura eman nahi zitzaion San Martin Mu\u00f1atoizi, biltegirako eta artisautzako instalazioekin. Gainera, gazteluak bizilekutarako ematen zuen espazioa handitzen ahalegindu ziren, eta, horretarako, eraikinaren azken oina zaharberritu zuten, barruko konpartimentazioa hobetu eta elementu apaingarriak erantsi. Lortu zuten benetan etxeari irudi txundigarria ematea."}
{"id": "67760", "revid": "201", "url": "https://eu.wikipedia.org/wiki?curid=67760", "title": "Hedera", "text": ""}
{"id": "67761", "revid": "201", "url": "https://eu.wikipedia.org/wiki?curid=67761", "title": "Huntza", "text": ""}
{"id": "67763", "revid": "1545", "url": "https://eu.wikipedia.org/wiki?curid=67763", "title": "Mello (mendia)", "text": "Mello Enkarterriko mendia da, Muskiz, Sopuerta eta Galdames artean kokatuta.\nDudatan dago Saldamando mendilerroaren jarraipena den edo berez mendikatea den. Igotzeko hiru bide daude:"}
{"id": "67765", "revid": "512", "url": "https://eu.wikipedia.org/wiki?curid=67765", "title": "Odolaren usaina", "text": "Odolaren Usaina (Susa,1987), Mikel Albisuk argitaratu zuen bigarren ipuin bilduma da. Euskal literatura modernoak ipuingintzaren alorrean eman duen harribitxi handienetako bat bezala deskribatua izan da hainbatetan.\nMikel \"Antza\"ren ipuingintza ariketa hau, benetako gertakarietan oinarrituriko hainbat ipuinek osatzen dute. Ipuin bakoitza testuinguru eta istorio propio baten gainean eraikia badago ere, biolentziaren elementua da ipuin guztiak lan berean batzen dituen zehar-lerroko elementu harilkatzailea."}
{"id": "67766", "revid": "535", "url": "https://eu.wikipedia.org/wiki?curid=67766", "title": "Mu\u00f1atonesko San Martin gaztelua", "text": ""}
{"id": "67769", "revid": "56334", "url": "https://eu.wikipedia.org/wiki?curid=67769", "title": "Cobaron", "text": "Cobaron Muskizko auzoa da. Castro Urdialesko Ont\u00f3n auzoarekin muga egiten du mendebaldean.\n2007ko urtarrilaren 1eko erroldaren arabera, auzoak 138 biztanle ditu.\nHistoria.\n1860 inguru, auzoan meategi asko sortu ziren. 1871an, Joseph Mac Lenan eskoziarrak \"Amalia Vizca\u00edna\" izeneko meategia erosi zuen eta Kobarongo Zamatokiaren bidez meak Ingalaterrara eraman zituen. Meategi hartan muskiztar askok lan egin zuten itxiera arte.\nGaur egun, antzinako meatzaritza-paisaia pasealeku bihurtu da, administrazioak Itsas-Lur izeneko parkea sortu baitu auzoan.\nJaiak eta ospakizunak.\nAuzoko jaiak maiatzaren 1 ospatzen dira."}
{"id": "67770", "revid": "56334", "url": "https://eu.wikipedia.org/wiki?curid=67770", "title": "El Cerro (Muskiz)", "text": "El Cerro Muskizko auzoa da. San Juandik gertu dago, eta herriko udaletxea du ondoan. Egoitzaldea da, lehen herriko nesken eskola zuena.\nAzken urteetan, dozenaka etxebizitza berri eraiki dira auzunearen hegoaldean, eta Muskizko udalerriaren hazkunde demografikoa eragin dute."}
{"id": "67771", "revid": "201", "url": "https://eu.wikipedia.org/wiki?curid=67771", "title": "Oinaztura", "text": ""}
{"id": "67772", "revid": "201", "url": "https://eu.wikipedia.org/wiki?curid=67772", "title": "Oinaztu", "text": ""}
{"id": "67773", "revid": "201", "url": "https://eu.wikipedia.org/wiki?curid=67773", "title": "Oinaztarri", "text": ""}
{"id": "67774", "revid": "512", "url": "https://eu.wikipedia.org/wiki?curid=67774", "title": "El Haya (Muskiz)", "text": "El Haya Muskizko auzoa da. Castro Urdialesko Ont\u00f3n auzoarekin muga egiten du mendebaldean. Auzoa Rigada eta Kantabriako muga artean dago.\nNahiz eta orain baserri-auzoa izan, euskal foruak indarrean zeudela, auzo honetan zeuden Bizkaiko aduanak.\nN-634 eta A-8 errepideek auzoa zeharkatzen dute."}
{"id": "67775", "revid": "119347", "url": "https://eu.wikipedia.org/wiki?curid=67775", "title": "El Pobal", "text": "El Pobal Muskizko auzoa da. Herriko hegoaldeko partean dago, justu Galdamesko mugan.Barbadun ibaiak auzoa zeharkatzen du eta antzinean bere uren indarra erabili zen burdinolak eginez. El Pobaleko burdinola Euskal Herrian dirauen gutxienetariko bat da, egun museoa dena. Burdinola Salazartarrek XVI. mendean eraiki zuten. Hurrengo urteetan, eraikina aldatu eta handitu egin zuten, ekoizpen-behar handiagoei aurre egiteko. XVIII. mendean bizi izan zuen burdinolak bere garairik onena. Orduan egin zituzten presa, ubidea eta tunel hidraulikoa.Auzoan XIII. mendeko El Pobaleko zubi erromanikoa dago ere bai."}
{"id": "67776", "revid": "56334", "url": "https://eu.wikipedia.org/wiki?curid=67776", "title": "La Caseria", "text": "La Caseria Muskizko auzoa da. Auzo horretan antzinako herriko kanposantua dago.\nInguru naturala eta kokapena.\nAuzoa Muskizko erdigunetik hegoaldera dago, eta etxe sakabanatuek eta duela gutxi eraikitako txalet adosatuek osatzen dute.\nBaserri-auzo honetatik hasten da Mello mendiaren igoera."}
{"id": "67777", "revid": "56334", "url": "https://eu.wikipedia.org/wiki?curid=67777", "title": "Memerea", "text": "Memerea Muskizko auzoa da.\nAuzo honetan Muskizko eskola nagusia dago: Cantarranas izenekoa.\nAuzo honetan zenbait etxegilek herritarren borondatearen aurka proposatutako etxebizitzak eraikitzeko plana auzi asko sortu ditu Muskizen"}
{"id": "67778", "revid": "56334", "url": "https://eu.wikipedia.org/wiki?curid=67778", "title": "Mu\u00f1atoizko San Martin", "text": "Mu\u00f1atoizko San Martin Muskizko auzoa da. Auzoa herriko ekialdean dago, Abanto-Zierbenako Las Carreras auzoarekin muga egiten du. Hemen Erdi Aroko Mu\u00f1atoizko San Martin gaztelua dago.\nKotorrio ibaia, Barbadun ibaiaren ibaiadarra dena, auzoak zeharkatzen du."}
{"id": "67779", "revid": "105290", "url": "https://eu.wikipedia.org/wiki?curid=67779", "title": "Ad Dhahirah", "text": "Ad Dhahirah (; \"Mu\u1e25\u0101fa\u1e93at a\u1e93-\u1e92\u0101hirah\") Omango 11 gobernoratoetako (muhafazah) bat da. 2011 arte eskualdea zen (mintaqah). 37.000 kilometro koadroko eremua hartzen du, eta 151.664 biztanle zituen 2010ean. Hiririk garrantzitsuena Ibri da.\nBarrutiak.\nEskualde honen barnean 3 barruti (wilayat) daude:"}
{"id": "67780", "revid": "105290", "url": "https://eu.wikipedia.org/wiki?curid=67780", "title": "Ibri", "text": "Ibri (arabieraz: \u0639\u0628\u0631\u064a) Oman iparraldeko wilayat eta hiria da, Ad Dhahirah eskualdeko garrantzitsuena. 2010ean wilayatak 116.416 biztanle zituen, eta hiriak 30.273 biztanle."}
{"id": "67781", "revid": "56334", "url": "https://eu.wikipedia.org/wiki?curid=67781", "title": "Oiankas", "text": "Oiankas Muskizko auzoa da. Auzoa herriko erdialdean dago, Janeo mendiaren igoera hortik hasten da.\nKokapena.\nAuzoa, Petronorrek udalerrian duen birfindegiaren hego-mendebaldeko muturrean dago, La Arena hondartza eta Muskizko udalerriaren erdigunea batzen dituen errepidearen ondoan."}
{"id": "67783", "revid": "56334", "url": "https://eu.wikipedia.org/wiki?curid=67783", "title": "Rigada", "text": "Rigada Muskizko auzoa da. Baserri-auzo hau herriko mendebaldean dago, El Hayatik gertu.\n2007ko urtarrilaren 1eko erroldaren arabera, auzoak 337 biztanle ditu.\nJaiak eta ospakizunak.\nAuzoko jaiak Ama Birjina eta San Rokekoak dira, abuztuaren 15 eta 17 artean ospatuak."}
{"id": "67784", "revid": "56334", "url": "https://eu.wikipedia.org/wiki?curid=67784", "title": "San Juan Muskiz", "text": "San Juan Muskiz Muskizko auzoa da. Auzoa herriko erdialdean dago eta erdigunea ere bada.\nAuzoan XVIII. mendeko San Juan Bataiatzailearen parrokia dago, herriko nagusia dena eta baita Udala eta azoka-plaza ere.\nHerriko jai nagusiak San Juan Bataiatzailekoak bertan ospatzen dira eta baita Ihauteriak ere."}
{"id": "67785", "revid": "56334", "url": "https://eu.wikipedia.org/wiki?curid=67785", "title": "San Julian (Muskiz)", "text": "San Julian Muskizko auzoa da. Bere ezizena herri osoari eman zion izena, lehen Muskizeko San Julian baitzen.\n2007ko urtarrilaren 1eko erroldaren arabera, auzoak 234 biztanle ditu.\nOndarea.\nAuzo honetan XVI. mendeko San Julian parrokia dago, herriko zaharrena eta baita kanposantu berria.\nEkonomia.\nAuzoak Petronor du aurrean."}
{"id": "67786", "revid": "56334", "url": "https://eu.wikipedia.org/wiki?curid=67786", "title": "Santelices", "text": "Santelices Muskizko auzoa da. Auzoa herriko hegoaldean dago, Barbadun ibaitik hurbil.\nAuzoak herriko industrialgunea du.\n2007ko urtarrilaren 1eko erroldaren arabera, auzoak 245 biztanle ditu."}
{"id": "67787", "revid": "512", "url": "https://eu.wikipedia.org/wiki?curid=67787", "title": "Madha", "text": "Madha () Omango exklabe bat da, Arabiar Emirerri Batuen lurraldearen barnean kokaturik dagoena; Musandam muhafazaharen parte da. Aldi berean, Xarja emirerriak Nahwa izeneko beste exklabe bat du Madharen barnean. Guztien mugak 1969an ezarri ziren. Herrigune garrantzitsuena Madha Berria da."}
{"id": "67788", "revid": "98220", "url": "https://eu.wikipedia.org/wiki?curid=67788", "title": "Wolfsburg", "text": "Wolfsburg Alemaniako herri bat da, Saxonia Beherea estatuan kokatzen dena, estatuko ekialdean, Saxonia-Anhalt estatuko mugatik gertu. Helmstedt eta Gifhorn barrutiek inguratzen dute. Herriak, 204 kilometro karratutako hedadura du. Bertan, 2010ko azken egunean egindako azken erroldaren arabera, 121.451 biztanle bizi dira.\nGeografia.\nAller ibaiaren ibilbidean dago herria, itsasoaren mailatik 63 metroko garaierara.\nHistoria.\n1302an jadanik Wolfsburgeko gaztelua aipatzen bada ere, herria bera Naziek sortu zuten 1938ko uztailaren 1ean, Volkswagen enpresako langileak bizi izan zitezen. \"Stadt des KdF-Wagens bei Fallersleben\" izena izan zuen hasieran, baina britainiarrek okupatzerakoan gazteluaren Wolfsburg izena ezarri zioten.\n50. hamarkadan inmigrazio handia hartu zuen, batez ere italiarrak iritsi zirelarik. Hiria hobeto gobernatzeko 1958an udaletxe berria inauguratu zen.\nEkonomia.\nHerria, oso ezaguna da bertan Volkswagen auto enpresa sortu zelako. Herrian bertan dago enpresa honen egoitza nagusia.\nOndasun nabarmenak.\nHiru gaztelu daude Wolfsburgeko lurretan, hala nola:\nKirolak.\nHiriko futbol taldea VfL Wolfsburg da eta 2009an Alemaniako Bundesliga irabazi zuen. Izotz hockey taldea ere badu, \"EHC Wolfsburg Grizzly Adams\", Alemaniako talderik onenetakoa delarik."}
{"id": "67789", "revid": "105290", "url": "https://eu.wikipedia.org/wiki?curid=67789", "title": "Brocken", "text": "Brocken, Blocksberg ere deitzen dena, Harz mendilerroko mendirik garaiena da, 1.142 metroko garaierarekin. Saxonia Beherea estatuan dago, Weser eta Elba ibaien artean. Alemaniako iparraldeko mendirik garaiena ere bada. Alpeetako mendien tamainara heltzen ez den arren, bere mikroklima, 2.000 metroko mendiena da. Mendia, irailetik maiatzera arte, elurrez estalita egoten ohi da. Eta, urtean 300 egunez, lainoz estalia ere egoten da. Urtean zehar egoten den batez besteko tenperatura, 2,9 gradutakoa izaten da.\nElezaharrak.\nTokian, sorginei eta deabruari buruzko elezaharrak ugariak dira. Goethe idazleak, Fausto bere liburu ospetsuan, elezaharraren zati bat hartu zuen, mendiaren hegian, akelarre gau bat ospatzen zela aipatuz.\nHistoria.\nMendi honen tontorrean, munduko lehen telebista antena kokatu zen, 1935. urtean, eta \"Deutsche Reichspost\"aren frogako emisioarekin hasi zen. Honen ardura, 1936an Berlinen ospatu ziren Udako Olinpiar Jokoen erretransmizioa ematea zen. 1939. urtera arte jarraitu zuen transmititzen, Bigarren mundu gerra hasi zen arte."}
{"id": "67791", "revid": "1105", "url": "https://eu.wikipedia.org/wiki?curid=67791", "title": "AllJazzEra", "text": ""}
{"id": "67792", "revid": "336", "url": "https://eu.wikipedia.org/wiki?curid=67792", "title": "Kahramanmara\u015f probintzia", "text": ""}
{"id": "67793", "revid": "712537", "url": "https://eu.wikipedia.org/wiki?curid=67793", "title": "Ag", "text": ""}
{"id": "67795", "revid": "71145", "url": "https://eu.wikipedia.org/wiki?curid=67795", "title": "Julio Caro Baroja", "text": "Julio Caro Baroja (Madril, 1914ko azaroaren 13a \u2013 Bera, Nafarroa Garaia, 1995eko abuztuaren 18a) euskal jatorriko antropologo, historialari eta hizkuntzalaria izan zen. Diziplina horietan aitzindari, lan eskerga utzi zuen bere atzean. Etnografia eta historia arloetan, Telesforo Aranzadi, Jose Migel Barandiaran, Hermann Trimborn eta Hugo Obermaierrekin lan egin zuen. Real Academia Espa\u00f1olako eta Real Academia de la Historiako kidea zen, eta euskaltzain ohorezkoa.\nBizitza.\nJulio Caro Baroja Madrilen jaio zen 1914ko azaroaren 13an, Pio Baroja idazle ezagunaren iloba. Rafael Caro Raggio argitaratzailearen eta Carmen Baroja Nessi idazlearen lehenbiziko semea izan zen. Gazterik Berara aldatu eta bertan bizi izan zen, osaba Piorekin. Lehen mailako ikasketak Madrilgo Institutu-Eskolan eta Berako Eskolapioetan egin zituen.\nOso gazte zenetik interesatu zitzaion etnologia. 1929an, 15 urte besterik ez zuela, Lesakako etxeei buruzko ikerketa eman zuen argitara \"Eusko Folklore\"-ren urtekarian. 1931n, Madrilgo Unibertsitatean sartu zen eta Filosofia eta Letrak ikasketak hasi zituen. Urte berean, Telesforo Aranzadi eta Jose Migel Barandiaranekin hasi zen lanean antropologiaren munduan. 1936an, Espainiako Gerra Zibilak haren unibertsitate ikasketak eten zituen, eta Berako etxean, Itzean, iragan zituen gudako hiru urteak. Gatazka horretan, Juan Bames lagun mina galdu zuen.\n1939an itzuli zen unibertsitatera eta hurrengo urtean Antzinako Historiako lizentzia erdietsi zuen. 1942an, Historiako doktoregoa lortu zuen, \"Viejos cultos y viejos ritos en el folclore de Espa\u00f1a\" tesiarekin, notarik onena jasoz. 1943an, aita hil zitzaion urtean, Historiako eta Dialektologiako katedra-laguntzaile lanetan hasi zen Madrilgo Unibertsitatean, baina bi urte eskas jardun zuen horretan. Urte berean, ikerketa lanak egin zituen Bernardino de Sahag\u00fan Institutuan. 1944an, Madrilgo Museo del Pueblo Espa\u00f1ol-eko zuzendari izendatu zuten; bi urtez bete zuen kargua. \n1951n, Estatu Batuetara joan zen antropolog\u00eda eta etnograf\u00eda ikastera, eta Oxfordeko antropolog\u00eda institutuan ikastaro bat egiteko dirulaguntza lortu zuen. 1953an, Sahara Espainiarrean izan zen, herrialde horren inguruko ikerketa geografikoak eta etnologikoak egiten. 1956an, Pio Baroja hil zen. Ilobarekin oso lotura estua izan zuen beti idazle handiak, eta Julio haren ondoan egon zen azken egunetan. 1957tik 1960ra, Etnolog\u00eda Orokorreko irakasle tituluduna izan zen Coimbrako Unibertsitatean. Ondoren, Parisko Ecole Pratique des Hautes Etudes-ek Historia Sozial eta Ekonomiko saileko ikasketa zuzendari izendatu zuen. 1963an, Espainiako Real Academia de la Historian sartu zen, \"La sociedad criptojud\u00eda en la corte de Felipe IV\" hitzaldiarekin.\n1973an Wisconsingo Unibertsitateko irakaslea izan zen, eta Euskal Herriko Unibertsitateko Antropologia F\u00edlosofikoaren katedradun 1981-1983 bitartean. 1983an, Giza zientzietako Asturiasko Printzea saria jaso zuen, eta Britainia Handiko eta Irlandako antropologia institutuetako ohorezko kide egin zuten. 1984an, berriz, Nafarroako Urrezko Domina eta Arte Ederretako Merituaren Urrezko Domina eman zizkioten. Urte berean, Euskal Irrati Telebistako administrazio kontseiluan sartu zen; hala ere, hiru hilabeteren buruan kargua utzi zuen. \nJoseba Agirreazkuenagaren doktore tesia zuzendu zuen, 1985ean aurkeztu zena. Urte horretan, Espainiako Letren Sari Nazionala jaso eta Real Academia Espa\u00f1olako partaide izendatu zuten. Horrez gain, Bordeleko Unibertsitateak Honoris causa doktore izendatu zuen. 1988an, Gurutze Handia jaso zuen. 1990ean, Euskalerriaren Adiskideen Elkartearen Madrilgo ordezkari izendatu zuten, eta Madrilgo Kultura Islamikoko Mendebaldeko Fundazioko\npresidente 1991n. \n1995ean, Eusko Ikaskuntzak Humanitate eta Giza Zientzietako lehenengo saria eman zion aho batez. Urte horretako uztailaren 9an, berriz, Kulturaren Vianako Printzea saria eman zion Nafarroako Gobemuak. Orduko ez zen etxetik ateratzen eta Pio anaiak jaso zuen haren izenean saria. Bost aste geroago hil zen, abuztuaren 18an, Berako Itzean. Herri horretako hilerrian ehortzi zuten, Baroja familiaren panteoian.\nLanak.\nEspainiako eta Euskal Herriko Antzinako eta Erdi Aroko historia aztertzerakoan, guztiz kontuan hartu beharreko egilea da. Hainbat lan argitaratu zituen, garrantzi handikoak denak, etnologia, antropologia, historia eta filologia alorretan. Hauek dira aipagarrienetako batzuk: \"Los pueblos de Espa\u00f1a\" (1946), \"Los Vascos\" (1949), \"Razas, pueblos y linajes\" (1957), \"Las brujas y su mundo\" (1961), \"El Carnaval\" (1965), \"Inquisici\u00f3n, brujer\u00eda y criptojuda\u00edsmo\" (1970), \"Etnolog\u00eda Hist\u00f3rica de Navarra\" (1971), \"Los Vascos y la Historia a trav\u00e9s de Garibay\" (1972), \"Obras completas vascas\" (1974), \"La brujer\u00eda vasca\" (1975), \"Cuadernos de campo\" (1979). Horiez gainera, \"Los Baroja\" bere familiari buruzko oroitzapen liburua argitaratu zuen 1972. urtean. Euskara eta filologiarekiko harremanak ere gaztetandik hasi zituen (\"Materiales para una historia de la lengua vasca en su relaci\u00f3n con la latina\", 1945)."}
{"id": "67796", "revid": "105290", "url": "https://eu.wikipedia.org/wiki?curid=67796", "title": "Cadegal", "text": "Cadegal Ortuellako auzoa da, Orconera eta Ortuellako erdigune artean kokatuta. Meatze-auzoa da, Trianoko mendien maldan. 1901 arte, Cadegal (Ortuella bezala) Santurtziko auzoa zen.\n2007ko urtarrilaren 1eko erroldan, Cadegalek 46 biztanle zituen."}
{"id": "67797", "revid": "105290", "url": "https://eu.wikipedia.org/wiki?curid=67797", "title": "Nocedal", "text": "Nocedal Ortuellako auzoa da, Abanto-Zierbenako Casal auzotik gertu. Herriko kanposantua auzo honetan dago. N-634 errepideak auzoa zeharkatzen du. 1901 arte, Nocedal (Ortuella bezala) Santurtziko auzoa zen.\n2007ko urtarrilaren 1eko erroldan, Nocedalek 204 biztanle zituen."}
{"id": "67798", "revid": "512", "url": "https://eu.wikipedia.org/wiki?curid=67798", "title": "Orconera", "text": "Orconera Ortuellako auzoa da, Cadegal eta Trapagarango Larreineta artean. Meatze-auzoa da. 1901 arte, Orconera (Ortuella bezala) Santurtziko auzoa zen.\n2007ko urtarrilaren 1eko erroldan, Orconerak 39 biztanle zituen.\nHistoria.\nOrconera auzoak izena eman zion zama lanetarako erabiltzen zen trenbideari. Bizkaiko meatzaritza eta industriaren historian garrantzi handia izan zuen trenbidea."}
{"id": "67799", "revid": "105290", "url": "https://eu.wikipedia.org/wiki?curid=67799", "title": "Triano (Ortuella)", "text": "Triano Ortuellako auzoa da, Trianoko mendietan kokatuta. Abanto-Zierbenako izen bereko auzotik gertu dago, izan ere auzo biek inguruko mendiei izena eman zieten. 1901 arte, Triano (Ortuella bezala) Santurtziko auzoa zen.\n2007ko urtarrilaren 1eko erroldan, Trianok 10 biztanle zituen."}
{"id": "67800", "revid": "46380", "url": "https://eu.wikipedia.org/wiki?curid=67800", "title": "Eugenia de Montijo", "text": "Eugenia Mar\u00eda Ignacia Augustina Palafox de Guzm\u00e1n Portocarrero y Kirkpatrick de Closeburn, Tebako 9. kondesa edo Eugenia de Montijo (Granada, 1826ko maiatzaren 5a \u2013 Madril, 1920ko uztailaren 11) frantsesen enperatriza izan zen 1853tik 1870era. Haren ezizena Badinguette zen.\nFamilia.\nEugenia de Montijo, frantsesen azken enperatriza, Granadan (Espainia) sortu zen. Aita Cipriano de Guzm\u00e1n y Portocarrero zuen, Tebako kondea eta geroago Montijoko kondea; ama \u2014erdi espainola, erdi eskoziarra\u2014 Maria Manuela Kirkpatrick zuen."}
{"id": "67802", "revid": "512", "url": "https://eu.wikipedia.org/wiki?curid=67802", "title": "Jared Diamond", "text": "Jared Mason Diamond (Boston, 1937ko irailaren 10) AEBetako biologoa, fisiologoa eta biogeografoa da. UCLA unibertsitatean geografia eta fisiologia irakasle lan egiten du. Antropologia, biologia, ekologia, hizkuntzalaritza, genetika eta historia batzen dituen liburu frankoren egilea izanda ere, gehien bat Pulitzer saria eman zion \"Guns, Germs and Steel\" (euskarara itzulia, \"Su-armak, germenak eta altzairua\") liburuarengatik da ezaguna mundu osoan. Dena den, agian egun hori bezain aipatua da \"Collapse: How Societies Choose to Fail or Succeed\" (2005).\nIzan ere, liburu horretan Diamond saiatu zen azaltzen zergatik Eurasiako zibilizazioek, oro har, beste kontinenteetakoak gainditu eta konkistatu dituzten. Nagusitasun hori Eurasiarren geneetan edo moralean ez datzala aldarrikatuta, Diamonden argudioa da zibilizazioen arteko aldeak kontinenteetako ingurumen ezberdinak zirela medio sortu zirela. Alde horiek Eurasian beste inon baino lehenago armen, germenen eta altzairuaren garapena -besteak menderatu ahal izateko hirukotea- ekarri zuten.\nBere hurrengo liburuan, \"Collapse: How Societies Choose to Fail or Succeed\" (2005), (\"Kolapsoa. Nola gizarte batzuek erabateko porrota edo arrakasta lortu duten\"). Diamond saiatu zen azaltzen zergatik hainbat gizartek porrot egin zuten eta zergatik beste batzuek ez. Egungo gizarteek aurrekoen akatsetatik ikasi dezaketelakoan, azalpen etnikoak arbuiatu zituen, ingurumenari garrantzia emateko, \"Guns, germs and steel\" liburuan \u2014(euskarara Andoni Sagarnak itzulia: \"Su-armak, germenak, eta altzairua\")\u2015 egin zuen bezala. Groenlandia, maiak, anasazi edo Bazkoko Irla dira haren hizpideetako batzuk. Egotzitako ingurumen-determinismotik aldentzearren, Haiti eta Dominikar Errepublika alderatu zituen, zeren, irla berean egonda (eta hortaz ingurumen bertsua edukita), historia, kultura eta lider desberdinak direla kausa oso egoera desberdinetan baitaude.\nLiburuak euskaraz.\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\n&lt;/br&gt;\nLiburu hautatuak.\nJatorrizko bertsioak, :"}
{"id": "67803", "revid": "201", "url": "https://eu.wikipedia.org/wiki?curid=67803", "title": "Uraren kutsadura motak", "text": ""}
{"id": "67805", "revid": "512", "url": "https://eu.wikipedia.org/wiki?curid=67805", "title": "Achim", "text": "Achim Alemaniako herri bat da, Saxonia Beherea estatuan eta Verden barrutian kokatua. Gainera, azken barruti honetako herririk handiena da. Verden herritik 17 kilometro iparmendebaldera eta Bremenetik 16 kilometro hegoekialdera, Weser ibaiaren ibilbidean.\nGeografia.\nAchim, Weser ibaiaren haranean dago. Herria inguratzen duen lurraldea, txilardia da inguru natural hontan. Herria, itsasoaren mailatik 65 metroko altuerara dago\nHedadura eta biztanleria.\nHerriak, 65,1 kilometro karratuko hedadura du, eta 2006. urteko azken egunean eginiko azken erroldaren arabera, herrian 30059 pertsona bizi dira\nBadener Mendiak.\nBadener mendiak, Baden herrixkan daude. Baden, Achimen barnean kokatuta dagoen herrixka bat da. Kokapen hau, Weser-Marsh mendebaldean eta 40 metroko garaierako harea duna taldea eta Badener txilardia ekialdean dituelarik eratuta dago.\nHistoria.\nHerri honen lehen aipamena, 1091. urtekoa da, Arahem izenarekin. XII. mendean, misiolari kristauek bataio eliza bat eraiki zuten. Oraingo San Lorentzoren aurrekaria izan zen. Azken eliza hau, 1257an eraiki zen. Achimen, 1847. urtetik existitzen da tren geltokia. Bremen eta Hannover arteko bidean dago. 1626tik 1712rarte, batzuetan suediarrek eta beste batzuetan daniarrek kontrolatua izan zen. Zazpi urteetako gerran zehar, Frantziak kontrolatu zuen. 1815eko Vienako Kongresuaren ondoren, Hannoverreko erresumaren zati izan zen."}
{"id": "67806", "revid": "512", "url": "https://eu.wikipedia.org/wiki?curid=67806", "title": "Nienburg", "text": "Nienburg Alemaniako herri bat da, Saxonia Beherean eta Nienburgeko barrutian kokatua dagoena, Weser ibaiaren ibilbidean.\nGeografia.\nNienburg, Bremenetik 55 kilometro hegoekialdera eta Hannoverretik 45 kilometro iparmendebaldera dago. Weser ibaiaren erdialdeko lurraldean (\"Mittelweserregion\") dagoen herririk handiena da.\nGaraiera.\nHerria, itsasoaren mailatik 25 metroko garaierara dago.\nBiztanleria eta hedadura.\nHerriak, 64.45 kilometro karratuko hedadura du. Bertan, 2006. urteko azken erroldaren arabera, 32.764 pertsona bizi dira.\nHistoria.\nHerri honi buruzko lehen aipamena, 1025. urtekoa da."}
{"id": "67807", "revid": "105290", "url": "https://eu.wikipedia.org/wiki?curid=67807", "title": "Diemel", "text": "Diemel Alemaniako ibai bat da, Hesse eta Ipar Renania-Westfalia estatuetatik igarotzen dena.\nIturburua.\nIbai honen iturburua, Sauerlanden dago, Willingen herritik gertu. Iturburua, itsasoaren mailatik 680 metroko garaierara dago.\nIbilbidea.\nOrokorki, ibai honen ibilbidea ipar ekialderanzko norantzan doa, Marsberg, Warburg eta Trendelburg herrietan zehar.\nAhoa.\nBere urak, Weser ibaian isurtzen ditu, azken ibai honen ezkerraldean, Bad Karlshafen herrian.\nLuzera eta arroa.\nIbai honen luzera, Willingenetik Bad Karlshafenerarte, 106 kilometrotakoa da. Bere arroaren azalera, 1.760 kilometro karratukoa da."}
{"id": "67809", "revid": "512", "url": "https://eu.wikipedia.org/wiki?curid=67809", "title": "Polle", "text": "Polle Alemaniako herri bat da, Saxonia Beherea estatuan eta Holzminden barrutian kokatua, Weser ibaiaren ibilbidean zehar. Gainera Polleko udalerri kolektiboaren egoitza ere bada.\nHedadura eta biztanleria.\nHerriak, 21,2 kilometro karratuko hedadura du, eta, 2006ko azken egunean eginiko azken erroldaren arabera, bertan bizi diren herritarrak, 1182 dira.\nGaraiera.\nItsasoaren mailatik 90 metroko garaierara dago herria.\nHidrologia.\nWeser ibaiak gurutzatzen du herria, ibaiaren ibilbidearen lehen zatian."}
{"id": "67814", "revid": "6327", "url": "https://eu.wikipedia.org/wiki?curid=67814", "title": "Vere Gordon Childe", "text": ""}
{"id": "67817", "revid": "119347", "url": "https://eu.wikipedia.org/wiki?curid=67817", "title": "Eskoziako historia", "text": "Eskoziako historia Devensar glaziazioaren amaieran, duela 10.000 urte, hasi zen, lehen gizakiak egungo Eskoziara iristean. Harri Aroan, Brontze Aroan zein Burdin Aroan gizakiek jarraitu zuten bizitzen, aurkitutako tresneriak frogatzen duen bezala.\nHistoria idatzia, ordea, erromatarrak Britainiara iristean hasi zen. Egungo Gales eta Ingalaterra okupatu zituzten erromatarrek, Britainia probintzia zena. Hortik iparraldera, Caledonia deitzen zutena, haien mendetik kanpo geratu zen. Piktarrak edo piktoak ziren lurralde horren biztanleak, zeinen jatorria ezezaguna dugu oraindik ere.\nErdi Aroko Eskoziako historia Ingalaterraren kontrako gerrek markatu zuten. Independentzia mantentzearren, Europako hainbat botererekin lotura ekonomiko, kultural eta estrategikoak ere finkatu behar izan zituen. XVII. mendetik aurrera, Ingalaterrarekin monarka partekatuta, 1707an Batasuneko Ituna sinatu zen Britainia Handiko Erresuma sortzeko.\nIlustrazio eskoziar eta Industria Iraultzaren ostean, Eskozia Europako aitzindari intelektual eta ekonomiko bilakatu zen. Nolanahi ere, Bigarren Mundu Gerraren ondoren, Eskoziako ahalmen industrialak behera egin zuen era nabarmenean. Hurrengo urteetan, berriz, Ipar Itsasoko petrolioa eta gas naturala dela eta, arnasa hartu ahal izan du berriro Eskoziako ekonomiak. Azkenean, parlamentua berreskuratu du.\nHistoriaurrea.\nEskoziak Paleolitiko aroan biztanlerik bazuen ez da ezagutzen, gaur egungo eremua estali izan zuten glaziazio ezberdinek Mesolitiko aroa baino lehenagoko gizakien arrasto guztiak ezabatu baitituzte. Orain dela 11.000 urte iritsitako lehendabiziko giza taldeak ehiztariak eta fruitu biltzaileak izango zirenaren susmoa badago, lehenengo glaziazioaren izotzak iparralderantz atzeratzen hasi ziren garaia.\nEskoziar lurraldean agertutako lehen gizakien kokalekuak orain dela 9.000 urte ingurukoak dira eta lehengo herriak berriz orain dela 6.000 urtekoak. Adibidez, aro honetakoa da Skara Braeko kokalekua, Orkada uharteetako uharte handienean, hau oso kontserbazio egoera onean dagoelarik, bai eta eskoziar uharte guztietan aurkitutako bizileku, ehorztoki eta Neolitiko aroko erritualen guneak. Denboraren igarotzeari biziraun dioten eraikin ugari hauen izatea eremu honetan zuhaitzik ez egotearekin zerikusia izan lezake, honek aitzineko biztanleei bertako harkaitzean bertan euren eraikinak sortzea erraztu zien.\nErromanizazioa.\nEskoziari buruz idatzitako historia Britainia Handiaren erdi-hegoaldeko erromanizazioarekin bat da (gaur egungo Gales eta Ingalaterra), garai hartan Britainiako erromatar probintzia osatzen zuelarik. Erromatarrek Eskoziari Kaledonia (\"Kaledonioen Lurra\") deitu zioten, herrialdean zehar iparraldetik-hegoaldera eta ekialdetik-medebaldera hedatzen ziren pinu kaledonioez osatutako baso mugagabearengatik. Garai hartan eskoziar eskualdean kokatuta zegoen herri nagusia piktoa zen, dirudienez beren gorputzak margotzeko zuten ohiturarengatik honela deituak. Eskotoak, aldiz (D\u00e1l Riata ere deituak), irlandar jatorrikoak ziren, eta Eskoziaren mendebaldean kokatzen ziren. Hortaz, garai honetan zehar ongi ezberdindutako bi erresuma zeuden: \"Scotland\", Eskoziaren mendebaldeko eskotoen erresuma, eta \"Alba\", ekialdeko piktoen erresuma.\nEskoziaren erromanizazioa eten ugari izan zituen prozesua izan zen: K.a. 83. urtean, Cneo Julio Agricola jeneralak Mons Graupiuseko Gudan kaledoniak garaitu zituen, gertaera honek Gask Ridge bezala ezagutzen den gotorlekuz osatutako kate bat eraikitzea zilegitu zuelarik, Highlandseko Failaren inguruan (dirudienez iparralderago barneratu gabe); halere handik gutxira, erromatarrak \"Southern Uplands\" (\"Hegoaldeko Lautadak\") eremura atzeratu ziren, hau da, Eskoziako gunerik hegoaldekoena, eta han eskualdeko tribuak kontrolatzeko asmoz Hadrianoren Harresia eraikitzeari ekin zioten.\nLerro honek erromatar okupazio garaian zehar Erromatar Inperioaren iparraldeko muga marratu zuen, nahiz eta oraindik iparralderago Antoninoren Harresia eraiki zen. Muga hau aldi laburretan zehar soilik defendatu ahal izan zen, hauetatik berandukoena 208 eta 210 urteen artean eman zen, Septimio Severo enperadorearen agintepean. Denera, Eskoziako eremu hauen erromatarren okupazioa 40 urte eskasetara ailegatu zen, halere, latindar eragina eremu hegoaldekoenean, batez ere bretoi jatorrizko tribuetan, oso iraunkorra izan zen.\nErdi Aroa.\nPiktoen Erresumak (VI. mendean egoitza Fortriuen zuelarik) Erdi Aroan berebiziko garapena jasan zuen, beharbada erromatar inperialismoari erantzun nahirik. Biziraupen eta zabalkuntza borroka honen gertakari garrantzitsu bat Dunnichengo Guda (685) izan zen, honetan Bridei III.aren erregealdian (671\u2013693) piktoek Northumbriako tribuak garaitu zituztelarik. \u00d3engus I.aren (732\u2013761) erregealdia ere piktoen erresumaren sendotze garaia izan zen. Garai honetan eta betiere Beda Beneragarriaren esanetan, piktoen erresumak eskotoenerresumak Alexander I. Eskoziakoaren (1107\u20131124) erregealdian izan zuen neurri berbera edukiko zuen. Halere, X. menderako jadanik kultura gaeliko bat piktoen erresumataz nagusitua zen, honela Kenneth I.a Eskoziako (Kenneth MacAlpin edo Kenneth I.a) errege dinastiaren jatorri irlandarraren kondaira ezarriaz.\nHurrengo mendeetan zehar bere Eskoziako ekialdeko jatorrizko eskualdetik ateraz, Forth fiordotik iparralderuntz eta Oykel ibaitik hegoalderuntz, piktoen erresumak iparraldeko eta hegoaldeko lurrak bere kontrolpera igarotzera lortu zuen. XIII. mendearen amaierarako \"Albako\" erregeek beren erresumari Eskoziako hego-ekialdeko eremu anglo-hiztuna bereganatzea lortu zuten, baita Galloway eta Caithnesseko eremuetaz nagusitzea ere; XIII. mendearen amaieran erresumak gaur egun Eskoziak duen lur hedadura izatera ailegatu zen. Halere, Behe Erdi Aroko XII. mendean zehar hasitako zenbait kultura eta ekonomia prozesuek Eskoziari oso bestelako ezaugarriak bereganatuarazi zizkion. Eraldaketa honen lehen bultzada David I.a Eskoziakoaren erregealdian eman zen, honek Iraultza Davidiarra izenez ezagutzen denari hasiera eman ziolarik.\nGarai honetan Eskozian feudalismoa barneratzen da, gobernu moduak berrantolatu eta lehendabiziko hiri eta udalerri forudunak sortzen dira (\"burgh\" direlakoak). Erakunde hauek, nahiz frantziar eta anglo-frantziar zaldun eta elizgizonen inmigraketak \"osmosi-kultural\" antzeko prozesu bat erraztu zuten, honen bitartez \"Alba\"ko hegoaldeko eremuak eta kostaldekoak ingeles hiztunak bihurtu ziren, ordura arte konkistatutako hegoaldeko lur askoren antzera; gainontzeko erresumak aldiz bere gaelerar hizkuntza mantentzen zuelarik.\n1286ko Alexander III.a Eskoziakoaren heriotzak eta, luze gabe, bere biloba Margarita I.arenak apurtu egin zuten erregetzan egondako dinastiaren ondorengotza. Gertaera horien ondorioz, Eduardo I.a Ingalaterrakoak eskoziarren gaietan esku hartu zuen, eta errege horrek bere babespeko John de Ballioli eman zion eskoziarren tronua. Bi horien arteko erlazioa, baina, gaiztotu egin zen, eta Ingalaterrak konkista saiakera bat egin zuen, baina William Wallacek (\"Braveheart\", euskaraz \"Bihotz Adoretsu\") Eskoziako Independentzia Gerratetan atzera bota zituen ingelesak. Bere aldetik, Robertok, Carrickeko kondeak (\"Robert the Bruce\"), bere burua Roberto I.a izendatuta, Eskoziarren Errege aldarrikatu zuen. Roberto eta bere kide guztiak, baina, aita santuak eskumikatu zituen; bada, erregetzarako zilegitasuna lortzeko, Carriceko buruzagiak Elizjendearen Adierazpena (1309) eta Arbroatheko Aldarrikapena (1320) izan zituen lagun.\nEskoziak Ingalaterraren aurka burututako gerrak hainbat hamarkada iraun zituen, eta \"Robert the Bruce\" dinastiaren aldekoen (honen esanetan David I.a Eskoziakoaren ondorengoa omen zen) eta Ballioltarren aldekoen (Ingalaterrak lagundurik) arteko guda zibilak XIV. mendearen erdi arte iraun zuen. Nahiz eta garailea Bruce leinua izan, Dabid II.a Eskoziakoaren ondorengo baten faltak bere hiloba Roberto II.a tronura igo eta Stewarten dinastia bertan ezartzea zilegitu zuen. Estuardotarrek Eskozia gainontzeko Erdi Aroan zehar agindu zuten, XIV. mendetik hasi, Pizkunde Aroa iragan eta Erreforma Protestantera arte doan oparotasun garaia. Hala eta guztiz, Ingalaterraren aurkako borrokaldia etengabeak ziren, bai eta \"Highlands\" edo \"Lur Garaiak\" eta \"Lowlands\" edo \"Behe Lurren\" arteko barne banaketak ere.\nAro Modernoa.\nEskoziar Historian Aro Modernoa \"Rough Wooing\" edo \"Gorteiatze Bortitzarekin\" (1544 - 1551) delakoarekin hasi zen, Maria I.a Stewart eta Edward VI. Ingalaterrakoaren eskontza bat behartzeko asmoz Ingalaterrak burututako noizbehinkako erasoaldi militarrak izan ziren, halere azkenean helburu hori ez zuen lortu. Bestalde, XVI. mendea Erreforma Protestatearen mendea da, Eskozian mugimendu honen burua John Knox izango da eta Ingalaterraren laguntza jasoko du.\n1603an James VI.a Eskoziakoak Ingalaterrako tronua jarauntsi zuen eta James I.a Ingalaterrakoa bilakatu zen. Halere, \"Protektoratua\" izeneko aldi labur bat kontuan hartu gabe, Eskozia estatu independente bat izaten jarraitu zuen, nahiz eta Eliza gobernatzeko erari buruz Koroak eta \"Convenanter\" zirelakoek etengabeko liskar etengabeak izan. Iraultza Loriotsuaren ostean, James VII. Eskoziako errege katolikoa kanporatua izan zen eta William III.a Ingalaterrakoa eta bere emaztea zen Maria II.a jarri ziren Eskoziako errege-erregina gisan (1688), halere Eskoziak Ingalaterrako erregea ez zen beste errege protestante bat ezartzeko mehatsua burutu zuen. 1707an, halere, Eskoziarekin merkataritza hartu-emanen behin-behineko itxieraren aldeko ingelesen mehatxuen ostean, Batasun Agiria (1707) sinatu zen, honenbestez Britainia Handiko Erresumaren jaiotza egiaztatu zen.\nNahiz eta bi erresuma hauen batasuna eman, Stewart Etxekoen defendatzaile edo aldekoek, jakobitarrak izenarekin ezagunak, eragin handia zuten \"Highlands\" eskualdean eta herrialdeko ipar-ekialdean ere, bereziki presbiteriarrak ez zirenen artean. Halere 1715 eta 1745 urteetan piztutako Matxinada jakobitarrek ez zuten lortu Hannover Etxea britainiar tronutik aldenduaraztea. Gainera aipatutako matxinada horien harira ingelesek aitzakia bikain gisa erabili zituzten \"Highlands\" eskualdeko biztanleen derrigorrezko lekualdatzea behartuarazteko, hauek ingeleraz \"Highland Clearances\" izendapenarekin ezagutzen direlarik. Une honetan bertan Eskoziako Klanen aintzineko gizarte gaelikoari behin-behineko amaiera eman zitzaion.\nAro Garaikidea.\nIlustrazioa eta Iraultza Industrialaren ondorioz Eskozia Europako merkatal, kultura eta intelektual gune garrantzitsuenetakoa bihurtu zen. XVII. mendearen amaieran Glasgow eta Edinburgh hiriak, batez ere, bizkor garatu ziren, eta XIX. mendean zehar Clyde ibaiko ibarretan industria pisuaren agertzearekin bat Glasgow \"Britainiar Inperioko bigarren hiria\" bilakatu zen, betiere Londonen atzetik. Egoera Lehen Mundu Gerrarekin txartu zen, honetan eskoziar kopuru izugarriak hil baitziren, batez ere \"Highlands\" edo \"Lur Garaietakoak\", baina egoera hau are eta txarragoa bihurtu zen Bigarren Mundu Gerra ailegatzearekin bat, Eskoziaren egoera ekonomikoak sekulako gainbehera azkarra jasan baitzuen, honekin batera nazioarteko merkatuan lehiakorrak ziren eskoziar industria ugariren desagertzea eman zelarik. Soilik XX. mendearen azken hamarkadak arte ez zuen herrialdeak nolabaiteko susperraldi ekonomiko eta kulturalik pairatuko, gehienbat finantzal eta sektore elektronikoaren berpizkundeari esker (Silicon Glen delakoa), bai eta Ipar itsasoko petrolio eta gasaren etekinei esker ere. [[1998]]an [[Erresuma Batua|Erresuma Batuko]] Gobernuak burujabetza maila gorenakoak eman zizkion Eskoziari, [[Eskoziako Legebiltzarra]] berrezarriz eta sinbolikoki bazen ere [[Edinburgh]]era [[Scone harria|Sconeko Harria]] itzuliaz.\n[[2014]]ko [[urriaren 14]]an, Eskoziak independentziari buruzko erreferenduma galdu ostean kargu politikoak utziko zituela esan zuen [[Alex Salmond]] Eskoziako lehen ministroak eta [[Nicola Sturgeon]]ek ordezkatuko zuen, Salmonden bigarrenak.\n[[Azaroaren 13]]an jakin zenez, [[Eskoziako Alderdi Nazionala|SNPk]] botoen %52 jasoko zuen [[2015]]eko hauteskundeetan eta laboristek %23 baino ez zuten lortuko. [[Azaroaren 19]]an, [[Nicola Sturgeon]] Eskoziako lehen ministro izendatu zuten.\n[[Azaroaren 20]]an, [[Nicola Sturgeon]]ek lehen ministro karguari zin egin zion. Egun berean, [[David Cameron]]ek Eskoziaren eskuduntzak handituko zituela esan zuen.\n[[Azaroaren 22]]an, [[independentzia]] albo batera uzteko deia egin zion Londresek [[Eskoziako Alderdi Nazionala|SNPri]].\n[[Azaroaren 26]]an, [[errenta (argipena)|errentaren]] inguruko [[zerga]] Eskoziaren esku utziko zuela [[Erresuma Batua]]k zabaldu zen. Hori erabaki zuen eskumenen transferentzia adosteko osatu zen batzordeak. [[Eskoziako Alderdi Nazionala|SNPren]] ustez, neurriak Cameronek erreferendumean agindu zuenarekin alderatuz gero eskasak ziren.\n[[Abenduaren 13]]an, [[Jim Murphy]] Eskoziako Alderdi Laboristako buru ezarri zuten. [[Gordon Brown]] laborista lehen ministro izan zenean, ministro izan zen. 2016ko hauteskudeetan, [[Eskoziako Alderdi Nazionala|SNP]] Eskoziako Alderdi Nazionalistari irabazteko helburua zuen.\n[[2015]]eko [[urtarrilaren 22]]an, Eskoziari eskumen gehiago emateko neurriak aurkeztu zituen Erresuma Batuak, tartean, askatasun handiagoa zergetan, baina [[Edinburgh|Edinburgo]] ez zegoen gustora.\nKanpo estekak.\n[[Kategoria:Eskoziako historia|*]]"}
{"id": "67818", "revid": "10891", "url": "https://eu.wikipedia.org/wiki?curid=67818", "title": "Ken Livingstone", "text": "Kenneth Robert Livingstone (Londres, 1945eko ekainaren 17a) Londresko alkate laborista izan zen, 2000n postua sortu zenetik 2008a arte. Lehenago Parlamentuko kidea izan zen. Livingstone, 1980ko hamarkadatik, ezaguna da haren baieztapen polemikoengatik, hala nola IRArekiko elkarrizketa babesteagatik.\nHonela, 2000n, lehen aldiz Londresko alkatearen postua lortu zuenean, independente moduan egin zuen eta ez Alderdi Laboristaren izenean. Alderdi sozialista horrek 2004k urtarrilean berriro onartu zuen. Alkatetzan, Ken Livingstonek hautsa astindu zuen Erresuma Batuan eta mundu osoan ere Londresen sartzeagatik autoei ordainarazi zienean. Izan ere, garraio publikoaren alde egin du beti Livingstonek.\n2008an Boris Johnsonek ordezkatu zuen, honek hauteskundeak irabazi eta gero."}
{"id": "67819", "revid": "512", "url": "https://eu.wikipedia.org/wiki?curid=67819", "title": "Versailles", "text": "Versailles Frantziako erdi-iparraldeko udalerria da, Yvelines departamenduko hiriburua, Ile de France eskualdean, Parisko metropoligunean. Jauregi eskerga eraikita, XVII. eta XVIII. mendeetan Frantziako gortea bertan kokatu zenez gero, \"de facto\" erresumako hiriburua izan zen. 2005. urtean 86.400 biztanle zituen.\nVersaillesko hitzarmenak.\nVersailles hirian nazioarteko hainbat itun egin dira:\nEkonomia.\nAdministrazio- eta turismo-hiria da. Zerbitzuak eta, batez ere, jauregiak erakartzen duen turismoa dira Versaillesko ekonomiaren oinarriak. Industriari dagokionez, aipagarriak dira kimika, erlojugintza eta gozogintza.\nOndasun nabarmenak.\nMonumentu ugari gorde dira, Luis XIV.ak Frantziako gortea Versaillesen ezarri zuen garaikoak bereziki; besteak beste, aipagarriak dira Versaillesko jauregia, Frantziako arkitektura klasikoaren eredu dena, eta haren inguruko lorategiak.\nHerri eta hiri senidetuak.\nVersailles ondorengo herri eta hiriekin senidetuta dago:"}
{"id": "67820", "revid": "1150", "url": "https://eu.wikipedia.org/wiki?curid=67820", "title": "Piamonte", "text": ""}
{"id": "67821", "revid": "512", "url": "https://eu.wikipedia.org/wiki?curid=67821", "title": "Bastilla", "text": "Bastilla (frantsesez \"La Bastille\") Parisko espetxea izan zen, ezaguna haren hartzeak (1789ko uztailaren 14an), Pilotalekuko Zinarekin batera, Frantziako Iraultzari hasiera emateagatik.\nHistoria.\nEspetxe Richelieu kardinalak bihurtu zuen. Goi mailako pertsonentzako prisioa zen, gela handiak eta otordu dotoreak izaten baitzuen. Sadeko markesak bertan bost urte eta erdi bertan eman zituen. Voltaire, Linguet edo Brissot ere egon ziren. Maila apalagoko presoentzat ere beste eremu bat zeukan Bastillak.\nEspetxe garestia zela eta, Neckerrek eraitsi nahi izan zuen 1784rako. Herriak ere, kexa-kaierretan suntsitzeko asmoa zuela adierazi zuen. Nolanahi ere, eraikuntza erraldoi orok bezala, erregearen boterea erakusten zuen.\nBastillaren hartzea.\nDespotismoaren ikurra, 1789ko uztailaren 14an paristarrek hartu zuten. Honek eragin handia izan zuen Frantzia osoan, baita Europan ere. Hortik aurrera, uztailaren 14a Frantziako festa nazionala izan da."}
{"id": "67822", "revid": "1150", "url": "https://eu.wikipedia.org/wiki?curid=67822", "title": "Bastille", "text": ""}
{"id": "67829", "revid": "98220", "url": "https://eu.wikipedia.org/wiki?curid=67829", "title": "AK-47", "text": "AK-47 fusila (, \"Avtomat Kalashnikova obraztsa 1947 goda\", \"Kalaxnikov fusil automatikoa 1947 modeloa\") gas bidezko funtzionamendua duen eraso fusila da, Varsoviako ituneko herrialdeetan erabili zena Gerra Hotzean. Sarri, izendatzeko Kalaxnikov edo AK erabiltzen da.\n1947an hautatua eta estandarizatua, Mikhail Kalaxnikov errusiarrak diseinatu zuen. Bigarren Mundu Gerrako fusil erdiautomatikoekin konparatuz gero, Ak-47a txikia, tiramen antzekokoa, indar txikiagokoa eta su automatiko egiteko aukera zuen. Lehenengotako eraso fusil erabilgarrienetako bat izan zen eta bere iraunkortasun eta erabilerraztasuna dela-eta oraindik ere munduko eraso fusilik erabiliena da. Munduan dagoen AK familiako fusilen kopurua bere kategoriako edozein armarena baina askoz handiagoa da.\nHistoria.\nAurrekariak.\nBigarren Mundu Gerran, Alemaniak gerran soldadu arteko borrokak 300 metro azpitik gertatzen zirela ikusi ondoren, fusilaren indarra eta subfusilaren su potentzia konbinatuko zituen su arma baten beharra ikusi zuen. Garaiko fusil kartutxoak distantzi horietarako indar gehiegi zuten, eta hau dela eta 7,92 Kurz kartutxoa diseinatu zen aldi berean StG 44 eraso fusila gauzatu zen. Fusil hau Ekialdeko Frontean erabili izan zen Sobietarren aurka. 1942 amaierarako Sobietarrek eraso fusil berriaren ale batzuk lortu zituzten, berarentzako kartutxoekin batera. 1943 erdialderako StG 44 eraso fusilaren eta M1 Carbine karabina erdi-automatiko Estatubatuarra aztertu ondoren, Sobiet goi mailako arma adituek beraien tropentzako antzeko armak, kartutxo eratinak erabiltzen zituztenak, egitea erabaki zuten.\n1943ko azaroan bidali ziren kartutxo berriaren ezaugarriak Sobiet Batasuneko arma diseinu bulego guztietara arma berriak diseinatu zitzaten. Kartutxoak 7,62x41mm ko neurria zuen, koskarik gabea zen, 8 gramoko bala zerabilen eta botila forma zuen. Kartutxo berriarentzat lau arma mota egiteko asmoa zegoen, morroilozko karabina bat, karabina erdi-automatiko bat, eraso fusil bat eta metrailadorea arin bat. Eraso fusilen kategorian 1944ko udararako era automatikoan su egiteko gai ziren 10 prototipo aurkeztu ziren, lehiaketa baten ondoren Sudadev AS-44 eraso fusila garaile irten zelarik. Serie txiki bat fabrikatu zen tropen proba zezaten, baina hobekuntzak behar zituela-eta, besteak beste gehiegi pisatzen zuen (5 Kg baino gehiago), ez zen produkziorako aukeratu eta arma lehiaketa berri bat egin zen.\nMikhail Kalashnikov arma diseinatzaile bezala Bigarren Mundu Gerran hasi zen, gidatzen zihoan tankean zaurituta suertatu ondoren ospitale batean zegoelarik. Bere lehen diseinua subfusil bat izan zen, bere ondoan zauriturik zeuden soldaduen zituzten armei buruzko kexak zirela-eta. Diseinu honek ez zuen etorkizunik izan bere konplexutasun mekanikoa zela eta, baina Armada Gorriko Arma Labur eta Mortero Ikerketa eta Probaketa zentrora (NIPSMVO) bidali zuten armak diseinatzera. Zentro honetan Kalashnikovek M1 Garand fusil estatubatuarrean oinarrituta karabina erdi-automatiko bat diseinatu zuen. Nahiz eta karabina hau ez izan interesgarria, AK No.1 eta AK-46 eraso fusilen oinarri bezala erabiliak izango zen.\nBigarren arma lehiaketa saioa.\n1946 haserarako Sudadev AS-44 baino hobea izango zen eraso fusil bat topatzeko arma lehiaketa berri bat jarri zen martxan. Kalashnikoven AK-46 prototipoa aukeratua izan probetarako beste 5 prototiporekin batera lehiaketarako. Orduan Kalashnikov Kovroveko arma faktoriara bidalia izan zen bertan aurreprodukzioko eraso fusil batzuk egin zitzan. AK-46 eraso fusilak ixtailu birakaria zerabilen, ibilera motzeko gas sistema bidez eragina eta bi zatiko hargailua zuen, asegurua eta su-selektorea aparte zituelarik.\n1946ko abenduan eraso fusil berriak NIPSMVO proba zentroan aztertuak izan ziren, AS-44 eraso fusila erabili zelarik ebaluaziorako oinarri bezala. Lehenengo proben ondoren, AK-46 fusila aukeratua izan zen zen Dementieven eta Bulkinen diseinuekin batera hobekuntzak egiteko aukera baten ondoren beste proba batzuetara pasatzeko. Bigarren fasean (non AK-46a, AB-46a eta AD fusilak lehiatu ziren) Kalashnikoven diseinua alde batera utzia izan zen, besteak baino diseinu eskasagoa zuelako. Hala ere Kalashnikovek, partiduko ezagun batzuen bitartez eta zentroko lagunen bitartez komisioko buruak bere diseinuari aurrera jarraitzen uztea lortu zuen.\nAK-46aren problemak konpontzeko, Kalashnikovek bere laguntzaile zen Zaitsevekin batera, arma guztiz berdiseinatzea erabaki zuten, beste arma batzuetako ideaiak erabiliz. Era honetan ixtailu gidari lotutako ibilera luzeko gas sistema Bulkinen AB-46 fusiletik hartua izan zen, ixtailu gidaren eta hargailuaren arteko tolerantzia handiak Sudaeven AS-44 fusiletik, aseguru palankaren forma Remintong 8 ehiza rifletik, eta beste hainbat gauza. Era honetan sortu zen AK-47 fusila, zeinak irabazi zituen azkenengo lehiaketa saioak Bulkinen eta Dementieven fusilen aurka. Ofiazialki 1949an hartu zen zarbitzurako fusil estandar bezala.\nDiseinua.\nAK-47 diseinatzerakoan, atal gutxi izatea eta azkar desmuntatzea kontutan hartu ziren, izan ere 10 segundotan fusila bere pieza nagusietan aska daiteke: hargailua (kanoia eta disparadorea bertan gelditzen direlarik), gas hodia, ixtailua, ixtailu gida, kargagailua eta gaineko tapa.\nHargailua.\nLehenengo hargailuak altzairuzko txapari estanpazio bidez forma emanaz egin ziren. Problema asko suertatzen ziren hargailuaren gidak txapari soldatzean, hau dela eta hargailu asko alde batera utzi beharra ekarriz. Hau konpontzeko txapa hargailua estanpazioz egin beharrean, mekanizazio bidez egitea erabaki zen. Sistema honek denbora gehiago eskatzen zuen, kostuak igotzen ziren aldi berean, baina hargailuak sendoagoak zire. Problema hauengatik Sobiet Batasunak ezin izan zien bere soldaduei fusil berria banatu 1956 arte. Denbora tarte honetan, SKS karabinaren produkzioak jarraitu zuen fusil berria banatzeko problemengatik.\n1959 urtean fusilaren bertsio berri bat diseinatu zen, produkzio modu berrietara egokitua, AKM (errusieraz \u0410\u0432\u0442\u043e\u043c\u0430\u0442 \u041a\u0430\u043b\u0430\u0448\u043d\u0438\u043a\u043e\u0432\u0430 \u041c\u043e\u0434\u0435\u0440\u043d\u0438\u0437\u0438\u0440\u043e\u0432\u0430\u043d\u043d\u044b\u0439, \"Avtomat Kalashnikova Modernizirovanniy\", \"Kalaxnikov fusil automatiko berritua\"). Hargailu berri bat zerabilen bertsio honek, beste aldaketa batzuen artean. Hargailua altzairuzko txapa estanpatu bidez produzitzen hasi zen berriro ere, hargailuaren gidak puntu-soldadura bidez itsatsita zeuden eta beste zatiak pasadore bidez lotzen ziren hargailura. Hargailu mota hau arinagoa zen eta masan produzitzeko errazagoa. Produkzio erraztasunagatik Sobiet Batasunetik kanpo fabrikatu diren AK familiako fusil ia guztien hargailuak AKM familiako motakoak dira.\nKargagailua.\nAK-47 fusilek altzairuzko txapa estampatuz eginiko 30 kartutxoko kargagailu kurbatuak darabiltzate. Karagagailu mota guztiak hargailu mota guztietan sar daitezke, RPK ametrailadora arinarekin ere aldagarriak direlarik.\n1949 urtean banatzen hasi ziren fusilek, 1 motako hargailuak zituztenak, milimetro 1eko txapazko kargagailuekin zetozen, alboko paretetan errefortzurako marrarik gabe zetozelarik. Kargagailu hauek kontsideratzen dira gogorrenak eta bilduma pieza preziatuak dira. Mendebaldean topatzeko zailak dira, baina errepublika Sobietar ohietan oraindik ere erabiltzen dira. Borrokarako ere preziatuak dira, beste kargagailuak baino txapa lodiagoz eginak baitaude, eta beraz balen aurkako babes gehiago ematen dute. 1951.en urtean utzi zitzaien fabrikatzeari, 1 motako hargailuekin batera.\n1951.urtean, 2 motako hargailu mekanizatuen produkzioaren hasierarekin batera, kargagailuen diseinua aldatu zen, 0,75 milimetroko txapaz egiten hasi ziren kargagailuak, txapa finagoaren erabiltzeak alboak marraz indartzearen beharra ekarri zuelarik. Kargagailu hauek dira AK familiako kargagailu ezagunenak. Sobiet Batasunetik kanpo produzituriko kargagailu ia guztiak mota honetakoak dira.\nKatu sistema.\nAK-47 fusilaren katu sistema era automatikoan edo erdi-automatikoan su egiteko aukera ematen du, hargailuaren eskuineko aldean kokakuta dagoen palanka baten bitartez. Palanka honek katua blokeatzen duen asegurua ere badu. Hiru posizio ditu su-modu hautagailuak, goiko posizioan katua blokeaturik gelditzen da, ixtailua erabiltzea gelarazten duen aldi berean, erdikoan su automatikoa egitea ahalbidetzen du eta behekoan su erdi-automatikoa.\nMailuaren funtzionamendua Garand M1 fusilarena oinarri bezala harturik diseinatu zen, bost zati nagusis osaturik dagoelarik: Mailua, katua, su erdi-automatikorako katutxoa, malguki nagusia eta hautagailua.\nIxtailua eta ixtailu gida.\nIxtailu birakari baten bidez lortzen da kartutxoa ez mugitzea errekamaratik kainoiko presioa neurri jasangarrietaraino jaitsi arte. Ixtailuak bi koska ditu kartutxoa kokatzen den aldean, koska hauek hargailua kanoiarekin lotzen duen piezan sar daitezke. Ixtailua biratzean loturik geratzen da. Ixtailua, kanoitik begiratuz gero, goi ezkerraldean kartutxoa ixtailuari lotzeko azkazala du, malguki baten bitartez bere lekuan mantentzen dena. Azkazal honi esker kartutxoa errekamaran sartzerakoan, hau ixtailuari helduta gelditzen da, ixtailua atzeraka doanean kartutxoa ateratzea ahalbidetzen duelarik. Ixtailuak kanoitik begiratuta ordulari batean 4ak egongo liratekeen lekuan eiekzio hortzarentzako koska bat du, eiekzio hortz hau hargailuan kokaturik dago, ixtailua atzeraka doanean hortzak kartutxoa jo eta kanporatze leihotik bota dezan.\nIxtailuak luzetaka zulo bat du, bertan su-ziria zilindrikoa kokaturik dagoelarik. Ixtailuak aldenik alde zulo bat du altzairuzko ziri bat sartzeko eta era honetan su-ziria bere lekutik ez irteteko. Su-ziria bere erdi aldean ez da guztiz zilindriko baizik eta koska bat du, koska honetatik pasatzen da aipatu den altzairuzko ziria. Su-ziria ixtailutik ateratzeko, altzairuzko ziri hau bere lekutik atera beharra dago.\nIxtailu gidak ixtailua heltzen du eta mugimendu lineal baten bitartez, lehenik ixtailua biratu (askatuz) eta ondoren azteraka tiratzen du kartutxoa errekamaratik ateratzeko. Ixtailua hargailuan bi railen gainean dabil eta hagailuaren atzealdean hasten den malguki baten bitartez zikloa amaitu ondoren bere lekura bueltatzen da. Ixtailu gidak gas pistoia roskaturik darama, gas pistoia ixtailu gidarekin batera mugitzen delarik ziklo osoan zehar, ibilera luzeko gas bidezko errekarga sistema erabiliz, Vz. 58 fusilean ez bezala, non gas pistoia ez dagoen ixtailuari loturik.\nEzaugarriak.\nDiseinu sinplea eta masa produkziorako erraztasuna dira AK-47aren abantaila nagusiak. Merkea eta erabilera eta mantentze errazekoa izateak mundu osoan zabaltzea ekarri du. Eskularruekin erabili eta askatzeko pentsatua izan zen. Gas pistoi luzean, garaiko mendebaldeko fusilek baino piezen arteko tarte eta tolerantzia handiagoek eta kartutxoaren formak (7,62 NATO baino konikoagoa) zikinduta eta mantentze gutxirekin funtzionatzea ahalbidetzen dio. Hala ere tolerantzia handiagoek mendebaldeko fusilek baino prezisio gutxiago izatea dakar, nahiz eta hau ez izan oso garrantzitsua sobietar doktrina militarraren arabera. AK-47 baten bizitza 25-50 urtekoa izan daiteke emandako tratuaren arabera.\nAtzeko tangente erako begi-puntukoa erregulagarria da ehunka metrotan. Aurreko mira puntua erabiltzaileak altueran alda dezake, baina fabrikan edo armategi baten bakarrik alda daiteke. Borrokako konfigurazioan 250 metrora erregulatzen da, hau eginik gertuago su eginez gero ere errore gutxi izaten delako, urrutiagorako konfigurazioa supresio sua egin behar denerako bakarrik erabiltzen direlarik.\nAK-47aren azkenetariko prototipoak, AK-46ak, asegurua eta su-selektorea (automatikoan edo erdi-automatikoan su egin aukeratzeko palanka) aparte zituen baina produkzio modelorako bateratu egin ziren palanka berdinean. Palankak hiru posizio ditu, goitik behera: asegurua, automatikoa eta erdi-automatikoa. Aseguru posizioan dagoenean, era berean, kargatzeko palankarentzako hargailuak duen erretena tapatzeko balio du, hautsa eta zikinkeria sartzea eragozteko fusila erabileran ez dagoenean.\nIzamshen fabrikaturiko AK familiako arma guztiek kanoietan, kartutxoaren kameran, gas hodian eta gas pistoian elektrolisi bidez itsatsitako kromo kapa bat izaten dute. Kromo kapa honek piezen azaleko gogortasuna handitzeaz gain korrosioa eragozten dute. Azken hau garrantzitsua da kartutxo militar gehienek sutautsean potasio kloratoa izaten duten heinean, azken hau higroskopikoa baita eta urarekin nahastean potasio kloruro bihurtzen da altzairua oso erraz herdoiltzeko. Potasio kloruroak kromoari ez dio eraginik egiten eta beraz kromo kaparik ez duten fusiletan baino gutxiago garbitu behar da."}
{"id": "67832", "revid": "336", "url": "https://eu.wikipedia.org/wiki?curid=67832", "title": "Apiales", "text": "Apiales fanerogamoen ordena bat dira. Ordena honetako familiak berrikusten ari dira eta baliteke horren ondorioz aldakuntza txiki batzuk egotea, bereziki Torriceliaceae familian.\nBadira ordena honen barruan oso ezagunak diren espezieak: azenarioa, apioa, perrexila eta huntza, besteak beste.\nCronquist sisteman Apiaceae eta Araliaceae familiak bakarrik daude sartuta, eta ordena asterideekin baino errosidekin kokatuta. Pittosporaceaeak Errosalekin zeuden, eta beste forma batzuk Cornaceae familian.\nLandare hauen artean joera dago zurkaretatik belarkaretara pasatzeko. Erretxinadun hodiak dituzte eta lore pentameroak, hermafroditak, diklamideoak, batzuetan kaliza txiki-txikiarekin. Ginezeo inferoa izaten da, bikarpelarra, karpelo itxiak eta estilo askeak. Loreak gingailetan elkartuta. Batzuetan lore-dimorfismoa dago.\nEskualde epeletan eta hotzetan.\nBiotipoak.\nZuhaitzak (Ferula batzuk), zuhaixkak (Bupleurum), eta sarriago belarkiak, urterokoak, biurterokoak edo bizikorrak. Hostoak txandakatuak ia gehienetan."}
{"id": "67833", "revid": "9359064", "url": "https://eu.wikipedia.org/wiki?curid=67833", "title": "Huntz arrunt", "text": "Huntz arrunta (\"Hedera helix\") \"Hedera\" generoko espezie botaniko bat da, jatorriz Europan, Afrikako iparraldean, eta Asiako baso hezetan \u2014Indiatik Japoniaraino\u2014.\nEuskal Herrian dagoen familiaren nahiz generoaren ordezkari bakarra da, eta oso ugaria da leku heze eta ospeletan.\nEzaugarriak.\nLandare bizikorra da, betiberdea eta zurkara, herrestaria nahiz igokaria. Euskarririk izanez gero, hormetan, harkaitzetan nahiz zuhaitzetan gora hazten da eta 25-30 metrotaraino igo daiteke dituen zurezko sustrai arrotzei esker. Euskarririk ezean, berriz, lur gainean zabaltzen da.\nSendagarri bezala oso erabilia izan da, nahiz eta pozoitsua izan.\nHostoak.\nHostoak iraunkorrak, bakunak eta txandakatuak dira, apur bat larrukarak, gainaldean berde ilun distiratsua eta azpialdean berde-urdinxka, 5 eta 10cm arteko diametroa izaten dute. Bi hosto mota egoten dira landare berean: palmatu gingildunak goranzko zurtoinetan, eta gingilik gabeko erronbo-formakoak lore-zurtoin emankorretan, azken hauek eguzkitara jarrita egoten dira, normalean zuhaitzen adaburuan edo euskarriaren goialdean kokatuta.\nKimuak.\nKimu gazteak eta helduak ere ezberdinak izaten dira elkarren artean, horrela, kimu gazteak argalak eta malguak dira eta sustrai arrotzak dituzte igo eta eusteko. Helduak, ostera, lodiak eta sustraigabeak dira, adar itxurakoak.\nLoreak.\nLoreak txikiak, aktinomorfoak eta erregularrak dira, berde kolorekoak, eta 3\u20135 cmko diametroa duten ginbail globularretan elkartuta egoten dira. Udazkenaren amaieran banaka sortzen dira.\nKalizak bost sepalo ditu, obulutegiari soldatuak, eta korolak bost petalo aske. Androzeoak bost lorezil aske ditu, petaloekin txandakatuta eta obarioak gainaldean duen diskoan txertatuta. Ginezeoa inferoa da, eta obulutegiak, bost karpelo konkreszentez eratuta dagoenak, bost lorexaki aske eta bost lokulu ditu eta horietako bakoitzean obulu bat.\nNektar ugari dute, eta hau oso elikagai iturri berantiar garrantzitsua izaten da erleentzat eta beste intsektu batzuentzat. Polinizazioa anemogamoa da.\nFruituak.\nFruituak baia beltzak dira, txikiak, ilar baten tamainakoak. 2-5 hazi izaten dituzte eta neguaren amaieran edo hurrengo udaberrian heltzen dira. Hegazti askorentzat elikagai garrantzitsuak dira. Gizakiarentzat, ordea, pozoitsuak dira. Fruitu horiek jaten dituzten hegaztiek haziak barreiatzen dituzte.\nHostoak lepidoptera bezalako beldarrek jaten dituzte, esate baterako \"Phlogophora meticulosa\", \"Noctua janthina\", \"Odontopera bidentata\", \"Euplexia lucipara\", \"Idaea seriata\" (huntza besterik ez du jaten), \"Ourapteryx sambucaria\", \"Peribatodes rhomboidaria\".\nErabilpenak.\nAsko landatzen da huntza apaingarri gisa, bai bere bizimodu basatiaren erakargarritasunagatik bai bere hosto betiberdeagatik. Azken urteotan hosto koloreaniztunak eta hosto-forma ezohikoak dituzten espezieak erabiltzen ari dira. Oso erabilgarriak dira hormak eta ezpondak estali eta babesteko.\nAsko eztabaidatu da ea huntzak zuhaitzak eta hormak kaltetzen dituenentz. Zuhaitzei buruz, Europan dagoen iritziaren arabera, zuhaitzei ez die kalte handirik eragiten, nahiz eta biek elkarrekin lehian egon lurra, elikagaiak eta ura lortzearren, eta huntz kantitate handiko zuhaitzek haizeak eragindako hausturak izan ditzakete.\nHormei dagokionez, badirudi morterozko horma batean huntzaren sustraiak ez direla sartzen eta, beraz, ez dute horma kaltetzen. Baina, mortero galera duten hormetan benetako sustraiak gara ditzakete eta ahuldutako morteroan sartu, horma hondatuz. Dena dela, huntzak erauztea korapilatsua izan daiteke eta hormari huntzak berak baino kalte handiagoa eragin. Egun porlanez eta area gutxiz egindako morteroak sendoagoak dira lehen areaz eta kareaz bakarrik egiten zirenak baino.\nSendabelarra.\nHuntza purgante eraginkorra da, zauriak sendatzeko hostoak erabiltzen ziren. Hostoaren sustantzia aktibo bat saponina mota bat da, batez ere alfa eta beta saponinak.\nSaponinei esker \"Hedera helix\"ek akzio espasmolitikoa eta espektorantea du. Saponinek urdaileko epitelioan erreakzio batzuk eragiten dituela onartu da, eta bide batez, bronkioetako glandula mukosoak aktibatzen ditu nerbio-seinaleen bidez mukia ezeztatzeko.\nBestalde, animalietan eta \"in vitro\"n egindako ikerketek huntza-aterakinetan dauden soponosidoek espasmo muskularrak eragozten dituztela frogatu da bronkio-aldean, batez ere alfa hederina."}
{"id": "67835", "revid": "512", "url": "https://eu.wikipedia.org/wiki?curid=67835", "title": "Alpeetako Sinfonia", "text": "Alpeetako Sinfonia Richard Strauss musikari eta konposatzaile alemaniarrak 1915ean idatzitako olerki sinfonikoa da. Orkestrak, etengabe, 45 minutuz jotzen du lan honetako musika. Obra hau, Nicolaus Seebach kondeari eta Dresdeko Royal Kapelle Orchestrari eskeinitakoa da. Straussek hamalau urte zituela, Bavariako alpeetatik egin zuen irtenaldian oinarrituta dago.\nInstrumentazioa.\nPerkusioa.\nglockenspiela, txindatak, bonboa, danbor erredoblantea, triangelua, zintzarria, tamtama, haize makina eta trumoi makina"}
{"id": "67836", "revid": "96586", "url": "https://eu.wikipedia.org/wiki?curid=67836", "title": "Feuersnot", "text": "Feuersnot Richard Strauss konposatzaile eta musikari alemaniarrak zati bakarrean idatzitako opera da. 1901ean amaitu zuen. Libretoa, Ernst von Wolzogenek idatzia da. Hau, Straussen bigarren opera da. Estreinaldia, Dresdengo Opera Antzokian izan zen, 1901eko azaroaren 21ean. Gustav Mahler izan zen Vienako estreinaldia zuzendu zuena, 1902ko urtarrilean.\nIstorioa.\nTokia: Ertaroko Munich, uda erdialdeko gau batean\nUda erdialdeko jaialdian zehar, maitaleek elkarri leialtasuna agintzen diote, sutzar bateko txingarren gainetik jauzi eginez. Kunrad, intxixua, hirian agertzen da, eta bere presentziak jendea aztoratzen du. Kunrad, Diemut, alkatearen alabarengatik erakarria sentitzen da, eta guztien aurrean musukatzen du. Diemutek, uko egiten dio bere gelara, gora, saski batean eramango duela esanez, baina orduan, bide erdian zintzilik uzten du. Mendeku bezala, Kunradek, jaialdiko sutzarrak itzaltzen ditu eta jendea kulturagabekoa izateaz salatzen du. Suak berriz bere onera ekartzeko modu bakarra, birjina baten gorputza berotzea da. Konponbide honek, jende guztia aztoratzen du. Diemut konbentzitzen dute Kunraden nahia bete dezan, eta honek halaxe egiten du. Ondoren bere lehen esperientzia sexuala izaten du, bere gelan argi dirdiratsuekin. Honela, suak bere onera etortzen dira."}
{"id": "67837", "revid": "69297", "url": "https://eu.wikipedia.org/wiki?curid=67837", "title": "Narancoko Igoera", "text": "Narancoko Igoera () 1941az geroztik Asturiasen ospatzen den txirrindularitza lasterketa da, izenak dioen moduan Naranco mendatea igotzea helburu duena."}
{"id": "67839", "revid": "105290", "url": "https://eu.wikipedia.org/wiki?curid=67839", "title": "Estopa", "text": "Estopa rumba katalana jotzen duen musika taldea da, David eta Jose Manuel Mu\u00f1oz anaiek 1999an sortua. Taldea jatorriz Cornella de Llobregatkoa da, bere familia Extremadurakoa izan arren, Zarza-Capilla herrikoa hain zuzen.\nHaien bost diskoetan formula berdina jarraitu dute, hainbat arrakasta eman diena: rumba zitalak eta kalekoak. Saldu dute guztira 3.100.000 baino gehiago maila nazionalean eta internazionalean (Allenrok kontuan izan gabe).\nBiografia.\nDavid (1976) bokalista da eta Jose (1978) gitarra-jotzailea eta ko-bokalista.\nHaien haurtzaroa rumbako talde oso ospetsuak laurogeigarren urteetan entzuten pasatu zuten, bereziki \"Los Chichos\", \"Los Chunguitos\" edo \"Bord\u00f3n 4\".\nHaien azken lana musikatik at automobileko piezak egitea izan zen SEAT-ko kontzesionario batean. Han sortu zituzten taldearen letra asko, adibidez haien lehenengo arrakasta, \u201cLa raja de tu falda\u201d non SEAT Panda kotxea izendatzen den. Lantegi horretatik ere ateratzen da taldearen izena, \u201cEstopa\u201d, haien arduradunak asko errepikatzen zuelako \"\u00a1Dadle estopa!\" esaldia, gehiago lan egiteko haien emankortasuna handitzeko eta ez distraitzeko.\nGarai horretan haien auzo inguruko lekuetan jotzen hasi ziren. Orduan, maketa bat grabatu zuten berrogei abestirekin, lagun baten etxean. Maketa hau kasetean hedatu zen eskuz esku Espainia osoan zehar. Ondoren, p2p sareetan, ospea lortu zutenean.\nHaien karrera diskografikoan zehar sari asko lortu dute.\nDiskografia.\n1999 arte: Maketa.\nMaketako abesti batzuk disko berrietan sartu dituzte berrargitaratutak.\n1999-2000: Estopa.\nUrte horretan 1.000.000 disko saltzea lortu zuten, errekor ez gaindituta Espainian talde hasiberri baterako. Urte horretan \"ducados 2000\" ibilaldia hasi zuten Espainia osoa eta Latinoamerikako herrialde askotan zehar.\n2001-2003: Destrangis.\n800.000 ale saltzea lortu zuten. Gero berrargitaratzea erabaki zuten \"M\u00e1s Destrangis\" izenarekin, eta 200.000 ale gehiago saldu zituzten.\n2004: \u00bfLa calle es tuya?\n300.000 kopia saldu zituzten lehenengo astean.\nIbilaldia, \"Mu\u00f1oz vs Mu\u00f1oz\" zeritzona, Espainiako probintzia guztietatik eraman zuten. Ibilaldi txiki bat Latinoamerikatik, non Estopa Argentinara, Mexikora, Txilera eta Perura joan zen.\n2005: Voces de ultrarrumba.\nEgun bakar batean 200.000 kopia saltzea lortu zuen diskoak.\n2008: Allenrok.\nDiskoaren izena haien herriaren izena da, Cornella, alderantziz idatzita eta K-rekin. Lehenengo astean 140.000 kopia baino gehiago saldu zituzten, platinozko diskoa lortuz."}
{"id": "67845", "revid": "512", "url": "https://eu.wikipedia.org/wiki?curid=67845", "title": "Beverungen", "text": "Beverungen Alemaniako herri bat da, Ipar Renania-Westfalia estatuan kokatua dagoena, estatu honetako ekialdeko muturrean, Hesse estatuko mugatik gertu.\nGeografia.\nKokapena.\nBeverungen, Weserberglanden kokaturik dago, Solling herria dagoen Weser ibaiaren kontrako aldean H\u00f6xter herritik 10 kilometro inguru hegoaldera. Ibaitik gertuen dagoen ekialdeko udalerri zatian, herriak Weser haranaren zati bat du, eta mendebaldean Oberw\u00e4lder Land izeneko area naturala. Beverungenen, Bever ibaiak bere urak Weser ibaian isurtzen ditu.\nInguruko herriak.\nBeverungen herria, Saxonia Beherea, Ipar Renania-Westfalia eta Hesse estatuek bat egiten duten tokia da. Mendebaldean Borgentreich eta Brakel herriekin muga egiten du. Iparraldean, H\u00f6xter herriarekin (H\u00f6xter barrutian), ekialdean, Boffzen udalerri kolektiboarekin. Lauenf\u00f6rde merkatal herria, Boffzen eta F\u00fcrstenberg, kolektibo honen zati dira, (guztiak Holzminden barrutian) Ekialdean, Solling udalerri librearekin ere muga egiten du, Northeim barrutian. Azkenik, hegoaldean, Bad Karlshafen eta Trendelburg herriak ditu, biak Kassel barrutian.\nHidrologia.\nWeser ibaiaren ibilbidearen hasieran dago herria. Bertan, Bever ibaiak Weserrera isurtzen ditu bere urak."}
{"id": "67849", "revid": "56334", "url": "https://eu.wikipedia.org/wiki?curid=67849", "title": "Juan Mari Beltran", "text": "Juan Mari Beltran Argi\u00f1ena (Etxarri Aranatz, Nafarroa, 1947ko martxoaren 22a) musikari, musikologo eta irakasle gipuzkoarra da.\nGazte-gaztetan, Etxarri-Aranatzen ibili zen txistulari. Ondoren, Argia dantza taldean musikari izan zen. Geroxeago, Hernaniko Musika Eskolan alboka, dultzaina, txalaparta eta txistuaren irakasle ibili da hainbat urtez. Gutxienez 13 disko plazaratu ditu\nEuskal Musika tradizionalaren gaur egungo ikerle garrantzitsuenetarikoa dugu. 2002an Soinuenea Museoa (Herri Musikaren Txokoa) zabaldu zuen Oiartzunen.\nBiografia.\nMusikari, ikertzaile eta irakasle, hiru hitz horiek erabili behar dira Juan Mari Beltranen biografia laburtzeko. Euskal Herriko musika-tresnetan aditu entzutetsua izaki, doinu eta kantutegi tradizionala pizteko lanetan emandako urteek euskal herri-musikan gaur egun dagoen aditurik garrantzitsuena bilakatu dute. Multinstrumentista iaioa da; hamahiru disko grabatu eta hamaika musikarirekin lan egin du 44 urteko ibilbidean.\nZazpi urterekin bidali zuen amak herriko bandaren zuzendariarengana musika ikastera. Klarinetea jotzen ikasten hasi, eta zuzendariaren eraginez txistua jotzen ere ikasi zuen. Hamabi urterekin biak jotzen zituen, klarinetea herriko bandan eta txistua txistulari taldean. Hamabost urte zituela, Donostiara bizitzera joan zen familiarekin. Isidro Ansorenarekin jarraitu zuen ikasten, eta haren enkarguz ezkontza eta auzoetako festetan txistua jotzen hasi ziren, bera eta anaia Bixente.\nBiak hasi ziren Argia dantza-taldean musikari gisara. Juan Antonio Urbeltzen eraginez taldean gertatutako bilakaera hurbiletik ikusi, eta Euskal Folklorearen Laborategiko partaide aktiboa gertatu zen Juanmari Beltran. Garai hartakoak dira bere lehen landa-ikerketa eta grabazioak. Zoritxarrez, gehienak galduak dira gaur egun; hala eta guztiz ere, orduan piztu zitzaion Beltrani gaurdaino itzali ez zaion herri-musikarekiko eta ikerketarekiko grina. Argia taldean ere hasi zen herri-musikako tresnak ezagutzen eta jotzen. Horretaz gain, Artze anaiekin txalaparta jotzen hasi eta 1964an eman zuten Beltran anaiek lehen txalaparta emanaldia, Elizondon (Nafarroa).\nEuskal herri-musikaren izen funtsezkoak gertatu diren hainbat musikari ezagutu, tratatu eta estimatu zituen: Leon Bilbao albokaria, Maurizio Elizalde txistularia... Sekula ikerketa alde batera utzi gabe,\nMusikari eta musikologoa.\n1980an sortu zuen Azala taldea, eta taldean jarraitu zuen 1984a arte. Artean, euskal folk musikaren haize berrien adierazle zen diskoa grabatu zuen: Azala (IZ, 1983). Taldekideekin norabide musikalaren inguruko desadostasunak zituela-eta Azala utzi eta Txanbela taldea osatu zuen 1984an. Urte hartan bertan kaleratu zuten lehen lana, Txanbela (IZ, 1984). Hurrengo urtean, bere ikertzaile-senaren lekuko eta euskal etnomusikologiaren harribitxia den Euskal Herriko soinu tresnak (IZ, 1985) diskoa eta dokumentala plazaratu zituen.\nTxanbelan askoz ere modu \"libreagoan\" gauzatu ahal izan zuen Beltranek herri-musikaz zuen ikuspegia; berreskuraketa eta artifiziorik gabeko berrinterpretazioa. Ikuspegi horren lekuko dira taldearekin plazaratutako beste hiru diskoak: Doinurik doinu (IZ, 1987), Hirugarren koskan (IZ, 1992) eta Arin arinketan (IZ, 1997).\n1998an \"San Telmo Museoko soinu eta hots tresnak\" liburua argitaratu zuen Eusko Ikaskuntzarekin.\nBerrikuntza eta esperimentazioa alde batera ez dituela uzten erakutsi zuen Joxan Goikoetxearekin izandako elkarlanean. 90eko hamarkadan indarrean zegoen \"musika berrien\" etiketa jaso arren, txalapartaren eta teklatuen arteko elkarrizketa mamitsua da Egurraren orpotik dator... diskoa (NO-CD, 1993). Suso Saiz musikari galiziarrak ekoitzi zuen bikotearen hurrengo lana, Beti ttun-ttun (NO-CD, 1999), aurrekoaren bidetik jotzen zuena.\nBakarkako ibilbideari ekin zion Juan Mari Beltranek urte hartatik aurrera. Bi disko kaleratu ditu orduz geroztik: Arditurri (Elkar, 2002), hori ere Suso Saizek ekoitzia, eta Orhiko xoria (Elkar, 2006). Bietatik edozein gerta daiteke Beltranen ikuspegi musikalaren gailurraren erakusgarri. Multinstrumentista preziatua izanik (alboka, dultzaina, txalaparta, txistua...), hainbat musikarirekin lan egin du azken 25 urteotan. Aipagarriena, agian, 1984tik aurrera Amasako Astiasaran Anaiekin egiten duena. Horren lagin bat Amasatik Arratera (Herri Musika Zaleak, 2007) diskoan bildu dute.\nMusika-irakaslea.\nEzin aipatu gabe utzi Juan Mari Beltranek euskal musika tresnak zabaltzeko hezkuntza alorrean egindako lana. 1985etik hainbat tresnaren irakasle da Hernaniko musika eskolan (dultzaina, txalaparta, alboka...), eta bera da azken hogei urtean Hernanin Euskal Herri osoko txalapartariak bildu dituen Txalaparta Festaren bultzatzaile eta antolatzaile nagusietakoa. Hain zuzen, txalapartari eskainitako liburu mardula kaleratu du, Txalaparta (Nerea-Syntorama, 2009), eta horren harira, Ttakun Ttan Ttakun ikuskizuna prestatu du Kukai dantza taldearekin.\n1985etik 2000ra bitartean 14 hitzaldi edo ikastaro eman zituen Udako Euskal Unibertsitatearekin.\nHerri Musikaren museoa.\nHerri-musikaren inguruan egindako lan guztia erakutsi eta zabaltzeko Oiartzuneko udalaren laguntzaz Arditurrin sortu zuen Herri Musikaren Txokoa. Museo eta interpretazio zentro horretan liburutegia, fonoteka eta herri-musikako hainbat tresna topa daitezke. 1996an martxan jarri eta 2002an zabaldu zen jendearentzat. Interpretazio zentroa izateaz gain, inguruan bestelako egitasmoak ere gauzatzeko plataforma bikaina da Herri Musikaren Txokoa. Herri Musika Zaleak elkartea da bertan sortutako egitasmo nagusia.\nMuseoak \"HM Berriak\" aldizkaria argitaratzen du."}
{"id": "67851", "revid": "56334", "url": "https://eu.wikipedia.org/wiki?curid=67851", "title": "Ozono geruza", "text": "Ozono geruza edo ozonosfera Lurraren atmosferako gas geruza da, ozono (O3) kontzentrazio handikoa. Geruza honek eguzkiaren frekuentzia handiko argi ultramorearen %97-99a xurgatzen du, beronek planetako bizitza kalte baitezake. Geruza hau estratosferan dago, 15 eta 35 km artean, planeta guztia inguratzen.\nGeruzaren aurkikuntza Charles Fabry zientzialariak egin zuen 1913an, interferometro optikoari esker.\nOzonoaren sorkuntza.\nEnergia kantitate handiak oxigeno molekulekin kontaktuan sartzen direnean ozonoa sortzen da, hauek atomo bakarretan zatituko dira oxigeno molekulekin erreakzionatzeko. Katalizatzaile baten bidez erraztuko da erreakzioa eta ozono molekulak sortzen dira. Gas hau oso ezegonkorra da eta hirugarren oxigeno atomoak normalean ihes egiten du segundo batzuk pasatzen direnean.\nAtmosferako ozono kantitate gehienak atmosferan sartzen diren izpi ultramoreek sortarazten dituzte, eta estratosferako 10-50 km-ko garaieran erreakzio fotokimikoa sortzen dute.\nOxigenoaren formazioa landare-kopuruarekiko zuzenki proportzionala da funtzio klorofilikoaren eraginez. Landaretza handiena tropikoen artean dago; hots, Amazonia eta Asia hegoaldea, esaterako, baso zein landaretza ugari dutelako ezagunak dira.\nBestalde, eguzki-argiak gehien jotzen duen lekua ere tropikoen artekoa da. Beraz, ozono-kantitaterik handiena tropikoen arteko lurren gainean sortzen da.\nErradiazio ultramoreak.\nEguzkitik Lurrera datozen uhin ultramoreek erredura larriak sorraraz ditzakete, eta azaleko minbiziaren arriskua handiagotu. Erradiazio hori Lurrera zuzenean helduko balitz, bizitza ezinezkoa izango litzateke gure planetan.\nEguzkiak uhin luzera ezberdineko erradiazioa igortzen du, hiru erradiazio mota aurkitu daitezke:\nUV-C erradiazioa biosfera bizitzarako hilgarriena da.\nLurraren gainazalera, eguzkiak emititutako erradiazio ultramoreen kantitate mugatu bat besterik ez da iristen. Hau gertatzen da O2 eta O3 molekulak erradiazio ultramore hori absorbatzen dutelako ozonosfera deritzon geruza batean ziklo erreaktiboari esker.\nEguzki erradiazioak 120-180 nm-tako (UV) uhin luzerarekin O3 eratzen du:\nEguzki erradiazioak 220-280 nm-tako (UV) uhin luzerarekin O3 apurtzen du:\nHonela, eguzki erradiazioa (UV) absorbatzen ari den oreka bat lortzen da. Oreka hau apurtu egin daiteke.\nOzono-zuloa.\nOzonoa oso gas ahula da eta kloroarekin edo giza ekintzen ondorioz atmosferara isuritako beste substantziekin erreakzionatzean hondatu egiten da. Azken urte hauetan ikusi ahal izan denez, ozono geruza hori mehetu egin da, eta zulo handi bat ere nabaritu zaio, 1970eko hamarkadaren azkenaldiaz geroztik, Antartikaren parean (2011n, Artikoan ere bai). Badirudi ozono geruza horren galera hegazkin supersonikoek eta CFC izeneko gaiek (klorofluorokarbonatuak) eragiten dutela. Aerosol (esprai), hozkailu eta girogailuetan erabiltzen dira aipatutako substantziak. Hona hemen ozonoesferan gertatzen diren adibide batzuk:\nHegazkin supersonikoen emisioagatik (NO kantitate handiak isurtzen dituzte):\nAtmosfera ihes egiten duten klorofluorokarbonatoak (CFC), batez ere klorofluorometanoak. Kloro-atomoak ozono-molekula batekin erreakzionatu eta suntsitu egiten du, baina erreakzioa gertatu ondoren kloro-atomoak aske dirau. Beste ozono-molekulekin erreakzionatzen jarraitzen du, eta horiek guztiak suntsitzen ditu. Prozesu hori kloroa beste elementu batekin konbinatzen denean gelditzen da. Kloro-atomo baten batez besteko bizitza bi urte ingurukoa da estratosferan:\nKutsadura naturalaren iturri bat sumendiak dira; izan ere, sumendiek hidrogeno kloruroa jaurtitzen dute atmosferara, baina kloroa azido klorhidriko bilakatzen da, eta azken hori uretan disolbagarria da. Baina gizakiak erabiltzen dituen halokarbonoak, CFCak, karbono tetrakloruroa (CCl4) eta metil kloroformoa (CH3-CCl3), ez dira uretan disolbagarriak, eta, beraz ez dira lurrera jausten euri, izotz edota elurrarekin. Ondorioz, estratosferara iristen dira haizeak lagundurik. Hori kontuan hartuta, argi dago ozonoa suntsitzen duen kloro estratosferikoa gizakiak sortutakoa dela.\nZuloa murrizteko asmoarekin Montrealgo Protokoloa sinatu zuten hainbat herrialdek 1987an.\nKlorofluorokarbonoak.\nOzonoaren galeraren arrazoia produktu kimiko sintetiko multzoak dira, CFC ezaguna. 1920ko hamarkadan lehen aldiz sintetizatuak izan ziren, fluor, karbono eta kloro atomoen bidez, inerteak dira, ez dira pozoitsuak, ekonomikoak eta fabrikatzeko errazak, tenperatura txikietan gasifikatzeko kapazitatearekin. Produktu hauek hozte sistemetan erabiliak dira, izozkailu, aire girotua...\nKlorofluorokarbonoek ozonoaren kontra erreakzionatzen dute, hasieran erradiazio ultramorea CFC molekulatik klorozko atomo bat askatuko du. Klorozko atomoak ozonozko molekula batekin erreakzionatuko du, kloro atomo bakar batek ehun mila ozono molekula suntsitu eta erreakziona dezake."}
{"id": "67852", "revid": "512", "url": "https://eu.wikipedia.org/wiki?curid=67852", "title": "Iberiar Penintsulako Gerra", "text": "Iberiar penintsulako Gerra, Espainiako Independentzia Gerra, edo Frantsestea eta Frantzestada \u2014euskal usadioan\u2014 Iberiar penintsulan jazotako gatazka armatua izan zen, Napoleondar Gerretan kokatzen dena. Espainiak, Portugalek eta Erresuma Batuak, alde batetik, eta Frantziako Lehen Inperioak, bestetik, borrokatu zuten. Frantziar eta espainiar armada aliatuek Portugal inbaditu zuten 1807an, baina urtebete geroago, 1808an, frantses armadak ez zituen utzi Espainian hartutako posizioak, eta horrek gerra piztu zuen; Seigarren Koalizioak 1814an Napoleon garaitu zuenean amaitu zen.\nBritainiar eta Portugaldar armadek Portugal defendatuta, Espainian tropa erregularrek zein irregularrek (elkarren arteko loturarik gabeko gerrillarien taldeek) frantziarrei aurre egiten zieten. Napoleonen armadak, hornidurak galtzeko beldur, ez ziren espainiarrak gainditzeko eta lurraldea baketzeko gai. Gerraren azken urteetan, Errusiaren inbasioa zela medio Frantzia larri ahulduta zegoela, Wellingtongo dukea buru zuten armada aliatuek frantziarrak Pirinioez bestaldera egotzi zituzten.\nGerrako zamak Portugalgo eta Espainiako egitura soziala eta ekonomikoa suntsitu zituen, eta istiluz beteriko epeari hasiera eman zion. Euskal Herrian, hala Pirinioez iparraldera nola hegoaldera, ondorio larriak izan zituen bertako gizartean, askotariko armaden presentzia eta ekintzagatik. Iberiar penintsulan, frantziarren aurkako gerran borrokatutako ofizialek 1850 arte burutu zituzten hainbat gerra zibil (tartean Lehen Gerra Karlista), liberal eta absolutisten artean. Penintsulako Gerrak Ameriketako kolonien gainean ere eragina izan zuen, eta haien independentzia prozesua piztu zuen txinparta izan zen.\nHasiera.\nEspainia eta Frantzia aliatuak ziren, 1796an San Ildefonsoko hitzarmena izenpetu zutenetik. 1807ko urrian Frantziako osteak Espainian sartu ziren erresuma horretako gobernuak hala baimenduta. Portugal okupatzeko xedea zuten, itxuraz, baina Ingalaterraren aurkako blokatzea osatzeko estrategiaren aitzakian, Gaztelako artilea eta Ameriketako ondasunak eskura jarriko zizkion estatu satelite bat eratu nahi bide zuen Napoleon Bonapartek. Frantsesek Portugal inbaditu zuten eta Espainiako zenbait hiritan kokatu ziren.\n1808ko martxoan gertatu zen Aranjuezko matxinadaren ondorioz, Godoyk behin-betiko beheraldia izan zuen, eta Karlos IV.ak Fernando VII.a semeari utzi zion koroa. 1808ko apirilean Baionako abdikazioak gertatu ziren: Karlos IV.a eta Fernando VII.a erregetza uztera behartu ondoren, Napoleonek bere anaia Josef jarri zuen errege. 1808ko maiatzaren 2an frantsesen aurkako matxinada izan zen Madrilen (25 frantses eta 25.000 madrildar inguru hil ziren). Egun berean M\u00f3stolesko alkateek Napoleonen kontrako gerra deklaratu zuten. Horrela hasi zen Espainiako Independentzia Gerra.\nGarapen politiko eta militarra.\nEspainian frantsesen aurreko portaera zatiketa bat aurkezten zuen:\nEgoera hau ikusi ondoren herriak erresistentzia jarri zuen gerrillen gudarekin, biztanleri osoak parte hartu zuen. Gerrillarien artean Francisco Espoz, Jer\u00f3nimo Merino apaiza eta Empecinado zeuden.\n\"Afrancesados\" izenekoek Josef Bonaparte erregetzat hartu zuten eta Baionako Konstituzioa egiterakoan berarekin lan egin zuten. Frantziarrek Girona eta Zaragoza setiatu zuten berriro, nahiz eta erresistentzia luzea izan.\nCadizko Gorteak eta 1812ko Konstituzioa.\n1810ean Junta Zentrala disolbatu egin zen eta Cadizen gorte batzuk bildu ziren eta burujabetza hartu zuen. Cadizko Gorteek liberalek behartutako kargu publikoak hartzeko \u201cse\u00f1or\u00edos\u201d eta Inkisizioa, torturak eta odol garbitasun frogak indargabetu zituzten.\nCadizeko Gorteetako lanik inportanteena 1812ko Konstituzioa zen:\n1812an espainiarrek, Wellington jeneralak zuzendutako britainiar indarren laguntzaz, tropa frantsesen kontrako eraso bortitza hasi zuten. Arapilesen irabazi zuten eta horrek Josef Bonaparte ihes egitera behartu zuen."}
{"id": "67855", "revid": "1150", "url": "https://eu.wikipedia.org/wiki?curid=67855", "title": "Espainiako Independentzia Gerra", "text": ""}
{"id": "67857", "revid": "336", "url": "https://eu.wikipedia.org/wiki?curid=67857", "title": "Arthur Wellesley", "text": "Arthur Wellesley, \"Wellingtongo lehen dukea\", (1769ko maiatzaren 1a \u2013 1852ko irailaren 14a) Erresuma Batuko militarra eta politikaria izan zen, XIX. mendeko nabarmenduenetakoa, Irlandako noblezia protestanteko jatorrikoa.\nNapoleondar Gerretan, bere agintea entzutetsu bilakatu zen Iberiar Penintsulako Gerran. 1812an Wellingtongo markes izendatu zuten, Gasteizko guduaren ostean berriz (1813) zelai-mariskal. 1814ean Wellingtongo markes izatetik duke izatera igaro zen, lortutako garaipenengatik. Bere armadako ibilaldiaren gailurra Waterlooko guduan etorri zen, non, von Blucherrekin batera, Napoleon Bonaparte behin betiko azpiratu baitzuen.\nOndoren, politikagintzan hasi zen, eta bitan Erresuma Batuko Lehen Ministro izan zen, \"tory\" alderdiaren izenean, eta Lorden Etxeko buru nabarmenduenetakoa izan zen 1846an erretreta hartu arte.\nHaren omenezkoak.\nGasteizen (Araba), kale batek haren izena du: Wellingtongo Dukearen kaleak, alegia.\nDublin jaioterrian, haren omenezko Wellington monumentua dago."}
{"id": "67858", "revid": "7624", "url": "https://eu.wikipedia.org/wiki?curid=67858", "title": "Wellingtongo dukea", "text": ""}
{"id": "67863", "revid": "90799", "url": "https://eu.wikipedia.org/wiki?curid=67863", "title": "Pandero", "text": "Panderoa perkusiozko musika tresna da, esku betkin heldu eta bestearen atzamarrekin jotzen dena. Tresna gainjarritako eraztun batek edo biz osatuta dago, zentimetro bateko lodiera edo gutxiagokoa, letoizko, burdinazko edo altzairu tenplatuzko osagarriez hornitua, eta hutsune edo barrunbea azal oso leun eta luzatuz estalita du, zeina artilerik gabeko ardi-larrua edo asto sabela izan daitekeen.\nHistoria.\nPandereta Mesopotamian, Ekialde Hurbilean, Indian, Grezian eta Erroman sortu zen. Bereziki, testuinguru erlijiosoetan erabili zen. Hatz bat edo gehiago irristarazi behar dira, edo hatzekin edo esku osoarekin jo. Batzuetan, gorputzeko beste atal batzuekin jotzen da, adibidez, \"Panderetaren Fantasian\", Espainiako tunan ohikoa dena: panderoa jotzen duenak dantza egiten duen bitartean, gorputzeko atal desberdinekin kolpatzen du, abestiaren erritmoari eutsiz eta musika-erritmoaren eta interpretazioan duen trebetasunaren zentzu handia erakutsiz.\nPanderoa pandereta baino handiagoa izaten da, nahiz eta herrialde batzuetan panderetari panderoa esaten zaion, eta alderantziz (pandero maskorra, pandero kubatarra, pandereta plenera). Tamainak oso antzekoak dira, eta uztaiaren diametroa zenbat eta handiagoa izan instrumentua grabeagoa da.\nEuskal Herrian.\nEuskal Herrian oso ezaguna dugu, eta haren erabilpena oso zabalduta dago, sarritan trikitiarekin batera. Lehenengo aipamen idatziak XVI. mendekoak dira, Aita Donostiak jasotakoak. Hemendik at, \"tambour de basque\" eta \"tamburello basco\" izenak ere hartu izan ditu.\nGalizian.\nGalizian, pandereta oso tresna arrunta da erabiltzeko erraztasunagatik. Uztaia zulatzen da 9 eta 13 arteko burdin-pare, letoi edo bestelako metal xaflak sartzeko, zeinek bere soinu bereizgarria ematen dioten. 25 zentimetro inguruko diametroa du, eta zulo edo zirrikitu batek erraztu egiten du behatzak sartzea jotzean. Galiziako jotzeko era instrumentua eskuineko eskuarekin eutsi eta bertikalean eustea da. Erdiko ardatz bertikalean biratzen du, ezkerreko eskuaren kontra (luzatuta, itxita edo hatzen kontra) edo ukabilaren edo eskumuturraren aurka joz. Beste interpretazio-aldaera batzuk ere badaude, hala nola airean kulunkatzea edo eserita, hanka eta eskuaren kontra, mugimendu bertikal batekin. Modu hori, pandereta ezkerreko eskuarekin, eta ez mundu guztian bezala, larrua eskuineko eskuarekin jotzea deigarria da, eta antzinako \"ferre\u00f1a\" (xafla) eta pandeiroaren erabilerari zor zaio, zeinek ospea galdu baitzuten Galiziara danbolinaren etorrerarekin, XIX. mendean.\nGalizian badago 40 edo 50 zentimetro inguruko diametroa duen panderoa ere, uztaian \"ferre\u00f1a\" gehiago duena. Biak batera erabiltzen dira laguntza tresna gisa, gehienetan emakumezkoen kantuarekin edo talde instrumentalekin batera: gaita. Geografikoki, pandereta Galizia osoan aurkitzen da, A Fonsagrada eremuan izan ezik, han panderoa baita ohikoagoa."}
{"id": "67865", "revid": "219", "url": "https://eu.wikipedia.org/wiki?curid=67865", "title": "Onomatopei", "text": ""}
{"id": "67867", "revid": "512", "url": "https://eu.wikipedia.org/wiki?curid=67867", "title": "C\u00e1jar", "text": "C\u00e1jar Granadako probintziako (Espainia) udalerria da. 2007an 4.318 biztanle zituen. Udalerri hau herrialde osoko txikiena da, eta Granadako probintziaren per capita errentarik altuena dauka."}
{"id": "67868", "revid": "90799", "url": "https://eu.wikipedia.org/wiki?curid=67868", "title": "Bateria (musika)", "text": "Bateria perkusiozko musika-tresna multzo bat da, oro har pertsona bakar batek jotzen duena. Rock, pop eta jazz estiloetan oso erabilia da XX. mendeko azken hamarkadez geroztik.\nBateria hainbat musika estilotan erabili ohi den perkusiozko musika-tresna multzoa da.\nBateria perkusiozko musika-tresna multzoa izan arren, pertsona bakarrak jotzen du. Bateria-jotzailea bateria jotzen duen pertsona da.\nHistoria.\nPerkusiozko instrumentuak, haize eta harmonikoekin batera, instrumentu zaharrenak kontsideratzen dira. Bateriaren jatorria Estatu Batuetan dago; hain zuzen ere, XIX.mendearen amaieran. 1890. urtean banaka jotzen ziren batzuk musika-tresnen lotura egin zen Jazz giroko kaleetan: kaxa, dunbala eta txindatak, Europako musikak ospetsu bihurtuak, baina jatorri Turkiar eta Txinatarra.\nXIX. mendean, gero eta bateria handiagoak erabiltzen hasi ziren erromantizismo garaiko musikariak, eta instrumentu hauek, XX. mendean, cakewalk eta jazz-eko hainbat perkusio-jotzaileek erabili zituzten.\nLehen Mundu Gerraren ostean, galera ekonomiko eta sozial handiak izan ziren, eta goi burgesia gogor jo zuen. Burgesiak, orkestra pribatuen jabe zenez, kalte nabarmenak jasan zituen. Hala, hainbat musikari kaleratu behar izan zituzten, eta, ondorioz, perkusio-jotzaileek hainbat instrumentu batera jotzen ikasi zuten. Beraz, aurretik hainbat pertsonen artean jotzen zena (hiruzpalau lagunen artean), une hartatik aurrera, bakoitza perkusiozko musika-tresna baten arduraduna zen.\nWilborm F. Ludwig-ek, 1910ean dunbal pedala asmatu zuenean (lehenik egurrezkoa eta ondoren altzairuzkoa), ia perkusio instrumentu guztiak pertsona bakar batek jo zitzakeen.\nBateriaren osaketa.\nBateria, normalean egurrezkoak diren danbor multzo batez osatuta dago, plastikotik eratorritako material batez egindako bi mintzez (partxe) osatuta daudenak, eta, danborraren arabera, mintz mota bat edo bestea erabiltzen da. Oso mintz oinarrizkoetatik hasi eta konplexuenetaraino, oinarrizko plastiko baten geruza batez osatuta dago soinua gorde eta dirdira bat sortzen duen olioarekin eta latexetik eratorritako material batez egindako kolpekatze-sekzioarekin. Danborra bi mintzez osatuta dago: bata kolpezkoa (gainaldean) eta bestea durunditsua (azpialdean). Danbor horiek diametroa alda dezakete tonuari eta sakontasunari eraginez, horrela, durundi-mintzaren gaineko sentikortasuna aldatuz.\nGainera, bateriarekin batera, noizean behin, nolabaiteko musika eta bateriaren gustua duen soinu bat sortzen duen edozein objektu ere egon ohi da: ezinbesteko platertxoak eta nahiko ohikoak diren beste osagarri batzuk (zintzarria, panderetak, egurrezko blokeak, besteak beste). Bateria, afinazio-giltza batekin eta mintza tenkatzen duten afinazio-bernoen sistemarekin afinatu daiteke. Mintza zenbat eta gehiago tenkatu, soinua orduan eta zorrotzagoa da."}
{"id": "67870", "revid": "13403", "url": "https://eu.wikipedia.org/wiki?curid=67870", "title": "Bodhran", "text": ""}
{"id": "67871", "revid": "90799", "url": "https://eu.wikipedia.org/wiki?curid=67871", "title": "Danbolin", "text": "Danbolina edo arratza perkusiozko musika tresna menbranofonoa da, Euskal Herrian tradizionalki oso hedatua dena. Txistua laguntzeko erabili ohi da, erritmoa markatzen. Txistulariak ezkerreko eskuinaz txistua jotzen du, eta, eskuineko eskuaz, danbolina, doinuaren erritmoa markatzeko. Atabalarekin, aldea nabaria da, altuagoa eta estuagoa baita; halere, adabakiak eta tentsore-sistema bera ditu.\nJoleak danbolin-jotzaile edo \"danboliterua\" izena hartzen du.\nInstrumentu honen ikonografia osoa, Erdi Aroaz geroztik, \"Cantigas de Santa Marian\" agertzen da jada, eta danbolina eta hiru zuloko txirula elkartuak erakusten ditu, bai Gortean, bai herrixkan. Tamaina aldatzen den arren, atabaltxoetatik hasi eta danbor handi samarretaraino, interpretearen kokapenak eta exekuzioak antzekoak dirudite beti.\nDanbolin-jotzaile batzuek beren danbolina eraiki eta apaintzen zuten, eta makilean edo zilindroan adierazpen landuak edo margotuak sartzen zituzten: 'Gora nire jabea', 'Halakoak egin ninduen' edo 'Urliarena da'. Dekorazioak elementu klasikoak biltzen zituen, hala nola gurutzeak, arrainak, txoriak edo bizitzaren zuhaitza.\nIberiar penintsulan ohikoa izan arren, forma nabarmen aldatzen da erabiltzen den eremu geografikoaren arabera. Leonen, adibidez, 40 cm-ko diametroa eta 60 cm-ko altuera izan ohi du. Larruazalari eusten dioten uztaiak metalikoak dira, eta larruazala torloju-sistemarekin tenkatzen da, bikoizketen antzeko sistemarekin. Bertan, behetik gora jotzen da, eta eskumuturra mugitzen da erritmo azkarrak eta kargatuak ehunduz. Gainera, ez da uztaia erabiltzen. Zamorako iparraldean, Leonen antzekoak dira. Zamora, Salamanca eta Cacereseko hegoalderantz jarraituz, zilindroaren altuera handiagoa da. Orietan, ustekabeko kolpe nabarmenekin agertzen dira erritmoak, \"txarroaren\" kasuan, eta \"erritmo herrenak\" edo \"aksak\" (Salamancan, batez ere) \"txarratada\", \"pikao\" eta \"perantoietan\". Uztaia eta adabakiaren beste zati batzuk kolpatzea modu eraginkorrean erabiltzen da, eta soinu-intentsitate desberdinak lortzen dira (Salamancako mendilerroan eta Caceresko iparraldean, esaterako). Danbolinak tamaina handia izatera iristen da Badajozeko eskualdean, Huelvan, eta Portugalgo Alentejon, eta, beraz, oso sonoritate larria dute; horrela, erritmo sinpleak eta oinarrizkoak errazten ditu. Kasu guztietan, danbolina baketa bakarrarekin eta eskuineko eskuarekin jotzen da.\nDanbolina txirulei eta dultzainei laguntzeko ere erabiltzen da Gaztelako, Leongo eta Valentziako probintzietan, baina eremu isolatuetan, hala nola Jaka edo Yebra de Basan, Huescan, eta Ipar Euskal Herriko eskualdeetan, non txirula haridun intrumentu batekin ere laguntzen den (Zaragozan \"chicoten,\" eta Euskal Herrian \"ttun-ttuna\" ere deitzen zaio)."}
{"id": "67872", "revid": "13403", "url": "https://eu.wikipedia.org/wiki?curid=67872", "title": "Yes, Minister", "text": ""}
{"id": "67874", "revid": "6327", "url": "https://eu.wikipedia.org/wiki?curid=67874", "title": "Yes, minister", "text": ""}
{"id": "67875", "revid": "13403", "url": "https://eu.wikipedia.org/wiki?curid=67875", "title": "Yes, Prime Minister", "text": ""}
{"id": "67876", "revid": "103793", "url": "https://eu.wikipedia.org/wiki?curid=67876", "title": "Ttun-ttun", "text": "Ttun-ttuna, tuntun edo danburia perkusiozko musika tresna kordofonoa da, eta frantsesez \"tambourin basque\" izena ere hartzen du; aragoieraz, berriz, \"chicot\u00e9n\". Pirinioaren mendebaldean eta mendien banalerrotik iparrera zein hegoaldera erabili izan da gehien, geurean Zuberoan bereziki. Salterioaren antzekoa, normalean ttun-ttunak sei soka ditu eta makila batez, aldi berean, erritmoa markatzen eta oinarri harmonikoa ipintzen da.\nHiru zuloko txirularekin batera jotzen da eskuarki, txistuak eta danbolinak eratzen duten bikotearen baliokidea osatuz. Txirula ezker eskuaz jo bitartean, eskuin eskuaz ttun-ttuna kolpatzen da. Usaiaren arabera, ttun-ttunaren sokak txirularen tonu eta kintaren arabera afinatzen dira (tonikak eta maiorrak edo nagusiak).\nHistoria.\nXVI. eta XVII. mendeetan ttun-ttuna Nafarroa osoan eta Lapurdin ere zabalduta zegoela aipatuz testuak badaude.\nPierre de Lancrek sorginkeriari buruz idatzitako liburuan ttun-ttuna akelarreetako ohiko musika-tresnatzat jo zuen, danbolina eta biolinarekin batera.\nGaur egun Zuberoan zokoratuta gorde dute, eta hangoa izan da tresna honen azken egile zaharra, Pierre Errekalt jauna alegia.\nJakingarriak.\nPiarres Narbaitz idazle, apaiz eta historialari azkaratearrak \"Ttunttun\" ezizena erabili zuen \"Aintzina\" aldizkariko musika sailean."}
{"id": "67877", "revid": "336", "url": "https://eu.wikipedia.org/wiki?curid=67877", "title": "Xirula", "text": "Xirula, txirula nahiz tx\u00fcl\u00fcla aldaerak erabiltzen dira hiru zuloko haize instrumentu hau izendatzeko. Gaskoieraz \"flabuta\" eta frantsesez \"galoubet\" izena hartzen du. Azken aldian asko zabaldu da Hego Euskal Herrian edozein motatako flautei (bi eskutako flauta zuzenak bereziki) \"txirula\" deitzeko ohitura. Horrek sor dezakeen nahastea ekiditeko asmoz, \"xirula\" darabilgu hemen soinu-tresna hau izendatzeko. \nEgitura.\nTxistua bezala, hiru zuloko flauta zuzena da. Hiru zuloak hodiaren behealdean ditu, bi aurrealdean eta bat atzealdean. Txistua baino laburragoa da eta doinu altuagoa ematen du, hiru tonu eta erdi gorago (do tonalitatean dago, gutxi gorabehera). Tonu altu horrek berezitasun eta bizitasun handia ematen dio, askotan nota batean bi harmoniko batera entzuten dira gainera eta, maiz, beste soinu-tresnen gainetik entzun ahal izaten da bere hotsa.\nItxura eta egitura aldetik ere baditu txistuarekiko desberdintasunak. Dirudienez, xirulak aldaketa edo eboluzio gutxi izan du. Ezpelaren zurez egiten da, dena puska bakarrean (ahoko takoa izan ezik). Batzuetan soinu-tresnaren goiko eta beheko muturrak adarrez sendotzen dira, hauek baitira kolperen bat hartuta puskatzeko arriskurik handiena duten atalak.\nJotzeko era.\nHodiaren goialdean, ahoko tutu txikian putz eginda aire korrontea alakara bideratzen da, haren aurka lehertu eta hodiaren baitako aire-gorputza bibrarazita soinua sortzeko. Xirula esku bakarraz jotzen da (ezkerrekoa normalean) eta, ohituraz, bestearekin ttunttuna jotzen da. Ttunttun hori Hegoaldeko \"ttunttun\" edo danbolinaz bestelakoa da: kolpekatutako kordofonoa da, xirula jotzeko erabiltzen den beso berarekin gorputzaren kontra heltzen dena. Hartara, jotzaile bakarrak doinua, azpiko pedal-nota eta erritmoa eskain ditzake aldi berean. Hatz-joko arruntaz (zulo osoak tapatu eta irekiaz eta hodi muturreko zuloa erabili gabe) hamabiko bitarteko eskala diatonikoa ematen du.\nHedadura.\nEuskal Herriko ipar-ekialdean jotzen da gehienbat, Zuberoan nagusiki, han ez baita festa eta dantzarik xirularik gabe, baina Nafarroa Beherean ere erabili izan da, eta Lapurdin ere bai lehenagoko garaietan. XX. mendean Hegoaldean ere erabiltzen hasi zen, dantza taldeen inguruan bereziki, baina ia erabat Zuberoako dantzei lotua eta oso apalki, oraindik nahiko ezezaguna baita eremu haietan. \nTaldekatzea.\nXirula jotzen duen musikariari \"xirulari\", \"txirulari\" edo \"tx\u00fcl\u00fclari\" esaten zaio, baita xirula eta ttunttuna jotzen baditu ere. XIX. mende arte bederen, frantsesez \"tambourin\" esan izan zaio ordea musikari honi, eta hitz horren euskal ordaintzat \u201ctanborina\u201d, \"tanburina\" eta \"danburia\" agertzen dira. Azken aldaera hau ordea, Willem J. van Eys-en \"Dictionnaire basque-fran\u00e7ais\" lanean agertzen da lehenengoz jasoa, eta musikaria ez baina, soinu-tresnaren deskribapena da definizioan ematen duena. Danbolinaren kasu berean geundeke, soinu-jolea eta tresnaren izenen arteko metonimian.\nXX. mendearen erdi alderako ttunttuna erabiltzea atzendu samarra zegoen Zuberoan, eta talde arruntena xirula hutseko xirulariak eta atabalak osatu dute. XX. mendearen amaieran ordea, berriro hasi zen indartzen ttunttunaren erabilera eta, gaur, ohikoa da berriz ere xirula eta ttunttuna jotzen dituen bakarlaria. Xirulariek beste soinu-tresna joleekin batera ere osatu dituzte taldeak nolanahi ere: historikoki arrabita edo biolina eta ttunttuna duen xirulariak osatutako bikotea izan da erabiliena, askotan atabala ere haiekin. \nXX. mendean akordeoiarekin batera (diatonikoa nahiz kromatikoa) sarritan jo izan da xirula eta, gaur, Euskal Herri osoan barrena erabiltzen da akordeoi eta musika bandako soinu-tresnekin osatutako zenbait fanfarre eta txarangatan ere.\nHistoria.\nGaur egun, txistu eta xirularen arteko ezberdintasunak nabarmenak dira eta zehaztuta daude: bakoitzak baditu bere itxura, hotsa eta neurriak, baita ttunttun ezberdina lagun ere, eta lurraldez ere bereizi samarra dago bien esparrua. Baina dokumentazio historikora jota, badirudi garai batean ez zela halako alderik. Harizko danbor edo ttunttunaz batean jotako xirula edo txilibituak oso zabalduak zeuden XIX. mendera arte, Iparraldean nahiz Hego Euskal Herrian.\nAita Donostiari jarraiki, Tuteran agertzen dira XVI. mendean, eta XVII.ean, Iru\u00f1eko sanferminetara gerturatutako musikoen artean behin baino gehiagotan aipatzen dira, batzuetan haien jatorria ere bai: 1640an Martin de Gazolaz-ek atera zituen bi dantzetako bat ttunttunaz izan omen zen (\"salterio\" aipatzen da), bestea txirimiaz. 1641 eta 1643an, Arizkundik Martin eta Joan de Martearena agertu ziren ttunttuna eta danborra jotzera, eta Nafarroa Beheretik, aurrenekoan, bikotean arrabita eta ttunttuna jotzera Juan de Gorroz eta Guillen de Garroch eta, bigarrenean, \u201cAnton Gorri y compa\u00f1eros\u201d bi ttunttun, arrabita eta bi dantzarirekin. 1697an, Pedro de Echeverria danbolinarekin beste sei lagun ziren etorriak: danbolina, ttunttuna eta arrabita joleak (\u201cjulares, salterio y rabel\u201d).\nXVIII. mendean, eta Iru\u00f1eko sanferminetatik atera gabe, Jesus Ramosek aipatzen digunez, txistulari eta danborreroen atzetik, ttunttuna edo salterioa duten xirulari hauek dira ugarien agertzen direnak, eta egiaz, asko dira mende osoan barrena. Deigarria da, Aita Donostiak dioen eran, Bizkaia, Gipuzkoa eta Arabatik batere ez dela agertzen4. Nafarrak ugari dira ordea, baina hemen ere aipatzekoa da baztandarrak direla gehienak (Erratzu, Irurita, Berroeta eta, bereziki, Arizkundik etorritako asko), baina badira bakan batzuk Luzaide, Gesalatz edo Malerrekatik etorriak, baita Petilla Aragoiko bat ere. Zuberotar batzuk ere badira, ez asko ordea, lapurtarrak gehiago (Baiona nahiz Donibane Lohizunekoak). Eta, deigarriena, xirulari hauetan gehienak Nafarroa Beherekoak direla: mende hasieran noizbehinka agertzen dira eta, 1740tik aurrera ia urtero, gehienetan arrabita joleekin taldean, eta maiz talde bat baino gehiago.\nXirulari eta ttunttun joleen historia egin gabe dagoen honetan, Xabier Itzainak berriki egindako ikerketek argi piska bat dakarte XIX. mende arte hauen erabilera Ipar Euskal Herrian zenbaterainokoa izan den uler dezagun. XVII eta XVIII. mendeetarako, Donibane Lohizune eta Ziburuko artxiboak aztertuak ditu5, eta horiekin inguruko herrietako datuak ere ondu, eta lagin gisa hartutako kostaldeko eskualde horretan erakusten duten bizia eta lehentasunezko erabilera esanguratsuak dira oso, aldeak alde, auzoko gipuzkoar danbolinteroen pare agertzen baitira hein handi batean.\nXIX. mendean azkar egin zuen atzera xirulak. Xabier Itzainari jarraituz berriz ere, Lapurdiko kostaldean badira oraindik ttunttunaren aipamenak, baina hark dioen eran, badirudi xirula laster umezurtz geratu zela. 1903ko argazki batzuk aipatzen zaizkigu, kaskarot talde batekin xirulak, atabalak eta soinu ttipiak (akordeoi diatonikoak) lagun dituenak. Barnealdean atzeratzea geroxeago zetorren nonbait, eta 1874an Hazparneko tobera mustretan oraindik tanburina eta arrabita agertzen omen ziren.\n1880-1890 urteetako Lore-Jokoetako norgehiagoketan, ttunttunik gabe baldin bada ere, dantza jauzi osoak menperatzen zituzten xirulari lapurtarren azken belaunaldia aipazen da: Jean Olhagaray uztariztarra, Joseph Zubieta eta Baptiste Dunat makearrak, Pierre Laxalde kanboarra, Pierre Sosaya hazpandarra. \nXirula-jole ospetsuak.\nXX. mendeko xirulari zuberotarren artean aipagarrienetakoak berriz, hauek izan daitezke: Pierre Onnainty \"Lexarduart\" lakartarra (Lakarri, 1872 \u2013 Bordele, 1938), Jean \"Jantto\" Berhorekin ikasia, bi xirula batean jotzen ere ba omen zekiena eta ttunttunaren defentsan biziki aritua, beti berekin eramaten omen zuen eta. Atharratzeko primetan lehenengo saria jaso zuen ttunttunaz. Bigarren saria, Xotalek. Simon Patalagoiti \"Ximun Xotal\" hau ere lakartarra zen (Lakarri, 1898 \u2013 Bretagne de Marsan, 1964) eta Jean-Mixel Bedaxagarrek dioen eran, \"\u201c\"harrigarriko tx\u00fcl\u00fclari elegantaren fama \u00fctzi du Z\u00fcberoan\"\u201d\". Xotal ere ttunttunaren babesle handia zen, eta azken ttunttun joletzat jo izan dute askok, hurrengo belaunaldiak etorri diren arte. 1914ko gerraren ondoren hasi omen zen maskaradetan jotzen, eta Pierre Ager \"Garat-Arhane\" atabalari sonatua lagun zuela Parisen eta Iru\u00f1ean ere izan zen xirula-ttunttunen eta Zuberoako dantzen erakusten.\nLiginagako Arnaud Laxague \"Allande Etxahun\", Lexarduarten ikaslea, izan zen beste xirulari handietako bat, Atharratzekoan ttunttunaz hirugarren saria jaso zuena (Liginaga 1901 \u2013 1974). Eta XX. mendeko bigarren belaunaldi horretan ospe handienekoak, beste bi: Jean \"Joha\u00f1e\" Copen (Iruri, 1907 \u2013 Maule, 1982), hurrengo belaunaldiko askoren irakaslea, eta Pierra Bordazaharre \"Etxahun-Irurikoa\" (Iruri, 1908 \u2013 Paue, 1979). Etxahun-Irurik, bertsolari, kantari, doinu eta pastoralen egile lanetan aunitz eman bazion Zuberoari eta Euskal Herriari, xirularen ezagutzen eta zabaltzen egindako lana ez da gutxiagorako. Hau ere Pierre Ager \"Garat-Arhane\" atabalariaz ibili zen urte askotan.\nXX. mendea eta XXI.aren zubian ere bi xirulari handiren izenak aipatu behar dira, xirula nahiz ttunttuna eta hauen tradiziozko musikak indartu eta bizirik ematen, baita bide berriak irekitzen eta eskola sortzen ere, lan handia egin dutenak: Jean-Mixel Bedaxagar (Urdi\u00f1arbe, 1953) eta Mixel Etxekopar (Gotaine-Irabarne, 1963). Azken honen eta beste zenbaiten ekimenez, 1989tik \"Xiru\" jaialdia ospatzen da urtero Gotainen, xirula eta honen inguruari XXI. menderako bultzada eman diona."}
{"id": "67878", "revid": "219", "url": "https://eu.wikipedia.org/wiki?curid=67878", "title": "Lohitzune-Oihergi", "text": ""}
{"id": "67879", "revid": "336", "url": "https://eu.wikipedia.org/wiki?curid=67879", "title": "Zarrabete", "text": "Zarrabetea hari instrumentu zaharra da, tekladuna eta eskuaz gurpil bati eragiten jotzen dena, \"bibolin mekaniko\" baten moduan.\nEuropako hainbat tokitan jo izan da tradizionalki, bai eta Euskal Herrian ere, gaur egun erabat desagerturik dagoen arren. Lehenengo aipamenak IX. mendekoak dira, Erdi Aroan, musika sakroarekin lotutakoak. Geurean, tresna agertzen den azkeneko testuak XVIII. eta XIX. mendekoak dira.\nGaur egun, musika tradizionalan erabiltzen da oraindik, gaitaren antzeko soinua sortuz."}
{"id": "67882", "revid": "59723", "url": "https://eu.wikipedia.org/wiki?curid=67882", "title": "Akordeoi", "text": "Akordeoi edo eskusoinua tekla instrumentu bat da, munduan zehar oso hedatua baina nagusiki Frantzia, Ipar Amerika, Kolonbia (vallenatoa) eta Brasilen.\nHainbat akordeoi mota daude, adibidez akordeoi diatonikoa, folkloreari loturik oso zabaldua Euskal Herrian (trikitia), Parisen, Alemanian, Austrian, Kolonbian, Panaman, Mexikoko iparraldean, Argentinako ipar-mendebaldean eta Dominikar Errepublikan.\nAkordeoi diatonikoaren antzekoa da Argentinako bandoneona, tangoetan erabilia.\nJatorria eta egungo hedapena.\nAkordeoia edo eskusoinua 1830eko hamarkadan Polonian asmatutako haizezko instrumentu musikala da. Gehienbat herrialde hauetan jotzen da: Iberiar peninsulan (Galizia, Kantabria, Asturias eta Euskal Herrian; Europan zehar (Frantzia, Italia, Alemania, Polonia eta Austria); eta gainerako herrialdeak (Kolonbia, Panama, Peru, Txile, Argentina, Uruguai...).\nAkordeoiaren atalak.\nHiru zati handitan bana daitezke: diapasoia, hauspoa eta armonika kaxa. Akordeoi guztiek hirurak dituzte.\nAkordeoiaren erdian hauspoa dago, eta haren bi aldeetan, zurezko bi kaxa. Diapasoia eskuineko zurezko kaxan dago; bertan, akordeoiaren teklak daude (pianodun akordeoiak) ala botoiak (akordeoi kromatikoak). Zati horrek melodia ematen du.\nBestalde, hauspoaren ezkerraldeko zurezko kaxari harmonika kaxa deritzo: zati hori bai pianodun akordeoietan eta bai kromatikoetan berbera da. Kaxak botoi biribilak ditu, eta akordeoi motaren arabera haien kopurua aldatzen da; adibidez, pianodun akordeoiak 80 eta 120 baxu izan ditzake (gehiago ere bai), baina trikitiak (soinu txikia), Euskal Herrian jotzen den ohiko tresnak, 12 baxu besterik ez. Harmonika kaxa diapasoiak sortzen duen melodia erritmoa emateko erabiltzen da.\nAkordeoi motak eta haien berezitasunak.\nAkordeoiak mota askotakoak dira, bakoitza tekla edo botoi kopuru desberdinekin, hainbat soinu, egitura eta formarekin.\nPianoduna: Ezagunena da: diapasoian, pianoarenak bezalako teklak ditu, berdin-berdin kokatuak; ezkerraldean, harmonika kaxan, 80, 120... baxu ditu. Normalean edo gehienbat, orkestra edo aretoetakoa da, baina ez beti.\nKromatikoa: Horrek harmonika kaxa pianodun akordeoiak bezala du, motaren arabera, baina diapasoian, pianoarenak bezalako teklak izan beharrean, botoi biribilak ditu. Akordeoi mota hori kaleetan zehar maiz ikusten da. Haren eredu, Euskal Herrian gehienbat jotzen den akordeoi mota, trikitia herri akordeoia da, tamaina txikikoa (eramanerraza) eta 12 baxu besterik ez dituena. Trikitiak diapasoian edozein akordeoi kromatikok bezala botoiak ditu, baina botoi kopurua akordeoi mota batetik bestera aldatzen da. Trikitiak 23 botoi ditu, bi ilaratan banatuak: 12 ilara batean eta 11, bestean. Hiru, lau eta bost ilarakoak ere badaude.\nAkordeoi ekoizleak.\nEuskal Herrian, akordeoien marka famatuena \"Larrinaga Guerrini\" da. Garai batean, bi akordeoigileok, bata euskalduna eta bestea italiarra, batera egiten zuten lan, baina arrazoi batzuk zirela medio, banatu eta bakoitzak bereak sortzen hasi zen. Geroago berriro batu egin ziren."}
{"id": "67883", "revid": "336", "url": "https://eu.wikipedia.org/wiki?curid=67883", "title": "Monroeville", "text": ""}
{"id": "67884", "revid": "90799", "url": "https://eu.wikipedia.org/wiki?curid=67884", "title": "Danbor", "text": "Danbor, atabal edo tinpanoa soinu zehaztugabeko perkusio-tresna da, Hornbostel-Sachs-en sailkapen sistemaren arabera menbranofonoen familiakoa. Erresonantzia-kutxaz osatuta dago, normalean forma zilindrikoa duena eta amarruaren irekidura estaltzen duen buru izeneko mintz batez osatua. Danbor mota batzuek buruak bi aldeetan dituzte. Soinua, eskuarekin edo danbor-makilekin, instrumentuari buruan kolpatuz lortzen da. Kutxa ere kolpekatu ohi da.\nBestalde, eta batez ere mintzaira hizkeran, danbor hitza menbrofonoak ez baina idiofonoak diren beste perkusio-tresna batzuei ere aplikatzen zaie; adibideak dira: ebaketa-danborra edo egurrezko danborra, izatez enbor hutsa dena edo baita, ingelesez \"steel drum\" (itzuliz \"altzairuzko danborra\") idiofonoa ere dena. Hortik ondoriozta zitekeen danbor bat kontuan hartzeko erabakigarriagoa dela perkusioa mintz dardaratzaileak baino.\nErabilerak.\nDanborra, oro har, makil edo bi kolpatuz jotzen da. Askotariko makilak erabiltzen dira, egurrezkoak eta muturrean feltrozko irabiagailu bigunak dituzten makilak barne. Jazzean, bateria-jotzaile batzuek eskuilak erabiltzen dituzte soinu leunagoa eta lasaiagoa lortzeko. Kultura tradizional askotan, danborrak funtzio sinbolikoa dute, eta zeremonia erlijiosoetan ere erabiltzen dira. Rock talde gehienetan erabiltzen den instrumentua da.\nDanborrak maiz erabiltzen dira musikoterapian, batez ere eskuko danborrak, ukimen izaeragatik eta jende askorentzat erabilgarri izateagatik.\nDanborrak jainkozko estatusa ere lortu zuen Burundi bezalako lekuetan, non \"kariendak\" erregearen boterearen sinbolo ziren.\nHistoria.\nGreziarrek \"tymnpanon\" edo \"typanon\" deitzen zioten tresna horri, eta erromatarrek, \"tympanum\".\nHomerok ez zuen danborra aipatu, ez Iliadan, ez Odisean. Euripidesen \"Bacchae\"n, Bakok frigiarrek erabiltzen zituzten danborrak harrapatzeko enkargatu zien bere jarraitzaile gizonei. Danbor horiek \"nik eta Rheak, edo Jainkoen ama handiak, Zibelek asmatuak\" izan zirela baieztatzen du. Beste pasarte batean, Coribantek asmatu zituela dio. Greziarren artean, danborraren asmatzaileak frigiarrak zirela uste zen; erromatarrek, berriz, siriarrak zirela. Litekeena da greziarrek asiarren danborren bat kopiatu izatea eta handik erromatarrengana pasatuko zela.\nDanborretarako zezen-larruak erabiltzen ziren, baina, maizago, asto -larruak, Caio Julio Fedrok bere fabuletan aipatzen duen bezala, laugarren liburuan. Danborra bahe baten forma ematen zion azal batez estalitako zurezko edo metalezko zirkulu batez osatuta zegoen. Batzuetan, danborra makilekin jotzen zen, baina, gehienetan, eskuz jotzen zen, panderoa jotzen den modu berean, eta antzinako danborraren oso antzekoa zen. Soinu ozenagoa sortzeko, metalezko plaka batzuk gehitu ziren, baita kanpaiak eta kaskabiloak ere. Tinpanoa feminizazioaren ikur bihurtu zen, batez ere Zibeleri sagaratutako gizonek erabiltzen zutelako. Tinpano jotzaile emakumeak ohitura txarreko emakume bezala hartuak izan ziren. San Justok oturuntzetatik urrundu nahi zuen gauzetako bat krotalo eta pandero-jotzaileak ziren.\nAntzinatean, ez da bi azal dituen danborrik ikusten, nahiz eta Erromako Berant Inperioko lanetan haiei buruzko testuak egon. Isidoro Sibiliakoak idatzi zuen \"simfonia\", bi aldeetatik txandaka edo aldi berean, jotzen zen tresna bat zela eta bi soinuen, baxuen eta altuen, nahasketak oso harmonia atsegina osatzen zuela. Prudentziok aipatu zuen Actiumeko guduan \"simfonia\"rekin eman zela eraso seinalea.\nIzenaren etimologiak badirudi adierazten duela danbor horren ezagutza edo erabilera, orokorrean, uste baino zaharragoa dela, hau da, sarrazenoen edo mairuen gerren garaikoa. Mairuak izan ziren beren armadetan tresna horiek erabiltzen lehenak; \"al-tambor\" deitzen zieten. Tinbalak, antzinako zalditerian ohikoa zen eta Espainiako zenbait tokitan jai herrikoietan gordetzen den tresna, ziurrenik, arabiar asmakizun bat ere izan daiteke.\nHistorialari batzuen ustez, txinatarrek danborra erabili izan dute antzinatik. Danborraren antzeko tresnak Afrikako herri askotan ere erabiltzen dira.\nZalantzarik gabe, iberiar herriek jada Erdi Aroan hartu zuten danborra arabiarrengandik. Amadeo Saboiakoaren erregealdian kendu ondoren, 1893an, L\u00f3pez Dom\u00ednguez jeneralak berreskuratu zuen haren erabilera.\nAndeetako kultur eremuan, danborrak zeremonia eta festak laguntzeko erabiltzen ziren, eta Tinya bezalako tresnak, nahiko ohikoak. Hegoaldeko kostaldean, Nazca kulturakoek beren danbor tipikoa garatu zuten, bere apaingarri eta eskultoriko mailagatik bereizten zena.\nDanbor motak.\nHornbostel Sachs-en sailkapenaren arabera, bi danbor mota handi daude dar-dar egiteko egiten den ekintzaren arabera. Lehenengo taldean, perkusio-danborrak daude; bigarrenean, berriz, marruskadura-danborrak. Errealitatean, ordea, bigarrenak zanbonba izenez ezagutzen dira, eta ez dira benetako danbortzat hartzen. Beraz, eta Hornbostel Sachsen irizpideak eta sailkapen sistematikoa izan arren, atal hau perkusio-danborrei (membranofonoak) eskainita dago. Tipologia hainbat elementuk zehazten dute, hala nola:\nDurundatzailearen forma dela eta, agertzen diren motak hauek dira:\nDanbor konikoak, edo zehatzago esanda kono-enborrekoak, oinarriak goiko aldea baino diametro estuagoa du, zeinetan jotzen baita. Afrikako kontinentean oso erabiliak dira. Horien artean, Ugandako \"ntenga\" dago, edo Etiopiako \"koboroa\". Ameriketan ere danbor konikoak garatu dira (Kubako \"bat\u00e1\" danborrak edo indiarren \"Ijca\"k, besteak beste), eta haiekin bat egin dute azken mendeetan esklaboek Afrikatik ekarritakoak. Asiako hego-ekialdean ere aurkitzen dira, Java eta Nias uharteetan adibidez. Ohikoa da danbor horiek perkusio-mintz bakarra izatea.\nHondar erloju itxurako danborrak, hau da, \"zilindroaren\" erdiko zatian estuagoak muturretan baino, non mintzak dauden. Mendebaldeko Afrikan eta Japonian erabiltzen dira bereziki. Lehenengoen artean, adibidez, Nigeriako \"kalunguak\" daude, eta, japoniarren artean, \"kakko\", \"tsuzumi\" eta \"daiko\" (edo taiko) danbor batzuk, esaterako, \"da-daiko\" erraldoia. Arabiar munduan ere badaude (Iraken, Turkian, etab.) eta Asiako kontinenteko beste eremu batzuetan, hala nola Korean, Indian edo Tibeten; Azken hori, tradizionalki, bi giza garezur moztuta eta kontrajarritakoekin eraiki zen, eta horrek konnotazio magikoak ematen zizkion; Tartean, \"Sihi\"k danborra soka bati lotuta edukitzen du makila, eta, txandaka, mintz bat eta bestea jotzen du danborra azkar biratzen denean. Azkenik, Ginea Berrian ere badaude mota horretako danborrak. Batzuek Kubako \"bat\u00e1\" danborrak talde horretan daudela uste dute. Danbor horietako batzuek tresnaren erdiko zatia gordinagoa dela aprobetxatzen dute mintzen tentsioa finkatzen duten soken zati bat kontzentratzeko, eta, beraz, erdiko atal horretan presio aldakorra eginez, danborraren tentsioa alda daiteke eta, horrekin, sortzen duen soinuaren altuera aldatzen da. Horrela, Nigeriako danbor hiztunak soinu desberdinak ekoizten eta modulatzen ditu.\nKopa edo ontzi itxurako danborrak, baina oin bakarrekoak. Gaur egun Europan daudenak, hala nola Greziako \"tarabuka\" eta Serbiako \"darbuk\" delakoa; darbuka arabiarraren ondorio da argi eta garbi, bai formagatik, bai izenagatik. Darbuka Marokotik Erdialdeko Asiaraino aurki daiteke, forma, dekorazio eta material desberdinekin. Mendebaldeko Afrikan danbor mota hori Nigerian, Ghanan eta Boli Kostan dago. Herrialde horietako batzuetan eta Kongon, danbor antropomorfikoak daude. Polinesian, Hawaiin eta Markesa uharteetan ere badaude.\nNormalean, zirkularrak dira, baina badira beste forma batzuk ere, adibidez, Espainiako eta Portugalgo zenbait zonaldetan dauden danbor karratuak. Mota horretako danborrak erritualei eta xamanismoari lotuta daude hainbat kulturatan, inuiten edo lapoien artean adibidez; kasu horietan, ohikoa da mintzek izaera sinbolikoko dekorazioa izatea. Batzuek diametroarekin linean dagoen helduleku bat dute eusteko, eta beste batzuk, berriz, zuzenean, markoaren bidez heltzen dira. Batzuek, eskuarekin (gehienak) edo makil batekin (gutxienak) jo beharrean, soka batzuk zintzilikatzen dituzte, eta horien amaieran bola batzuk daude markoaren alboetatik, eta kontrajarriak, mintz bat eta bestea txandaka kolpatzen dituztenak kirtenari itzularazten zaionean. Adibidez, Javako \"terbang\" eta \"kelontong\"aren kasua da, eta Tibeten ere mota horretako danborrak daude. Ipar Amerikako, Panamako, Argentinako, Serbiako, Indiako eta abarretako indigenen artean ere badaude.\nMarko-danbor mota batzuetan, ebaki batzuk egiten dituzte markoaren barruan, eta, bertan, metalezko disko txiki batzuk jartzen dituzte, binaka, eta, danborra astintzean, beren artean kolpatzen dira. Kasu horretan, tresna mistoa da, menbranofonoa eta idiofonoa. Adibide asko daude, eta, horien artean ohikoena, Espainiako berezko panderoa da. Gaur egun, testuinguru askotan, pandereta metalez eraikitzen da, eta mintza galdu du; beraz, idiofono bat baino ez da. Beste ale batzuk \"reshoto\" eta \"buben\"a dira, biak Errusiakoak, \"tar\"ra Turkian, eta \"riq\" eta \"daff\"a komunak hainbat herrialde arabiarretan.\nDanbor kopuruari dagokionez, gehienak bakarka jotzen diren arren \u2013hau da, menbranofono bakar bat hartzen da tresnatzat\u2013, bi danborrez edo gehiagoz osatutako instrumentuen adibide ugari daude. Binaka edo talde ugariagotan doazen danborren artean, bi adibiderik ohikoenak bateriarena eta orkestrako tinbalena dira; lehenengo kasuan, zenbait danbor zilindriko dira, idiofono batzuekin konbinatuta; bigarrenean, multzoa osatzen duten instrumentuen kopurua handituz joan da XVIII. mendeko hasierako bietatik orkestraz ari bagara edo xv. mendean, orkestrakoak ez diren bere aurrekoez ari bagara. Baina Indiako \"tabla\"ren kasua ere bada: danbor bat zilindrikoa da eta bestea konikoa. Danbor mota hori herrialde hartako musika talde ohikoenaren parte da \"sitar\"rarekin lagunduz, eta konposizioaren \"tala\" edo printzipio erritmikoa ezarriz. Boli Kostan ere kopa-danbor multzoak jotzen dira, tartean elkarren artean lotutako bost instrumentu dituztenak.\nDanbor motako beste instrumentu batzuk ere perkusio instrumentu ohikoenak dira. Hona hemen batzuk:\nBarietateak.\nDanbor motako instrumentuak perkusio-instrumentu ohikoenak dira. Batzuk hauek dira:\nKaxaren soinua, batez ere, adabakiak eta kroskoaren diametroak eta altuerak zehazten dute, baita afinazioak, uztaien angeluak eta osatzen dituen materialek ere.\nKonga perkusio musika tresna da, buru bakarreko kubatar danbor handi eta estua, afrikar jatorrikoa.\nAfrikar etnia ezberdinek beti izan dituzte danborrak beraien festa erlijiosoetan eta hortik sortu zen konga.\nHiru motako kongak daude:\nHorretaz gain badira ere \"requintoa\" (\"quintoa\" baino txikiagoa) eta \"supertumba\" (tumba baino handiagoa).\n\"'Tanbori\"a perkusio-instrumentua da, hamabi zentimetroko luzerakoa, eta erresonantzia-kaxa batek osatzen du, egitura metalikoa edo larruzko piezez estalitako zurezkoa duena. Normalean, flabiolaren soinua laguntzeko erabiltzen da, adibidez, sardanan, non erritmoa markatzen duen.\nKultura.\nEuskal Herrian, oso ezaguna da Donostiako Danborrada ekitaldia, Azpeitian ere tradizio handia duena.\nEspainian, Aste Santuko prozesioetan, danborra ohiko musika tresna dute. Calanda herrikoa (Teruel) famatua da beste batzuen artean."}
{"id": "67885", "revid": "90799", "url": "https://eu.wikipedia.org/wiki?curid=67885", "title": "Aste Santua", "text": "Aste Santua edo Aste Saindua (latinez: \"Hebdomas Sancta\" edo \"Hebdomas Maior\", \"Aste Handia\"; grezieraz: \"\u039c\u03b5\u03b3\u03ac\u03bb\u03b7 \u1f19\u03b2\u03b4\u03bf\u03bc\u03ac\u03c2\", \"Megale Hebdomas\") kristau-erlijioan, Erramu-igandean hasten eta Larunbat Santuan bukatzen den astea da, Jesukristoren nekaldia eta piztuera ospatzen dena. Kristauen artean liturgia-jarduera handiko aldia da. Zehazki Erramu-igande eta Larunbat Santu artean ospatzen bada ere, badaude aurreko ostiraletik (Minen ostirala) eta Pazko Igandera arte ospatzen dutenak.\nAste Santuaren aurrean Garizuma ospatzen da. Ostiral Santuko eukaristian Jesusen Gurutziltzaketa eta Pazko Igandeko bezperan Berpizkundea ospatzen dituzte. Horretarako herri-erlijiotasuna azaltzen duten ekintzak burutzen dituzte munduan zehar, esaterako Prozesioak edo Pasioaren antzezlanak.\nPazko Igandea udaberriko ekinokzio osteko ilbete pasa eta hurrengo igandea da.\nOspakizunak.\nErrito katolikoetan, prozesioak dira ospakizun publiko nagusiak Aste Santuan. Mundu mailan, Espainian antolatzen dituzte ezagunenak nazioartean. Haien artean, Andaluziakoak ospetsuenak dira. Sevillan, Erramu Igandetik Pazko Igandera 60 ermandade prozesioan joaten dira katedralerantz, eta 11 ermandadek bi egun lehenago egiten dute katedraletik igaro gabe. 1980an Nazioarteko interes turistikodun jaia deklaratu zuten. Izendapen bera jaso zuten Malaga, Jerez de la Frontera eta Granadakoek ere bai.\nBestela, Gaztela eta Leonen Valladolid (1980tik), Medina del Campo, Palentzia, \u00c1vila, Zamora, Le\u00f3n eta Salamancako erlijio jaiak ere nazioarteko interes turistikodunak dira. Aragoin, bestela, \"Ruta del tambor y el bombo\" (\"Semana Santa en el Bajo Arag\u00f3n\") 2018an izendatu zuen UNESCOk Gizateriaren ondaretzat. Teruelgo probintzian zehar ospatzen dute 9 udalerritan, haien artean Calanda eta H\u00edjar.\nEuskal Herrian, Balmasedan Pasio Biziduna antolatzen dute urtero, 500 hiritar baino gehiagoren parte hartzearekin, hala ostegunean nola ostiralean ere. Bilboko prozesioak ere aipatzekoak dira, Gipuzkoako Segura, Azkoitia eta Hondarribikoekin batera. Araban, Gasteiz eta Laguardia, A\u00f1ana, Moreda Araba, Ma\u00f1ueta eta Lagran aipatzekoak dira, eta Nafarroan Corella, Andosilla, Cabanillas, Luzaide, Iru\u00f1ea eta Tuteran.\nPerun, Ayacuchoko Aste Santua nabarmentzen da, elementu sinkretiko ugarirekin, duela 150 urte baino gehiagotik egiten dutena eta 10 eguneko iraupen ezohikoa duena."}
{"id": "67886", "revid": "336", "url": "https://eu.wikipedia.org/wiki?curid=67886", "title": "Txindata", "text": "Txindata perkusiozko musika tresna da, hala orkestretan nola musika bandetan erabilia.\nBakarrik erabili baitaitezke ere, bi txindata elkarren aurka joz, baterietan ere integratuta dago.\nMotak.\nHainbat motatako txindatak ezagutzen dira:\nHistoria.\nAntzinaroko krotaloetan du jatorria. Krotaloak Ekialde Hurbiletik iritsi ziren Europara Otomandar Inperioaren bidez. Turkiarrek krotalo horiek nabarmen handitu zituzten, gaur egun ezagutzen dugun musika tresna lortu arte."}
{"id": "67887", "revid": "219", "url": "https://eu.wikipedia.org/wiki?curid=67887", "title": "Ezkil", "text": ""}
{"id": "67888", "revid": "336", "url": "https://eu.wikipedia.org/wiki?curid=67888", "title": "Tinbal", "text": "Tinbala perkusiozko musika tresna da, orkestra eta musika talde handietan erabilia.\nEtimologia.\n\"Tinbal\" izenak bi jatorri ditu, alde batetik latinezko \"tympanum\" hitza (\"kolpatzen dena\" esan nahi du) eta bestetik arabierazko \"at-tabal\" hitza (\"danborra\" esan nahi du).\nDeskribapena.\nTinbalaren kaxa kobrezko esferaerdia da, eta honek erresonantzia kutxa lana egiten du. Altuera jakin batean larrua edo bestelako mintz elastiko bat jartzen zaio eraztun batez eta hainbat tentsio-barilaz teinkatzen dena. Tentsio-barila hauek estutuz edo lasaituz afinatzen da tinbala, horretarako oinarrian pedal bat dauka.\nTinbala baketa bidez jotzen da. Baketa hauek egurrezkoak izan ohi dira (banbu, urki, astigar edo gereziondo egurrez eginak) baina badaude aluminio eta grafitozkoak ere. Feltroz, kortxoz edo larruz egindako burua izaten dute.\nLau tinbaletako multzoa izan ohi bat, bakoitzak diametro desberdina duena, 81 cm, 74 cm, 66 cm eta 58 cm hurrenez hurren.\nHistoria.\nJean-Baptiste Lully izan zen tinbala orkestra batean sartu zuen aurreneko musikagile garrantzitsua, 1675. urtean eskeinitako \"Teseo\" operan. XVIII. mendean Johann Sebastian Bach-ek lehen planoan ezarri zituen tinbalak \"T\u00f6net, ihr Pauken! Erschallet, Trompeten!\" kantatan. XIX. mendean Ludwig van Beethoven-ek ahots independiente bihurtu zuen 1806ko \"Biolinerako kontzertua\"-n eta 9. sinfoniako scherzoan.\n1870 urtean afinazio pedala diseinatu zen Dresden eta \"Dresdeko tinbalak\" nagusitzen hasi ziren. Tamainari dagokionez ere historian zehar haundituz joan den instrumentua izan da."}
{"id": "67889", "revid": "336", "url": "https://eu.wikipedia.org/wiki?curid=67889", "title": "Triangelu (musika)", "text": "Triangelua orkestretan erabilitako metalezko perkusiozko musika tresna idiofonoa da. Angelu batetik zabalik dagoen altzairuz egindako triangelua da eta soka edo alanbre batetik zintzilik egoten da. Triangelua metalezko, egurrezko edo plastikozko hagatxo batekin eraginez jotzen da. Hagatxoari batidore esaten zaio. \nSoinua tresna beraren bibrazioaz sortzen denez, idiofonoen familiako musika tresna da eta tamaina ezberdinetakoak daude. Hala ere, ohikoenak 16, 18 eta 20cm \u2013takoak dira.\nAintzinako musika tresna da eta bere jatorria turkiarra izan daiteke. Orkestra sinfonikoan XVIII mendearen erdialdean hasi ziren erabiltzen, Europan jatorri orientaleko musika tresnekiko zaletasuna hastearekin batera. Une horretatik, kontzertu lan ugaritan erabili da.\nTremoloa batidorea triangeluaren barnekaldean mugimendu zirkularrak eginez eta ertzak joz lortzen den soinua da.\nEzaugarriak.\nInstrumentu hau, gaur egun, nahiko erabilia da. Artistek, instrumentu hau aukeratu zuten euren ahalmen sortzaile guztia garatzeko, eta honako ezaugarri hauek ditu:\nMusika aparatu honek ez du nota espezifikorik sortzen, sortzen duen soinua zorrotza eta altuera mugagabekoa baita; hala ere, jotzaileak soinuak irekiak edo itxiak izan daitezke: aparatua eusten duen posizioaren arabera.\nInstrumentuaren berezko ezaugarrietako bat, sonoritate handia duela da, sortzen den soinua, orkestraren gainetik entzutea eragiten duena.\nOro har, oso tresna erabilerraza dela esaten da, baina praktika eta azterketa asko behar dira tresna hori ondo erabiltzeko.\nInstrumentuaren forma triangeluarrak, ukitua izateko behar bezala esekitzeko abantaila ematen dio, soka baten bidez esekitzea eta instrumentua estutu gabe bibrazio gehiago sortzea ahalbidetuz.\nTriangeluaren formak.\nBarraren forma triangeluarrak harmonikoak goratzen ditu eta oinarrizko tonuari lotutako maiztasun altuagoak sortzen ditu, honen ondorioz, instrumentuak tonuen gaineko igorpena lortzen duelarik.\nHonek, bere zatiek luzera ezberdinak dituzten berezitasuna du, tonu ezberdinak ekoiztea errazten diona.\nGaur egun, musika garaikidearen esparruan, euskarri bati lotuta dauden hainbat triangelu erabiltzen ditu. Tamaina eta lodiera ezberdinetakoak izan daitezke, eta hagaxkak material ezberdinetakoak dira, artistari, intentsitate ezberdinekin, soinu ugari egiteko aukera ematen diona.\nTriangeluaren zatiak.\nEzaugarri nahiko sinpleko musika-tresna da, altzairuz egindako barra zilindriko mehe batez osatuta dago, eta 16 eta 2 cm bitarteko tamaina aldakorreko triangelu-forman jarrita dago.\nBere behealdeko alde batean, instrumentuaren bibrazioa errazten duen irekidura bat du. Tresna hau erabiltzeko ez da eskuarekin zuzenean heltzen, goiko erpinean oso ondo lotzen den lokarri baten bidez baizik. Edo horretarako egindako zulo batean, instrumentuaren gorputz berean.\nInstrumentu hau jotzeko erabiltzen den beste osagai bat metalezko hagaxka bat da. Danborretarako baketa bat ere bai, tresna dardarazten duena.\nGaur egun, instrumentu honen barietate ezberdina dago, hauen tamaina edo lodieraren arabera, musika garaikideak ere dauden hiruki eta baketa kopuru handiarentzako sonoritate aukerak aztertzen ditu, non hagaxkaren kalitatea instrumentuak igorritako soinuen garbitasunaren elementu nagusietako bat den.\nJotzeko teknika.\nTriangeluak soinua sortzen du kolpatzen dutenean, tonu zorrotz eta argietan. Tresna hau erabiltzerakoan irizpide hauek nabarmendu behar dira:\nTriangelua behar bezala aukeratu, hainbat tamaina eta aleaziotakoak aurki baititzakezu. Kontuan hartu behar da zer musika mota jo nahi duzun instrumentu honekin.\nEgin ezazu instrumentuari behar bezala eusteko teknika, jotzen duzun bitartean eror ez zaitezen. Gogoratu zure gorputzaren zati batek ere ez duela instrumentua ukitzen, soinuaren kalitatea mugatzen baitu.\nHartu kontuan instrumentua jotzeko erabiliko duzun baketa aukeratzerakoan. Egin beharreko musika-pieza osatzen duten tonu eta soinuarekin bat etorri behar du. Izan ere, hagaxka lodia bada, egurrezkoa edo metalezkoa, tonuak aldatu egiten dira.\nMusika-aparatu hau perkusioan, gutxienez hiru lekutan egin dezakezu.\nJakin beharreko triangeluaren datu bitxiak\nInstrumentua jotzeko teknika du, kanpotik, beheko edo goiko zatitik gertu edo beheko izkinan izan daiteke.\nSoinu harmonikoak sortzea nahiago baduzu, instrumentuaren alboarekin 45 graduko angelua osatzen du.\nGainera, instrumentuaren aldeekin trino bat egiteko teknika inplementatu dezakezu. Hau da, osatzen duten hiru barrak mugimendu zirkular eta azkarrekin kolpatuz. Hagaxkarekin egiten dena da hiru barrak azkar eta erritmikoki ordena berean jotzea."}
{"id": "67894", "revid": "336", "url": "https://eu.wikipedia.org/wiki?curid=67894", "title": "Romulo eta Remo", "text": "Romulo eta Remo bikiak Marte gerraren jainkoaren semeak dira. Romulo, Erromako fundatzaile eta lehen errege mitologikoa izan zen. Kondairaren arabera, Amuliok, Alba Longa hiriko erregea izateko nahian, Numitor, bikien aitona eta benetako erregea, hiritik bota zuen. Romulo eta Remo, haztean aitonaren postua eskatu ez zezaten, hiltzea erabaki zuen Amuliok. Hala ere, bikiak hil behar zituen morroiak sehaska batean jarrita, ibaian utzi zituen. Tiberinok, ibaiko jainkoak salbatu zituen bikiak, eta Palatino muinoko otseme batek bularra eman zien. Faustulok, Amulioren artzain batek, Romulo eta Remo aurkitu eta etxeratu zituen.\nGarai eta indartsu hazi ziren bikiak, eta Faustulok haren leinu noblearen berri eman zien. Amulio eta Alba Longa eraso egindakoan, aitona kokatu zuten errege. Beste hiri bateko erregeak izan nahi zuten haiek.\nPalatino muinora heldu zirenean, Romulok esan zuen hor fundatu behar zutela haien hiri berria. Remok, ordea, Aventino muinoa hobesten zuen. Erabakitzeko, jainkoen borondateari men egitea deliberatu zuten. Plutarkoren arabera, Remok sei bele ikusi zituen, eta Romulok, hamabi. Romulo idi pare baten bitartez hiriko mugak markatzen ari zela, Remok, jeloskor, madarikatu zuen hiria. Romulok bikia hil zuen.\nBere omenez, Erroma deitu zion hiri horri, eta lehen errege bihurtu zen."}
{"id": "67895", "revid": "65203", "url": "https://eu.wikipedia.org/wiki?curid=67895", "title": "Henry Kissinger", "text": "Henry Alfred Kissinger (F\u00fcrth, Alemania, 1923ko maiatzaren 27a - Kent, Connecticut, 2023ko azaroaren 29a) jatorri alemaniarreko politikari estatubatuarra izan zen, baita XX. mendeko eragin handiko nazioarteko analista ere. Ameriketako Estatu Batuen kanpo politikaren arduradun nabarmena izan zen.\nBizitza.\nFamilia judutarreko kidea izanik, 1938an Ameriketako Estatu Batuetara emigratu zuen nazien jazarpena ekiditeko. Bost urte ostean estatubatuar nazionalitatea lortu zuen. Harvard-eko unibertsitatean ikasi zuen eta bertako irakasle izan zen, nazioarteko harremanetan espezializatuz.\n1950eko hamarkadan abiarazi zuen karrera politikoa. John Fitzgerald Kennedyk izendatu zuen armen kontrola kudeatzeko erakundearen buru. Richard Nixon presidentearekin, berriz, Segurtasun Nazionalaren Kontseiluko buru izan zen eta 1973-77 urte bitartean estatu-idazkaria. Alderdi errepublikarreko kide egin zen, baina jatorri alemaniarra izateak zanpatu zuen Kissingerren presidente nahia.\nKissingerren figura Gerra Hotzaren garaiarekin lotzen da. SESBekin distentsioa lortzearen aldekoa zen. SESBen eta AEBen arteko SALT elkarrizketak bultzatu zituen gerra nuklearra ekiditeko. Maoren Txinarekin ere harreman diplomatiko zuzenak ireki zituen, Txinaren isolamendu diplomatikoaren amaiera bultzatuz.\nBere figura, ordea, Vietnamgo gerrarekin lotzen da. Hasieran gogortasun jarrera izan bazuen ere, AEBetako tropak erretiratzearen alde jokatu zuen geroago. Parisko elkarrizketen bidez bake prozesua prestatzeari ekin zion. Arrazoi horrengatik lortu zuen 1973. urtean Bakearen Nobel saria, Vietnam iparraldeko Le Duc Tho politikariarekin batera. Gerra amaitzen ez zela ikusita, azken horrek sariari uko egin zion, ez ordea Kissingerrek.\nKissingerren xede nagusia izan zen Amerika Latinar sozialismoaren zabalpena ekiditea. Onartzen da Kissingerren laguntza eta babesa 70. hamarkadan hainbat gobernu demokratikoen kontrako estatu kolpeetan. 1973an Txileko Salvador Allenderen aurkako estatu kolpean militarrak babestu zituen, baita Uruguayko gobernu progresista berriaren aurkako kolpean ere. Era berean, Kondor Operazioaren, hau da, oposizioaren aurkako jazarpen sistematikoaren arduradun nagusienetarikoa da. 1976. urteko Argentinako estatu kolpean, militarrek lagun izan zuten Kissinger.\nJimmy Carter presidentearen garaian karrera politikoa alde batera utzi zuen, baina nazioarteko aholkulari izaten jarraitu du Ronald Reaganen eta George W. Bushen gobernuetan.\nIdazle ere aritu da, eta hainbat egunkarietako kronika politikoak idazteaz batera, \"The Necessity for Choice\" liburuaren egilea da.\nEgun mugimendu asko daude Kissingerren aurkako prozesamendu judiziala zabaltzearen alde, baita Nobel saria kentzearen alde ere. Giza eskubideen urratzea egozten diote Vietnamgo gerran eta Latinoamerikako estatu kolpeetan.\n2014ko urriaren 1ean zabaldu zenez, Henry Kissinger AEBetako Estatu idazkari izandakoak Kuba \u00abzanpatzeko\u00bb plan bat egin zuen 1976an, Habanak Angolara tropak bidali zituelako. Bere helburua aire eraso masiboekin Kubako portuak suntsitzea zen, eta Guantanamoko basean marineak pilatuta lurretik eraso, bere hitzetan \u00abblokeo gupidagabe, bizkor eta eraginkor bat\u00bb ezartzeko."}
{"id": "67896", "revid": "69454", "url": "https://eu.wikipedia.org/wiki?curid=67896", "title": "Harper Lee", "text": "Nelle Harper Lee (1926ko apirilaren 28a - 2016ko otsailaren 19a) estatubatuar idazle ospetsuenetako bat da, \"Urretxindor bat hiltzea\" (\"To Kill a Mockingbird\") idatzi zuen eleberriagatik. 1961eko Pulitzer Saria Fikzioan irabazi zuen eta gaur egungo estatubatuar literaturaren klasikoa bilakatu da. Leek eleberri bakarra idatzi zuen, eta hala ere 2007an Presidentziaren Askatasunaren Domina eman zioten literaturari egindako ekarpenagatik. Ohorezko unibertsitateko titulu ugari jaso zituen, baina halakoetan hitz egiteari uko egiten zion. Truman Capote bere lagun minari lagundu zion \"Odol hotzean\" (\"In Cold Blood\") 1966ko liburu ezagunaren ikerketan. Capote izan zen Dill Harris \"Urretxindor bat hiltzea\"-ko pertsonaiaren oinarria.\n1768an sortutako Entziklopedia Britainiarrak literatura-kritikarien artean egindako inkesta baten arabera, \"Urretxindor bat hiltzea\" inoiz idatzi diren hamabi nobela onenean artean dago, hain zuzen bigarren lekuan, Anna Kareninaren ondoren.\n1950eko hamarkadaren erdialdean \"Zoaz, zaintzaile bat jarri\" (\"Go Set a Watchman\") izeneko idatziak ere burutu zituen, 2015eko uztailean argitaratuz \"Urretxindorra\"-ren sekuentzia bezala, baina geroago baieztatu zen \"Urretxindorra\"-ren lehen zirriborroa izan zela.\n1962an \"Urretxindor bat hiltzea (To Kill a Mockingbird)\" zinemara egokitu zuen Robert Mulligan zuzendariak, eta hiru Oscar Sari jaso zituen. Gregory Peck aktoreak eleberriko Atticus Finch pertsonaiarena egiten zuen.\nGaztetako bizitza.\nNelle Harper Lee 1926ko apirilean jaio zen Monroeville-n (Alabama), eta bertan Frances Cunningham eta Amasa Coleman Lee-ren lau seme-alaben artean gazteena izan zen. Leeren ama etxekoandrea zen, eta bere aita egunkari bateko zuzendari ohia, enpresaria eta abokatua. Alabamako Estatu Legebiltzarrean ere aritu zen 1926tik 1938ra. Aitaren aldetik, Robert E. Lee jeneral konfederatuaren ondorengoa eta Lee familia nabarmeneko kidea zen.\nAita tituludun legegizon bilakatu aurretik, behin bi beltz defendatu zituen dendari zuri bat hil izana leporatuta. Bi bezeroak, aita eta semea, urkatu egin zituzten. Leek hiru anai-arreba izan zituen, eta bizitzan zehar bere ahizpa zaharragoekin harremanetan egon arren, bere anaia bakarrik zegoen antzeko adinarekin jolasteko, nahiz eta Truman Capoterekin izan harremanik sendona, 1928tik 1034 bitartean udak Monroevillen igarotzen zituelako.\nMonroe County Goi Eskolan matrikulatuta zegoela, Leek ingelesezko literaturarekiko interesa erakutsi zuen, neurri batean Gladys Watson irakaslea bere tutore izan zelako. Amaitutakoan, Alabamako Unibertsitatera joan zen Tuscaloosara, eta han zuzenbidea ikasi zuen zenbait urtez. Bertan unibertsitateko egunkarian eta umorezko aldizkari baten idazten zuen, eta aitaren etsipen handiarekin, titulua lortzeko beharrezko kreditu orduak amaitzeko seihileko baten faltan, 1948ko udan, Europako zibilizazioko udako eskola batean parte hartu zuen Ingalaterrako Oxfordeko Unibertsitatean. Esperientziak interes handiagoa sortu zion, egindako ikasketa juridikoak baino.\nUrretxindor bat hiltzea.\n\u201cInoiz ez nuen espero izan arrakastarik \"Urretxindorra\"rekin. Berrikusleen eskutik heriotza azkar eta errukiorra itxaro nuen, baina aldi berean, pentsatuz norbaitek animoak ematea nahiko zuela. Jendearen animoak. Esan bezala apur bat espero nuen, baina askoz gehiago eman zidan, eta nolabait esperotako heriotza errukitsu azkarra bezain beldurgarria izan zen amaieran.\u201d \u2009\u2009\u2009(\"Leek 1964an, Newquist aldizkarian\") 1949an, Lee New York hirira joan zen bizitzera eta lana egitera, lehenik liburu denda batean eta gero aire konpainia bateko erreserba enplegatu bezala. Bere aisialdia, idaztera bideratzen zuen. Hainbat istorio luze argitaratu ondoren, Leek agente bat aurkitu zuen 1956ko azaroan, Maurice Crain, lagun bilakatuko zena hamarkada batzuk geroago hil zen arte. Hurrengo hilabetean, lagunek urtebeteko soldata opari bezala eman zioten Leeri ohar batekin: \"Zure lanetik urte bat libre duzu egokien deritzozuna idazteko. Gabon zoriontsuak\".\nJatorria.\n1957ko udaberrian, 31 urteko Leek \"Zoaz, zaintzaile bat jarri\" (\"Go Set a Watchman\") eskuizkribua entregatu zion Crain-i argitaletxeetara bidaltzeko. Lippincott editorialean, eleberriak Therese von Hohoff Torrey editorearen eskuetan amaitu zuen, eta irakurtzerakoan harrituta geratu zen. \"Lerro guztietan benetako idazlearen txinparta pizten zuen\", kontatuko zuen historia korporatiboan. Baina Hohoffek ikusi zuen moduan, eskuizkribua ez zen inolaz ere gertu argitaratzeko. Berak deskribatu zuen bezala, \"guztiz asmatutako eleberri bat baino, anekdota sorta bat\" zen. Hurrengo bi urteetan, Leeren zirriborro ezberdinak zuzendu zituen, eleberriak behin betiko forma lortu arte. Ondoren izenburua \"Urretxindor bat hiltzea\" ipini zion. Bitartean, hegoaldeko arraza harremanekiko interesa nazionalki areagotu zen, Estatu Batuetako Auzitegi Gorenak 1954an Brown v. Education Boarden eskolako desegregazio erabakiak eman zituenean, eta eskubide zibilen mugimenduak zein \"erresistentzia masiboaren\" estrategia segregazionistak, titularrak jaso zituzten estatu osoan.\nArgitaratu ez dutenen autore askoren antzera, Leek zalantzak zituen bere talentuaz. \"Lehen aldiko idazlea nintzen, beraz, esan zidatena egin nuen\", zioen Leek 2015ean, \"Zaintzaile-\"tik \"Urretxindorrera\" izandako bilakaerari buruz. Hohoffek geroago Lippincotten historia korporatiboaren prozesua deskribatu zuen: \"Porrot itxurako pare bat hasieren ondoren, argitasuna egiten joan zen, bai istorioaren ildoa zein pertsonaien arteko elkarrekintza, eta bestalde enfasia jaisten. Berrikuspen bakoitzarekin batera aldaketa txikiak gertatzen ziren, istorioa indartzen joan zen heinean. Eta bere ikuspegiaren arabera, nobelaren benetako maila agerian geratu zen\". Hohoffek egilearen eta editorearen arteko hartu-emana deskribatu zuen: \"Iradokizun batekin ados ez zegoenean, hitz egiten genuen, batzuetan orduak\" ... \"Eta batzuetan Lee nire pentsamoldera inguratzen zen, beste batzuetan ni berera, eta hainbatetan eztabaidek herrialdearekiko ildo berria irekiko zuten.\"\nCharles J. Shields-ek \"Urretxindorra: Harper Leeren erretratua\" liburuan kontatzen duen moduan, neguko gau batean Leek eskuizkribua leihotik elurretara bota zuen, Hohoffi negarrez deitu aurretik. Eta honek agindu zion \"Berehala kanpora joateko eta orriak jasotzeko\". Nobela behin betiko prest zegoenean, egileak \"Harper Lee\" izena erabiltzea aukeratu zuen, Nelle izena \"Nellie\" bezala gaizki identifikatzeko arriskua zegoelakoan.\n\"Urretxindor bat hiltzea\" 1960ko uztailean argitaratu zenean, berehala lortu zuen best-seller bilakatzea kritikaren sona handia jasoz. 1961. urtean Pulitzer Saria Fikzioan irabazi zuen. Oraindik ere best-seller izaten jarraitzen du, 30 milioi kopia baino gehiago salduta. 1999an, Liburutegietako Aldizkariaren inkestan, \"Mendeko eleberri onena\" aukeratu zuten.\nXehetasun autobiografikoak eleberrian.\n\"Urretxindor bat hiltzea\"-ren argumentua eta pertsonaiak Leek bere familiari eta bizilagunei buruz egindako oharretan oinarrituta daude, eta baita berak hamar urte zituenean jaioterritik gertu izandako gertaera batean ere. Hain zuzen, emakume zuri bat bortxatu zuelakoan salaketa egotzi zioten beltz bati, eta bera laguntzen saiatuko zen Atticus Finch protagonista. Eleberriak 1930eko hamarkadan hegoalde sakonean, helduek arraza eta klasearekiko zuten jarreren irrazionaltasunaz dihardu, bi haurren begietatik irudikatuta. Bere jaioterriko Monroeville-n (Alabama) izandako jarrera arrazistak inspiratu zuen.\nLeeren antzera, eleberriko Scout bikotea Alabamako herri txiki bateko abokatu errespetatu baten alaba da. Scouten laguna, Dill, Leeren haurtzaroko adikidea eta bizilaguna zen Truman Capoten inspiratuta zegoen. Eta Lee berriz, 1948an argitaratutako \"Beste ahotsak, beste gelak\" Capoteren lehen eleberriaren pertsonaia baten eredua da. Leeren eleberriaren argumentuaren oinarria, bere aita abokatuak egin zuen antzeko defentsa juridiko baten porrota izan zen. Baliteke baita, mutilen arteko bortxaketa kasuek Leeren kontzientzia soziala eratzen lagundu izana.\nLeek bere liburuan paralelismo autobiografikoak gutxitzen zituen bitartean, Truman Capotek, \"Urretxindor bat hiltzea\" nobelako Boo Radley-ren pertsonaia aipatuz, autobiografikotzat jotzen zuen xehetasunak deskribatu zituen: \"Nire \"Beste ahotsak, beste gelak\" liburuko jatorrizko bertsioan, gizon bera aipatzen nuen, gauzak zuhaitzetan uzten zituen gizona, baina azkenean nire istoriotik atera egin nuen. Benetako gizona zen, eta gu bizi ginen kale barrenean bizi zen bera ere. Uzten zituen gauza horiek zuhaitzetatik ateratzera joaten ginen. Leek horri buruz idatzi zuen guztia egiazkoa zen. Baina ikusten baduzu, istorio bera hartu nuen ni ere, eta amets gotiko batzuetara transferitzen saiatu nintzen, modu guztiz desberdinean agertzeko.\"\nUrretxindor bat hiltzearen ondoren.\nErdiko urteak.\nLee 40 urtez bizi izan zen Manhattanen, txikitako lagun Capotetik gertu. Honen lehen eleberri erdi autobiografikoa \"Beste ahotsak, beste gelak (Other Voices, Other Rooms\") 1948an argitaratu zen. Hamarkada bat geroago \"Urretxindor bat hiltzea\" eskuizkribua argitalpenen produkzioan sartu zenean, Leek Capoteri Holcombera (Kansas) lagundu zion, nekazari baten eta bere familiaren hilketari herri txiki baten erantzunari buruzko artikulu bat idazteko ikertzen laguntzeko. Capotek artikulu hura, 1966an argitaratu zen \"Odol hotzean\" liburu ospetsuan bihurtu zuen.\n\"Urretxindor bat hiltzea\" 1960ko uztailean agertu zen ofizialki, eta Lee publizitate birak sortzen zizkioten zurrunbiloekin hasi zen. Zaila egin zitzaion pribatutasuna mantentzea, eta elkarrizketatzaile askok lana \"aro bateko istrio nagusi\" bezala karakterizatzea. Gainera, liburuak (1930eko hamarkadako arraza harremanen ingurukoa) produkzio prozesuan aurrera egin ahala, AEBko Hegoalde sakonean arraza tentsioak areagotu egin ziren. Montgomeryko autobusaren boikota 1955-56 bitartean gertatu zen, eta Ipar Carolinako A&amp;T Unibertsitateko ikasleek hilabeteetako eserialdiak antolatu zituzten. Liburua best seller bilakatu zenean, Freedom Riders Alabamara iritsi zen eta Anniston eta Birminghamen jipoitu egin zituzten. Bitartean, \"Urretxindor bat hiltzea-k\" 1961eko Pulitzer Saria Fikzioan irabazi zuen, eta baita Kristauen eta Juduen Konferentzia Nazionalaren 1961eko Anaitasuna Saria. Halaber, Reader's Digest Book Club-eko hautaketa laburra eta Hileko Liburu Klubaren ordezko hautaketa bilakatu zen.\nLeek 1962ko Horton Footeren pelikulak Oscar Saria irabazi zuen gidoira liburua egokitzen lagundu zuen, eta emaitza ontzat eman zuen: \"Nire ustez, inoiz egindako filma baten itzulpen onenetakoa da\". Gregory Peck aktore nagusia ere herrian zehar eskoltatu zuen. Peckek Oscar saria irabazi zuen \"Atticus Finch\" interpretatzeagatik. Familiak gertuko bihurtu ziren, eta Pecken bilobak, Harper Peck Voll-ek, bere izena du.\nArrakastaren ondoren Lee hasieran zaleen korrespondentzia pertsonalki erantzuten saiatu zen, baina egunero 60 gutun baino gehiago jasotzen hasi zenean, konturatu zen bere denbora eskaerak handiegiak zirela. Alice ahizpa bere abokatu bilakatu zen, eta Leek zerrendatu gabeko telefono zenbaki bat lortu zuen elkarrizketak edo agerraldi publikoak bilatzen zituzten jendearen arreta murrizteko. \"Urretxindor bat hiltzea\" lana argitaratu zenetik 2016an hil zen arte, Leek ez zuen ia elkarrizketarik edo agerraldi publikorik egiteko eskaerarik onartu. Eta saiakera labur batzuk izan ezik, ez zuen ezer gehiago argitaratu. Lanean aritu zen eleberri baten, \"Agur luzea\" (\"The Long Goodbye)\" baina azkenean amaitu gabe utzi zuen.\nLeek gainera, aita zaintzeko ardura handiak hartu zituen bere gain. Alabaren arrakastarekin oso pozik zegoen, eta \"Atticus Finch\" izenarekin hasi zen autografoak sinatzen. Hala ere, bere osasunak okerrera egin zuen eta Alabaman hil zen, 1962ko apirilean. Dolu gisa New Yorken denbora gehiago igarotzea erabaki zuen. Hamarkada luzeetan Capote adiskidea gustukoa zuen jet-set bizimodu arranditsuan murgildu zen, baina berak nahiago zuen anonimotasuna eta bizimodu espartanoagoa egitea. Leek lagunak beraien etxeetan bisitatzen zituen (edaten zuela kritikatzen zutenengandik urrunduz beti ere), liburutegietan edo beste topaketa batzuetan agerraldiak eginaz, batez ere Monroevillen.\n1966ko urtarrilean, Lyndon B. Johnson presidenteak Lee Arte Kontseilu Nazionalerako izendatu zuen.\n2005\u20132014.\n2005eko martxoan, Lee Filadelfiara iritsi zen Spector Gadon &amp; Rosen Fundazioaren eskutik legegizonen irudikapen positiboen hasierako ATTY saria jasotzera. Ondoren, Los Angelesera bidaiatu zuen bertako Liburutegi Publikoen literatura saria jasotzera. Eta 2006ko maiatzean, Notre Dame Unibertsitateko ohorezko titulua onartu zuen. Bestalde, 2007ko abuztuan, Alabamako Ohorezko Akademian lau kide berri sartzeko ekitaldian, ohiturari jarraituz Leek uko egin zion entzuleei zuzentzeko gonbidapenari, esanaz: \"Bueno, hobe da isilik egotea ergel bezala agertzea baino\".\n2007ko azaroan, George W. Bushek presidenteak Askatasunaren Presidentziaren Domina eman zion Leeri. Estatu Batuetako sari zibilik altuena da, eta \"Estatu Batuetako segurtasunari edo nazio interesei, munduko bakeari, kulturari edo bestelako ahalegin publiko edo pribatu garrantzitsuei ekarpen bereziki egindakoei\", ematen diote. 2010ean, Barack Obama presidenteak Leeri Artearen Domina Nazionala eman zion, Estatu Batuetako gobernuak \"arteen bikaintasunari, hazkundeari, laguntzari eta eskuragarritasunari egindako ekarpen bikainengatik\" emandako sari gorena. \nEgunkari australiar bati 2011n emandako elkarrizketan, Thomas Lane Butts apaizak zioen Lee ezinduen egoitza baten bizi zela, gurpil-aulkiari lotua, partzialki itsua, gorra, eta memoria galerekin. Buttsek partekatu egin zuen Leek erantzun ziona, zergatik ez zuela berriro idatzi galdetzerakoan: \"Bi arrazoi: bata, ez nuke \"Urretxindor bat hiltzea\"rekin izandako presioa eta publizitatea berriro jasan nahi, edozein diru kopururen trukea egonda ere. Bigarrenik, esatea nahi nuena esan nuen, eta ez dut berriro esango \".\n2015: Zoaz, zaintzaile bat jarri.\nTonja Carter Leeren azken abokatuaren arabera, ere aktiboak baloratzeko kutxa berraztertu zuen 2014an eta \"Zoaz, zaintzaile bat jarri\" (\"Go Set a Watchman\")-ren eskuizkribua aurkitu zuen. Leerekin harremanetan jarri zen eta eskuizkribua irakurri ondoren, agenteari eman zion.\n2015eko otsailean Harper Collins editorialak \"Zoaz, zaintzaile bat jarri\" argitaratuko zuela iragarri zuen, \"Urretxindor bat hiltzea\" eleberriko pertsonaia asko errepikatu arren. HarperCollinsen prentsa ohar baten arabera, hasiera batean \"Zaintzailea\"ren eskuizkribua galduta zegoela uste zen, eta \"Urretxindorra\" trilogia baten lehen liburua izan nahi zuela: \"\"Urretxindorra\" lehenengo, \"Zaintzailea\" azkena eta bien arteko lotura eleberri laburrago bat argitaratzeaz hitz egin zuten.\"\nNobelaren argitalpena 2015eko uztailean bere abokatuak iragarri zuen, eta kezkak piztu zituen hasieratik. Zergatik Leek, 55 urtetan zehar beste libururik ez zuela idatziko argudiatuz, bat-batean berriro argitaratzea erabaki zuen? Alabamako estatuak ikerketa bat abiarazi zuen ea Lee nahikoa gai zen \"Zaintzailea\"ren argitalpena onartzeko. Leeren abokatuak zioenez, Lee \"oso pozik\" zegoen argitalpenarekin.\nBaina azalpen hori, ordea, Leeren lagun askok gezurtatu zuten. Adibidez Marja Mills bere biografiaren egileak, \"Urretxindorraren aldameneko atekoa: bizitza Harper Leerekin\", lagun eta bizilagun ohiak, oso bestelako irudi bat margotu zuen. Leeren Alice arrebak, \"Leeren helduaroko bizitza gehienean bere zaintzailea, aholkularia, eta babeslea\" izan zenak, honela esan zion: \"Nelle Harper gizajoak ezin du ikusi, ezin du entzun, eta bere aurrean jartzen zaion edozer sinatuko du, konfiantza duen edonork eskatzen badio.\" Mills-ek ohartarazi zuen Alice hil eta bi hilabete eta erdira iragarri zutela argitalpena, eta Leeren gutun guztiak bere abokatuaren eskuetatik igaro zirela.\nHeriotza.\nLee bere loaldian hil zen 2016ko otsailean, 89 urte zituela. Hil aurretik, Monroevillen (Alabama) bizi izan zen, eta hileta bertako Lehen Eliza Metodista Batuan egin zuten.\nFikziozko erretratuak.\nHarper Lee Catherine Keener aktoreak interpretatu zuen \"Capote\" (2005) filmean, eta Sandra Bullock-ek \"Gaiztoa (Infamous)\" (2006) filmean. Bestalde, Tracey Hoytek egin zuen bere papera \"Harritu nazazu: Jacqueline Susann-en istorioa (Scandalous Me: The Jacqueline Susann Story)\" (1998) telebistako seriean. Truman Capoteren \"Beste ahotsak, beste gelak\" (1995) eleberriaren zinerako egokitzapenean, Idabel Thompkinsen pertsonaia, Capotek txikitan Leeri buruz egindako oroitzapenetan inspiratuta dago, eta Aubrey Dollarek interpretatu zuen."}
{"id": "67897", "revid": "1310", "url": "https://eu.wikipedia.org/wiki?curid=67897", "title": "Remo", "text": ""}
{"id": "67898", "revid": "512", "url": "https://eu.wikipedia.org/wiki?curid=67898", "title": "Till Eulenspiegelen barrabaskeria dibertigarrak", "text": "Till Eulenspiegelen barrabaskeria dibertigarriak Richard Strauss konposatzaile eta musikari alemaniarrak 1894 eta 1895 artean idatzi zuen olerki sinfoniko bat da. Bertan Till Eulenspiegel izeneko laborariaren zoritxarrak eta bihurrikeriak kontatzen dira. Till Eulenspiegel errepresentatzen duten bi gaietatik batetaz, tronpa arduratzen da. Besteaz, berriz, klarinetea. Tronpak jotzen duen gaia, bizia da, puntu goreneraino luzatua, ondoren, beherantz erortzeko, hiru nota luze eta indartsuetan, progresiboki beherago doazenetan amaitzeko. Klarinetearena, artifiziala eta zalameroa da, tranpati bat idorokitzen duena, hobea egiten duena.\nInstrumentazioa.\nMusikalan hau, honak orkestra honentzat idatzia dago: piccolo 1, 3 zehar txirula, 3 oboe, korno ingeles 1, 3 klarinete re eta si bemolean, klarinete baxu 1 si bemolean, 3 fagot, kontrafagot 1, 4 tronpa fa eta mian, 4 tronpa rean (ad libitum), 3 tronpeta fa eta doan, 3 tronpeta rean (ad libitum), 3 tronboi, tuba 1, tinbalak, triangelua, txindatak, bonboa, danbor erredoblantea, karraka eta kordentzat."}
{"id": "67899", "revid": "58701", "url": "https://eu.wikipedia.org/wiki?curid=67899", "title": "Till Eulenspiegel", "text": "Till Eulenspiegel Herbehereetako eta Alemaniako folkloreko pertsonaia bat da. Tradizioaren arabera, Kneitlingerren jaioko zen Brunswickeko dukerrian, 1300. urtean, eta M\u00f6llnen hilko zen, 1350. urtean. Erromatar Germaniar Inperio Santutik bidaiatu zuen, Alemaniako iparraldetik batipat, baina baita Herbehereetatik, Bohemiatik eta Italiatik ere.\nTillen historiak, dibertsioaren maitale bezala, lotsagabea eta mundu guztiaren kontura barre egiteko prest azaltzen du. Batzuetan, ezer ez duela ulertzen sinestarazten dio jendeari, gezurrezko itxurak hartuz, adibidez, hitz egiten dionaren kontura barre egiteko.\nTill Eulenspiegelen pertsonaiak, hainbat lan inspiratu zituen:"}
{"id": "67900", "revid": "119347", "url": "https://eu.wikipedia.org/wiki?curid=67900", "title": "Charles de Coster", "text": "Charles-Theodore-Henri De Coster (1827ko abuztuaren 20a - 1879ko maiatzaren 7a) frantsesezko nobelagile belgiarra izan zen. Bere ahaleginek belgiar literatura nazionalaren oinarriak jarri zituzten.\nMunichen jaio zen. Bere aita, Augustine De Coster Liejan jaioa zen. Berau, Municheko aita santuaren nuntzioaren etxean erasoa izan zen, baina laster itzuli zen Belgikara. Charles Bruselaseko banketxean hasi zen lanean, baina 1850ean Bruselaseko Unibertsitate Askean sartu zen. Bertan amaitu zituen bere ikasketak, 1855ean. Zoriontsuen elkartea izeneko talde literario txiki baten sortzaileetako bat izan zen. Talde honetako batek baino gehiagok, literatura goraipamenen batekin amaitu zuen.\nDe Costerrek, \"Revue trimestrielle\" izeneko aldizkarian egin zuen bere debuta olerkari gisa. Aldizkari hau, 1854an sortua izan zen. Prosan eginiko bere lehen ahaleginek Uylenspiegel izeneko egunkariaren sorreran lagundu zuten. Egunkari hau 1856an sortua izan zen. 1850 eta 1858 arteko bere idazlanak Lettres a Ehisa izenekoak, 1894an, idazlea hil eta 15 urtera, Charles Potvinek argitaratu zituen.\nMontagne eta Rabelaisen ikaszale handia izan zen, eta hauekin kidetu zen frantziar XVI. mendearen bitartez. Bere modu flandriarrak adierazi zituen, eta ezin izan zuen idatzi leialki frantses modernoan. Horregatik, bere lanik onenak, hizkuntza zaharrean idatziko zituela adostu zuen. Flandriar elezaharrak 1857an idatzu zuen bere liburuaren arrakasta, F\u00e9licien Rops eta beste lagun batzuen marrazkien bidez areagotu zen. 1861ean, Brabantiar ipuinak izeneko liburua argitaratu zuen, frantses modernoan\nBaina, bere idazlanik hoberena, Thyl Ulenspiegel eta Lamme Goedzaken elezaharra da, 1867an idatzitakoa. Liburu hau, XVI. mendean girotua dago, eta ertaroko elezahar batean oinarritua. Bertan, belgiar abertzaletasuna bere espresio osoan agertzen da. Eskalearen prosa epiko honen prestaketan, hamar urte eman zituen. Uylenspiegel, edo Eulenspiegel, On Kixoterekin alderatua izan da, baita Pantagruelekin ere. Till, XVI. mendeko ohiko flandriarra da, eta bere berpiztearen istorioa, arrazaren halabeharraren alegia bezala onartua izan da. Bere eta bere lagunaren narratiba erdihistorikoaren probesteak, umore biziz betea, izugarrikerien mendeku bezala, bertan aurkitzen du bere tokia. Liburu honetako marrazkiak, Rops eta beste batzuek eginak dira.\n1870ean, historia orokorra eta frantziar literaturaren irakasle bihurtu zen, eskola militarrean. Bere lanak, edozein modutan, ez ziren ekonomikoko errentagarriak izan. Bere gobernuaren lanaren mendeku bezala, beti egon zen zailtasunetan, eta bihozkabeturik hil zen Ixellesen, Bruselasen, 1879ko maiatzean. Ixelles kanposantuan lurperatua izan zen."}
{"id": "67904", "revid": "646", "url": "https://eu.wikipedia.org/wiki?curid=67904", "title": "Yersinia", "text": "Yersinia generoa bakterio Gram negatiboz osatuta dago, bazilo txikiak direnak (kokobaziloak). Enterobacteriaceae familia barnean sailkatuta daude. Anaerobio fakultatiboak dira eta mugikorrak 22\u00a0\u00b0C-tan, baina ez 37\u00a0\u00b0C-tan. Ez dute esporarik sortzen.\nGenero honetan 8 espezie daude. Klinika mailan \"Yersinia pestis\", \"Yersinia enterocolitica\" eta \"Yersinia pseudotuberculosis\" dira garrantzitsuenak.\nYersiniaren ezaugarri biokimiko nagusiak hauek dira:\nYersiniaren ezaugarri metaboliko batzuk oso lotuta daude tenperaturarekin: aintzat hartu behar da hori bakterio honekin laborategiko ikerketak burutzerakoan.\nPatogenia.\nAipatu den moduan, genero honetako giza-patogenoak hiru dira:\nGizateriaren zigor latza Erdi Aroan eta hurrengo mendeetan, izurri bubonikoa Europatik desagertu da egun, Asian eta Afrikan irauten badu ere."}
{"id": "67905", "revid": "119347", "url": "https://eu.wikipedia.org/wiki?curid=67905", "title": "Metropolitan Opera", "text": "Metropolitan Opera New Yorken (AEB) kokaturik dagoen opera antzoki bat da. Lincoln Centerrean, zehazki. Munduko opera antzokirik ezagunenetako bat da, bere ekoizpen handi eta xehetasunez beterikoengatik ospetsua dena. Opera munduaren barruan, munduko garrantzitsuenetako bat da Milango La Scala, Parisko Garnier Opera, Buenos Aireseko Col\u00f3n Antzokia eta Bartzelonako El Liceurekin batera. 1880ko apirilean sortua izan zen.\nAntzoki hau, lehenago, hiriko beste toki batean kokatua egon zen. J. Cleveland Cadyk diseinatutako eraikin batean. Sute batek erraustuta utzi zuen 1892ko abuztuaren 27an. Berriztatua izan ondoren, han bertan jarraitu zuen, 1966 arte. Urte horretan, orain dagoen tokira aldatu zen. Hasierako eraikina, 1967an bota zuten.\nOraingo Metropolitan Opera Wallace K. Harrisonek diseinatua izan zen. 1966ko irailaren 16an inauguratua izan zen. Egun hortan, Samuel Barberren Antonio eta Kleopatra opera estreinatu zen. Harreratokian, Marc Chagallek bereziki eraikin honetarako diseinaturiko bi mural daude. Eraikinaren edukiera ia lau mila pertsonakoa da. Antzokiak, egunero antzeztu behar den operaren agertokia aldatzeko beharrezko teknologia du, agertokii, tramoia eta ziklorama sistema konplexu bat erabiliz. Bertute honek, funtzioak ia egunero egotea ahalbidetzen du.\nAntzoki honek, zuzeneko irrati transmisio zerbitzu bat eskaintzen du. Lehen transmisioa, 1931ko abenduaren 25ean izan zen Engelbert Hamperdincken \"H\u00e4nsel eta Gretel\" operaren ekoizpen batekin."}
{"id": "67906", "revid": "13403", "url": "https://eu.wikipedia.org/wiki?curid=67906", "title": "Blackadder", "text": ""}
{"id": "67909", "revid": "336", "url": "https://eu.wikipedia.org/wiki?curid=67909", "title": "Hematite", "text": "Hematitea burdina(III) oxidoaren forma minerala da. Sistema erronboedrikoa jarraituz kristaltzen da, eta ilmenitaren eta korindoiaren kristal-egitura bera dauka.\nHematitea beltza, gris zilarkara, marroia, marroi gorrixka edo gorria izan ohi da. Burdinaren mea nagusia da. Hematiteak hainbat forma izan ditzake, baina marra gorria uzten du beti. Burdina purua baino gogorragoa da, baina baita hauskorragoa ere."}
{"id": "67912", "revid": "336", "url": "https://eu.wikipedia.org/wiki?curid=67912", "title": "Lua (programazio lengoaia)", "text": "Lua programazio lengoaia interpretatutako lengoaia inperatibo, egituratua eta arina da. Portugesez \"Lua-k\" \"ilargia\" esan nahi du. Lua multiplataforma da, ANSI C-n idatzita dagoelako, eta C API erlatiboki sinple bat dauka.\nHasieran Lua software aplikazioetan handitzen zihoan pertsonalizazio eskaerak betetzeko diseinatua izan zen. Programazio lengoaia prozedural gehienen oinarrizko funtzioak bete ahal zituen, baina beste funtzionalitate zailagoak edota domeinu espezifikoko lengoaien ezaugarriak ez zeuden bere barne. Bestalde, lengoaia handitzeko mekanismoak zituen, funtzionalitate hauek gehitzeko ahalbidetzen zutenak. Lua sistema integratuentzat diseinatuta zegoenez, bere garatzaileek abiadura, eramangarritasuna, hedapena eta garapenean erraztasuna hobetzean fokatu ziren.\nHistoria.\nLua 1993an sortu zuten Roberto Ierusalimschyk, Luis Henrique de Figueiredok eta Waldemar Celesek, Konputagailu Grafikoen Teknologia Taldeko (Tecgraf) kide ziren Rio de Janeiroko Unibertsitate Pontifiko Katolikoan, Brasilen.\n1977tik 1992ra, Brasilek merkataritzako hesi gogorrak (merkatu erreserba deituak) aplikatu zituen konputagailu software eta hardwarearentzako. Egoera horretan, Tecgrafen bezeroek ezin zuten software pertsonalizatua erosi kanpotik. Arrazoi honengatik Tecgrafek behar zituen oinarrizko erremintak ezerezetik inplementatu behar izan zituen.\nLuaren \"ama eta aita\" historikoak SOL (Simple Object Language) eta DEL (Data-entry Language) izan ziren. 1992 eta 1993 artean Tecgrafengatik sortuak izan ziren malgutasuna gehitzeko proiektu batzuei (biak ingeniaritzarako programa grafikoak izan ziren Petrobras enpresan). SOL eta DEL-ek ez zuten fluxu kontrolerako egiturarik, eta Petrobras programazio potenteago baten beharrean zegoen.\nLengoaiaren sortzaileek hau idatzi zuten \"The Evolution of Lua\" liburuan:\nLua 1.0 SOL-en data deskriptoreen sintaxia zuten objektu eraikitzaileak inkorporatu zituen (horregatik deitzen da Lua - \"sol\" Portugesez eguzkia da; \"lua\" ilargia). Luaren kontrol egitura sintaxia gehienbat Modulatik hartua izan zen (if, while, repeat/until), baina CLU (hainbat esleipen eta hainbat return funtzio deietatik, erreferentzia parametroen eta puntero esplizituen ordez), C++(\"ideia ona aldagai lokalak behar den lekuetan bakarrik deklaratzea\"), SNOBOL eta AWKtik (bektore asoziatiboak). Dr. Dobb's Journalen argitaratutako artikulu batean, Luaren sortzaileek LISP eta Scheme ere lengoaiaren datu egitura nagusia taulak izatearen erabakian asko eragin zietela diote, haien datu egitura ubikuoarengatik (listak).\nLuaren semantika Schemerengatik aldatuak izan dira denbora pasa ahala, gehienbat funtzio anonimo eta esparru lexiko osoen sarrerarekin.\nLua 5.0 bertsioaren aurrekoak BSD lizentziarekin atera ziren. 5.0 bertsiotik aurrera, Luak MIT lizentzia erabiltzen du. Biak dira software libre permisibo lizentziak, eta ia identikoak dira.\nEzaugarriak.\nLua programazio lengoaia trinkoa da, beraz plataforma askotan erabili daiteke. Aldagaiek ez dute motarik, bakarrik datuak izan daitezke logikoak, osoak, koma flotagarria edo kateak. Bektoreak, pilak, hash taulak, listak eta erregistroak taulekin (Luan dagoen datu egitura bakarra) errepresentatu daitezkeen datu egiturak dira.\nLua multiparadigma lengoaia da bere semantika hedatu eta aldatu egin ahal delako, datu egituren funtzioak aldatuz \"metataulak\" erabiliz, Perl bezala (honela herentziak sartu daitezke adibidez, nahiz eta lengoaian berezkoak ez izan).\nLuak ordena altuko funtzioak erabili ditzake, eta zabor biltzailea ere. Hauek konbinatuz, Lua objektuei bideratutako programazioan erabili daiteke. Beste ezaugarri batzuk mota bihurketa, koerrutinak eta modulu dinamikoen karga dira, besteak beste.\nDatu mota kantitate txikia duenez bere barne, Lua ahalmen eta tamainaren arteko oreka bat mantentzen saiatzen da.\nSintaxia.\nKaixo mundua adibidea:\nprint(\"Hello, World!\")\nHonela ere idatzi daiteke:\nio.write(\"Hello, World!\\n\")\nedo Lua orrian emandako adibidea:\nio.write(\"Kaixo Mundua, \", _VERSION, \"tik!\\n\")\nIruzkinek hurrengo sintaxia erabiltzen dute, Ada, Eiffel, Haskell, SQL eta VHDL antzera:\n-- Lua iruzkinak bi gidoiekin hasten dira eta lerroaren amaierararte funtzionatzen dute.\n-- Hainbat lerrotako iruzkinak eta kateak\n kortxeteak erabiltzen dituzte. \n--[=[ Mota honetako iruzkinek beste --iruzkin batzuk izan ahal dituzte bere barnean. ]=]\nFuntzio faktoriala hurrengo adibidean bezala inplementatzen da:\nfunction factorial(n)\n local x = 1\n for i = 2, n do\n x = x * i\n end\n return x\nend\nIterazioak.\nLuak lau iterazio edo begizta mota ditu: codice_1, codice_2 (\"codice_3\"-en antzekoa) codice_4 begizta numerikoa, eta codice_4 begizta generikoa.\n--baldintza = true\nwhile baldintza do\n --deklarazioak\nend\nrepeat\n --deklarazioak\nuntil baldintza\nfor i = first,last,delta do --delta negatiboa izan daiteke, i aldagaia aurrera edo atzera kontatzen utziz\n --deklarazioak\n --adibidea: print(i)\nend\ncodice_6 begizta generikoa:\nfor key, value in pairs(_G) do\n print(key, value)\nend\ncodice_7 taula iteratuko luke, codice_8 funtzio iteratiboa erabiliz, nulua bueltatzen duen arte.\nHabiatutako begiztak (begizta bat beste begizta baten barnean) ere egin daitezke.\nfor i,v in pairs(_G) do\n for indizea,balioa in pairs(objektuak) do\n print(objektuak[indizea])\n print(balioa)\n end\nend\nFuntzioak.\nLuaren funtzioen tratamendua ordena altuko balio bezala hurrengo adibidean erakusten da, print funtzioaren portaera aldatzen duena:\ndo\n local oldprint = print\n -- Print funtzioa oldprintera aldatu\n function print(s)\n -- Print funtzioa berdefinitu, print normala oldprinten bidez deitu daiteke. Berriak argumentu bakarra dauka.\n oldprint(s == \"foo\" and \"bar\" or s)\n end\nend\nEdozein print dei funtzio berritik pasatuko da orain, eta Luaren esparru lexikoaengatik, print funtzio zaharra funtzio berritik bakarrik erabili ahal izango da.\nLuak itxidurentzako euskarria du, behean erakusten den bezala:\nfunction gehitu(x)\n -- Funtzio bat bueltatu x gehitzen diona argumentuari\n return function(y)\n --[=[ x aldagaiaz hitz egiten ari garenean, esparru honen kanpoan dagoena\n eta bere bizi-zikloa funtzio anonimo hau baino laburragoa izango dena, \n Luak itxidura bat sortzen du.]=]\n return x + y\n end\nend\ngehilau = gehitu(4)\nprint(gehilau(3)) -- 7 bueltatzen du\n--Hau ere funtzioa honako era honetan deituz lortu daiteke:\nprint(gehitu(4)(3))\n-- Hau bueltatzen den 'gehitu(4)' funtzioa '3' argumentuarekin zuzen deitzen ari garelako gertatzen da.\n Honek datuen kostua erreduzitzen ditu eta errendimiendua hobetzen du iteratiboki deitzerakoan.\nGehitu funtzioa deitzen den bakoitzean itxidura berri bat sortzen da x aldagaiarentzako, beraz funtzio bakoitzak bere x parametroa erabiliko du, erroreak saihestuz. Itxidura Luaren zabor biltzaileak kudetuko du, edozein objektu bezala.\nTaulak.\nTaulak Luan dauden datu egitura garrantzitsuenak (diseinuz, dauden datu mota konposatu bakarrak) dira, eta erabiltzaileak sortutako datu mota guztien oinarria. PHPko bektore asoziatiboen, Pythonen hiztegien eta Perl edo Rubyren hashen kontzeptu antzerakoak dituzte.\nTaulak datu eta gakoez osatutako pare bilduma da, non datua gakoarengatik erreferentziatuta dagoen. Gako bat (indizea) edozein balio (nulua eta NaN izan ezik) izan daiteke. 1 balioa duen gako numerikoa \"1\" kate gakoaren desberdina dela kontuan hartuko da.\nTaulak codice_9 sintaxia duen eraikitzailea erabiltzen sorten dira:\ntaula_bat = {} -- Taula berri eta hutsa sortzen du\nTaulak beti erreferentzialki erabiltzen dira (ikus. Objektu deia)\ntaula_bat = {x = 10} -- Taula berri bat sortzen du, \"x\" gakoa 10 baliora apuntatzen\nprint(taula_bat[\"x\"]) -- Kate gakoarekin asoziatuta dagoen balioa bueltatzen du,\n kasu honetan 10.\ntaula_bi = taula_bat\ntaula_bi[\"x\"] = 20 -- Taularen balioa \"x\" gakoan 20 balioa da orain\nprint(taula_bi[\"x\"]) -- 20 bueltatzen du.\nprint(taula_bat[\"x\"]) -- 20 ere bueltatzen du, taula_bat eta taula_bi taula\n berdinera apuntatzen dutelako.\nErregistro bezala.\nTaulak askotan egitura (edo erregistro) bezala erabiltzen dira kateak erabiliz gako bezala. Erabilera hori hain komuna denez, Luak sintaxi berezia dauka eremu horietan sartzeko. Adibidez:\npuntua = { x = 10, y = 20 } -- Taula berria sortu\nprint(puntua[\"x\"]) -- 10 bueltatzen du\nprint(puntua.x) -- Goiko lerroaren berdina egiten du, irakurterraza\n den puntu notazioa azukre sintaktikoa bakarrik da.\nLua 5.3 Erreferentzia Manualean agertzen den bezala:\nIzen tarte bezala.\nTaula batean bere funtzio erlazionatuak gordetzean, izen tarte bezala funtzionatu dezake.\nPuntua.new = function(x, y)\nend\nPuntua.set_x = function(puntua, x)\n puntua.x = x -- point[\"x\"] = x;\nend\nBektore bat bezala.\nGako numeriko bat erabiliz, taulak bektore datu motak izan daitezke. Lua bektoreak 1-oinarrikoak dira: lehenengo indizea 1 da eta ez 0 beste programazio lengoaia asko bezala (baina 0 indizea esplizituki gehitu daiteke)\nKate bektore sinple bat:\nbekt = { \"a\", \"b\", \"c\", \"d\" } -- Indizeak automatikoki ezartzen dira.\nprint(bekt[2]) -- \"b\" bueltatzen du, Luaren indizea 1etik hasten delako.\nprint(#bekt) -- 4 bueltatzen du. # taulen eta kateen luzera jakiteko operandoa da.\nbekt[0] = \"z\" -- Zero indize legala da.\nprint(#bekt) -- 4 bueltatzen du oraindik, Lua bektoreak 1-oinarrikoak direlako.\nT taularen luzera edozein integer n izan daiteke, beraz t[n] ez da nulua eta t[n+1] nulua da; t[1] nulua bada, n zero izan daiteke. Bektore erregulark batentzat, balio ez nuluekin 1etik n-ra, bere luzera n hori da, azken balioaren indizea. Bektoreak \"zuloak\" baditu (hau da, balio nuluak nuluak ez diren balioen artean), orduan #t balio nulu bat baino lehenago dagoen edozein indize izan daiteke. Beraz, edozein balio nulu hartu dezake bektorearen amaiera bezala.\nBi dimentsioko taula:\nNireTaula =\n {1,2,3,4},\nprint(NireTaula[1][3]) -- \"3\" bueltatzen du\nprint(NireTaula[2][4]) -- \"8\" bueltatzen du\nObjektu bektore bat:\nfunction Puntu(x, y) -- \"Puntu\" objektu eraikitzailea\n return { x = x, y = y } -- Objektu berria sortu eta bueltatzen du (taula)\nend\nbekt = { Puntu(10, 20), Puntu(30, 40), Puntu(50, 60) } -- Puntu bektore bat sortzen du\n -- bekt = { { x = 10, y = 20 }, { x = 30, y = 40 }, { x = 50, y = 60 } };\nprint(bekt[2].y)\nHash taulak erabiltzea bektore bat emulatzeko normalean bektorea bera erabiltzea baino geldoagoa da. Lua taulak bektore bezala erabiltzeko optimizatuta daude arazo hau saihesteko.\nMetataulak.\nSemantika hedagarria Luaren zati garrantzitsu bat da, eta metataula kontzeptuak Lua taulak era potentean pertsonalizatzea ahalbidetzen du. Hurrengo adibideak taula \"infinitua\" adierazten du. Edozein formula_1-rako, fibs[n] formula_1. Fibonacciren zenbakia bueltatuko du programazio dinamikoa eta memoizazioa erabiliz.\nfibs = { 1, 1 } -- Hasierako balioak fibs[1] eta fibs[2]rentzako.\nsetmetatable(fibs, {\n __index = function(balioak, n) -- __index Luak duen berezko funtzio bat da,\n \"n\" gakoa existitzen ez bada deitzen zaio. \n balioak[n] = balioak[n - 1] + balioak[n - 2] -- fibs[n] kalkulatu eta memoizatu.\n return balioak[n]\n end\nObjektuetara bideratutako programazioa.\nNahiz eta Luak klaseen kontzeptua berez inplementatuta ez eduki, lengoaiak dituen bi ezaugarrirekin gehitu daitezke: ordena altuko funtzioak eta taulak. Funtzioak eta haiekin erlazionatuta dauden datuak taula batean sartuz, objektu bat sortzen da. Herentzia (singularra eta plurala) metataula mekanismoarekin inplementatu daitezke, objektuari metodo ezezagunak eta eremuak bere aita objektuan/etan esanez.\nEz dago \"klase\" kontzeptu bat teknika hauekin, termino zehatzagoa prototipoa izango litzateke, Self eta JavaScript moduko lengoaietan bezala. Objektu berriak factory method (objektu berriak zerotik sortzen dituena) edo existitzen den proiektu bat klonatzen sortzen dira.\nLuak azukre sintaktikoa dauka bere barnean objektuetata bideratutako programazioa errazagoa egiteko. Objektu baten metodoak prototipo taula batean adierazteko, taula:func(args) funtzioa erabili daiteke, taula.func(self, args)-en berdina dena. Klase metodoak deitzerakoan bi puntu erabili daitezkeBar object:funrgs), object.func(object, args)-en berdina dena.\nOinarrizko bektore objektu baten adibidea:\nBektore.__index = Bektore\nfunction Bektore:new(x, y, z) -- Eraikitzailea\n return setmetatable({x = x, y = y, z = z}, Bektore)\nend\nfunction Bektore:magnitude() -- Beste metodo bat\n -- 'self' erabiliz gure objektua erreferentziatu dezakegu\n return math.sqrt(self.x^2 + self.y^2 + self.z^2)\nend\nlocal bek = Bektore:new(0, 1, 0) -- Bektore objektu bat sortu\nprint(bek:magnitude()) -- Metodo bat deitu (irteera: 1)\nprint(bek.x) -- Objektuaren aldagai bati dei egin (irteera: 0)\nBarnekoak.\nLua programak ez dira zuzenean testu fitxategitik interpretatzen; bytecodean konpilatzen dira eta makina birtual batean exekutatzen dira. Konpilazio prozesua ikustezina izaten da erabiltzailearentzat eta exekuzio denboran egiten da. Jada konpilatuta dauden fitxategiak erabili daitezke errendimiendua igotzeko eta memoria erabilera gutxitzeko. Lua bytecodea lengoaian produzituta eta exekutatuta izan daiteke ere, string liburutegiko \"dump\" funtzioa eta \"load/loadstring/loadfile\" funtzioak erabiliz. Lua 5.3.3 bertsioak 24000 C lengoaieko lerro ditu bere barnean.\nPUZ gehienek bezala, eta makina birtual gehienek ez bezala (piletan oinarrituta daudenak), Lua VM erregistroak erabiltzen ditu, eta beraz egungo hardware diseinutik hurbil dabil. Erregistro arkitekturak beharrezkoak ez diren balioen kopiak sahiesten ditu eta funtzio bakoitzeko instrukzio gutxiago erabiltzen dira. Lua 5en makina birtuala erabilera asko duen erregistroetan oinarritutako VM puruetako bat da. Perlen Parrot eta Androiden Dalvik dira beste bi erregistroetan oinarritutako VM ezagunak.\nHemen ikusi dezakegu goiko funtzio faktorialaren bytecode zerrenda (luac 5.1 konpilatzaileak erakusten duen bezala):\n function &lt;factorial.lua:1,7&gt; (9 instructions, 36 bytes at 0x8063c60)\n 1 param, 6 slots, 0 upvalues, 6 locals, 2 constants, 0 functions\n 1 [2] LOADK 1 -1 ; 1\n 2 [3] LOADK 2 -2 ; 2\n 3 [3] MOVE 3 0\n 4 [3] LOADK 4 -1 ; 1\n 5 [3] FORPREP 2 1 ; to 7\n 6 [4] MUL 1 1 5\n 7 [3] FORLOOP 2 -2 ; to 6\n 8 [6] RETURN 1 2\n 9 [7] RETURN 0 1\nC API.\nLua beste aplikazio batzuen barnean egoteko diseinatuta dago, eta C API bat eskaintzen du honetarako. APIa bi zatitan dago: Lua nukleoa eta Lua liburutegi osagarria.\nLuaren API diseinuak C lengoaieko erreferentzia kudeaketa manuala saihesten du, Pythonen APIa ez bezala. API hau, lengoaiaren bezala, minimalista da. Funtzio konplexuagoak liburutegi osagarriak ahalbidetzen ditu, gehienbat aurreprozesatzaile makroez osatuta dagoena eta taula operazio konplexuetan laguntzen duena.\nPilak.\nLua C APIa piletan oinarrituta dago. Luak C datu mota sinpleenekin (integerrak, floatak, etab.) \"push\" eta \"pop\" egiteko eta pilan taulak manipulatzeko funtzioak dauzka. Luaren pila pila tradizional baten ezberdina da nolabait; pila hauei zuzenean indize bat esleitu dakieke, adibidez. Indize negatiboak pilaren goikaldetik zenbatera dauden adierazten dute, beraz, -1 pilaren goikaldea adierazten du (hau da, sartu den balio berriena) eta balio positiboek azpitik zenbatera dauden adierazten dute (balio zaharrena).\nC eta Luaren arteko datuen marshallinga pila erabiltzen egiten da. Lua funtzio bat deitzeko, argumentuak sartzen dira pilan. Orduan, lua_call erabltzen da funtzioa deitzeko. C funtzio bat Luatik zuzenean deitzeko idazterakoan, argumentuak pilatik irakurtzen dira.\nAdibidea.\nHonako funtzio honetan Lua funtzio bat deitzen da Ctik:\nint main(void)\n //Lua deklarazio bat sortu\n lua_State *L = luaL_newstate();\n //string (kate) bat kargatu eta exekutatu\n if (luaL_dostring(L, \"function foo (x,y) return x+y end\")) {\n lua_close(L);\n return -1;\n //\"foo\" globalaren (goian dagoen funtzioaren) balioa \n //stackean sartu, 5 eta 3 integerrez jarraitua\n lua_getglobal(L, \"foo\");\n lua_pushinteger(L, 5);\n lua_pushinteger(L, 3);\n lua_call(L, 2, 1); //bi argumentu eta bueltzatze balio bakarra duen funtzio bat deitu\n printf(\"Result: %d\\n\", lua_tointeger(L, -1)); //pilaren goikaldean dagoen integer balioa idatzi\n lua_close(L); //Lua deklarazioa itxi\n return 0;\nAdibide hau exekutatzeak hau bueltatzen du:\n $ cc -o example example.c -llua \n $ ./example \n Result: 8\nTaula bereziak.\nC APIak taula bereziak eskaintzen ditu, Lua pilaren \"pseudo-indize\" batzuetan kokatuak. Lua 5.2 baino lehen codice_10 da globalen taula, codice_7 Luaren barnean, eta oinarrizko izen tartea da. codice_12 erregistro bat ere dago non C programak Lua balioak gorde dezaketen, gero erabiltzeko.\nHedapena eta atzipena.\nPosiblea da hedapen moduluak idaztea Lua APIa erabiliz. Hedapen moduluak interpretatzailearen funtzionalitatea hedatzeko balio duten liburutegi dinamikoak dira. Lua aldetik, modulua izen tarte taula bat bezala agertuko da bere funtzio eta aldagaiekin. Lua programak hedapen moduluak kargatu ditzakete codice_13 erabiliz, Luan idatzitako moduluek bezala.\n\"LuaRocks\" pakete kudeaketa sistemak Lua modulu asko dauzka aukeran, CPAN, RubyGems eta Python Eggsen antzera. Moduluei \"rock\" deitzen zaie, eta handik datorkio izena. Beste modulu batzuk http://lua-users.org/ daukan wikian aurkitu daitezke.\nAurreidatzitako Lua atzipenak jada existitzen dira programazio lengoaia erabilienetan. C++en txantiloi batzuk daude eta atzipen sortzaile automatikoak ere.\nAplikazioak.\nBideo-jokoak.\nBideo-jokoen garapenean, Lua scripting lengoaia oso erabilia da, beharbada bere lizentzia zabaldua, exekuzio arina, integrazio maila eta ikasketa kurba laburrarengatik. Crytek eta CryEngine motore grafikoak Lua eta C++ean diseinatuta daude.\n2012. urtean, TigForums webguneko erabiltzaile batek jokoentzarako scripting lengoaia erabiliena zein zen galdetu zuen inkesta batean, eta Lua atera zen irabazle diferentzia handi batekin. 2012ko Urtarrilaren 12an Game Developer aldizkariaren Front Line Award 2011 irabazle agertu zen Lua Programazio Erreminten kategorian."}
{"id": "67915", "revid": "336", "url": "https://eu.wikipedia.org/wiki?curid=67915", "title": "Dred Scott auzia", "text": "Dred Scott auzia edo \"Dred Scott v. Sanford auzia\" AEBetako historiako auzi garrantzitsuenetako bat izan zen. Ebazpenaren arabera afrikar jatorrizkoak (esklabo izan ala ez) ezingo ziren inoiz AEBetako herritar izan.\nDred Scott (1799 - 1858ko irailaren 17) esklaboak salaketa ipini zuen Dred Scott Sanforden aurkako auzian, 1856an. Scott eta bere emaztea, Harriet, jaiotzez esklaboak izan ziren, baina esklabotza ilegala zen iparraldeko estatuetan bizi ziren, Wisconsinen eta Illinoisen (artean, Wisconsinen zati bat besterik ez zena), hain zuzen ere. John Emerson, jabea, 1843an hil zen eta 1846an, Scottek Emerson andreari askatzeko eskatu zion, iparraldeko estatuetan bizi izateak askatu zituelakoan. Auziak hamar urte iraun zituen, oso korapilatsua izan zelako, baina azkenean Auzitegi Gorenak esklaboaren eskaera atzera bota zuen. Esan behar da epaile gehienak hegoaldekoak zirela. Auzitegiaren arabera Scottek, beltza zenez, ezin zuen eskaerarik egin AEBetako epaitegietan, ez baitzen amerikar herritarra.\nBaina ebazpenaren ondorioak haratago joan ziren. Auzitegiak esan zuenez, Wisconsinen ere ezin zen askea izan Kongresuak estatuetako esklabotasunarekiko politika ezin zuen ezarri eta. Horrek Missouriko hitzarmena baliogabetu zuen. Estatu guztiak esklabotasuna onartzeko edo gaitzesteko gai ziren.\nDred Scott, azkenean, aske hil zen, 1858an, zaharra zela; jabe berriak askatu zuen eta lau hilabetera.\nAurrekariak.\nAuziak esklabotzarik gabeko estatuetan bizi zen esklabo baten arazoa harrotu zuen. Kongresuak, artean, ez zuen ebatzi esklaboak iparraldeko lurra zapaldu orduko aske izango zirenentz. Arauak Missouri itunak urratzen zuen, auzitegiaren arabera, jabe zuri batek esklaboak eros zitzakeen esklabotza onartzen zuen estatu batean eta gero onartzen ez zuen batera joan zitekeelako esklaboen gaineko eskubideak galtzeke. Puntu horrek zeharo haserretu zituen iparraldeko errepublikarrak eta hegoaldekoen eta iparraldekoen arteko harremanak hautsi zituen.\nScottek bere jabearekin, John Emerson medikua, askotan bidaiatu zuen, hura armadan baitzegoen eta behin baino gehiagotan lekuz aldatzen zuten. Scott luzaro egon zen Illinoisen eta Fort Snellingen (Wisconsin lurraldean) jabearekin. Haietan ez zen esklabotza onartzen eta horrek askatasuna eskatzeko alegazioa egiteko eskubidea eman zion. Hala ere, Scottek ez zuen alegazio hori egin estatu horietan bizi zirenean. Baliteke euren eskubideen berri ez izatea edo ondorioen beldur izatea.\nBi urte geroago, armadak Emerson hegoaldera bidali zuen: lehendabizi St. Louis, Missourira, eta gero Louisianara. Urte bat pasa eta gero, Emerson ezkondu berriak esklabo bikoteari dei egin zion eta haiek Wisconsin lurraldean edo Illinois estatura joan beharrean, 2000\u00a0km. egin zituzten Mississipi ibaian barrena eta bakarrik haren jabearekin elkartzearren. 1843an, soilik, Emerson hil zenean eta emazteak Scott armadako kapitain bati alokatu zionean; orduan baino ez zuen egin Scottek haien askatasunaren aldeko alegazioa. Hasieran emazteari 300 $ eskaini zizkion haren askatasunaren truke. Irene Emerson alargunak, orduan St. Louisen, ez zuen eskaintza onartu eta Scottek epaitegietara baino ezin izan zuen jo.\nAuzia.\nAuzia Missouriko epaitegian.\nAuzitegira eraman zuen lehenengo alegazioan Scottek galdu egin zuen termino tekniko bat zela eta: Scottek ezin izan zuen esklaboa izan zela frogatu. Epaileak 1847an bigarren epaiketa bat agindu zuen. Emersonek bigarren epaiketa horren aurkako helegitea aurkeztu zuen Missouriko Auzitegi Gorenean. Hark helegitea atzera bota zuen 1848ko ekainean. 1850eko urtarrila arte ez zen beste epaiketa bat egin eta epaimahaiak Scott eta bere familia askeak zirela ebatzi zuen. Emersonek berriro jo zuen Missouriko Auzitegi Gorenera.\nUne hartan, Emersonek auziaren ardura anaiari pasatu zion, New Yorkeko John F. A. Sandfordi. Hark bere izenean jardun zuen epaiketan eta Missouriko Auzitegi Gorenak behe mailako epaitegiaren ebazpena atzera bota zuen, Scott, artean, esklaboa zela ezarriz. Ebazpena ez zetorren bat Gorenaren aurrekariekin. Missouriko epategiek behin eta berriz ebatzi zuten esklaboak aske geratzen zirela esklabotza ez zuten onartzen estatuetara sartu orduko. Esklaboak zituen MIssouriko epaileburuak, Hamilton Rowan Gamblek ebazpenean haren aurkako iritzia idatzi zuen."}
{"id": "67916", "revid": "336", "url": "https://eu.wikipedia.org/wiki?curid=67916", "title": "Kaolinita", "text": "Kaolinita Al2Si2O5(OH)4 osaera kimikoa duen buztinezko minerala da. Silikato geruzaduna da, eta bere egituran tetraedroz osatutako geruzak eta oktaedroz osatutakoak txandakatzen dira. Tetraedroen erpinetan oxigeno atomoak dauzka eta erdian silizio atomoa dago; oktaedroen erpinetan hidroxiloak eta oxigenoa daude, eta erdian aluminio atomoa.\nKaolinitaren izena Txinako Gaolin (\u9ad8\u5cad, \"muino altua\") lekutik eratorri da. Leku honetan txinatarrek lehen aldiz aurkitu zuten mineral hau modu naturalean. Hala ere, ez zen izan munduan lehen aldiz deskribatu zen lekua; hori Brasilgo Jari ibaiaren arroan izan zen 1867an.\nKaolinita Lurreko mineralik arruntenetakoa da. Kaolin izenaren pean erauzten da Brasilen, Frantzian, Erresuma Batuan, Alemanian, Indian, Australian, Korean, Txinan eta Estatu Batuetan, besteak beste.\nErabilerak.\nMerkataritzarako kaolina hauts lehor gisa, fideo erdi lehor gisa edo emultsio likido gisa salerosten da.\nzeramiketan, medikuntzan, couch\u00e9 paperean, janarien gehigarri gisa, hortzorean, goritasunezko lanpara zurietako argiaren difusore gisa eta kosmetikan erabiltzen da. Margoetan eta tintetan ere erabiltzen da. Erabilera nagusia paperaren ekoizpenean ematen zaio, gehien bat paper mota batzuen distira finkatzeko.\nFruta, barazki eta beste landare batzuetan intsektuek egindako kalteak murriztu edo saihesteko ere erabiltzen da. Kasu honetan ihinztadura bidez aplikatzen da.\nErabilera tradizional bat urdaileko mina arintzeko botika gisa da. 1990eko hamarkadara arte beherakoen aurkako sendagai baten substantzia aktibo gisa erabili zen."}
{"id": "67918", "revid": "536", "url": "https://eu.wikipedia.org/wiki?curid=67918", "title": "Erroma (argipena)", "text": "Erroma hitzarekin hainbat gauza ezberdin adierazten dira:"}
{"id": "67921", "revid": "1545", "url": "https://eu.wikipedia.org/wiki?curid=67921", "title": "Rome", "text": "Rome () John Milius, William J. MacDonald eta Bruno Hellerek sortutako drama historikozko telesaila da. Telesailaren lehendabiziko idazlea Heller bera zen. \"Rome\" telesailaren denboraldi biak Italian BBC (Erresuma Batua), HBO (Ameriketako Estatu Batuak), eta RAIk (Italia) produzituak ziren.\nTelesailak arrakasta itzela izan zuen eta zenbait sari ere, tartean BAFTA, Golden Globe eta Emmy, lortu zituen.\nEuskal Herrian Cuatro (Hego Euskal Herrian) eta Canal+ek (Ipar Euskal Herrian) eman zuten.\nSinopsia.\nTelesaila Erromatar Errepublika Erromatar Inperioa izatera bortizki aldatzen ari zelako garaian kokaturiko drama historikoa da. Aldaketa populares eta optimates arteko guda zibila, erakunde politikoen izen onaren galtzea eta gizon eta emakume handinahien ekintzek sortzen dute.\nBaina handi-mandien bizitza eta nahiak adierazi ez ezik, sailak gizon xume bien bizitza eta zoriak ere erakusten gaitu: Lucius Vorenus eta Titus Pullo, Julio Zesarren \"Commentarii de Bello Gallico\" agertzen diren soldadu erromatar bi. Fikziozko Vorenus eta Pullo gertaera historikoen lekukoak (eta batzuetan eragileak) dira."}
{"id": "67922", "revid": "336", "url": "https://eu.wikipedia.org/wiki?curid=67922", "title": "Vasili Zaitsev", "text": "Vasili Grigorievitx Zaitsev (Jeleninskoi, Errusia, 1915eko martxoaren 23a - Kiev, Ukraina, 1991ko abenduaren 15a), Bigarren Mundu Gerrako sobietar frankotiratzaile bat izan zen. Ezagun egin zen bereziki Stalingradeko guduan; izan ere, 225 soldadu eta ofizial etsai hil zituen han, 1942ko azaroaren 10etik abenduaren 17ra bitartean.\nBizitza.\nUral mendietan jaioa, txiki-txikitatik garatu zuen ehiztari sena, arkuz lehenbizi eta hamabi urte zituela aitonak oparitutako errifle batekin ondoren. Magnitogorskeko eskola teknikoan ikasi zuen, eta Ekialde Urruneko Eskuadra Sobietarrean lanean ibili zen. Bigarren Mundu Gerra hasi zenerako, Zaitsev sobietar itsas armadako kide zen, eta tiratzaile aparta.\nItsas armadan zegoelarik, Stalingraden gertatzen ari ziren borroken gogortasunaren berri izan zuen, eta boluntario aurkeztu zen hara joateko. Stalingraden, 62. armadako errifleen 284. dibisioko 1047. erregimentuan aritu zen borrokan, 1942ko urriaren 21etik aurrera.\nVasili Zaitsev, frankotiratzaile bikaina ez ezik, kamuflajearen, pazientziaren eta soinurik egin gabe mugitzearen maisu ere bazen. Azaroaren 10a baino lehen, 32 etsai hilak zituen bere Mossin-Nagant erriflearekin. Laster, garaiko sobietar egunkariak Zaitseven balentrien inguruko berri eta istorioak kontatzen hasi ziren. Ehun soldadu eta ofizial etsai baino gehiago hil zituenean, Leninen Ordenarekin saritu zuten. Sariak sari, Zaitsevek bere zeregin militarrekin jarraitu zuen: ekintza militarrak egiteaz gain, frankotiratzaile berriak hezten zituen Lazur kimika-lantegian. Zaitsev 32 frankotiratzaile berriren irakasle izan zen, eta hainbat iturriren arabera, 3000 etsai baino gehiago erorarazi zituzten hark hezitako tiratzaileek. Uraldarrak prestaturiko frankotiratzaileen artean, bere maitale Tania Txernova zegoen.\n1943. urteko urtarrilean, Vasili Zaitsevek zauriak jasan zituen begietan, mina baten ondorioz. Filatov irakasleak ikusmena osatu zion, eta Zaitsev frontera itzuli zen. Gerra Dniester ibaian bukatu zuen, kapitain gisa.\nKondaira.\nHainbat iturriren arabera, alemaniar buruzagitzak (batzuek diotenez, Heinrich Himmlerrek berak) K\u00f6nig izeneko ofizial bat bidali zuen Stalingradera, Zaitsev akabatzeko helburu bakarrarekin. K\u00f6nig frankotiratzaile aditua omen zen. Izan ere, Zaitseven balentriak propagandarako baliabide bikain bihurtu ziren, sobietar herriaren morala igotzeko. Horregatik erabaki omen zuen buruzagitza naziak Zaitsev akabatzea, gerra psikologikoko neurri gisa, sobietarren morala hondoratzeko. K\u00f6nig eta Zaitsev elkarren bila aritu omen ziren, ehiza-joko betean. K\u00f6nigek lehen mugimendua egin omen zuen, Urri Gorria zeritzon lantegian, bi sobietar frankotiratzaile hilez. Horren jakitun, hara abiatu zen Zaitsev, bere kide Nikolai Kulikovekin batera. Hiru egun egon omen ziren K\u00f6nig eta Zaitsev, besteak akats bat egin eta bere kokalekua noiz agerian utziko zain. Azkenean, K\u00f6nig Zaitsevek prestaturiko tranpa batean erori zen. Hori guztia ez dago dokumentaturik, ez sobietarren aldetik, ez alemaniarren aldetik. Dagoen informazio bakarra alemaniar atxilotu batek eman zuen. Antony Beevor \"Stalingrad\" liburuaren egilearen arabera, K\u00f6nig maiorra izena hedabideek sortu zuten, eta gizon hura egiaz Heinz Thorvald zen, Alemaniako armadaren frankotiratzaile eskola bateko burua.\nVasili Zeitseven inguruko kondaira hori zinemara eraman zuen Jean-Jacques Annaud frantziar zinema zuzendariak, \"Enemy at the Gates\" filmarekin, 2001ean."}
{"id": "67924", "revid": "119347", "url": "https://eu.wikipedia.org/wiki?curid=67924", "title": "Clemens Krauss", "text": "Clemens Heinrich Krauss (1893ko martxoaren 31-1954ko maiatzaren 16a) orkestra zuzendari eta opera arduraduna izan zen. Azken kasu honetan, bereziki Richard Straussen musikarekin erlazionatua dago.\nBizitza.\nKrauss Vienan jaio zen, eta Clementine Kraussengandik, dibortziatua zena, hartu zuen izena. Bere ama aktore eta kantari nabarmena izan zen, eta XIX. mendeko soprano bezala agertzen da. Gabrielle Krauss (1842-1904). Bere aita Austriar Inperioko Gorteko pertsona garrantzitsua izan zen\nTxikia zela, Krauss \"Hofkapellen\" (Abesbatz Inperialean) korista izan zen. Vienako Kontserbatoriora ikastera joan zen, eta 1912an graduatu zen. Konposaketa, Hermann Graedenerrekin ikasi zuen, eta teoria Richard Heubergerrekin. Graduazioaren ondoren Brn\u00f4ko antzokian koru zuzendaria izan zen 1912tik 1913 arte. Zuzendari bezala, bere debuta 1913an egin zuen. Viorica Ursuleac soprano errumaniar handia, bere emaztea izan zen. Berarekin antzeztu zuen askotan.\nKarrera.\nKraussek lurraldeetako zentru desberdinetan zehar ibili zen. Rigan zuzendu zuen (1913-1914), Nurembergen (1915), eta Sczeczinen (1916-1921). Azken izendapenak, Berlinera Arthur Nikisch Berlingo Orkestra Filarmonikoa zuzentzen entzutera bidaiatzeko aukera zabala eskaini zion, eragin handiagoa izan zezan. Kraussen hurrengo lanpostuak, Austriara eraman zuen, non, Grazen, opera eta sinfonia kontzertuen zuzendaria izan zen. 1922an, Vienna State Operako langileriaren zuzendaritza eta Alemaniako estatu Akademian zuzendaritza klasearen irakasle postua batu zituen. 1923tik 1927 arte \"Vienna Tonk\u00fcnstler Concerts\"eko zuzendaria izan zen, eta Frankfurteko opera arduraduna eta \"Museum Concerts\"eko zuzendaria 1924 eta 1929 bitartean.\nKraussek (AEB 1929an bisitatu zuen Philadelphian eta New Yorkeko Orkestra Filarmonikoa zuzenduz. Gainera, 1929an Vienna State Operako zuzendari izan zen. Orkestra honek, kontzertu forma independentea duena Vienako Orkestra Filarmonikoak bezala, musika zuzendari izendatu zuen 1930ean. 1926tik 1934 arte, Salzburgoko Jaialdiaren ohiko zuzendaria izan zen. 1930ean, Alban Bergen\" Wozzeck\" zuzendu zuen.\n1933 eta 1934an, Vienako bere lanpostuak eskeini zituen, Berlingo Estatu Operako zuzendari izanez 1935ean, Erich Kleiberrek, gobernu naziagatik protesta bezala, kargua utzi ondoren. 1933an Straussen Arabela operaren estreinaldiaren prestaketen ardura hartu zuen Fritz Buschek, judua ez zen nazien aurkako zuzendariak utzi zuenean. 1937an, Municheko Antzoki Nazionaleko arduradun izendatu zuten Hans Knappertsbuschen dimisioaren ondoren. Straussen lagun mina bihurtu zen. Richardentzat, konposatzaile honenCapriccio operaren libretoa idatzi zuen. Opera hau, 1942an estreinatua izan zen. Gainera, konposatzaile beraren Bakearen eguna eta Danaeren maitasuna operak ere zuzendu zituen.\nMunicheko Opera Antzokia bonbardatua izan zenean, itxia izan zen, eta, honengatik, Vienako Orkestra Filarmonikoaren zuzendaritzara itzuli zen, bigarren mundu gerraren amaieraren aurretik denbora laburrez itxia izan zenean. Gerra amaitu ondoren, aliatuen ofizialek, bere nazien aldeko ekintzak ikertu zituzten, eta 1947 bitartean, publikoan agertzea debekatu zioten. Hauek, sarri, judutar batzuei Hirugarren Reichetik ihes egiten lagundu ziela ere aurkitu zuten. Debekua amaitu zenean, sarritan hartu zuen Vienako Orkestra Filarmonikoaren zuzendaritza, hainbat urtetako Urteberri eguneko kontzertuan besteak beste.\nBere berrabiltzearen ondoren, Kraussek Covent Gardenen, Londonen, 1951. urtean eta Bayreutheko jaialdian, 1953an zuzendu zuen. 1954an hil zen, Mexiko Hirira egin zuen bisita batean, eta orain, 1985ean hil zen bere emaztearekin batera lurperatuta dago, Ehrwalden, Austrian."}
{"id": "67926", "revid": "65203", "url": "https://eu.wikipedia.org/wiki?curid=67926", "title": "Urteberri eguneko kontzertua", "text": "Vienako Orkestra Filarmonikoaren Urteberri eguneko kontzertua, Urteberri egunean, Vienan izaten den kontzertu bat da. Mundu osoan zehar transmititua izaten da, 1.000.000.000 pertsona inguruko ikuslego batentzako 54 herrialdetan.\nOrkestrak jotzen duen musika, Strauss familiarena da batipat Johann Strauss I.a, Johann Strauss II.a, Josef Strauss eta Eduard Straussena Musikverein kontzertu-aretoa apaintzen duten loreak, Italiako Liguria eskualdeko San Remo hiriak eginiko urteroko oparia dira.\nKontzertua beti amaitzen da ohiko programatik kanpoko hainbat musika lan joz. Musikariek, orduan, urte berri ona opa diete ikus-entzuleei, eta \"Danubio Urdina\" \u2014Johann Strauss II.ak sortua\u2014 eta Radetzki Martxa \u2014Johann Strauss I.ak sortua\u2014 jotzen dituzte, kontzertua bukatzeko. Azken lan hontan, publikoak konpasaren martxa txalo bidez jarraitzen du, eta zuzendaria eurengana itzultzen da zuzentzeko, orkestra zuzendu ordez. Azken urteetan, behin baino ez da hautsi ohitura: 2005ean. Urte horretan, 2004ko Indiako ozeanoko itsasikararen biktimenganako begiruneagatik, kontzertua Danubio Urdina valsarekin amaitu zen.\nKontzertu hau, lehenengo aldiz, 1939ko urte zahar egunean eman zen, Clemens Krauss zuzendari bezala zegoelarik. 2006an, lehenengo aldiz, Strauss familiakoek sortutakoa ez zen musikalan bat jo zen: Wolfgang Amadeus Mozarten Figaroren Ezkontzak operako obertura. Urte askoan, PBS izan da kontzertua AEBrentzako transmititu duena.\n2006an hasita, Afrikako herrialde batzuek (Botswana, Lesotho, Malawi, Mozambike, Namibia, Zambia eta Zimbabwe) eta Latinoamerikako beste batzuek (Ekuador, Bolivia, Txile, Uruguai eta Mexiko) euren herritarrentzat transmititzen dute.\n2007an, lehenengo aldiz, dantzari bikote batek Danubio Urdina valsa nola dantzatzen zuen ikusi ahal izan zen, orkestraren egoitzaren gela eta pasabideetan, kontzertuetako gela nagusian amaitzeko, orkestra zuzendaria agurtuz. Lucia Lacarra euskalduna eta Cyril Pierre bere senarra izan ziren. 1987 arte, zuzendari zehatz bat zuen, hau hil edo erretiratzean, beste batek bere lekua hartzen zuen arte. Baina, ordutik, urtero aldatu egiten da orkestraren zuzendaria. Munduko zuzendaririk onenen artean aukeratzen da.\nUrteberri eguneko kontzertu gehiago Vienan.\nWiener Hofburg Orchester orkestrak, bere ohiko kontzertuak urte zahar eta Urteberri egunean Wiener Hofburgen gela handietan antolatzen ditu\nPrograman, Johann Straussen opereta eta vals ospetsuenak agertzen dira. Baita Emmerich Kalman eta Franz Leh\u00e1rrenak ere. Azkenik Mozarten operetako ariak ere agertzen dira."}
{"id": "67927", "revid": "96586", "url": "https://eu.wikipedia.org/wiki?curid=67927", "title": "James Agee", "text": "James Rufus Agee (1909ko azaroaren 27a; 1955eko maiatzaren 16a) eleberrigile, kazetari, poeta, gidoilari eta filmen kritikari estatubatuarra izan zen. 40ko hamarkadan zinema kritikagintzan zebilen aditu handienetakoa izan zen. Ageeren biografiak, \"A Death in the Family\" lanak, Pulitzer saria jaso zuen 1957an, idazlea hilondokoan.\nBizitza.\nKnoxvillen, Tennesseen, jaio zen 1909an. Hardvarden ikasi zuen eta graduatu ostean hainbat aldizkaritan idatzi zuen: \"Fortune\", \"Time\"... baina ezagunagoak izan ziren bere lankidetzak zinemaren gaineko kontuetan eta bereziki \"The Nation\" egunkarian idatzitako film kritikak. 1934an poesia liburua argitara eman zuen: \"Permit Me Voyage\". 1942an \"Time\" aldizkariko zinema kritikaria zen, eta 1948tik aurrera bere kabuz jardungo duen idazlea, ordura arteko lankidetzak alde batera lagata. Aipatzekoa da Life aldizkarirako zinema mutuko komediagile gailen izan ziren Charles Chaplin, Buster Keaton eta Harold Lloyden gainean idatzitako artikulua. Chaplinen \"Monsieur Verdoux\" filmaren defendatzaile sutsua izan zen Agee, pelikulak harrera eskasa izan zuen garai hartan. Bestetik Laurence Olivier aktore eta zuzendariaren Shakespeareren antzezlanen egokitzapenak miretsi zituen: batik bat \"Henry V\" eta \"Hamlet\".\n1951ean, Santa Barbaran, Californian, bizi zenean bihotzekoak jo zion eta gaiso antzean bizi izan zen 1955 arte, medikuarenera taxian zihoala hil zen arte. 45 urte zituen.\nAgeek 50eko hamarkadako bi film onenetan parte hartu zuen gidoilari: John Hustonen \"The African Queen\" (1951) eta Charles Laughtonen \"The Night of the Hunter\" (1955) dira film horiek. Bigarrenean bere ekarpena isildua izan zen eta denbora luzean Laughtoni egotzi zioten gidoia; 2004an ezagutzera eman zuten jatorrizko gidoia Ageerena zela ia oso-osoan."}
{"id": "67929", "revid": "65203", "url": "https://eu.wikipedia.org/wiki?curid=67929", "title": "Radetzki martxa", "text": "Radetzki martxa Johann Strauss I.ak 1848an idatzitako musikalan orkestrala da.\nJosef Radetzky von Radetz kanpo mariskal austriarraren omenez konposatu zuen. Mariskal honek, Austriaren indar militarra salbatu zuen Italia iparraldean, 1848 eta 1849ko iraultzan.\nMartxa honek, austriar abertzaletasunaren espresio bezala, arrakasta handia lortu zuen. Hala ere, geroago Radetzkyk berak Austriako mugimendu iraultzailearen errepresioan parte hartu zuenean, martxa hau ikur atzerakoitzat hartu izan zen.\nEgun Radetzki martxa ezaguna baldin bada, Urteberri eguneko kontzertuan jotzen den azken musikalana delako da. Azken musikalan honetan zehar, publikoak txaloen bidez jarraitzen du musikaren konpasa, eta zuzendaria hauengana itzultzen da, hauek zuzentzeko, orkestraren ordez.\nGainera, 1899tik Txileko Armadaren Bernardo O'Higgins Askatzailearen Eskola Militarreko aurkezpen martxa ofiziala da."}
{"id": "67930", "revid": "105290", "url": "https://eu.wikipedia.org/wiki?curid=67930", "title": "Bertan Zoro", "text": "Bertan Zoro Euskal Telebista eta Wilfer Produccionesek sortutako umorezko telesail mutua da. 1991 eta 1992 artean eta bi denboralditan, bere 30 minutuko 13 kapituluak eman zituzten ETB 1ean.\nEzaugarriak.\nDonostian eta inguruan grabatu zituzten kanpoaldeak eta barnealde naturalak, batez ere Igeldo mendiaren magalean kokatzen den Satrustegi Dorrean, eritegiaren egoitza dena.\nTelesaileko \"gag\" elkarrizketarik gabekoak dira. Mutua, aktoreek \"guturaltzen\" dute hitzak, hala ere, baditu soinua, efektu bereziak, musika originala eta irriak. Antzinako Keystone eta zinema mutuaren moduan, irudia arinagotzen da baina kolore eta gaur egungo teknikak ere erabiltzen dituzte.\nSinopsia.\nOsakidetzatik kanporatutako sendagileak gaixo mentalentzako eritegi bat irekitzea erabaki du. Horretarako zenbait erizain zitalak eta bere lanbidez ezer ez dakien erizain liraina kontratatu ditu. Bere eritegia mota guztietako pertsonaiek bisitatu dute: babes bila dabilen gangsterrak, basapizti gabeko pizti-hezleak, apaiz irudikorrak, piromano tutudunak, ezkonberriak, gerra bila dabilen militarrak, espekulatzaileak, eta abar."}
{"id": "67931", "revid": "56334", "url": "https://eu.wikipedia.org/wiki?curid=67931", "title": "Mariskal (kargua)", "text": "Mariskala, halaber marexala (), gradu militar bat da, nazioen arabera maila desberdina duena.\nHerrialdez herrialde.\nAntzinako alemaniar armadan, ofizialen mailan, gradu gorena zen. Gauza bera gertatzen da Erresuma Batuko eta Frantziako lurreko armadan. Herrialde horiek, gradu honetarako igoera, gerra garaian baino ez dute baimentzen. Alemanez \"Generalfeldmarschall\" bezala itzultzen da.\nRAF britainiarrean, ofizial jeneralek \"marshall\" hitza erabiltzen dute euren graduazioetan, jeneral hitzaren ordez.\nNafarroa.\nNafarroako Erresuman 1390ean sortu zen Nafarroako mariskal kargua Karlos III.a erregearen erabakiz, eta, banderazain edo kondestablearen ondotik, erresumako bigarren kargu militarra izan zen.\nEspainia.\nEspainian, Filipe V.a erregearen garaitik behintzat, \"brigadier\" eta \"lotinant jeneral\" graduen artean dago gradu hau. Jeneral osoko lehen lanpostu bezala kontsideratua izan zen. 1889ko uztailaren 20ko lege baten bidez, gradu hau dibisioko jeneral oraingo graduagatik aldatu zen.\nFrantzia.\nFrantziar Iraultzaren aurreko Frantzian, \"Mar\u00e9chal de champ\" izeneko gradua existitzen zen. Gradu honek Napoleonen garaira arte iraun zuen. Espainian erabiltzen zenaren baliokidea da. Baita \"Mar\u00e9chal de France\"n baliokide bezala. Azken hau frantziar armadako gradurik gorena zen, eta oraindik ere hala da."}
{"id": "67933", "revid": "9799", "url": "https://eu.wikipedia.org/wiki?curid=67933", "title": "Zuhandor arrunt", "text": "Zuhandor arrunta (\"Cornus sanguinea\", sinonimoa \"Swida sanguinea\") cornaceae familiako cornus generoko zuhamuxka bat da, Europan oso hedatua dagoen espeziea.\nEzaugarriak.\nZuhandorra 2 m-tatik 6 m-tara hazten den tamaina ertain-handiko hosto erorkor zuhamuxka da, adar eta adaxka marroi berdexkak dituena.\nUdazkenean kolore ardo gorri bat hartzen du hostoetan eta baita adar zein azalean ere, neguan hostoak galdu arren kolore gorrixka interesgarri bat mantenduz, hortik dator \"sanguinea\" bere izen latinoa, udazkenean hartzen duen odol kolorearengatik.\nHostoak.\nHostoak aurrez aurre kokatuak, luzeran 4-8 cm-koak eta zabaleran 2-4 cm-koak. Itxura obatua edo luzanga dute, sartu-irten gabeko ertzekin. Gainetik orlegiak eta leunak dira eta azpitik iletxo laburtxoak ditu itxura latzago bat emanez.\nUdaberri eta udan berde kolorekoak eta udazkenean gorriak.\nLoreak.\nLore hermafrodita txikiak dira (5-10 mm-ko diametrokoak), krema zuri koloreko lau petalodunak eta 3-5 cm-ko diametroko mordotan kokatuak. Lorautseztapena intsektuek gauzatzen dute.\nFruitua.\nFruitua baia beltz bat da, 5-8 mm-ko diametrokoa eta hazi bakarra duena.\nBanaketa eremua.\nEuropa eta mendebaleko Asian jatorria duen zuhamuxka espezie bat da; iparretik Ingalaterra eta Eskandinaviako hegoalderaino, eta sortaldetik Kaspiar itsasoraino hedatzen da.\nEuskal Herrian edonon ikus daiteke, baina Euskal Herri hezean ugariagoa da.\nEkologia eta habitata.\nBaso hostoerorkor zein hostoiraunkorren ohianpean agertzen den zuhaixka da, beste zuhaixka zein landare espezie ezberdinekin biziz.\nItzala (ez erabatekoa), freskotasuna eta hezetasuna gustoko dituen espeziea da, hori dela eta Euskal Herrian nahiko ugaria eta arrunta den zuhamuxka da, Nafarroako eta Arabako hegoalde lehorrean arroila hezeetan eta ibaien inguruetan babesten da.\nLurraren aldetik oso moldakorra da."}
{"id": "67934", "revid": "336", "url": "https://eu.wikipedia.org/wiki?curid=67934", "title": "Komunismo libertario", "text": "Komunismo libertarioa edo anarkokomunismoa anarkismoaren korronte bat da. Besteren artan, kontsentsu bidez planifikatutako ekonomia proposatzen du. Adibidez, ekoizpen bideen jabego kolektiboa. Ez du teoria filosofiko bakar baten eragina, hainbat teoriaren nahasketa baizik. Bere jarraitzailerik garrantsitsuenak Piotr Kropotkin, Alexander Berkman, Errico Malatesta, Luigi Fabbri eta Camillo Berneri izan dira.\nKomunismo libertarioa praktikan jarri izanaren adibideak 1920ko Ukrainako esperientzia eta Espainiako Gerra Zibilean emandako izan ziren.\nAnarkokomunismoa \u201cestatuko komunismotik\u201d bereizten da, anarkokomunismoak, anarkismoaren adarra den heinean, estatuaren, burokraziaren zein zentralismoaren aurkako jarrera defendatzen baitu. Finean, ekonomia planifikatua onartzen duen anarkismoaren adarra da.\nTeoria.\nAnarkokomunismoak banakoaren askatasunaren bilaketan, esperientzia kolektiboari garrantzia ematen dio. Anarkokomunismoak, anarkismoaren base filosofikoarekin kontrastean, esperientzia kolektibista indibidualistaren gainetik kokatzen du.\nBorondatezko erakundea.\nAnarkokomunismoak Estatuaren eta klaseen abolizioa beharrezkoa dela azpimarratzen du. Horretaz gain, jabetza pribatua eta diruaren abolizioa proposatzen du. Banako eta talde bakoitza produkzioari kontribuzioa egiteko eta beharrak asetzeko askea izango litzateke. Produkzio eta banaketa sistemak parte-hartzaileek antolatuko lituzkete.\nSoldatapeko lanaren abolizioa anarkokomunismoaren oinarria da. Pertsonen beharren araberako aberastasunen banaketarekin, jendea askeagoa izango litzateke gusturago egiten dituzten lanetan parte-hartzeko. Ondorioz, lana berdintasun handiagoz banatuko litzateke, pertsona bakoitzaren gaitasunen arabera.\nBalio/lana, dirua eta soldatari uko egitea.\nAnarkokomunistek argudiatzen dute ez dagoela inongo baliozko erarik pertsona baten aportazio ekonomikoa baloratzeko, izan ere, aberastasun oro gaur egungo eta lehenagoko generazioen produkto kolektiboa da. Adibidez, inork ezin du neurtu fabrika bateko langile baten aportazioa garraiobidea, janaria, ura, etxebizitza, deskantsua, makinen eraginkortasuna, egoera emozionala... kontutan hartu gabe, hauek ere produkzioan eragina baitute. Horrela, produkzio horri balio nueriko bat jartzeko, hainbat kanpo-faktore hartu beharko lirateke kontutan. Horregatik, anarkokomunismoak liberalismo klasikoaren balio/lanaren teoriari uko egiten dio, sozialismo eta marxismoak defendatzen dutena.\nAnarkokomunistek diote, soldatapeko lanetan eta jabetza pribatuan oinarritutako edozein sistema-ekonomikok aparatu hertsatzaile bat behar duela, jabetza eta soldata mailagatik gizartean agertzen diren desberdintasunei eusteko. Gainera, merkatu ekonomiak eta prezio sistemak, lana klaseetan banatzen dutela eta banakoen lanari zenbakiak ezartzen dizkietela diote. Hauen ikuspuntutik, diruak banakoaren lana eginez lortutako produktuen kontsumorako gaitasuna mugatzen dute prezio eta soldaten bitartez. Dirua gauza kuantitatibo bezala seinalatzen dute, banakoen baliabide eta beharrak ezabatuz.\nEra berean, merkatuen ordez, txanponik gabeko sistema bat proposatzen dute, non ekonomia komunal bateko ondasun eta zerbitzuak langileek autogestionatzen eta banatzen dituzten eta erkidegoko partaideek beraien beharren arabera kontsumitu ditzaketen produktuak.\nErabilera, banakoa eta jabetzarako erkidegoaren eskubideak.\nAnarkokomunismoa, ideologia kolektibista eta estatuaren aurkakoa izanik, anarkoelektibismoarekin hainbat ezaugarri partekatzen ditu, baina zenbait desberdintasun ere baditu. Anarkismo kolektibistak jabetza kolektiboa erakundeen esku uzten du, non banakoek irabazi indibidualak dituzten; baina anarkokomunismoak, guztiz ezeztatzen du jabetza kolektibo edo banakoaren ideia eta solik, erkidegorako erabilera babesten du. Azken hauek pentsatzen dute, kapitalaren ondasunak ez direla pribatuak izan behar, erkidegoarenak baizik, horrela erkidegoaren nahien arabera erabili daitezke ondasun hauek. Hemendik abiatuta, ondasun bat salerosketarako objetu izan ordez, libreki erabili beharko litzatekeela banako baten lan edo egoera-ekonomikoak axola izan gabe.\nBanakoa zerbait sortzeko eta gordetzeko askea izango litzateke, erkidegoak ez badu hura jotzen erkidegoarentzako ekoizpen-elementu garrantzitsutzat.\nHistoria.\nAurrekariak.\nAnarkokomunismoaren aurretik zeuden korronteak Iraultza ingeles eta frantsesean agertu ziren, XVIII. mendean. Gerrard Winstanley izan zen mugimendu hauetan parte hartu zuen pertsona azpimarragarri bat. Bere panfletoetan 1649an, honakoa idazten zuen: \"ez litzateke egon beharko saldu edo erosten den ezer, ezta ere azoka edo merkaturik; lurra altxor bat izan beharko litzateke pertsonentzat\" eta \"ez litzateke Jaun bat beste guztien gainetik egon beharko, Jaun bat banako bakoitzaren bururako baizik\".\nFrantziar Iraultzan zehar, Sylvain Marechalek, \"Berdinen manifestuan\" (1796), gozamen komunala aldarrikatzen zuen eta aberats eta txiroen, handi eta txikien, jabe eta dejabetuen eta gobernatzaile eta gobernatuen arteko desberditasunak ezabatzeko nahia adierazten zuen.\nAnarkokomunista goiztiar bat Joseph Dejacque izan zen, \"libertario\" gisa deskribatu zen lehen pertsona. Proudhonek ez bezala, honek zioen langileak ez zeukala eskubiderik bere lanaren produktura, baina bai bere beharrak asetzeko.\nInternazional anarkista.\nClara Lida historiatzailearen arabera, anarkokomunismoaren teoria adierazi zuen lehen pertsona, Fran\u00e7ois Dumartheray internazionalista frantsesa izan zen, Ginebran 1876an argitaratutako liburuxka batean.\nDumartherayen proposamena Internazional anarkistaren erakunde italiarrak asumitu zuen, 1876ko urriko Florentziako Kongresuan, Suitzara exiliatuta egon zen Piotr Kropotkinen iritsieraren ondoren (hau doktrina horren zabaltzaile bihurtuko baitzen).\nAnarkokolektibistak \"bakoitzak bere gaitasunaren arabera, bakoitzak bere lanaren arabera\" printzipioa defendatzen zuten bitartean, anarkokomunistek \"bakoitzak bere indarraren arabera, bakoitzak bere beharren arabera\" printzipioa defendatzen zuten.\nBi taldeek kapitalismoaren aurka argudiatzen zuten bitartean, anarkokomunistek Bakunin eta Proudhon abandonatzen zituzten, hauek, banakoek bere lanetik lortzen den produktuarenganako eskubidea dutela eta beraien lanagatik sarituak izan behar direla argudiatzen zutelako; anarkokomunistek aldiz zioten, banakoak askeak izan behar zirela bakoitzen beharren araberako ondasunak izateko eskubidea zutela.\nCarlo Cafierok \"Anarkia eta Komunismoa\"-n (1880) azaltzen du, lanaren produktuan oinarritutako jabetza pribatuak kapitalaren pilaketa desberdina ekartzen duela; ondorioz, gizarte-klaseak.\nPiotr Kropotkin.\nPiotr Kropotkin komunismo anarkistaren teoriko garrantzitsuena bezala hartzen da. Honek adierazten zuen elkarren artean kooperatzea konpetitzea baino onuragarriagoa zela. Jabetza pribatuaren abolizioa aldarrikatzen zuen eta ekonomia koordinatzea, banako bakoitzaren beharren arabera ondasunak banatzen diren sare batean.\nBanakoek eta taldeek, beharrezko baliabideak erabili eta kontrolatuko zituztela zioen, banako bakoitzari kontsumitzeko askatasuna emanez. Horrela \"nekazari batek, erein ditzakeen lur eremuak izango ditu soilik\", \"familia batek beharrezko bizitzeko espazioa izango du soilik\"... bezalako ondorioak ateratzen zituen. Edozeinek bere beharrak asetzeko ahalmena izatea nahi zuen, beraien lana saltzeko beharra izan gabe.\nAnarkokomunista asko merkataritzaren aurka egonda ere, anarkokomunista batzuk ez dira guztiz aurka posizionatzen. Batzuk trukaketa bezalako txanponik gabeko sistemak proposatzen dituzte.\nSindikatuak masen matxidenen aurka.\n1880 eta 1890 bitartean, anarkokomunismoaren sektore batuzk sindikatuetan sartzearen aurka zeuden erakunde erreformistatzat hartzen zituztelako hauek. Batzuk anolakundeen aurka ere azaldu ziren eta soilik propaganda proletariotza eta nekazarien artean banatzearen alde agertu ziren matxinada bat aurrera eramateko.\n1890eko hamarkadaren ondoren ordea, anarkokomunista askok, Kropotkin barne, sindikatuak sortzearen alde egin zuten. Anarkosindikalismoaren eta sindikalismo iraultzailearen jaiotzekin batera, hiru tendentzia nabarmendu ziren anarkokomunismoaren baitan. Lehenik eta behin, Kropotkinek eta Les Temps Nouveaux-ek errepresentatzen zutena. Bigarren, Kropotkinen eragina zuten talde batzuk, baina bera bezain erreserbatuak ez zirenak, adibidez, Errusiako Jleb i Volia. Azkenik, anarkokomunista antisindikalak zeuden, Frantzian Sebastien Faure-ren La Libertaire egunkariaren baitan antolatzen zirenak. 1905etik aurrerantzean, errusiarrek oposizio hau babestu zuten, terrorismo ekonomikoa eta expropiazio ilegalez gain.\nAnarkokomunismoa horrela hasi zen sindikatu libertarioen barnean eragina egiten; CNT bezalako erakunde entzutetsuetan barne. Gauzak horrela, 1936ko Iraultza sozial espainiarrean \u201c1936ko uztaila baino lehenago hainbat langileen matxinada eta greba armatu jazo ziren; hala nola, meatzariena Asturiasen, nekazariena Andaluzian, lurren kolektibizazioa eman zen, inspirazio libertarioko autogestioa\u2026 CNT, UGT edo beste erakunde iraultzaile batzuetako kide zirenak, nahiz eta analfabetoak izan, aurkezpen asko entzunda zituzten eta euren idealak ordu askotan zehar eztabaidatu zituzten taldekideekin\u201d.\nEragina Europatik kanpo.\nLehen Mundu Gerraren aurretik, Mexikon, Enrique eta Ricardo Flores Magon anaien Alderdi Liberal Mexikarrak, lurrak desjabetu nahi zituzten nekazari eta indigenen babesa zuelarik, anarkokomunismorantz pauso bat eman zuten. Alderdikideek agitazio kanpainak eta ekintzak antolatu zituzten Cananea, Sonora eta Rio Blanco eta Veracruz bezalako zentro industrialetan. Hainbat eraso armatu antolatu zituzten Estatu Batuetatik Mexikoko mugetaraino propaganda egin eta matxinadak inguruko herrialdeetara zabaltzeko.\nAlderdiaren helburua ejidoen (lur komunak) tradizio komunitarioa berpiztea zen, geroago tradizio hau zonalde industrialetaraino hedatzeko. Alderdi Liberala Kalifornia Behereko iparraldea kontrolatzera iritsi zen eta Munduko Langile Industrialen eta anarkista italiarren laguntza jaso zuten horretarako. Hala ere, ezin izan zuten komunismo anarkistaren tesietan oinarrituta zegoen euren kooperatiben plana ezarri, militarren aurka galdu zutelako.\nErrusian \"Ch\u00f3rnoie Znamia\" (Bandera Beltza) federazioa eratu zen 1903an, 1905eko Errusiar Iraultzan aktiboki parte hartu zuena. Aldi berean, tendentziak eragina izaten jarraitu zuen Urriko Iraultzan parte hartu zuten erakunde anarkistetan. Aberatsen mansioen desjabetzeak gertatu ziten, Alderdi Boltxebikeak onetsi ez zituenak. Geroago, Errusiako anarkistak jazarriak izan ziren Alderdi Boltxebikearen eskuetan.\nUkraina beste leku garrantzitsu bat izan zen anarkokomunismoarentzat. Anarkista ukrainiar asko batu egin ziren 1905eko Errusiar Iraultzara. Anarkokomunista garrantzitsu bat Maria Nikiforova izan zen, ekintza gerrillero asko gidatu eta Nestor Majnorekin ekintza politikoetan parte hartu zuena. Majno \"Territori Libre\" ukraniarraren mugimenduko pertsonaia nagusia da. Mugimendu honek, 1918ko azarotik 1919ko ekainera bitartean anarkokomunismoa ezarri zuen nekazarien lurretan. Boltxebikeek esperimentu hau porrotera eraman zuten, izan ere, nekazari ukrainiarrak Alderdi Boltxebikearen esanetara egotea nahi zuten.\nItalian ere eragin nabarmena izan zuen anarkokomunismoak, pertsonaia nagusia Errico Malatesta izanik. Honek \"Umanita Nova\" izeneko egunkari anarkista italiarrean idazten zuen, Mussolinik boterea hartzean desagertu egin zen, baina gaur egun Federazione Anarchica Italianaren parte izaten jarraitzen du. Malatestak Biennio rosso izeneko gertaeretan ere parte hartu zuen, non herrialdearen iparraldeko langileek fabrikak hartu eta langile kontzejuak ezarri zituzten.\n\u201cKomunismo anarkiko\u201d izena ematen zaion Argentina eta beste herrialde Latinoamerikar batzuetan XIX. mendearen amaieratik anarkokomunismoaren dotrinaren idealari, anarkismoaren aldaera bati. Komunismo anarkikoa Argentinan zabaldua izan zen anarkismoaren korronte indibidualistari esker, eta geroago, langileen borrokaren alde lan egin zuten erakundeei esker. 1896an, \"La Voz de la Mujer\", Argentinako lehen egunkari feministak \u201cEgunkari komunista-anarkikoa\u201d azpiatalburua ipini zion.\nGaur egun.\nAnarkokomunismoa anarkismoaren barruan tradizio handiena duen korrontea da. Teoria garrantzitsuenetako bat, garrantzia akademiko zein soziala duena eta anarkokomunismoaren aintzindaria dena, ekologismo soziala, Murray Bookchin eta Janet Biehl-ena eta parte hartze ekonomia dira, Michael Albert eta Robin Hahnel-ena.\nFederazio sintetista batzuk hainbat atxiki izaten dituzte anarkokomunismoarekiko. Hala ere, ez da ikuspegi ofizialtzat hartzen, izan ere, sintesiak tendentzia anarkista guztiak barne hartu nahi baititu; adibide gisa Federazio Anarkisten Internazionala daukagu. Federazio plataformistek \u201canarkokomunista\u201d denominazioa barneratzen dute euren tituluetan, euren antolakuntzari buruzko ideiak beste tendentzia anarkokomunista batzuen berdinak ez diren arren. Horrelakoa da kasurako, Kanada eta Estatu Batuetako ekialdeko kostako ipar-ekialdeko Federazio Anarkokomunista, Hegoafrikako Zabalaza Federazioa edota Italiako Federazio Komunista Anarkistak.\nKritikak.\nLehenengo anarkista indibidualista batzuk anarkokomunismoaren elementuak anarkismoaren printzipioekin bateraezinak direla zeritzoten. Benjamin Tucker-ek komunismo anarkistari \u201cpseudoanarkismo\u201d dei egin zion. Anarkismo komunista oximoron bat zelakoaren ideia, \"Liberty\" eta beste Ipar-amerikako eta Europako anarkista indibidualista batzuek ere babesten zuten, adibidez, Emile Armand eta John Henry Mackay-ek. Henry Appleton-en iritzi iusnaturalistaren arabera, \u201ckomunismoa, lege naturalen kontrakoa izanik, metodo ez-naturalengana jo behar du praktikan jartzen bada\u201d eta \u201carpilaketa, indar basatia eta biolentzia erabiltzen ditu\u201d. Generalean, anarkismo indibidualistak anarkokomunismoak proposatzen dituen metodo edo teoriak errefusatzen ditu autoritarioak direla egotzita.\nAnarkokapitalistek, anarkokomunisten eta interes soziala duen edozein motiboren aurkakoak, beste anarkista indibidualista batzuen antzera, ekonomia planifikatua eta jabetza komunitarioak babesten dituzte merkatu ekonomia edo jabetza pribatua baino gehiago. Bestalde, anarkokomunismoa falazia antiekonomikoen gainean eraikita dagoela diote. Horrelako gizarte bat ezarriko balitz, jabetza pribatua onartzen duen gizarte anarkista bat baino pobreagoa eta askatasun gutxiagokoa izango litzatekeela ondorioztatzen dute. Hala ere, anarkista indibidualista askok pentsatzen dute anarkokomunismoari atxikitzea legitimoa dela, bizitza politiko eta ekonomikoaren modeloa borondatezkoa den bitartean.\nGizarte adibideak historian zehar.\nAdibide goiztiarrak.\nSaiakera asko egon izan dira, batzuk beste batzuk baino arrakastatsuagoak, gizarte anarkokomunista gehiago sortzeko munduan zehar. Anarkokomunista eta anarko-ekologista batzuk ehiztari-tribuak antolakuntza anarkokomunistaren adibide goiztiarrak direla diote.\nHorren adibide Sentinel Iparraldeko Irlan, Andaman Irletan, Bengalako golkoan aurki daiteken tribua da. Betan bizi izan dira 60.000 urtetan zehar. Komunismo primitiboa praktikatzen dute, ondasun guztiak kolektiboki kudeatzen dira eta ez dago hierarkiarik taldekideen artean. Langileak, gizon zein emakumeak, ekoizpen bideak kontrolatzen dituzte, hala nola etxeak egiteko aurkitzen dituzten materialak. Indiako gobernuarengandik gertu kokatu arren, gobernuak ez die oztoporik jartzen euren bizi estiloa mantentzeko. Sentinel Iparraldeko Irla herrialde bat izango balitz, munduko herrialde anarkista bakarra kontsideratu ahal izango litzateke.\nKristau-elkarte goiztiarrak ere ezaugarri anarkokomunistak izan zituztela adierazi da. Frank Seaver Billingek erlijio hau anarkismoa eta komunismoaren nahasketa bat bezala deskribatu zuen.\nDebaldeko ekonomia eta antolakuntza komuna.\nAntropologian eta beste giza zientzia batzuetan, debaldeko ekonomia trukea egiteko modu bat da, non produktu edo zerbitzuak ez diren irabaziak lortzeko ematen. Idealki, ekonomia mota hau erkidego baten barruan gauzatzen da eta erkidegoko harremanak estutzeko balio du betebeharrak gogorarazteaz gain.\nEkonomia hau zuten gizarte tradizionalak txikiak izan ohi ziren eta elkarrengandik urrun egon ohi ziren geografikoki. Estatuak sortu ahala, merkatu ekonomiak aurre hartu zion opari ekonomiari. Hala ere, opari ekonomia ez dago hila gizarte modernoan, ez dago truke ekonomiaren probarik dirua asmatu aurretik. Dirurik gabeko gizarteek debaldeko ekonomia erabiltzen zutela pentsatzen da. Merkatu ekonomiak gora egin zuenean, normalean ezezagunen artean gauzatzen zen.\nInternetaren hedapenak opari ekonomia berreskuratu du, bereziki teknologiaren sektorean. Ingeniariak, zientzilariak eta software programatzaileek kode irekiko softwareak jartzen dituzte eskuragai. Linux kernel eta GNU sistema operatzaileak ekonomia honen adibide dira euren paper aktiboagatik software librean eta copyleft lizentzietan. Metodo hauek informazioa eskuragarriagoa egiten dute, dohainik erabili daitekeelako.\nKoreako mugimendu anarkista.\nKoreako Mugimendu Anarkistaren burua Kim Chwa-chin izan zen, denbora motz batean zehar anarkokomunismoa hedatu zuen Korean zehar, \u00a0Espainiako anarkokomunismoa bezain arrakastatsua izan ez zen arren. Koreako Jendearen Elkarteak, Mantxurian kokatzen zenak, estatu eta klaserik gabeko gizarte bat zuen helburu, non ekoizpen bide guztiak langileek antolatu eta erabiltzen zituzten eta ondasun guztiak komunitarioak ziren.\nHirietako erkidegoak.\nTrumbullplex erkidego anarkista baten adibide dugu, ongizate komuna bermatzeko antolatua, etxerik gabeko pertsonak laguntzen zituena Detroit, Michigan-en. Honek banakoei euren zailtasun ekonomikoengandik ihes egitea eta komuna demokratiko baten parte izatea ahalbidetzen die. Komunak laguntza handia eman die zonalde hartako pertsona gazteei, talde lanaren eta kooperazioaren balioak erakusteaz gain. Honi atxikita, punk-rock musika estiloa eta Trumbullplex erkidegoko jaiak joan ohi dira. Komuna 1993an sortu zen eta bere ideologiak bere horretan jarraitzen du; hau da, elkarlana, solidaritatea eta hierarkia eza.\nDebaldeko dendak.\nOpari dendak, debaldeko dendak eta abar, produktu guztiak dohainik diren dendak dira. Karitate denden antzekoak dira, non produktu gehienak bigarren eskukoak diren. Liburuak, altzariak zein arropa izan, gauza guztiak dohainik dira. Kasu batzuetan, dendek \u201cone-in, one-out\u201d filosofia jarraitzen dute; hau da, gauza bat eramateko, beste bat ekarri behar da ordainetan. Debaldeko dendak ekintza zuzena aurrera eramateko modu bat dira; diruarentzako alternatiba bat sortzen dute eta zerbitzuak edo produktuak trukatzea ahalbidetzen du. 1960ko hamarkadako The Diggers talde anarkistak dohaineko dendak ireki zituen janaria, drogak, dirua\u2026 banatzeko, debaldeko musika kontzertuak antolatu eta arte politikoa egiten zuten. Euren izena \"English Diggers\" taldetik hartu zuten, Gerrard Winstanley-ek gidatzen zuena, eta diruarengandik eta kapitalismotik aske zegoen mini-gizarte bat sortzea zuten helburu. Debaldeko dendak oso ohikoak ez diren arren, mugimendu hark denda gehiago irekitzea eragin zuen. Gaur egun, ideia bizirik mantentzen da zentro sozial, anarkista eta ekologistak sortuz."}
{"id": "67937", "revid": "1545", "url": "https://eu.wikipedia.org/wiki?curid=67937", "title": "Cornus sanguinea", "text": ""}
{"id": "67938", "revid": "880", "url": "https://eu.wikipedia.org/wiki?curid=67938", "title": "KOMUNISMO LIBERTARIOA", "text": ""}
{"id": "67939", "revid": "105290", "url": "https://eu.wikipedia.org/wiki?curid=67939", "title": "Hunte", "text": "Hunte 198 km-ko luzera duen Alemaniako ibai bat da, Weser ibaiaren ibaiadarra. Bere iturburua, Wiehengebirge muinoetan dago, itsasoaren mailatik 160 m-ko garaierara. Ipar Alemaniako lautadan, D\u00fcmmer lakuaren ingurutik igarotzen da. Batik bat iparralderantz egiten du bere ibilbideak, Bad Essen, Diepholz, Wildeshausen eta Oldenburg herrietan zehar. Bere urak Weser ibaian isurtzen ditu Elsfleth herrian. Oldenburg eta Weser arteko zatia, kostaldeko kargaontzien bidez, nabigagarria da. K\u00fcstenkanal izeneko ubideak, barne nabigaziorako bakarrik egokia denak, Hunte ibaia Ems ibaiarekin lotzen du Papenburg herritik gertu."}
{"id": "67940", "revid": "880", "url": "https://eu.wikipedia.org/wiki?curid=67940", "title": "Komunismo libertarioa", "text": ""}
{"id": "67941", "revid": "60956", "url": "https://eu.wikipedia.org/wiki?curid=67941", "title": "Joseba Apaolaza", "text": "Joseba Apaolaza Jauregi (Urretxu, 1960ko abenduaren 29a - ) euskal aktorea da.\nBizialdia.\nIrakasle-ikasketak egin zituen eta Martuteneko eskolan aritu zen lanean lau urtez. 1980ko hamarraldiaren erdialdera irakaskuntza bertan behera utzi zuen interpretazioari ekiteko. Une hartatik aurrera, hainbat produkziotan hartu du parte, bai zineman eta bai antzerki munduan, baita telebistan ere."}
{"id": "67942", "revid": "97", "url": "https://eu.wikipedia.org/wiki?curid=67942", "title": "ISO", "text": ""}
{"id": "67943", "revid": "1545", "url": "https://eu.wikipedia.org/wiki?curid=67943", "title": "Estandarizaziorako Nazioarteko Erakundea", "text": "Estandarizaziorako Nazioarteko Erakundea edo ISO () nazioarteko estandarrak ezartzen dituen erakunde bat da, hainbat estatutako estandarizazio erakundeek osatua. 1947ko otsailaren 23an sortua, egoitza Genevan du (Suitza). 2017ko martxoan, munduko 162 estatu burujabe biltzen ditu."}
{"id": "67944", "revid": "1545", "url": "https://eu.wikipedia.org/wiki?curid=67944", "title": "Ram\u00f3n Barea", "text": "Ram\u00f3n Barea Monge (Bilbo, - ) bizkaitar aktore, zuzendari eta gidoigilea da.\nBiografia.\nHogei urte zituela, bulegoko lan finkoa utzi eta antzezle bilakatzea erabaki zuen. Antzezle bezala 30 filmetan parte hartu badu ere, antzerkia landu du bereziki; hortxe hasi zuen, hain zuzen, bere ibilbidea, \"C\u00f3micos de la Legua\" eta \"Karraka\" taldeetan. Zinema zuzendari bezala film laburrak zuzentzen hasi zen. \"Adi\u00f3s Toby, adi\u00f3s\" eta \"Muerto de Amor\" laburrek izan zuten arrakastaren ondoren, 1999. urtean berak idatzi, ekoitzi eta zuzendutako \"Pecata minuta\" filma estreinatu zuen. Antzerki zuzendari bezala talde ugarik jo izan du beregana taularatu nahi dituzten muntaien ardura har dezan. 1999-2000. urteetan, esate baterako, aldi berean taula gainean zeuden bost antzerki lan zuzendu zituen: Txalo konpainiak aurkezten zituen Jaques Rampalen \"La Dama y el Cardenal-Dama\" eta \"Kardinala eta Los emigrados\", bi konpainiak antzezten zuten Agatha Christieren \"La Ratonera\" eta, Txamuskina taldearekin, Felipe Lozaren \"Teatro Mohicano\". Telebistako telesail askotan egin du lan, gehienetan paper txikiak hartuz, hori ez baita gehien interesatzen zaion alorra."}
{"id": "67945", "revid": "1712", "url": "https://eu.wikipedia.org/wiki?curid=67945", "title": "Johann Strauss", "text": ""}
{"id": "67946", "revid": "1712", "url": "https://eu.wikipedia.org/wiki?curid=67946", "title": "Radetzki Martxa", "text": ""}
{"id": "67951", "revid": "15795", "url": "https://eu.wikipedia.org/wiki?curid=67951", "title": "Kanpo mariskala", "text": ""}
{"id": "67953", "revid": "119347", "url": "https://eu.wikipedia.org/wiki?curid=67953", "title": "Baiona-Donostia Euskal Eurohiria", "text": "Baiona-Donostia Euskal Eurohiria edo, besterik gabe, Euskal Eurohiria, Baiona eta Donostia arteko konurbazioari esaten zaio. Bidasoa ibaia azken mendeotan izan den muga politiko eta administratiboaren bi aldeetan hedatzen den hiri espazioa da.\nHala deitzen zaio, halaber, espazio hura kudeatzeko 1997an sortutako elkarteari, Gipuzkoako eta Lapurdiko hainbat udalerrik proiektu komunak garatzeko sortutako egitura metropolitarrari, zeinaren izen osoa Baiona-Donostia Euskal Eurohiriaren Garapenerako Mugaz gaindiko Agentzia baita.\nHistoria.\n1993an lankidetzarako protokolo bat adostu zuten Gipuzkoako Foru Aldundiak eta Baiona-Angelu-Biarritz Aglomerazioko Erkidegoak. 1997an bi instituzio horiek lankidetzarako agentzia bat osatu zuten Baiona eta Donostia arteko hiri esparruaren garapena sustatzeko. Egitura honi \"Baiona-Donostia Mugaz Gaindiko Behatokia\" deritzo, eta juridikoki Ekonomia Intereseko Europako Taldea da (EIET).\n2001an Bidasoa-Txingudi partzuergoak bat egin zuen agentziarekin.\nBitxia bada ere, 2009 arte ez zen sartu Donostiako udala.\nEuskal Eurohiriko udalerriak.\nEgun 600.000 biztanle inguru eta 42 udalerri ditu:"}
{"id": "67954", "revid": "1982", "url": "https://eu.wikipedia.org/wiki?curid=67954", "title": "Donostiako gune metropolitar", "text": ""}
{"id": "67955", "revid": "1491", "url": "https://eu.wikipedia.org/wiki?curid=67955", "title": "Martxelo Otamendi", "text": "Martxelo Otamendi Egiguren (, Tolosa, Gipuzkoa) euskal kazetaria da. \"Euskaldunon Egunkariaren\" zuzendaria izan zen, 1993ko ekainaren 9tik \u2014ia egunkari haren sorreratik\u2014 2003ko otsailaren 20an bortxaz itxi zuten arte. Gaur egun, \"Berria\" egunkaria zuzentzen du.\nEuskara irakasle eta kazetaria Euskal Telebistan (1984-1993).\nEuskara-irakasle izan zen hasieran, hasierako Korriken antolaketan ere parte hartu zuela. Tolosako euskaltegiko zuzendaria ere izan zen geroago.\n1984an kazetaritzan hasi zen, Eginen \"Egun on\" eranskinean \"Frankie Tai\" pseudonimoa erabiliz. 1987tik 1989ra, Euskal Telebistan aritu zen lanean, Tolosako Udal Euskaltegian bi urteko eszedentzia eskatuta. 'Txoria dut maite' programaren ardura hartu zuen bere gain. Ondoren, 'Aste ero' asteroko saioko zuzendaria izan zen. ETBko lanak promozionatzea izan zen Otamendiren orduko lan nagusia. Jaioterriko Galtzaundi Euskara Elkartean ere buru-belarri murgildu zen. ETBn barne ekoizpena eragiteko aukera izan zuen bi urtetan, eta Boisera (AEB) jo zuen ondoren. Tolosako euskaltegira lanera itzuli zen handik, eta ETBko 'Babel' programa egin zuen urtebetez. Euskaltegia utzi, eta 'Egonean giro' magazina zuzentzeari ekin zion ETBn; 1991 urtea zen, eta urte eta erdiz bete zuen lan hura. Urte hartan udan gazteentzako 'Rockibili' saioa ere egin zuen.\nEuskal Telebistak 1992tik 1994ra bitartean sortutako \"Flamingo Berria\" telesailean gidoigilea izan zen Ram\u00f3n Barea, Felipe Loza eta Joanes Urkixo-rekin.\n\"Euskaldunon Egunkariko zuzendaria (1993-2003)\".\n1990eko abenduaren 6an argitaratu zen \"Euskaldunon Egunkaria\"-ren 1. zenbakia. Hasiera hartan Pello Zubiria izan zen zuzendaria eta I\u00f1aki Uria zuzendariordea. Baina 1993an Zubiria Argia aldizkarira itzuli zenean Martxelo Otamendik egunkariko zuzendaritza hartu zuen. 2003ko otsailaren 20ra arte, Guardia Zibilak kazeta itxiarazi zuen arte.\nEuskara hutsezko egunkari bakarra izango zena sortzea prozesu eredugarria eta emankorra izan zen, urte gutxi lehenago inor gutxik uste baitzuen ekonomikoki bideragarria izango zenik. Baina sortzea bera bezain eredugarria izan zen egunkariaren iraupena eta hobekuntza hurrengo urteetan. Hasi zenekoan 32 orrialde baino ez zituen biltzen; Otamendik egunkaria hamar urtez zuzendu ondoren, zarratu zutenean, 60 orrialde inguru ziren, aparteko eranskinak kontuan hartu barik. Gainontzeko egunkarien moduko egituraketa zuen: Iritzi saila, Euskal Herriko politika eta gizartea, Nazioartekoa, Ekonomia, Kirolak, Kultura... Guardia Zibilak egunkaria itxiarazi baino ordu batzuk lehentsuago 2003an Azpeitiako Aitonenan hitzaldi batean Otamendik azaldu zuen 9.000 erosle izatera heldu zirela, eta kopuru hori handitzeko hausnarketa egiten zirela. Bi hilabete lehenago Internet-ekarpenak goraipatzeko Buber saria jaso zuen \"Euskaldunon Egunkariak\" Interneten euskara garatzeko egindako lanagatik.\n\"Euskaldunon Egunkaria\" itxieraren kasua (2003).\nETAri laguntzea leporatuta, 2003ko otsailaren 20an \"Euskaldunon Egunkaria\" \u2500euskara hutsean argitaratzen zen egunkari bakarra\u2500 ixteko agindua eman zuen Espainiako Auzitegi Nazionalak, eta \"Egunkaria-\"ko zuzendaritzako hamar kide atxilotu zituzten. Honek guztiak iskanbila sortu zuen euskal gizartean, batetik erabakiak neurrigabetzat eta eskubideen zapalketatzat jo zituztelako, eta, bestetik, hamar atxilotuetako bostek torturak eta tratu txarrak salatu zituztelako. Otamendik tortura latzak salatu zituen.\n\"Berria\"ko zuzendaria 2003tik.\nEuskaldunon Egunkariaren itxieraren ondorioz, protesta, diru-bilketa eta manifestazio erraldoiak antolatu ziren. Gizartearen erantzuna hain izan zen jendetsua, non lau hilabeteko epe laburrean \"Berria\" egunkaria sortuko zen, eskaera sozial horri erantzuteko asmoz. \"Euskaldunon Egunkaria\" itxi eta lau hilabetera, 2003ko ekainaren 21ean, \"Berriaren\" lehenengo zenbakia kaleratu zen eta Otamendi zen zuzendaria.\n2003az geroztik, Otamendi zuzendari, etengabeko hobekuntza-prozesu batean murgildu da \"Berria\" egunkaria. Besteak beste hauek:\n\"Hobekuntza horien ondorioz, 2017an Berria\"ren paperezko edizioak 58.000 irakurle zituen eta Internet edizioak 46.000.\nOhiko solaskide irratian eta telebistan.\nOtamendi ohiko solaskidea izaten da Euskadi Irratiko Faktoria (irratsaioa) programan (hasieran Maite Artolak gidatzen zuen eta 2020tik I\u00f1aki Guridik), baita Euskal Telebistan eta Kataluniako TV3n ere."}
{"id": "67957", "revid": "6327", "url": "https://eu.wikipedia.org/wiki?curid=67957", "title": "Donostiako gune metropolitarra", "text": ""}
{"id": "67960", "revid": "1712", "url": "https://eu.wikipedia.org/wiki?curid=67960", "title": "Euskal Eurohiria", "text": ""}
{"id": "67962", "revid": "1310", "url": "https://eu.wikipedia.org/wiki?curid=67962", "title": "Baiona-Donostia Eurohiria", "text": ""}
{"id": "67966", "revid": "336", "url": "https://eu.wikipedia.org/wiki?curid=67966", "title": "Zianita", "text": "Zianita (grezieraz \"kyanos\", urdina) edo distena (grezieraz: \"di\", bi eta \"stenos\", gogortasun) mineral silikato urdina da. Normalean aluminiotan aberatsak diren pegmatita metamorfikoetan edo arroka sedimentarioetan agertzen da.\nZianita aluminosilikatoen segidako kidea da. Talde honetan andaluzita eta silimanita bezalako mineral polimorfikoak daude. Mineral hau oso anisotropikoa da, Mohs eskalan bere gogortasuna oso aldakorra baita bere kristalizazioaren norabidearen funtzioan. Ezaugarri hau ohikoa da ia mineral guztietan, baina zianitaren kasuan ezaugarri bereizgarritzat har daiteke."}
{"id": "67967", "revid": "336", "url": "https://eu.wikipedia.org/wiki?curid=67967", "title": "Distena", "text": ""}
{"id": "67977", "revid": "201", "url": "https://eu.wikipedia.org/wiki?curid=67977", "title": "Hedera helix", "text": ""}
{"id": "67978", "revid": "201", "url": "https://eu.wikipedia.org/wiki?curid=67978", "title": "Botaniko", "text": ""}
{"id": "67979", "revid": "119347", "url": "https://eu.wikipedia.org/wiki?curid=67979", "title": "Gasteizko klima", "text": "Gasteizko klimak ezaugarri subatlantikoak dauzka, hau da, klima atlantikoaren eta klima mediterraneoaren arteko trantsizioko ezaugarriak dauzka, baina izaera atlantikoa nabarmenagoa da.\nEzaugarri orokorrak.\nGasteizko klimatologian, eta Arabako Lautadakoan oro har, garrantzi berezia du topografiak. Ekialde-mendebalde norabidean hedatzen diren mendilerroek Atlantikotik iristen diren fronteen hezetasunarentzako oztopo dira. Gasteizko iparraldean, Gorbeiako eta Aizkorriko mendilerroak ez dira oso garaiak eta, beraz, trantsizioa nahikoa mailakatua da.\nBeraz, Gasteiz klima ozeanikoaren eta klima mediterraneoaren arteko trantsizioko zona batean dago. Hala ere, ozeanoarekiko distantzia ez denez oso handia, klima ozeanikoaren ezaugarriak nabarmenagoak dira. Esate baterako, udako lehortea ez da benetako klima mediterraneoan bezain handia.\nTrantsizioko klima honetan bi azpimota bereizten dira: klima subatlantikoa eta klima submediterraneoa. Gasteiz eta Arabako Lautada osoa klima subatlantikoaren esparruan daude. Gasteiz mendiek esparru honen hegoaldeko muga osatzen dute; izan ere, Trebi\u00f1u eta Arabako mendialdea klima submediterraneokoak dira.\nPrezipitazioa.\nIsurialdeen banalerroko mendien garaiera txikien ondorioz eta haizeen erregimen atlantikoaren ondorioz, itsasoaren eragina nabarmena da Gasteizen. Hodeiei dagokienez, hodeitza handiko egun asko daude (nahiz eta ez diren isurialde kantauriarrean bezain beste) eta egun oskarbiak gutxi dira. Airearen hezetasun erlatiboa ere nabarmena izan ohi da.\nPrezipitazioak 700 eta 1.300\u00a0mm artekoak dira, eta beren ezaugarri nagusia irregulartasuna da. Lautadaren zonan 700\u2013900\u00a0mm inguru botatzen ditu batez beste, baina iparraldeko zein hegoaldeko mendietan, orografiaren eraginez, 1.300\u00a0mm artera iristen dira. Badaian prezipitazio maximoa 1.100\u00a0mm ingurukoa da, Gasteiz mendietan baino pixka bat gutxiago, mendi hauek baxuagoak baitira eta hegoaldera begira baitaude.\nGasteizko diagrama onbrotermikoari kasu eginez gero, sasoi lehorra uztailean gertatzen da. Gainerako hilabeteak hezeak dira.\nTenperatura.\nBatez besteko tenperaturei dagokienez, kasu honetan ere Lautada eta mendialdeak bereiztu behar dira. Haranetan urteko batez besteko tenperatura 11\u00a0\u00b0C-etik gorakoa da, eta mendietan 9-10\u00a0\u00b0C ingurukoa da.\nIzozteak urrian hasi eta maiatzera arte gerta daitezke, nahiz eta usuagoak diren urtarrilean eta otsailean. Mendialdeetan sarriago gertatzen dira.\nUda sasoian batez besteko tenperatura maximoa 18\u00a0\u00b0C ingurukoa da, eta tenperaturarik altuenak abuztuan gertatzen dira. Hala ere, zenbait egunetan gauez 0\u00a0\u00b0C inguruko tenperaturak egon daitezke."}
{"id": "67981", "revid": "6327", "url": "https://eu.wikipedia.org/wiki?curid=67981", "title": "Arabako mendialdea", "text": ""}
{"id": "67986", "revid": "105290", "url": "https://eu.wikipedia.org/wiki?curid=67986", "title": "Gro\u00dfe Aue", "text": "Gro\u00dfe Aue Alemaniako ibai bat da, Weser ibaiaren ibaiadarra dena, azken honen, ezkerraldetik.\nIbilbidea.\nIbaiak, hasieran, hegoalderanzko bidea hartzen du, baina, kilometro eta erdi geroago, iparralderanzko norantzan doa, Schweningdorferantz. Ondoren, Bad Holzhausenetik igarotzen da, handik gertu, Ipar Alemaniako lautadan sartuz. Amaieratik gertu Mittellandkanal kanalarekin dago. Hona heldu aurretik Espelkamp igarotzen du, eta, kanala igaro ondoren, Rahden, Preu\u00dfisch Str\u00f6hen, Wagenfeld eta Barenburg herriak gurutzatzen ditu, Binnen herrian, bere urak Weser ibaira isurtzen dituen arte\nAhoa.\nIbai honen ahoa, Binnen herrian dago, Saxonia Behereko erdialde inguruko herri batean, Ipar Renania-Westfalia estatuaren iparrekialdeko muturrarekin duen mugatik gertu.\nIbilbideko beste herri batzuk.\nL\u00fcbbecke\nArroa eta luzera.\nIbai honen arroaren azalera osoa, 1517 kilometro karratutakoa da. Horietatik, 458, Ipar Renania-Westfalia estatuan daude. Bere luzera, berriz, Weser ibaiaren arroko ibai guztietatik, laburrenetariko bat da, 85 kilometroko luzerarekin.\nGoitiera.\n130 metroko garaieran jaiotzen denetik, 37,5 metroko garaieran bere urak Weser ibaian isurtzen dituen arte, 92,5 metroko garaiera jaisten du ibai honek.\nToki Naturalak.\nSteyerberger basoak igarotzen ditu ibai honek bere ibilbidean zehar. Baita Eggetal izeneko harana ere."}
{"id": "67995", "revid": "105290", "url": "https://eu.wikipedia.org/wiki?curid=67995", "title": "H\u00f6xter barrutia", "text": "H\u00f6xter barrutia Alemaniako barrutietako bat da, Ipar Renania-Westfalia estatuan eta Detmold eskualdearen barnean, Ipar Renania-Westfaliaren ekialdeko muturrean, Hesse eta Saxonia Beherea estatuekin muga egiten duelarik. H\u00f6xter herria da barruti honetako hiriburua.\nHedadura.\n1.199,96 kilometro koadroko hedadura du Ipar Renania-Westfalia estatuko barruti honek.\nGeografia.\nBarruti mugakideak.\nIparraldean, Lippe barrutiarekin muga egiten du. Ekialdean, Saxonia Behereko Northeim barrutia,Holzminden barrutia eta Kassel barrutiarekin. Hegoaldean, Hochsauerland barrutiarekin, hegoekialdean Waldeck-Frankenberg barrutiarekin. Bi hauek, Hesse estatukoak dira. Azkenik, mendebaldean, Paderborn barrutiarekin muga egiten du.\nHidrologia.\nWeser ibaiak igarotzen duen Ipar Renania-Westfalia estatuko barrutietako bat da H\u00f6xter barrutia."}
{"id": "67996", "revid": "119347", "url": "https://eu.wikipedia.org/wiki?curid=67996", "title": "Correlingua", "text": "Correlingua galizierazko hiztunek abiatutako ekimena da, Euskal Herrian egindako \"Korrika\"k inspiratuta. Funtsean, hizkuntzaren garrantzia ohartzeko burututako lasterketa da, Galizia zeharkatzen duena. Parte-hartzaileak ikasleak dira batez ere, hala haurrak nola gazteak.\n2000. urtean lehenengo edizioa egin zuten.\nAntolatzaileak.\n\"Asociaci\u00f3n Socio-Pedag\u00f3xica Galega\", \"CIG-Ensino\", \"A Mesa pola normalizaci\u00f3n Ling\u00fc\u00edstica\" eta \"Equipos de Normalizaci\u00f3n Ling\u00fc\u00edstica\" elkarteak antolatzaileen artean ditugu, udaletxe batzuekin batera."}
{"id": "67998", "revid": "105290", "url": "https://eu.wikipedia.org/wiki?curid=67998", "title": "Rally", "text": "Rally motor-txapelketa mota bat da, bide publiko edi pribatuetan jokatzen dena, eraldatuz edo bereziki eraikitako edo eraldatutako automobil arruntak erabiliz.\nHistoria.\nRally hitza lehen aldiz Montecarloko rallyan erabili zen, 1911an, baina hitza 1920 arte ez zen ia erabili. Rally hitzaren sorrera lehenengo \"Zaldirik Gabeko Orgen Lasterketa\" delakoan, lasterketa hura Pierre Giffartek antolatu zuen \"Le Petit Journal\" egunkariareni zenean. Paristik Erruanerainoko bidea egin zuten parte hartzaileek, 21 izan zirela denera 1894ko uztailaren 22an. Peugeot eta Panhard et Levassor izeneko eskuderiak izan ziren irabazle.\nBaina hala eta guzti zere urte bat geroago egin zen munduko lehenengo rally lasterketa kronometratua. Paris-Bordele-Paris izan zen lasterketa hori 1895. Mila eta berrehun kilometro eduki zituen lasterketa hark eta zaldirik gabeko ibilgailuen eraginkortasuna probatzeko izan zen. Irabazlea, eta horregatik auto-lasterketen historian bere izena idazten lehenegoa Emile Levassor izan zen Panhard-et-Levassor auto batean. Urte berean, azaroko 12an Albert de Dion kondeak historiako lehen Elkarte Automobilistikoa sortu zuen, Frantziako Automobile Club-a.\nMateriala.\nRallyan ibiltzeko beharrezkoa, auto bat besterik ez da. Baina hala ere, auto batek arau batzuk bete behar ditu rallyetan parte hartu ahal izateko. Normalean, \u201c afizionatu maila \u201d bezala T-1 maila deiturikoa dago, hor lehiatzen direnak ez dira normalean profesionalak izaten, eta T-2 maila deiturikoan berriz, profesionalak izaten dira lehiatzen direnak."}
{"id": "68012", "revid": "9404940", "url": "https://eu.wikipedia.org/wiki?curid=68012", "title": "Isidoro Fern\u00e1ndez", "text": "Isidoro Fern\u00e1ndez del Castillo (Donostia, 1957ko urtarrilaren 4a - ) gipuzkoar aktorea da.\nBiografia.\nZuzenbidea ikasten hasi zen Madrilgo Unibertsitate Autonomoan, baina hirugarren kurtsoan bertan behera utzi zituen ikasketak. Bertan, antzerki munduarekin jarri zen harremanetan, unibertsitateko antzerki muntaietan parte hartuta. 1982. urtean Antzerti eskolan hasi zen eta aktore bezala diplomatu zen lehenengo promozioan. Harrezkero, hainbat antzerki ekoizpenetan lan egin du; baita ETB eta TVE telebista-kateetako saio ugaritan ere. Era berean, beste zenbait ataletan aritu izan da: antzezlanen zuzendaritzan, bikoizketan, publizitatean eta irratian, besteak beste.\nSariak.\n1998an, \"Mercado Iberoamericano de la Industria Audivisual\" aktore onenaren saria lortu zuen, \"Mait\u00e9\" telesailagatik."}
{"id": "68016", "revid": "6327", "url": "https://eu.wikipedia.org/wiki?curid=68016", "title": "Azkonarra", "text": ""}
{"id": "68018", "revid": "1545", "url": "https://eu.wikipedia.org/wiki?curid=68018", "title": "Cesar Saratxu", "text": "Cesar Saratxu Izquierdo (Barakaldo, Bizkaia, 1958ko abenduaren 28a) euskal aktorea da.\nParisen zegoela ezagutu zuen bere emaztea eta Stockholmen (Suedia) ezkondu zen. Hantxe antzerkian pertsonai dramatikoak egiteagatik ezaguna da.\nBiografia.\nAntzerki-lanak egiten ibili zen Euskal Autonomia Erkidegoko hainbat tokitan. Gerora Madrilera jo zuen formakuntza hoberagoaren bila, baina ez zuen lortu Arte Dramatikoko Goi Mailako Errege-Eskolan sartzea.\n1986an Parisera joan zen, Jacques Lecoqen eskolan sartzea lortuz. Jada bere emaztearekin Stockolmen bizita lortu zuen ospea: 2002an Reza Parsaren \"M\u00f6te med ondskan\" metraje laburreko filmeko protagonista papera egin zuen, Espainiako produkzioetan tarteka ere parte hartuz, hala nola Imanol Ortizen \"Expreso nocturno\" delakoan (2003).\n2005etik \"Bernardo Marin\" pertsonaia gorpuzteagatik da ezaguna, Tele5 espainiar kateko \"Camera Caf\u00e9\" seriean hain zuzen, bertan 2009a arte lan eginda. Horren aurretik Canal+ kateko \"Canalone\"n edo \"Los G\u00fcevones\" delakoan ibili zen, azken hau Interneterako kapsula-serie komikoa izanda, eta serie denak Luis Guridik zuzenduta.\n\"Lintze galdua\" filmerako (2008) Diogenes putrearen ahotsa jarri du, bai eta Guridik zuzendutako \"\u00a1Fibrilando!\" (2009) seriean lan egin, \"Camera Caf\u00e9\"ren \"spin-off\"a."}
{"id": "68019", "revid": "201", "url": "https://eu.wikipedia.org/wiki?curid=68019", "title": "Dred Scotten auzia", "text": ""}
{"id": "68024", "revid": "105290", "url": "https://eu.wikipedia.org/wiki?curid=68024", "title": "Schwannen zelula", "text": "Schwannen zelulak Nerbio Sistema Periferikoko glia zelulak dira. Enbrioiaren gandor neuralean sortzen dira, eta neuronaren ondoan egoten dira enbrioiaren hazkuntzak eta garapenak irauten duen bitartean. Neuronen axoiak estaltzen dituzte, mielinazko \"leka\" isolatzaile bat sortuz.\nEgitura.\nAxoiaren diametroaren arabera, Schwannen zelulek egitura ezberdina garatzen dute. Diametro txikiko axoi neuronalei lagunduz, zelula hauek mielinarik gabekoak izaten dira, eta hainbat axoi eduki ditzakete\nAldiz, diametro handiagoko axoiak, mielinadun zelulez estaliak izaten dira. Axoien luzera osoan zehar, mielinarik gabeko zati biribilak daude. Itxuraz, bi Schwannen zelulen arteko mugarekin bat egiten dute mielinarik gabeko zati hauek, Ranvierren nodoak izenekoak. Mielina, Schwannen zelulen mintzaren geruza konzentrikoz osaturik dago eta espiral eran inguratzen dute neuronaren axoia.\nFuntzioa.\nZelula hauek, mielinaren bidez, isolatzaile elektriko bezala funtzionatzen dute. Axoia biltzen duen islatzaile honek, igarotzen duen bulkada elektrikoak intentsitaterik ez galtzea eragiten du, gidatze jauzkaria izenekoa gertatzea erraztuz. Zelula hauek, honetaz gain, axoien haztea gidatzean eta lesioen sendapenean laguntzen dute (axonotmesian eta neurapraxian, baina ez neurotmesian)\nGaixotasunak.\nOrnodun animalien nerbio sistemak, mielina \"leka\" hauen beharra du, axoien kapazitantzia jaisteko modu bezala, horrela, nerbio bulkada arinago bat lortuz, bere diametroan gehitu beharrik gabe. \"Mycobacterium leprae\" legenarraren bakterioaren zelula gogokoenetako bat da. Neuronaren mielinagabetzeak, Nerbio Sistema Zentralari eragiten dioten gaixotasunak sortzen ditu: Esklerosi anizkoitza, adibidez."}
{"id": "68025", "revid": "1982", "url": "https://eu.wikipedia.org/wiki?curid=68025", "title": "Schwannen zelulek", "text": ""}
{"id": "68029", "revid": "56334", "url": "https://eu.wikipedia.org/wiki?curid=68029", "title": "Ana D\u00edez", "text": "Ana D\u00edez D\u00edaz (Tutera, Nafarroa, 1957ko otsailaren 22a-) zinema zuzendari, gidoigile eta dokumentalgile nafarra da.\nFilmak ez ezik, eskolak ere zuzentzen ditu: zuzendaritza irakasten du ECAM Madrilgo zinema eta ikus-entzunezko eskolan, eta errealizazioa Karlos III.a Unibertsitatean.\nBiografia.\nMedikuntzan lizentziaduna da. Mexikon doktoregoa egitera joan zen baina zinemagintzan lan egin nahi zuela konturatu zen. Zuzendaritza zinematografikoa ikasi zuen eta filmak egiten hasi zen.\nBere lehen film luzea \"Ander eta Yul\" (1989) izan zen. Pelikula honekin zuzendari berri onenari emandako Goya Saria jaso zuen 1990ean. \"Todo est\u00e1 oscuro\" (1997) bigarren film luzean Kolonbiako egoera soziopolitiko latza islatu zuen. 2000. urtean hasi zen hirugarren filma zuzentzen:\" Algunas chicas (doblan las piernas cuando hablan). 2008an Paisito\" filma zuzendu zuen.2020an \"A qui\u00e9n cierra los ojos.\"\nFikziozko lanak zuzentzeaz gainera, telebistarako ere lan egin du, eta azken urteetan zinema dokumentalean nabarmendu da. Besteak beste, \"La mafia en La Habana\" (2000) film luzean 50eko hamarraldian, Batistaren garaian, mafia estatubatuarrak Habanako kasinoetan zuen presentzia kontatzen du. Zinemagintza irakaskuntzarekin tartekatzen du, Madrilgo Zinema Eskolan (ECAM) irakasle baita."}
{"id": "68031", "revid": "201", "url": "https://eu.wikipedia.org/wiki?curid=68031", "title": "Schwannen zelulak", "text": ""}
{"id": "68032", "revid": "201", "url": "https://eu.wikipedia.org/wiki?curid=68032", "title": "Schwann zelula", "text": ""}
{"id": "68035", "revid": "880", "url": "https://eu.wikipedia.org/wiki?curid=68035", "title": "Komunismo Libertarioa", "text": ""}
{"id": "68037", "revid": "58701", "url": "https://eu.wikipedia.org/wiki?curid=68037", "title": "Eurotunela", "text": "Eurotunela Erresuma Batua eta Frantziaren artean dagoen izen bereko kanalean eraikia dago, Folkestone (Kent) eta Coquelles (Pas-de-Calais) lotuz. Hain zuzen ere Calaisko itsasartea itsaso azpitik 60 metroko sakoneran iragaten du.\nXIX. mendeko hasieran lehenengo proiektua bururatu bazuten ere, ia bi mende geroago hasi ziren eraikitzen. 1988an ekin zieten lanei, 1994an amaituz eta urte hartako maiatzaren 6an inauguratuz.\n50.5 kilometroko luzeera dauka eta errepidea eta trenbidea erabilgarri daude."}
{"id": "68043", "revid": "6327", "url": "https://eu.wikipedia.org/wiki?curid=68043", "title": "Eurotunel", "text": ""}
{"id": "68047", "revid": "336", "url": "https://eu.wikipedia.org/wiki?curid=68047", "title": "Maseru", "text": "Maseru () Lesothoko hiriburua eta hiririk handiena da. 2006an 227.880 biztanle zituen 138 kilometro koadrotan. Maseru polizia kaserna bat izan zen bere sorreran eta 1869an Britainia Handiaren protektoratu bat bilakatu zenean hiriburu izendatu zuten. 1966an independentzia eskuratu zutenean egoera hori mantendu zuen."}
{"id": "68051", "revid": "8275441", "url": "https://eu.wikipedia.org/wiki?curid=68051", "title": "Mercedes Maroto-Valer", "text": "Maria Mercedes Maroto-Valer (Gasteiz, Araba, ) arabar ingeniari kimikoa da. Kimika eta Ingurugiro-ingeniaritzako irakaslea da eta Nottinghameko Unibertsitateko Karbonoa Gordetzeko eta Atzemateko Berrikuntza Zentroko (CICCS) arduraduna da. Gainera, ikerketa-talde bat zuzentzen du eta karbono dioxidoa gas natural bihurtzeko prozesua asmatu dute."}
{"id": "68053", "revid": "119347", "url": "https://eu.wikipedia.org/wiki?curid=68053", "title": "Dover (Ingalaterra)", "text": "Dover Ingalaterrako hegoekialdean dagoen kostaldeko udalerria da, Kenteko konderrian kokatutakoa, Mantxako kanala delakoan. Bere alboan Folkestone hiri eta portu garrantzitsua dago, bi udalerri hauen artean Calaisko itsasartea gurutzatzen duen Eurotunel ospetsua kokatzen delarik."}
{"id": "68057", "revid": "6327", "url": "https://eu.wikipedia.org/wiki?curid=68057", "title": "South East England", "text": ""}
{"id": "68064", "revid": "9393061", "url": "https://eu.wikipedia.org/wiki?curid=68064", "title": "Aitor Luna", "text": "Aitor Gonz\u00e1lez Luna (Bergara, 1981eko irailaren 18a -), ezagunagoa da Aitor Luna izenarekin, gipuzkoar aktorea da.\nArtebin egin zituen bere antzerki ikasketak. Bere anaia aktorea da baita ere: Yon Gonz\u00e1lez."}
{"id": "68065", "revid": "512", "url": "https://eu.wikipedia.org/wiki?curid=68065", "title": "Aitor Mazo", "text": "Aitor Mazo Etxaniz, (Bilbo, 1961eko uztailaren 28a - Bilbo, 2015eko maiatzaren 7a) aktorea eta zinema zuzendaria izan zen.\nBizitza.\nBere bizitzako urte gehienak Santutxun bizi izan zituen aktore honek, txikitatik izan zuen aktore izatea buruan. DBHko ikasle batzuek egindako elkarrizketan hala aitortu zuen: \"Txikitatik izan nintzen oso graziosoa, klaseko titiriteroa, gauzak asmatuz eta jendeari kontatuz. Gaztetan, asko gustatzen zitzaidan pelikulak ikustea; piper egiten nuen, eta gauez ikasten nuen zinemara joatearren. 16 urterekin, aktore izatea erabaki nuen, eta nire izekok, txartel saltzailea zenez, asko lagundu zidan\".\nAitor Mazo 1990eko hamarkadatik aurrera egin zen ezagun. Telebistan eta zinemetako hainbat pelikuletan agertu baitzen, gehienetan paper garrantzitsuenak egin ez bazituen ere, Espainiar zuzendari ezagunentzat lan egin zuen hala nola Manuel Guti\u00e9rrez Arag\u00f3n, Julio M\u00e9dem, Emilio Mart\u00ednez L\u00e1zaro edo \u00c1lex de la Iglesia. Bere lehenengo lana zineman \"A los cuatro vientos\" (1987) izan zen Jos\u00e9 Antonio Zorrillarena.\nAitor Mazo antzerki lanetara oso estuki lotuta zegoen; Lander Iglesias eta Patxo Telleriarekin batera \"Txirene\" taldea sortu zuen, bertan \"Torito Bravo\" eta \"Birus\" aurkeztu zituen eta gainera, \"Maskarada\" antzerki taldean aritu zen.\nTelebistako hainbeste serietan aritu zen, besteak beste \"Querido maestro\" (1997), S\u00e1nchez Vald\u00e9sek zuzendua, edo \"Manolito Gafotas\" (2004), Adriana Ozoresekin batera eta Antonio Merceroren gidaritzapean. Baita ere \"Amar es para siempreren\" lehenengo saioetan parte hartu zuen eta \"Chiringuito de Pepe\" seriean.\nPatxo Telleriarekin batera, zuzendari aritu zen \"Hodeiak pintatzeko makina\" filmean. Bypass filma ere zuzendu zuen Patxo Telleriarekin batera, eta Donostiako Zinemaldian aurkeztu zuten 2012an.\n2015eko maiatzaren 7an hil zen, Txurdinaga auzo bilbotarreko bere etxebizitzan, 53 urte zituela. Gutxiegitasun koronarioagatik hil zen. Heriotzak Tanttaka konpainiarekin lanean ari zela harrapatu zuen. Konpainia horrekin bira batean ari zen, Alfredo Sanzolen La calma m\u00e1gica lanarekin. Hil baino lehenago, Aitaren Etxea telesaileko aktore bat izateko aukeratu zuten.\nBilboko Dokumentalen eta Film Laburren Nazioarteko Jaialdiak (Zinebi) hil ondorengo Ohorezko Mikeldia emango zion 2015eko azaroan.\nEzkonduta zegoen eta 17 urteko alaba (Nerea) zuen."}
{"id": "68068", "revid": "10891", "url": "https://eu.wikipedia.org/wiki?curid=68068", "title": "Alberto Maneiro", "text": "Alberto Maneiro, (Donostia, 1968 -) gipuzkoar aktorea da."}
{"id": "68069", "revid": "512", "url": "https://eu.wikipedia.org/wiki?curid=68069", "title": "Yamaguchi parkea", "text": "Yamaguchi parkea Nafarroako Iru\u00f1ea hiriburuko parkerik garrantzitsuenetako bat da.\nIzena.\nIzena Iru\u00f1earekin senidetua dagoen Japoniako Yamaguchiko hiriaren omenez darama.\nKokalekua.\nMendebaldea auzoan dago, Yamaguchi plazaren alboan.\nHistoria.\nParkearen eraikuntza 1988an Iru\u00f1ea eta Yamaguchi hiriaren arteko senidetzetik dator, XVI. mendea Frantzisko Xabierkoa Japoniaren ebanjelizazioan bertaraino iritsi baitzen. 1997an japoniar paisaialariek diseinatu zuten eta ekialdeko estiloa da hainbat detailetan, gogoeta eta lasaitasunera gonbidatzen duen paisaia bat lortu zutelarik, lau urtaroei ere omendu nahi izan zitzaielarik.\nParkea.\nGuztira 85.000 metro karratu dauzka. Parkearen erdialdean urmael bat dago, eta albo batean Iru\u00f1eko planetarioa.\nBertan aurki daitezkeen japoniar estiloko eraikuntzen artean suhana (hondartza), azumaya (lakuaren gaineko etxola), yatsubashi eta ishibasi (zubiak), taki (ur-jauzia) edo geiserra daude.\nOndare nabarmena.\nParke honetan nahiz inguruan honako eraikin eta eskultura nabarmen hauek daude:"}
{"id": "68072", "revid": "336", "url": "https://eu.wikipedia.org/wiki?curid=68072", "title": "Izurri buboniko", "text": "Izurri bubonikoa gaixotasun infekziosoa da, \"Yersinia pestis\" bakterioak eragindakoa. Iraganean (Erdi Aroan eta hurrengo mendeetan) gaitz honek izurrite beldurgarriekin astindu zuen Europa osoa. XX. mendearen hasieran desagertu zen Europatik, baina gaitzak bizirik dirau Afrikan, Asian eta Amerikako zenbait lurraldetan.\nIkerlari batzuen ustez izurri bubonikoa historian zehar hildako gehien eragin duen gaixotasun infekziosoa da; XIV. mendean azaldutako pandemiak (Izurri Beltzak) Europako biztanleriaren herena akabatu zuen.\nEtologia eta transmisioa.\n\"Yersinia pestis\" kokobazilo Gram negatiboa da, anaerobio fakultatiboa. Yersinia generoan eta Enterobacteriaceae familian sailkatuta dago.\nBakterio honek karraskariak eta gizakia besterik ez du infektatzen. Karraskariak dira mikrobioaren gordailua; izurrite gehienetan arratoiak daude jatorrian.\nArkakusoek funtsezko lana betetzen dute gaitzaren transmisioan: arratoi infektatuen odola zurrupatzen dute, milioika \"Yersinia\" hartuz. Gero, gizakiari ziztada eginez, milioika bakterio horiek askatzen dituzte infektatuaren odolean. Izurri bubonikoa, beraz, zoonosi bat da.\nErasobidea.\nOdol bidetik bakterio patogenoak gongoil linfatikoetara heltzen dira; hor, bertako makrofagoek eraso egiten diete, eta fagozitatu egiten dituzte. Hala ere, makrofago barnean \"Yersinia pestis\"ek bizirik dirau, eta zelula barneko infekzioa garatzen du.\nInfekzioaren ondorioz gongoil linfatikoetan ohiko hanturak agertzen dira (buboiak), gehienbat lepoan, izterrondoan eta besapeetan. Buboietan zorne-jarioak agertzen dira, milioika bakterio patogeno dutenak.\nSintoma klinikoak.\nGaitzaren inkubazio epea laburra da, 1-5 egun bitartekoa arkakusoaren ziztadatik.\nSukarra, buruko mina, hotzikarak eta gongoil linfatikoen hanturak dira sintomarik ohikoenak. Tratatu ezean, \"Yersinia pestis\" buboietatik odolera pasatzen da, benetako septizemia bat sortuz. Izurri septizemikoa oso larria da, bakterioak organo asko kaltetzen dituelako. Heriotza-tasa handia izaten da (gaixoen %85; izurri bubonikoarena, berriz, %35-koa da). Izurri septizemikoan oso ohikoak dira larruazalean agertzen diren orban ilunak , odol-hodiak suntsitzen direlako, zianosi agertuz (Izurri Beltzaren izena, hain zuzen, orban ilun horiekin lotuta dago).\nZenbait kasutan, odol bidetik bakterio patogenoa biriketara iristen da. Hori gertatzen denean izurri pneumonikoa agertzen da. Izurri bubonikoaren aldean, izurri pneumonikoa oso kutsakorra da, gaixoek bakterio pila kanporatzen dituztelako eztula egiterakoan (izurri bubonikoa ez da pertsonen artean kutsatzen). Izurri mota honek inkubazio epea oso laburra du (24 ordukoa), eta pneumoniaren antzeko sintomak dauzka. Bere pronostikoa oso txarra da (heriotza-tasa: %95)\nTratamendua.\nIzurri bubonikoaren aurka estreptomizina da antibiotikorik onena. Terapia lehenbailehen hasi behar da, bakterioa odolera edo biriketara igaro ez dadin.\nKloranfenikola eta errifanpizina antibiotiko alternatiboak dira.\nPrebentzioa.\nIzurriaren aurkako txertoa dago, baina arrisku handiko tokietan besterik ez da erabiltzen. Txerto horrek 6 hilabeterako babesa besterik ez du ematen.\nGaixotasunaren profilaxiak arratoi eta arkakusoen populazioaren kontrola exijitzen du, hala nola higiene arauen ezarpena. Hirugarren munduko herrialdeetan, baina, zaila da sarritan bi baldintza horiek betetzea."}
{"id": "68074", "revid": "46380", "url": "https://eu.wikipedia.org/wiki?curid=68074", "title": "Alfonso Lusson", "text": "Alfonso Luss\u00f3n (Gasteiz, 1941 - Madril, 2006ko maiatzaren 27) euskal aktore eta umorista zen. Hala ere, bere karrera osoa Madrilen egin zuen.\nUmorista moduan 1970eko hamarkadan lortu zuen arrakasta, noiz 1976an Manolo Codesorekin batera \"Luss\u00f3n y Codeso\" bikotea sortu zuen. \"Aplauso\" edo \"300 Millones\" telesailetan agertu ondoren, 1989an banatu ziren."}
{"id": "68077", "revid": "201", "url": "https://eu.wikipedia.org/wiki?curid=68077", "title": "Ur kutsadura", "text": ""}
{"id": "68078", "revid": "1105", "url": "https://eu.wikipedia.org/wiki?curid=68078", "title": "Hazien Bankua", "text": ""}
{"id": "68079", "revid": "105290", "url": "https://eu.wikipedia.org/wiki?curid=68079", "title": "Binilo", "text": "Biniloa edo binila (CH2=CH-) etilenotik (CH2=CH2) eratorritako erradikal monobalentea da."}
{"id": "68082", "revid": "2048", "url": "https://eu.wikipedia.org/wiki?curid=68082", "title": "Zirauntza", "text": "Zirauntza \u2014\"Araia ibaia\" eta \"Burunda ibaia\" izenez ere ezaguna\u2014 Arabako ipar-ekialdeko eta Nafarroa Garaiko mendebaldeko ibai bat da, Asparreneko udalerrian sortu eta Altsasuraino heltzen dena.\n\"Nacedero\" (\u00abiturburua\u00bb) gaztelaniazko izena duen lekuan jaiotzen da, Araian. Ziordian, Nafarroa Garaira sartzen da, Burunda eskualdera; eta Altsasun, Altzania ibaiarekin batuta, biek batera Arakil ibaia sortzen dute."}
{"id": "68087", "revid": "8831648", "url": "https://eu.wikipedia.org/wiki?curid=68087", "title": "Fernando Etxegarai", "text": "Fernando Etxegarai Gaztearena (Bilbo, Bizkaia, 1952 - ), \"Pinki\" gisa ere ezaguna, etakidea izatearen akusaziopean hogeita bat urte preso egondako plentziarra da.\n1970ko hamarkadaren bukaeran Gasteizko UGTko abokatu laboralista izan zen, eta LKko militantea. Alderdi horrekin zerrendaburua izan zen 1979ko Gasteizko udal hauteskundeetan, eta gero Bizkaiko zuzendaritzako kidea izan zen, baita LCRko Komite Zentralekoa ere.\nEspainiako Poliziak 1987ko apirilaren 23an atxilotu zuen ETArekin harremanak zituelakoan. Etxegaraik Poliziaren eskuetan inkomunikaturik emandako egunetan torturak jasan zituela salatu zuen. Ondoren, hogeita bat urte eman zituen Espainiako hainbat espetxetan: Alcala, Herrera de la Mancha, Oca\u00f1a 1, Valdemoro, Burgos, Jaen eta A Laman.\n2008ko urtarrilean aske geratu zen Audientzia Nazionalaren aginduz. Bi hilabeteren buruan, baina, auzitegi berak Parot doktrinari jarraiki plentziarra atxilotzeko agindua eman zuen, 25 urtera arteko zigorra betetzeko, hau da, lau urte gehiago. Etxegaraik, hala ere, bizitza normala eramatea erabaki zuen, bilatze eta atxilotze agindua izan arren, eta hainbat hedabideri elkarrizketak eskaini zizkien. Etxean zegoela, Espainiako Poliziak atxilotu zuen maiatzaren 6an.\n2008ko maiatzaren 19an Etxegarai askatu zuten, epaileak plentziarrak aurkeztutako helegitea onartu ondoren. Epailearen arabera, Zigor Kode berria jarraituz Etxegaraik 20 urteko espetxe zigorra bete behar zuen."}
{"id": "68091", "revid": "201", "url": "https://eu.wikipedia.org/wiki?curid=68091", "title": "Binil", "text": ""}
{"id": "68092", "revid": "119347", "url": "https://eu.wikipedia.org/wiki?curid=68092", "title": "Other Voices, Other Rooms (eleberria)", "text": "Other Voices, Other Rooms Truman Capotek idatzitako eleberria da, 1948an argitaratutakoa. 1945eko ekainean \"Miriam\" narrazio laburra atera zuen \"Mademoiselle\" aldizkarian eta Benett Cerf editorearen arreta erakarri zuen lantxo horrek; Random House argitaletxeak proposamena egin zion Capoteri eleberri bat idazteko eta horretarako zegokion kontratua eskaini. 1500 dolarreko aurrerakina patrikan, idazlea Monroevillera bueltatu zen eta \"Other Voices, Other Rooms\" idazteari ekin zion. New Orleansen, Saratoga Springsen, eta Ipar Carolinan segida eman zion lanari; amaitu, Nantucketen bukatu zuen.\nHaria.\nHaurtzaroko kontuak biltzen ditu \"Other Voices, Other Rooms\" lanak, txikitan bizi izandakoak paperean paratzeko saioa. \"The Dogs Bark\" 1973ko idazlanean horrela zioen Capotek: \"\"erabat inkontziente jardun nuen lan hartan, intuizioak gidatuta, eta orain irakurrita, ez nago batere pozik, neure burua engainatu nuelako irudipena daukat\".\"\nHona zertan den: Joel Knox 13 urteko nerabeak ama galdu du eta New Orleansetik Alabamara bidali dute aitarekin bizitzera; Joel jaio berritan etxetik alde egina zen aita. Baserri giroko etxaldean hiru lagunek hartuko dute gaztetxoa: Amy amaordeak, Randolph delakoak eta Idabel neskatxak. Aita ez da inon ageri eta Joel galdezka aritu arren inork ez dio haren berri ematen. Bada beste pertsonaia bat, gela bateko leihoan zutik eta emakume arropaz jantzia-edo antzematen ahal dena, itzal misteriotsua baino ez. Nahigabeko istripu batek aita hilzorian jarriko du, eta orduan ezagutuko du Joelek (piano batek harrapatu du aita eta txiki egin). Idabelekin batera ihesari ekingo dio, baina neumonia batek harrapatu eta ostera ere aitaren etxera bueltatuko da. Randolphek, mutilaren ondotik aldendu barik, osatu arte jagongo du. Azken paragrafoan jakin ahal dugu Randolph eta leihoko itzala pertsona bera direna. Capoteren biografo Gerald Clarkek dio idazleak bere homosexualitatea onartu baino aldarrikatu duela, eta horrek poztu egin duela (\"Capote: A Biography\",1988).\nHarrera.\n\"Other Voices, Other Rooms\" 1948an argitara eman eta bederatzi astean liburu salduena izan zen \"The New York Times\" egunkariaren zerrendetan, 26.000 aletik gora salduta. Sortu zuen bat-bateko eraginak eta promoziorako jarduteko moduak Capote famatu zuten. Liburuaren kanpoko azalean agertutako Harold Halma argazkilariaren erretratuak testuak ia beste komentario sorrarazi zituen . Clarkeri kasu egitera argazkiak sortu zuen iskanbilaren parekoa izan zen Capoteren poza (\"Capote: A Biography\", 1988), idazlea ezagun bihurtzeko irrikitan zegoelakoan. Orduan hogei urte besterik ez zituen Andy Warholi benetan zirrara sortu zion argazkiak, horretaz sarri hitz egin baitu eta Capoteri mirespen-gutunak bidaltzera bultzatu baitzuen. Warhol 1949an New Yorkera aldatu zenean, idazlearekin bat egiteko hamaika saio egin zituen. Hainbesterainokoa ei zen erakarpena, 1952ko Warholen lehen banako erakusketak Trumanen testuak zituen oinarri: \"Hamabost margolan Truman Capoteren testuetan oinarrituta\" zuen izentzat (Hugo Gallery 1952ko ekainaren 16tik uztailaren 3ra)."}
{"id": "68102", "revid": "95298", "url": "https://eu.wikipedia.org/wiki?curid=68102", "title": "Juan Mari Atutxa Egiraun", "text": "Juan Mari Atutxa Egiraun (Dima, Bizkaia, 1959ko martxoaren 26a - ) euskal idazlea da."}
{"id": "68105", "revid": "201", "url": "https://eu.wikipedia.org/wiki?curid=68105", "title": "Gloria Arroyo", "text": ""}
{"id": "68110", "revid": "119347", "url": "https://eu.wikipedia.org/wiki?curid=68110", "title": "Miriam Okariz", "text": "Miriam Okariz (Bilbo, 1968ko abenduaren 6a) euskal moda diseinatzailea da. 1990. urtean Bilboko Lanca Nazioarteko Eskolan Moda Diseinuko titulua lortu zuen eta bi urte geroago Euskal Herriko Unibertsitatean Arte Ederretan graduatu zen, teknika grafikoen espezialitatean hain zuzen.\n1991tik 1993ra hainbat moda lehiaketetako lehenengo saria irabazi zuen. 1993. urtean jantzi-marrazkien diseinuko lehenengo saria irabazi zuen. 1993tik 1998ra diseinatzaile bezala lan egiteaz gain Lanca Eskolako Diseinu eta Moda irakaslea izan zen. 1994an, Miriamek \u201cMonge-Oc\u00e1riz\u201d izeneko denda ireki zuen bere adiskide batekin. 1996. urtean Miriamek bere lehenengo bilduma aurkeztu zuen Bartzelonako Gaud\u00ed pasarelan. Harrezkero Espainiako eta nazioarteko azoka eta pasareletan parte hartu du. 1998 eta 1999 urteen artean, Javier Barroeta euskal diseinatzailearekin aritu zen elkarlanean.\n2002ko otsailean, Madrilgo Cibeles pasarelan, diseinatzaile gazte hoberenarentzako \u201cL\u2019Oreal Paris\u201d saria irabazi zuen."}
{"id": "68113", "revid": "1105", "url": "https://eu.wikipedia.org/wiki?curid=68113", "title": "Miriam Oc\u00e1riz", "text": ""}
{"id": "68116", "revid": "120726", "url": "https://eu.wikipedia.org/wiki?curid=68116", "title": "Axoi", "text": "Axoia, neuronaren luzapena da, hari formakoa. Alde batean, neuronaren gorputzarekin lotzen da. Bestean berriz, hainbat \"adarretan\" banatzen da, amaierako axoia deritzenetan. Hauen bidez, beste neurona batetako dendritekin bat egiten du, sinapsi bat eratuz.\nAxoi motak.\nDiametro txikikoak.\nHauek, Golgi neuronak II. barietatea ere deituak, oso laburrak dira, eta, neuronaren gorputzetik irten bezain pronto amaitzen dira. Barietate honetako axoiek, ez dute mielina geruzarik izaten.\nDiametro handikoak.\nHauek, Golgi neuronak I. barietatea ere deituak direnak, luzeak dira, eta euren neurria, metro bete edo gehiagokoa izan daiteke. Diametro txikikoek ez bezala, hauek badute mielina geruza. Aldika-aldika, axoiaren luzera osoan zehar, eta Ranvierren nodoek bananduz, mielina geruza egoten da, Schwannen zelularen inguruan espiralean bildua. Mielina hau, ezinbesteko da neurri honetako neuronetan zehar nerbio bulkada arinago joan dadin.\nSorrera.\nAxoiek, euren sorrera, neuronaren gorputzean izaten dute, axoi eminentzia izeneko toki berezi batean. Batzuetan, dendritetatik ere abiatzen dira. Axoi eminentziak eta axoiak berak, neuronaren beste zatiekiko duten ezberdintasuna zera da: Ez dutela erretikulu endoplasmatiko zimurrik, ez erribosoma askerik ezta Golgiren aparaturik ere.\nFuntzioa.\nBi funtzio ditu axoiak: Lehena, organuluak eta sustantziak garraiatzea, eta, bigarrena, nerbio-bulkada gidatzea.\nOrganulo eta sustantzien garraioa.\nOrganulo, entzima, makromolekula eta metabolitoen garraioa, axoplasmari dagokio, eta mikrohodiek zuzenki parte hartzen dute lan honetan. Axoplasma bidezko garraioa, ezinbestekoa da axoia eta hauekin erlazionatuta dauden zelulak mantentzeko. Baita perikarionera, axoiaren funtzioa erregulatzen duten faktore erregulatzaileak hel daitezen.\nBi norantzatan gerta daiteke:\nGarraioaren abiada\nNerbio bulkada gidatzea.\nFuntzio hau, sinapsi bidez gertatzen da. Sinapsian, ohi, neurona baten axoiaren amaierak, beste baten gorputzeko dendritekin bat egiten du, neuroigorleen bidez. Nerbio bulkada, mielinadun neuronetan zehar, jauzika joaten da, mielina geruzak eta Ranvierren nodoak igaroz. Sodioak eta potasioak, zerikusi handia dute funtzio honetan.\nNerbio bulkadaren lehen neurketa, Hermann von Helmholtzi eman izan zaio. Zientzialari honek, 1853an, 27,25 m/s batez besteko balioa finkatu zuen."}
{"id": "68117", "revid": "105290", "url": "https://eu.wikipedia.org/wiki?curid=68117", "title": "Dendrita", "text": "Dendritak (greziarrez \u03b4\u03b5\u03bd\u03b4\u03c1\u03b9\u03c4\u03b7\u03c2, \"zuhaitza\") neuronaren protoplasma luzapenak dira, adartuak, eta nahiko motzak. Neuronen amaiera zatiak dira, eta zerikusi handia dute estimuluen jasotzean, beste neurona baten axoitik datorren nerbio bulkadaren hartzaile bezala funtzionatzen baitute.\nNeurona aurresinaptikoetan kokatutako bexika sinaptikoetatik bidalitako neuroigorleekin erreakzionatzeko gai diren kimiohartzaileak dituzte. Hauek, ezinbestekoak dira, neurona aferente eta neurona eferenteek osaturiko nerbio bidetik bulkada kimioelektrikoak behar den bezala igortzeko.\nNerbio gidatzea.\nDendriten zuhaitza, perikarionarekin batera, zelularen zati hartzaileak dira, eta ezinbestekoak dira nerbio bulkadaren igorpenean. Guzti hau, beste zelula batzuek eragindako estimuluaren erantzun bezala, zelula ziztabera baten mintz potentziala despolarizatu egiten delako gertatzen da. Hain zuzen ere, potentzial hau neurri batetik haratago despolarizatzen denean, abiatzen da akzio potentziala. Potentzial hau, mintzetik barreiatzen da, bere indarra gutxituz ziztaturiko puntutik urruntzen den heinean."}
{"id": "68118", "revid": "2135", "url": "https://eu.wikipedia.org/wiki?curid=68118", "title": "Dendritekin", "text": ""}
{"id": "68119", "revid": "119347", "url": "https://eu.wikipedia.org/wiki?curid=68119", "title": "Irati Elorrieta", "text": "Irati Elorrieta Agirre (Algorta, Bizkaia, 1979) euskal idazlea da. 2008an \"Burbuilak\" narrazioez osatutako nobela argitaratu zuen, handik hiru urtera \"Burbujas\" izenarekin itzuli zuen liburua, \"Alberdania\" argitaletxean argitaratu zituen biak."}
{"id": "68122", "revid": "1821", "url": "https://eu.wikipedia.org/wiki?curid=68122", "title": "Schwann-en zelula", "text": ""}
{"id": "68123", "revid": "1821", "url": "https://eu.wikipedia.org/wiki?curid=68123", "title": "Harz mendiak", "text": ""}
{"id": "68126", "revid": "56334", "url": "https://eu.wikipedia.org/wiki?curid=68126", "title": "Joan-Lluis Lluis", "text": "Joan-Llu\u00eds Llu\u00eds (Perpiny\u00e0, 1963ko ekainaren 29a) liburuak Bartzelonan argitaratzen dituen Ipar Kataluniako idazlea da. Katalanaren aldeko ekintzaile sutsua da eta Frantziaren hizkuntza-politikarekin oso kritiko agertzen da.\nEl Punt egunkariko kazetaria izan da eta 2005az geroztik Perpiny\u00e0ko Generalitateko Egoitzaren Katalan Hizkuntzaren Zabalkunde Zerbitzua zuzentzen du. Bere lanak euskarara, gaztelaniara, frantsesera eta txekierara itzuli dira."}
{"id": "68127", "revid": "1105", "url": "https://eu.wikipedia.org/wiki?curid=68127", "title": "Raimundo Blanco Camarero", "text": ""}
{"id": "68128", "revid": "1105", "url": "https://eu.wikipedia.org/wiki?curid=68128", "title": "Lagopodo", "text": ""}
{"id": "68132", "revid": "90204", "url": "https://eu.wikipedia.org/wiki?curid=68132", "title": "Alex Angulo", "text": "Alejandro Angulo Le\u00f3n (Erandio, 1953ko apirilaren 12a - Fuenmayor, Errioxa, 2014ko uztailaren 20a), ezagunagoa Alex Angulo izen-deiturez, bizkaitar aktorea izan zen. Besteak beste, \"El d\u00eda de la bestia\" eta \"Muertos de risa\" filmetako protagonista izateagatik eta hiru aldiz Goya Sarietara deitua izanagatik da ezaguna.\nBiografia eta lana.\nAlejandro Angulo Le\u00f3n Erandion jaio zen, Bizkaian, 1953ko apirilaren 12an.\nGaztetatik eduki zuen artista sena, baina hala ere, Irakasle ikasketak burutu zituen, eta behin amaitutakoan, urtebetez aritu zen lanbidean. Baina fakultateko ikasle garai haiek bere etorkizuna landu zuten, eta ez soilik pedagogia arloari dagokionez; 18 urte besterik ez zituen, aktore izateko ametsa jarraituz, Karraka antzerki-taldearen casting-era aurkeztu zenean; Ram\u00f3n Barearen esanetar jarri zen eta haren ibilaldi profesionaleko ondorengo proiektu ugaritan ere horrela izango zen. Talde hartan onartua izan ondoren, Angulok hurrengo hamarkada antzeztokitik aztzeztokira igaro zuen.\n1981ean, aktoreak bere lehen aukera zinematografikoa jaso zuen Imanol Uriberen eskutik, \"La fuga de Segovia\" filmean, \"Anot\" pertsonaia egokituko zitzaiolarik. Paper haren ondoren, Alex Angulo ETBko saio desberdinetan parte hartzen hasi zen, antzezlanak bidean ahaztu gabe: \"Con los pies en el agua\", Bertan Zoro komedian edo Antxon Urrosoloren \"Detr\u00e1s del Sirimiri\" programan, adibidez.\nHiru urte zinematik urrun ibili ondoren, Angulok Alfonso Arandiaren \"El an\u00f3nimo\" (1990) filman hartu zuen parte, Enrique Urbizuk \"Todo por la pasta\" (1990) filma berriko partaide izateko eskatu baino lehen. Azken honetan, Antonio Resines, Kiti Manver eta Mar\u00eda Barrancorekin egin zuen lan, besteak beste. \"Todo por la pasta\"ren zuzendaritza artistikoa \u00c1lex de la Iglesia gazte euskaldunak egin zuen. Bera izan zen Angulo konbentzitu zuena zuzendariaren \"Mirindas asesinas\" (1991) izeneko lehen film laburreko protagonista izateko. Garai hartan, bikoizle lanetan ere aritu zen Alex.\nAngulok eta \u00c1lex de la Iglesiak batera egin zuten lan geroago ere, \"Acci\u00f3n mutante\" (1993), \"El d\u00eda de la bestia\" (1995) eta \"Muertos de risa\" (1999) filmetan adibidez. Garbi dago pelikula hauetan izan zuen partaidetzak Goya Sarietara deitua izateko balio izan ziola, gizonezto aktore onenaren mailan eta gizonezko bigarren aktore onenaren mailan. 2010ean, azken maila horretara deitua izan zen berriro \u00d3scar Aibarren \"El gran V\u00e1zquez\" filman egindako paper bikainarengatik. Bitxikeria gisa, Goya Sarietara deitua izan zen pelikula guztietan, Santiago Seguraren alboan egin zuen lan.\n1990eko hamarkadaren bukaeran, \"Blas Castellote\" pertsonaia interpretatzen hasi zen \"Periodistas\" telesailan. Lau urtez egin zuen lan bertan, ia ehun kapitulu grabatu zituelarik eta protagonismoa Jos\u00e9 Coronado, Amparo Larra\u00f1aga edo Mar\u00eda Pujalterekin partekatuz. Hori izan zen bere bizitzan zehar telebistan izan zuen paper nabarmenena.\nTelesailaren garaian, ez zuen zinema alde batera utzi, Daniela Fejerman eta In\u00e9s Par\u00edsen \"A mi madre le gustan las mujeres\" (2002), edo Jordi Moll\u00e0ren \"No somos nadie\" (2002) filmetan parte hartu zuelarik.\nGeroago, Ram\u00f3n Barearen \"El coche de pedales\" (2004) pelikularen partaide izan zen; baita Guillermo del Tororen \"El laberinto del fauno\" (2006), Max Lemckeren \"Casual Day\" (2007), Fernando Gonz\u00e1lez Molinaren \"Fuga de cerebros\" (2009) eta Gorka Merch\u00e1nen \"La casa de mi padre\" (2009).\n2006an telebistara itzuli zen \"Aqu\u00ed no hay quien viva\" telesailean kolaboratuz eta Telecincoko \"Tirando a dar\" telesail berrian. Baina, azken hau kapitulu gutxi batzuen ondoren, baztertua izan zen.\n2007 eta 2008 artean, \"Manuel Serrano\" komisarioa interpretatu zuen \"Hermanos y detectives\" telesaiaren bertsio espainiarrean, Telecincon emandakoan. Gainera, \"Cu\u00e9ntame c\u00f3mo pas\u00f3\" telesaileko hamargarren denboraldiko azken kapituluan ere atera zen, TVEn, 2008ko abenduaren 25ean, \"Florencio\" pertsonaiari bizia emanez eta, era berean, Charles Dickensen \"Cuento de Navidad\" eleberriari keinu bat eginez.\n2010ean, \"El gran V\u00e1zquez\"en esku hartu zuen, \"Manuel V\u00e1zquez\" kondairalariaren bizitza kontatzen zuena, \"La familia Cebolleta\", \"Las hermanas Gilda\" eta \"Anacleto\", isileko agente telesailen sortzailearena, alegia. \"Ana de Mendoza\"ren (Eboliko printzesa) miniserie bateko partaide ere izan zen.\n2011n \"14 de abril. La Rep\u00fablica\" telesaila filmatu zuen, TVEren eskutik, espainiar historian sekulako garrantzizkoa izan zen egunkari historiko baten bilakaera islatzen duena. Pelikula ugari ere filmatu zituen, Paula Ortizen debuta azpimarratuz, \"De tu ventana a la m\u00eda\". Baita Jos\u00e9 Luis Garc\u00eda S\u00e1nchezzen \"Los muertos no se tocan, nene\" (2011), Rafael Azconaren obra homonimoan oainarritua, 1958an hasitako \"El pisito\" eta \"El cochecito\" trilogia osatzen duena, bere garaian, zentsura zela-eta, zinemara ez zirenak iritsi. Urtea amaitzeko, Angulok Radio Nacional de Espa\u00f1an, \"Dr\u00e1cula\" eta \"Brianen bizitza\" fikzio soinudunetan ere parte hartu zuen.\n2012. urte hasieran, Antena 3en \"Toledo: Cruce de Destinos\" telesaiarekin itzuli zen.\n2014ko uztailaren 20an, auto istripu batean hil zen Fuenmayorren (Errioxa) AP-68 errepidetik ateratzean.\nIstripuaren unean, \"Bendita calamidad\" ari zen filmatzen; 6 egun besterik ez zeramatzan eta, ordu gutxi batzuk geroago, bertan behera geratu zen. Abuztuaren 4tik 2014ko irailaren 5era arte, aurrera jarraitzea erabaki zuten eta Luis Varelak Angulo ordezkatu zuen.\nSariak.\nGoya Sariak.\nHorietaz gain, 2010ean Donostiako Zinemaldiko 58. edizioan Zinemira Saria jaso zuen eta baita Ponferradako Zinema jaialdiko Retina Saria ere."}
{"id": "68133", "revid": "58701", "url": "https://eu.wikipedia.org/wiki?curid=68133", "title": "Pragako manifestua", "text": "Pragako manifestua Pragan, 1996. urteko Esperantoaren Nazioarteko Kongresuan aurkezturiko deklarazioa da.\nManifestuaren arabera, \"munduko gobernu, nazioarteko erakunde eta gogo oneko gizaki orori\" dago zuzendurik berau, \"Esperantoak aurrera egiteko nazioarteko mugimenduaren\" kideek idatzita dagoelarik.\nManifestuak mugimendu esperantozalearen helburuak aurkezten ditu honako puntu hauek lantzen dituelarik:\nBertan, esperantoaren dohainak goraipatzen dira, nazioarteko bigarren hizkuntza moduan kontsideratuko balitz.\nManifestuaren onarpena.\nEsan ohi da Pragako kongresuko partaideek manifestua onartu zutela. UEAk (Esperantoaren elkarte unibertsala) 1996. urteko uztailaren 20an onartu zuen berau. Kongresuan eskatu zitzaien partaide guztiei manifestua sinatzeko titulu pertsonalera; haatik, 2.972 partaidetatik 550ek baino ez zuten sinatu. Hori dela eta manifestua kongresu horretan onartu zela esateak konfusioak eragin ditzake."}
{"id": "68134", "revid": "82775", "url": "https://eu.wikipedia.org/wiki?curid=68134", "title": "Izurri pneumoniko", "text": "Izurri pneumonikoa izurri mota bat da, \"Yersinia pestis\" bakterioak sortutakoa. Izurri bubonikoaren konplikazioa izan daiteke, baina baita gaitz autonomoa ere, izurri bubonikorik gabe hartutakoa.\nBi bidetatik harrapa daiteke:\nGaitzaren inkubazio epea oso laburra da, batez ere kutsapen bidez harrapatu denean: 1-2 egun artekoa, bakterioak aire bidez gorputzean sartu direnetik.\nSintomarik ohikoenak hauek dira: buruko mina, sukar handia, ahultasuna eta pneumoniaren seinaleak (disnea -arnasa hartzeko zailtasuna-, eztula eta odolezko espektorazioak).\nGaixotasun larria da, pronostiko txarra duena (hilgarritasun tasa: %95). Tratamendu antibiotikoa lehenbailehen hasi behar da heriotza saihesteko. Estreptomizina eta kloranfenikola dira antibiotiko erabilienak.\nIzurri pneumonikoa, izurri bubonikoarekin batera, Erdi Aroan agertutako Izurri Beltzaren eragilea izan zen. Pandemia hark Europako bazterrak astindu zituen XIV. mendean, eta milioika hildako eragin zituen."}
{"id": "68135", "revid": "90204", "url": "https://eu.wikipedia.org/wiki?curid=68135", "title": "Alfredo Landa", "text": "Alfredo Landa Areta (Iru\u00f1ea, 1933ko martxoaren 3a - Madril, Espainia, 2013ko maiatzaren 9a) nafar aktorea izan zen.\nBiografia.\nAlfredo Landa Iru\u00f1ean jaio zen, aita guardia zibila zuela. Haurtzaroa Aribe eta Figueresen igaro zuen eta 12 urte zituelarik familia Donostiara aldatu zen. Hiri honetan Zuzenbidea ikasten hasi zen baina, \"Espainiako Antzerki Unibertsitarioan\" sartu eta zenbait obra taularatu ostean, ikasketak utzi eta Madrila jo zuen, aktore izateko asmoz. Madrilen antzerkian eta bikoizketa aktore gisa jardun zuen. 1962an debutatu zuen zineman, Jos\u00e9 Mar\u00eda Forqu\u00e9ren \"Atraco a las tres\" filmean. Honen ondotik, besteak beste, Juan de Ordu\u00f1aren \"Nobleza baturra\" (1964) eta Fernando Fern\u00e1n G\u00f3mezen \"Ninette y un se\u00f1or de Murcia\" (1965) egin zituen.\n1970eko hamarkadako lehen erdia landismoaren aroa izan zen. Garai honetako 35 filmetan beti antzeko pertsonaia interpretatu zuen, matxista, harroputza sexu kontuetan eta erreprimitua. \"No desear\u00e1s al vecino del quinto\" (Ram\u00f3n Fern\u00e1ndez, 1970), \"Vente a Alemania, Pepe\" (Pedro Lazaga, 1970) eta \"Aunque la hormona se vista de seda\" (Vicente Escriv\u00e1, 1971) dira film horietako batzuk.\n1976an Juan Antonio Bardemen \"El puente\" filmatu zuenetik, beste era batzuetako lanak egiten hasi zen. 1981an Jos\u00e9 Luis Garciren \"El crack\", Mario Camusen \"Los santos inocentes\" (1984) eta Jos\u00e9 Luis Cuerdaren \"El bosque animado\" (1987) dira, agian, Landaren maila baieztatu zuten filmak. Bietan egindako lanengatik jaso zituen sari garrantzitsuak: Canneseko Zinemaldiko Aktore Onenaren Saria aurrenekoarekin (Paco Rabalekin batera), eta Goya Saria bigarrenari esker. Bere karrerako bigarren Goya Saria 1992an lortu zuen, Jos\u00e9 Luis Cuerdaren \"La Marrana\" filman egindako lanagatik.\nTelebistarako ere lan ugari egin zuen. 1992ko ospakizunak zirela eta ekoitzi zen \"El Quijote\" telefilmean Santxo Panzarena egitea egokitu zitzaion. 1997-98 denboraldian bera izan zen Espainiako Antena 3 kateak eman zuen \"En plena forma\" telesaileko protagonista, eta 2000. urtean Tele 5ko \"Don Jos\u00e9\" telesailaren aktoreen zerrendaren buruan egon zen. Hiruzpalau urteko etenaldiaren ostean 1999an itzuli zen zinemara, Jos\u00e9 Mar\u00eda Borrelek zuzendutako \"El \u00e1rbol del penitente\" komediarekin.\nMaite Imaz donostiarrarekin ezkondu zen eta hiru seme-alaba izan zituzten, Ainhoa, Idoia eta Alfredo. 2007an Espainiako Zinemako Akademiaren Ohorezko Goya jaso zuen eta 2008an, berriz, Kulturaren Vianako Printzea Saria."}
{"id": "68136", "revid": "10891", "url": "https://eu.wikipedia.org/wiki?curid=68136", "title": "Andoni Erburu", "text": "Andoni Erburu Irisarri, (Bilbo, 1987ko azaroaren 27a - ) bizkaitar aktorea da."}
{"id": "68137", "revid": "512", "url": "https://eu.wikipedia.org/wiki?curid=68137", "title": "Andoni Ferre\u00f1o", "text": "Andoni Ferre\u00f1o Morales (Ermua, 1965eko apirilaren 6a - ) euskal aktore eta telebista aurkezlea da."}
{"id": "68138", "revid": "336", "url": "https://eu.wikipedia.org/wiki?curid=68138", "title": "Antonio Zabalburu", "text": "Antonio Zabalburu (Bilbo, 1974ko uztailaren 19a - ) euskal aktorea da."}
{"id": "68139", "revid": "1545", "url": "https://eu.wikipedia.org/wiki?curid=68139", "title": "Jadarita", "text": "Jadarita kolore zuriko mineral bat da, nahiko gogorra eta 5 mikra baino gutxiago neurtzen duten kristalez osatua. Sodio, litio, boro, silizio, hidrogeno eta oxigenoz osaturik dago. Bere formula kimikoa LiNaSiB3O7(OH) da. 2006. urtean identifikatua izan zen lehenengo aldiz. Mineral berri bat bezala berretsia, berriz, hilabete batzuk beranduago izan zen, 2007ko apirilean, Londoneko Natur Historia Museoko eta Kanadako Ikerketa Kontseilu Nazionaleko zientzialariek aztertu ondoren.\nBitxikeriak.\nMineral honi buruzko bitxikeria bezala, bere formula kimikoa kryptonita fikziozko mineralarentzat asmatu zen formularen oso antzekoa dela aipatu behar da. Kryptonitagandik, honek, fluorra eta kolore berdea duela ezberdintzen du Azken mineral hau, kryptonita, alegia, ezinbesteko osagaia da Superman superheroiaren abenturetan.\nAurkikuntza tokia.\nJadarita, Serbian aurkitua izan zen, Jadar izeneko lurraldean. Aurkitu zen tokiak eman dio mineralari bere izena.\nKristalizazioa.\nMineralentzat existitzen diren sei kristalizazio sistemetatik, monoklinikoan kristalizatzen da jadarita."}
{"id": "68140", "revid": "336", "url": "https://eu.wikipedia.org/wiki?curid=68140", "title": "Aleksandr Kerenski", "text": "Aleksandr Fiodorovitx Kerenski, errusieraz \u0410\u043b\u0435\u043a\u0441\u0430\u0301\u043d\u0434\u0440 \u0424\u0451\u0434\u043e\u0440\u043e\u0432\u0438\u0447 \u041a\u0435\u0301\u0440\u0435\u043d\u0441\u043a\u0438\u0439, (Simbirsk, 1881eko maiatzaren 4a - New York, 1970eko ekainaren 11) politikari sozialdemokrata, abokatu eta errusiar iraultzaile nagusietako bat izan zen, tsarrari boterea kendu zitzaion garaian.\nOtsaileko Iraultzaren ondoren, lehen ministro izan zen (bigarrena) eta Korniloven estatu kolpea eragotzi zuen. Ez, ordea, Urriko Iraultza eta agintea boltxebiken esku geratu zen.\nLehenengo urteak.\nKerenski, Lenin bezalaxe, gaur Uljanovsk izeneko hirian jaio zen. Aita, Fiodor, eskolako zuzendaria zen eta Vladimir Uljanoven irakasle izan zen Kazan unibertsitatean.\nKerenskik zuzendaritza ikasi zuen San Petersburgoko unibertsitatean. Hizlari aparta, berehala izan zen Nikolas II.aren aurkako oposizio sozialistaren lider.\nOtsaileko Iraultza.\n1917an, Otsaileko Iraultza hasi zenean, Kerenski Petrogradoko sobietaren zuzendaritzan zegoen. Behin-behineko gobernua eratu zenean, Justizia ministroa izan zen eta Gerra Ministerioa hartu zuen geroago, uztailean lehen ministro izatera iritsiz.\nNikolas II.a eta bere familia ezagutu zituen. Abdikatu eta gero, preso zeuden eta, badirudi, Kerenskik estimu handian hartu zituela, atzerriratzeko tramite sekretuak eginez; Siberiara bidali zituen, horrela erailketaren aukera ekidin nahian, baina sobietak honen guztiaren berri izan zuenean, tsarrarekiko harremana zaindu beharra izan zuen.\nKorniloven udako estatu kolpearen ondoren, Errusia neka-neka eginda zegoen eta bakearen premia erabatekoa zen. Horixe zen Lenin eta bere alderdi boltxebikeak agintzen zutena: \"bakea, lurra eta ogia\" zioten komunistek. Errusiar Zurien buru, Kerenski boltxebikeen aurka zegoen eta monarkia berrezarri nahi zutenaren aurka ere bai.\nDesertzioak zirela-eta, armada desegiten ari bazen ere, Kerenski aurrez hartutako konpromisoak bete beharrean izan zen. Gerra uzteak galera handiak ekarriko zizkiolako jarraitu zuen borrokan, baina honek eragin zuen Kerenskiren ospe txarra.\nUrriko Iraultza.\nKorniloven estatu kolpea gertatu zenean, Kerenskik armak banatu zituen Petrogradoko langileen artean eta langile hauek boltxebikeen alderdira pasatu ziren gerora. Urriaren 25ean (azaroaren 7a Gregoriar Egutegian) boltxebikeak agintearen jabe egin ziren.\nKerenskik Pskovera alde egitea lortu zuen eta saiatu zen berriro boterera itzultzen, baina ez zuen lortu. Berriro lortu zuen alde egitea eta Frantziara iritsi zen.\nErbestea.\nKerenski Parisen bizi zen 1940 arte eta, alemanak Frantzian sartu zirenean, AEBetara alde egin zuen betiko. Hitlerrek SESB inbaditu zuenean, badirudi bere laguntza eskaini ziola Stalini, baina ez zuen erantzunik jaso.\nNew Yorken instalatu zen eta Stanford Unibertsitatean eman zituen eskolak. Erruz idatzi zuen eta irratian ere aritu zen Errusiako historia eta politikaren inguruan.\n1970an hil zen New Yorken. Bertako Errusiar Eliza Ortodoxoak ez zion hileta berezirik egin nahi izan, Errusia komunismoaren eskuetan erortzearen errudun nagusietako bat izan zela uste baitzuen. Serbiako beste eliza ortodoxo batek ere ukatu egin zion eta Kerenskiren hilotza Londreseraino eraman beharrean izan ziren, hango hilerri akonfesional batean ehortziz."}
{"id": "68141", "revid": "448", "url": "https://eu.wikipedia.org/wiki?curid=68141", "title": "Alicia Keys", "text": "Alicia Keys, Alicia J. Augello-Cook jaiotzez, (Manhattan, Ameriketako Estatu Batuak, 1981eko urtarrilaren 25a - ) abeslari eta aktore estatubatuarra da."}
{"id": "68142", "revid": "336", "url": "https://eu.wikipedia.org/wiki?curid=68142", "title": "Aleksandr K\u00e9renski", "text": ""}
{"id": "68143", "revid": "58701", "url": "https://eu.wikipedia.org/wiki?curid=68143", "title": "Mobile (Alabama)", "text": "Mobile Alabama estatuko hiria da, Ameriketako Estatu Batuetako hegoaldeko hirugarren hiririk populatuena, eta Mobile konderriko administrazioaren egoitza. Mexikoko Golkoan da, Mobileko badian, izen bereko ibaiaren bokalean. 2000. urtean 198.915 biztanle biltzen zituen. Alabamako portu inportanteena han da; Hego Amerikako hartu-emanetarako berariazko garrantzia du, eta AEBetako kairik dinamikoenetakoa da. Industriagunea ere bada: ontziolak, petrokimika, ehungintza, papergintza, eta elikagaiak.\nHiri senidetuak.\nMobile ondorengo hiriekin senidetuta dago:"}
{"id": "68146", "revid": "201", "url": "https://eu.wikipedia.org/wiki?curid=68146", "title": "Miriam Ocariz", "text": ""}
{"id": "68147", "revid": "9028415", "url": "https://eu.wikipedia.org/wiki?curid=68147", "title": "Mariah Carey", "text": "Mariah Carey (Huntington, Ameriketako Estatu Batuak, 1969eko martxoaren 27a - ) abeslari eta aktore estatubatuarra da.\nBiografia laburra.\n1990. urtean bere lehen diskoa kaleratu zuen eta ateratako lehen bost singleak lehen postuan gelditu ziren AEBetan, hau musikaren historian lehen aldiz gertatu izan zen. Inork ez baitzuen lortu bost singleetatik bostak lehen postuan gelditzea.\nBillboard Magazineren arabera Mariah Carey 1990eko hamarkadako musikaririk famatu eta arrakastatsuena bihurtu zen.\n2000. urtean, World Music Awards saioan milenioko artistarik salduena izendatu zuten. Momentu honetan bera da lehen postuan single gehien izan dituen artista bakarlari bakarra musikaren historian 18 hain zuzen ere, eta bigarren postuan dago musikari guztien artean (bai bakarlari eta taldekoak izanik) The Beatles lehen postuan daude 20-rekin.\nOrain arte, 5 Grammy ditu eta gaur egunera 260 milioi disko eta single baino gehiago saldu ditu mundu mailan, emakume abeslari salduena bihurtu delarik eta 250 milioi dolarreko aberastasuna duela estimatzen da, 205 milioi \u20ac inguru (Forbes aldizkariaren arabera). Gainera Time aldizkariaren arabera, AEBetan influentzia gehien duten pertsonen artean dago Mariah Carey anderea.\nBideoak / DVDak.\nBIDEO / DVDen SALMENTAK, GUZTIRA: 2.190.000\nDiskoak.\nDISKOEN SALMENTAK, GUZTIRA: 177.172.000\nSingle-ak.\nSINGLE SALMENTAK, GUZTIRA: 88.225.000\nSALMENTAK GUZTIRA: 267.622.000"}
{"id": "68148", "revid": "69477", "url": "https://eu.wikipedia.org/wiki?curid=68148", "title": "Lagopus lagopus", "text": ""}
{"id": "68149", "revid": "119347", "url": "https://eu.wikipedia.org/wiki?curid=68149", "title": "Parot doktrina", "text": "Parot doktrina edo 197/2006 doktrina Espainiako Auzitegi Gorenak 2006ko otsailaren 20an ebatzitako 197/2006 sententziak sortutako doktrina juridikoa da. Ebazpen horren ondorioz, 1973ko Zigor Kodearekin zigortutako presoen kasuan, espetxe-onurak edo erredentzioak espetxe-zigor bakoitzari aplikatzen zaizkio, eta ez guztira bete beharko liratekeen gehienezko 30 urteko kopuruari, ordura arte egiten zen bezala.\nEbazpen honen aplikazioarekin, 1973ko Zigor Kodearekin epaitu eta 30 urtetik gorako espetxe-zigorrak dituzten presoei emandako erredentzioak \"de fakto\" deuseztatu, eta espetxe-zigorra 30 urtera arte luzatu egiten dira. Kontutan izan behar da, espetxeak eman eta epaileak onetsitako erredentzio-denbora, presoak betetako zigor-denbora dela Zigor Kodearen arabera.\n2013ko urriaren 21ean Giza Eskubideen Europako Auzitegiak doktrina honek Giza Eskubideen Europako Hitzarmenaren 5. eta 7. artikuluak urratzen dituela esan zuen: askatasunerako eskubidea eta segurtasun juridikorakoa.\nEspainiako Zigor Kodearen aldaketak.\n1973ko Zigor Kodea.\n1973ko Zigor Kodearen arabera, preso batek gehienez 30 urte egin zitzakeen kartzelan, eta, hartara, ezarritako zigor guztiak 30 urtean biltzen ziren. Horrezaz batera baziren zigor hori arintzeko neurriak: hiru laurdenak beteta baldintzapean aske irtetea, espetxe onurekin kartzelan denbora gutxiago egitea...\n1995eko Zigor Kodea.\n\"Terrorismo\" delituarekin lotutako zigorrak handitu ziren, beste batzuk murrizten ziren bitartean. Espetxean bete beharreko gehienezko epea 40 urtera luzatu zen. Gainera, desagertu egin ziren espetxe zigorra murrizteko onurak. Baldintzapeko askatasuna lortzeko moduak ere aldatu ziren, eta baldintza berezi berriak ezarri zitzaien \"terrorismo\" delituarekin lotutako zigorren kasuan: barkamena eskatzea, \"terrorismoa\" gaitzestea...\n2003ko aldaketak.\n2003ko erreforman, hainbat lege aldaketa gehiago egin zituzten; tartean, adingabekoak Auzitegi Nazionalean epaitzea ekarri zuena. Era berean, Espainiako Auzitegi Nazionalean epaitutako guztien espetxeko baldintzak kontrolatzeko, Espetxe Zaintzako Epaitegi Zentrala ezarri zuten, ordura arteko Tokiko zaintza epaitegiek aplikatzen zituzten irizpide juridikoen gainetik Gobernuaren Espetxe Politikaren irizpideak gailentzeko.\nAuzitegi Gorenaren 197/2006 sententzia.\n2006an Espainiako Gobernuak neurri berriak iragarri zituen I\u00f1aki de Juana kalera ez zedin. \"Haren kontrako inputaziorik ez badago, eraiki egingo ditugu\" esan zuen Juan Fernando Lopez Aguilar Espainiako Justizia ministroak 2006ko urtarrilean. Espetxeko zigorrak murrizteko jasotako onurak ezin izan zizkioten baliogabetu baina, eta inputazio berriak ezarri zizkioten bi iritzi artikuluengatik. Unai Paroten kasuan, De Juanaren auzian jasotako onurak baliogabetu ezin zirela finkatuta gelditu zenez, zigor guztiak 30 urtean batu beharrean bi kondenatan banatzea erabaki zuen administrazioak, horrela espetxe zigorra luzatzeko. Horren kontrako helegitea onartu zuen Espainiako Auzitegi Gorenak, baina bere ebazpenean erabaki zuen, inork proposatu eta galdetu gabe (auzia 1973ko Zigor Kodeak esaten zuen moduan espetxe zigor guztiak 30 urteko zigor batean batzearen ingurukoa zen), jada onartutako espetxe onurak kentzerik ez zegoela, baina ezarritako zigor bakoitzari aplikatu behar zitzaizkiela.\nParoten ondorengoak.\nAuzitegi Gorenak 2006ko otsailaren 20an kaleratu zuen ebazpena, eta martxoaren 2an doktrina hori 1973ko Zigor Kodearekin epaitutako guztiei ezartzea agindu zuen Javier Gomez Bermudez Auzitegi Nazionaleko epaileak.\nEspainiako Konstituzio Auzitegiko helegitea.\nAuzitegi Gorenaren ebazpenaren kontrako helegitea aurkeztua zaio Espainiako Konstituzio Auzitegiari. Gaia premiazkoa izanik, berehala aztertu beharko zuketen, lehenbailehen kontu hori argitzeko. Konstituzio Auzitegiak erabaki bitartean, kartzelan segitzen dute presoek.\nEspainiako Konstituzio Auzitegiak 2011ko otsailean eman zuten ebazpena Unai Paroten abokatuek ezarritako helegitean . Helegitea atzera bota zuen arazoaren arrazoi juridikoetan sartu gabe, ohiko bidea agortu gabe egin zela esanez. Horrek bidea ematen du, ordea, jarrita dauden beste hainbat helegite onartu eta lege hori bertan behera botatzeko ere .\nHoriek horrela, 2012ko martxoaren 29an zabaldutako sententzian Espainiako Konstituzio Auzitegiak 31 helegiteri buruzko erabakia eman zuen -horietako 28 euskal herritar preso politikoenak ziren- eta horietatik hiru baino ez zituen onartu, hirurak euskal herritar presoenak. Kasu horietan \"Parot doktrina\" aplikatu aurretik epaitegiak sententzia finkoan onartutako kondenaren likidazioa ezarrita zutela argudiatu zuen \nGiza Eskubideen Europako Auzitegia.\nGiza Eskubideen Europako Auzitegia 'Parot doktrinaren' aurka azaldu zen 2012ko uztailaren 10ean Ines del Rio Prada euskal herritar presoak ezarritako helegitean. Auzitegiak kartzela zigorra luzatzea \"irregularra\" dela esan zuen, eta Espainiari agindu zion presoa ahal den azkarren libre uzteko eta Ines del Riori 30.000 euroko kalte-ordaina emateko. Estrasburgoko epaitegiak 197/2006 doktrinaren kontra aztertu zuen aurreneko helegitea izan zen.\nEspainiak, ordea, helegitea aurkeztu zion sententzia honi. 2013ko urriaren 21eko 11:30tan epaia eman zuen, In\u00e9s del R\u00edo askatzeko aginduz eta Giza Eskubideen Europako Hitzarmenaren 5. eta 7. artikuluak urratzen dituela esan zuen: askatasunerako eskubidea eta segurtasun juridikorakoa.\nParot doktrinaren aplikazioa.\nParot doktrina mota guztietako presori aplikatu zaio, baina batez ere euskal herritar preso politikoei.\nParot doktrina aplikatu eta euskal herritar presoak ez direnen artean, hurrengoak ditugu :\nEtxeratek 2012ko ekainaren buletinan, zerrenda hau eskaini zuen:\nEspetxean egon zirenak Parot doktrinaren pean zigorra betetzen.\n2013an, 55 euskal herritar preso politiko zeuden Parot doktrinaren pean espetxean:"}
{"id": "68150", "revid": "69297", "url": "https://eu.wikipedia.org/wiki?curid=68150", "title": "Pablo Urtasun", "text": "Pablo Urtasun P\u00e9rez (Urdiain, 1980ko martxoaren 29a - ) txirrindulari profesionala da. 2005ean txirrindularitza profesionalean debutatu zuen Kaiku taldearekin.\nPalmaresa.\n2004\n2006\n2007\n2009\n2008\n2010\n2012\n2013"}
{"id": "68151", "revid": "201", "url": "https://eu.wikipedia.org/wiki?curid=68151", "title": "Kerenski", "text": ""}
{"id": "68152", "revid": "201", "url": "https://eu.wikipedia.org/wiki?curid=68152", "title": "Makina sinplea", "text": ""}
{"id": "68153", "revid": "688", "url": "https://eu.wikipedia.org/wiki?curid=68153", "title": "Lesothoko armarria", "text": "Lesothoko armarria 1966. urteko urriaren 26an aurkeztu zen, lorturiko independentziaren karira. Erdian krokodiloa du, errege dinastiaren ikurra dena. Bere ostean, XIX. mendeko bi arma daude, elkar gurutzaturik. Ezker eta eskuinean bi Basutho zaldi daude ikurra eusten.\nGoialdean mendi nazionalaren gailurra agertzen da. Aurrealdean, Lesothoko goiburu nazionala duen kartela dago: Khotso, Pula, Nala (Bakea, Euria, Oparotasuna)"}
{"id": "68157", "revid": "8352649", "url": "https://eu.wikipedia.org/wiki?curid=68157", "title": "SGAE", "text": "SGAE edo Sociedad General de Autores y Editores (\"Egile eta Argitaratzaileen Elkarte Orokorra\") bere bazkideen egile eskubideak babesten dituen erakunde espainiarra da. Bazkide hauek artistak zein kultura arloko enpresariak izan daitezke. Bere estatutuen arabera, egileen eskubideen kobrantza eta banaketa kudeatu, eta argitaratzaileen interesez arduratzen den irabazi asmorik gabeko erakundea da.\n1899ko ekainaren 16an sortu zen."}
{"id": "68161", "revid": "56334", "url": "https://eu.wikipedia.org/wiki?curid=68161", "title": "Filipe Oihanburu", "text": "Filipe Oihanburu (Argel\u00e8s-Gazost, Pirinio Atlantikoak, Frantzia, 1921eko ekainaren 26a) euskal herritar koreografoa eta idazlea da. Olaeta eta Etorki dantza-taldeen zuzendaria izan zen.\nBiografia.\nHiru urte zituela familia Montevideora joan zen bizitzera eta han zortzi urte eman zituen.1930ean Parisera joan ziren eta han lehen ikasketak egin zituen. Oporrak Hendaian pasatzen zituen. 1939an, Miarritzera jo zuen, Bigarren Mundu Gerraren hasieran. Euskara ikasten hasi eta Ipar Euskal Herriko mugimendu abertzalean sartu zen garai hartan. Naziengandik ihesi ibili zen 1942-1944 urteetan, eta Parisen ondu zituen Dantza eta Musika ikasketak. Miarritzera itzuli zen 1944an, eta Olaeta ballet taldearen gidaritza hartu zuen berehala. 1945ean \"Oldarra\" izena hartu zuen taldeak, eta koreografia, musika eta dantza-ikuskari ugari eskaini zuen talde harekin ondoko zortzi urteetan.\nEusko Ikaskuntzako idazkari izan zen 1948-1951 urteetan, eta 1953an Etorki kantu- eta dantza-talde profesionala sortu zuen. Emanaldi asko eskaini du ordudanik Etorki taldeak mundu osoan zehar. Idazle gisa, liburuak ditu idatziak dantzaz, euskal deiturez eta politikaz: ideologia-arazoak (\"La revanche de Bakounine ou de l\u00b4anarchisme \u00e0 l\u00b4autogestion\", \"Bakuninen ordaina edo anarkismotik autogestiora\", 1976), Euskal Herriko politika (\"L\u00b4irr\u00e9ductible ph\u00e9nom\u00e8ne basque\", \"Euskaldunen arazo menderaezina\", 1980) eta, oro har, euskal kulturako gaiak (1981, \"La danse basque\", \"Euskal Herriko dantza\").\nFrantziako eta Ipar Euskal Herriko irratietan ere lan egin du, frantsesez eta euskaraz. Euskal musika, dantza eta kultura sustatzen jarraitzeaz gain, 2001. urtean \"Di\u00e1logo con mi diario - Un joven independentista vasco en el Par\u00eds de la ocupaci\u00f3n\" liburua argitaratu zuen. Alemaniarrentzat lan ez egiteagatik, Euskal Herritik Paris okupatura ihes egin zuen garaian idatzitako egunkariaren hainbat pasarte berreskuratu zituen liburu horretan. Oraindik orain, berriz, Oihanbururen beraren biografia ondu du Eneko Bidegainek \"Bidegileak\" bilduman."}
{"id": "68163", "revid": "535", "url": "https://eu.wikipedia.org/wiki?curid=68163", "title": "Filipe oihanburu", "text": ""}
{"id": "68172", "revid": "119347", "url": "https://eu.wikipedia.org/wiki?curid=68172", "title": "Superman", "text": "Superman komikietako superheroi bat da, Justiziaren Liga taldeko kidea. 1938. urtean Joe Shuster eta Jerry Siegel komikigileek asmatu zuten.\nSupermanen oinarrizko historia.\nSuperman, Krypton planetan jaio zen, Kal-El izenarekin. Bere benetako gurasoak Jor-El eta Lara Lor-Van ziren. Kal-El ia jaioberria zela, bere gurasoek, espaziuntzi batean sartu zuten. Izan ere, Krypton planeta, eztanda egitear zegoen, Kal-Elen gurasoek, euren semea espazio-ontzian sartu zutenean. Zorionez, planetak eztanda egin aurretik ihes egin ahal izan zuen Kal-Elek. Eztandaren ondorioz, planeta txiki-txiki egina geratu zen. Planetaren zati horiek, kryptonita mineral erradiaktiboa eratu zuten. Halako batean, bidaia luze baten ondoren, Kal-El Lur planetara iritsi zen, bere untziak, landetxe batetik gertu lur hartuz, meteorito jasa egon zen egun batean. Meteorito jasa amaitu zenean, landetxe hartan bizi zirenak, Jonathan Kent eta Martha Kent espaziuntzia lurreratu zen tokira heldu ziren. Eta barruan, ume txiki bat aurkitzen zela ikusi zuten. Kent bikoteak, ezin zuen haur propiorik izan. Horregatik, Kal-El hartu zuten semetzat. Bikote honek, Clark izena jarri zion. Denborarekin, heltzen ari zihoan heinean, bere botere bereziak zeintzuk ziren nabaritzen hasi zen. Gaztaroan Superboy izena hartu zuen. Helduaroan, Clark Kent, Daily Planet egunkarian lanean hasi zen. Bertan, denborarekin Lois Lane kazetariaz maitemindu zen. Garairako, bere botereak kontrolatzen bazekien. Eta mundu guztiaren aurrean, bere benetako izaera gorde behar izaten zuen. Helduaroan, jada Superman gisa, bere areriorik ohikoena, Lex Luthor izan zen. Kryptonita, batez ere berde kolorekoa, oso kaltegarria zen Supermanentzat, bere botereak ahultzen baitzituen, hiltzeko punturaino. Lex Luthorrek berak erabiliko zuen, hainbat alditan, Supermanen aurka, atzamar batean zuen eraztunaren bidez. Helduaroan, Metropolisen bizi da.\nSupermanen Lurreko izenaren jatorria.\nClark Kent izena, Siegel eta Schusterrek asmatu zuten, Superman pertsonaia asmatu zen garaian, oso ezagun ziren bi pertsonen izenak loturik: Clark Gable eta Kent Taylor aktoreak.\nSupermanen jantzia.\nSupermanek eramaten zuen jantzia oso ezaguna da: Kapa gorri bat, erdialdean, pentagono bat, eta, honen barruan S bat dagoelarik. Pentagonoa eta esea guztiz horiak dira. Gainerako jantzia, urdin kolorekoa da, batipat: Papar aldean, kapan bezala, pentagono bat S batekin du. Baina, kasu honetan, bi koloretakoa da. Pentagonoaren zati gehiena, esea barne, gorria da. Gainerantzeko zatitxoak, horiak. Gerri aldean, eta iztarren goialderaino, praka labur batzuk, gerriko hori batekin lotuak ditu. Iztarralde hortatik, hanketaraino, pieza bakarreko zati urdinaren bigarren zatia dago, hankei dagokiena. Eta, hankak estaltzen, bota gorri batzuk ditu.\nJustiziaren Liga.\nJustiziaren ligaren sortzaileetako bat da Superman. DC Comics komiki argitaletxeak asmatu zuen komiki hau, eta bertan, Superman, Batman, Emakume Miragarria eta beste hainbat superheroi daude."}
{"id": "68173", "revid": "59723", "url": "https://eu.wikipedia.org/wiki?curid=68173", "title": "Lesothoren banaketa administratiboa", "text": "Lesothoren banaketa administratiboa 10 barrutitan egiten da: barruti kudeatzaile bana dute eta barruti bakoitzaren hiriburuak \"camptown\" izena du.\nBarruti bakoitza, gainera, 80 konstituentziatan banatzen da, guztira 129 herri batzar osatzeko ematen dutenak."}
{"id": "68174", "revid": "1781", "url": "https://eu.wikipedia.org/wiki?curid=68174", "title": "Bayona", "text": ""}
{"id": "68176", "revid": "1545", "url": "https://eu.wikipedia.org/wiki?curid=68176", "title": "Estreptomizina", "text": "Estreptomizina aminoglikosidoen taldeko antibiotikoa da, 1943an S.A. Waksman-ek aurkitutakoa, \"Streptomyces griseus\" bakteriotik. Aurkikuntza horrek Medikuntzako Nobel Saria eman zion zientzialari estatubatuarrari 1952an.\nEstreptomizina espektro zabaleko antibiotikoa da, bakterio Gram negatibo zein mikobakterioen aurka erabiltzen dena. Gram positiboen aurrean, baina, ez da hain eraginkorra.\nErasobidea.\nEstreptomizinak, antibiotiko guztien antzera, toxikotasun hautakorraren araua betetzen du: eraso egiten die bakterioei, giza-zelulak kaltetu gabe. Zehatz esanda, bakteriar erribosomak kaltetzen ditu, baina giza-zelulen erribosomak ez ditu mintzen.\nBakterioen erribosomak eta zelula eukariotoenak desberdinak dira. Estreptomizinak bakteriar erribosomei atxikitzeko gaitasuna du, proteinen sintesia oztopatuz. Proteinak sortu ezean, bakterioak berehala hiltzen dira.\nAplikazioak.\nEstreptomizina izan zen tuberkulosiaren aurka erabilitako lehen antibiotikoa. Gaur egun ere erabiltzen da, beste antibiotiko batzuekin konbinatuta.\nZenbait bakterio Gram negatibok (\"Yersinia\", \"Escherichia\", \"Brucella\"...) sortzen dituzten gaitzak sendatzeko estreptomizina da aukerako antibiotikoa ere.\nPestizida moduan erabiltzen da, bakterioen hazkuntza ekiditeko landareetan.\nPlazenta-hesia zeharkatzen duenez, emakume haurdunei ez zaie eman behar."}
{"id": "68177", "revid": "512", "url": "https://eu.wikipedia.org/wiki?curid=68177", "title": "H\u00f6xter", "text": "H\u00f6xter, Alemaniako herri bat da, Ipar Renania-Westfalia estatuaren ekialdeko muturrean kokatua. Detmold eskualdeko herrietako bat da, eta, honen barnean, H\u00f6xter barrutiko hiriburua.\nHidrologia.\nWeser ibaiak gurutzatzen duen herrietako bat da, ibaiaren erdialdera, Porta Westfalicara heldu baino lehenago.\nSorrera.\n1970. urteko hasiera egunean, hamaika herritxok eta herri batek eratu zuten H\u00f6xter. Honako hauek:\nEkonomia.\nHerriko eskulangintzak, lihoa, kotoia, zementua eta gutapertxa latexarenak dira. Gainera, kontuan hartu beharreko itsas komertzioa dago bertan."}
{"id": "68180", "revid": "4235", "url": "https://eu.wikipedia.org/wiki?curid=68180", "title": "Mossos d\u00b4Esquadra", "text": ""}
{"id": "68181", "revid": "512", "url": "https://eu.wikipedia.org/wiki?curid=68181", "title": "Mossos d'Esquadra", "text": "Mossos d'Esquadra Kataluniako Generalitatearen polizia da 1983ko uztailaren 14ko 19/1983 Legearen bidez eratua. Konpetentzia osoak ditu \u2014 herri segurtasuna, polizia judiziala, trafikoa, esku-hartzea, besteak beste \u2014 Katalunian nahiz eta batzuetan Guardia Zibilarekin eta Espainiako Polizia Nazionalarekin lan egiten duen.\nLurralde hedapena.\n1994an Espainiako Polizia Nazionalaren lekua hartzen hasi zen eta 2009. urtean, Kataluniako lurralde osoan 18.000 poliziekin hedatuta egongo da. Polizia Indar honen buruzagitza Kataluniako Barne Arloetako Sailburuaren (katalanez \"Conseller d'Interior\") esku dago."}
{"id": "68182", "revid": "499", "url": "https://eu.wikipedia.org/wiki?curid=68182", "title": "L\u00e1 Nua", "text": ""}
{"id": "68183", "revid": "105290", "url": "https://eu.wikipedia.org/wiki?curid=68183", "title": "Lapakiza Linzola", "text": "Lapakiza Linzola Mendebaldeko Pirinioetan dagoen mendia da, Ansoko ibarrean (Huesca) kokaturik, Erronkariko ibarrarekin ia mugakide. Izan ere, Belagua (Izaba) ohiko abiapuntua da.\n2.100 metro ditu."}
{"id": "68184", "revid": "105290", "url": "https://eu.wikipedia.org/wiki?curid=68184", "title": "Y Byd", "text": "Y Byd (\"Mundua\" euskaraz) galeserazko egunkaria kaleratzeko saiakera bat izan zen. Hasiera batean, 2008ko martxoaren 3tik aurrera astelehenetik ostiralera argitaratzekoa zen. Alabaina 2008ko otsailaren 15ean egunkariaren jabeek proiektua bertan behera utzi zuten, Galesko Asanblea Gobernuaren finantzaketa \"urria\" argudiatu zuten.\nEgunkariaren salneurria astelehen ostegunera 70 penikeetakoa izango zen, eta ostiraletan eranskinarekin 1,2 liberakoa.\nGaur egun, Y Byden arduradunak galeserazko hedabide bat sortzea hausnartzen ari dira."}
{"id": "68185", "revid": "90204", "url": "https://eu.wikipedia.org/wiki?curid=68185", "title": "Cipriano Baratze", "text": "Cipriano Barace Mainz (Izaba, 1641eko maiatzaren 5a - Bolivia-Brasil, 1702ko irailaren 16a) apaiz jesuita eta misiolari nafarra izan zen.\nBizitza.\nJaioterrian lehen hezkuntza jaso ondoren, Valentziara joan zen Filosofia eta Teologia ikastera.\nJesusen Lagundian sarturik, Peru aldera bidaia egin zuen, eta Liman apaiztu zen 1673an. Handik, gaur egungo Boliviako iparraldean sartzeko agindu zioten, orduan europarrentzat ezezagunak ziren lurraldeetan. Han, bertako amerindiarrekin harremanak egin zituen, \"moxo\" etniakoak, gaurko Beni departamenduan misioak sortuz.\n1687an, bestela, Trinidad hiria fundatu zuen, gaur egun Beniko hiriburua dena. 1702an erail zuten tribuko batzuek oihanean egindako erasoan, Bolivia eta Brasilen arteko mugan.\nGaur egun, Beniko abeltzainek \"Fundaci\u00f3n Cipriano Barace\" sortu dute, globalizazioaren aurka."}
{"id": "68186", "revid": "96586", "url": "https://eu.wikipedia.org/wiki?curid=68186", "title": "Bila nazatela", "text": "Bila nazatela Fernando Morillo idazle azpeitiarraren lana da, Ibaizabalek gazteentzako \"Ekin\" sailean 1999an ateratakoa.\nHaria.\nAinara dugu protagonista. 16 urteko neska sentibera eta nahasia. Bere burua piska bat argitzeko-edo egunkari bat idazten du. Bertan bere bizitzaren kronikak aurkezten dizkigu; bere sentimenduak, beldurrak, kezkak. Liburu erraza da irakurtzeko."}
{"id": "68188", "revid": "119347", "url": "https://eu.wikipedia.org/wiki?curid=68188", "title": "Y Dynesydd", "text": "Y Dinesydd, \"Papur Bro\" izenez ere ezagutua, Cardiffen 1973an sortua, hilero kaleratzen den galeserazko toki-egunkaria da. Cardiffeko Ystum Taf zonaldean kokatzen da. Eskola, eliza eta beste erakundeetan dohainik eskura daiteke. Cardiffeko erakundeei buruzko albiste eta artikuluak jasotzen ditu eta ordaindutako iragarkiak barne hartzen ditu."}
{"id": "68191", "revid": "119347", "url": "https://eu.wikipedia.org/wiki?curid=68191", "title": "Hololinguistika", "text": "Hololinguistika (grezierazko \"\u03cc\u03bb\u03bf\u03c2-h\u00f2l\u00f2s\" osotasuna + linguistika) edo Hizkuntza Esperientziaren Teoria Autoosatua Jose Maria Sanchez Carrion \"Txepetx\" hizkuntzalariak sortutako hizkuntzari buruzko diskurtso berria da, hizkuntzaren bizitzaren hatsarreak ez ezik, bizitzaren hizkuntzarenak zehazten omen dituena. 1970ko udan Nafarroan egindako ikerketa soziolinguistiko batekin hasi zen garatzen hololinguistika. Egileak 2002ko irailaren 25ean patentatu egin zuen jabetza industrial gisa.\nEremua.\nEtika, psikologia eta soziologia osotasun zatiezina izan eta hololinguistikak guzti horiek hartzen dituen eremua ei denez, Txepetxen iritziz ezagutzaren arlo hau ez da ez ohiko soziolinguistika, ez hizkuntzalaritza, ez hizkuntzaren filosofia ez eta psikolinguistika ere; arlo hau bestelakoa da. \"Hololinguistika\" edo \"Hizkuntza-Esperientziaren Teoria Autoosatua\" (\"Teor\u00eda Autoconsistente de la Experiencia Ling\u00fc\u00edstica\" gazteleraz) esaten dio Txepetxek.\nHololinguistikaren aztergaia, soziolinguistikarena ez bezala, bizia da, bere osotasunean (\"h\u00f2l\u00f2s\"). Ez da, beraz, hizkuntzaren biziaz bakarrik arduratzen, izadi osoaren biziaz baizik, hizkuntzak barne. Eta hortik, hizkuntzetatik abiatuta, giza bizitzaren garapena (psikologia, etika, soziologia) eta baliabideen ekoizpena (ekonomia), gizartearen antolaketa (politika) eta mundu sinboliko eta espiritualaren (kultura, erlijioa) garapena ziurtatzeko lain, izadiaren (\"denaren\") norabidea aztertzen du. Hori guztia hizkuntza bakoitzetik abiatuta, munduko hizkuntza guztien arteko harremanerantz, bakoitzaren era begiratuz eta aldeak onartuz, arrisku bizian dagoen gure planetaren hondamendia saihestearren.\nAzken batean, hizkuntzen eta hizkuntza komunitateen arteko orekaren formulazioa baino gehiago den zerbait aurkezten omen du Txepetxen teoriak. Fisika kuantikoak, ekologiak, garapen kognitiboak edo garapen iraunkorrak bezala; adierazi egiten du zientziaren kontzientzia. Funtsean ekintzarako pentsamendua izan gura du.\nHarrera.\nTxepetxen teoria hizpide izan zuten orobat hainbat aldizkarik 1972tik 1999 arte: \"Pr\u00edncipe de Viana\" gehigarria, \"Zeruko Argia\", \"Jakin\", \"Eguna\", \"Jazten\", \"Pamiela\", \"\" eta \"Zenbat Gara aldizkaria\". \"Euskera\"n aurrenengo eta \"RIEV\"en ondoren, Txepetxen idazlan nagusien iruzkinek izan dute txokoa. Txepetxek, 1996an, \"Un futuro para nuestro pasado liburuaren aurreko jarrera intelektuak\" artikulua agertu zen .\nTxepetxen teoriak eragin nabarmena izan du Euskaltzaleen Topagunea osatzen duten herri elkarteetan. Arrasate Euskaldun Dezagunen sorrera 1983an inspiratu ondoren, elkarteak berak \"Jazten\" aldizkaria argitaratu zuen Txepetxen ideietan oinarrituta 1989-1993 artean. Bitartean, 1991 urtean, Adorez eta Atseginez mintegia sortu zen Eskoriatzako Irakasle Eskolaren inguruan euskalgileak Txepetxen teorian trebatzeko, bai eta UEUn eta beste hainbat lekutan aurkezpenak egin zituzten. Irakasle Eskolatik sortua da orobat Mondragon Unibertsitateko HUHEZI fakultatea. Bertan Txepetxen hololinguistikak arrasto sakona utzi du eta gaur egun nabarmena da Garabide edo Sorguneak gisako ekimenetan.\nZenbat Gara elkartearen eta Kafe Antzokiaren gauzatzea etorri zen Bilbon 1994 urtean, non Txepetxek aholkulari lana betetzen zuen. Elkarte horrek Zenbat Gara aldizkaria argitaratu zuen 1998-2002 artean Txepetxen hololinguistikan oinarrituta. Bilbotar elkarte horretako Xamarrek, bestalde, hainbat urte daramatza hololinguistika dibulgatzen, esaterako, \"Orekan\" (2001) liburuaren bitartez. Ildo berekoa da Zenbat Garak argitaratutako Jon Sarasuaren \"Biziaren hizkuntzaz\" (1997) elkarrizketa liburua.\nIru\u00f1eko Jaso eta San Fermin ikastoletako guraso eta irakasleek 1995ean euskararen erabilera indartzeko egitasmoa abiatu zuten Txepetxen gidaritzapean.\nGisa berean aipatu behar da 1993-1996 artean, Euskal Herriko Unibertsitateak eskaini zuen Hizkuntza Plangintzarako Diploma. HPSek, HABEk, eta HAEEk bultzatuta, lehen aldiz izan zen soziolinguistika alorreko graduondoko bat unibertsitatean. Hiru ikasturteetan, Txepetx, hala nola, Joshua Fishman, William Mackey eta Robert Cooper jorratu zituzten. Etenaldi baten ondoren, 2000-2001 ikasturtean berriz eskaini zuten EHUk eta Eusko Ikaskuntzak, \"HPSren bermearekin\", hizkuntza plangintza graduondoko bat.\n1993 urteko apirilean Jose Mari Larreak \"Euskaldungo erroiztua: XIX eta XX. mendeak\" doktore-tesia aurkeztu zuen Euskal Herriko Unibertsitatean. 1994ko abenduaren 13an Jaione Apalategik \"Eskola-erakuntza eta hololinguistika\" doktore-tesia aurkeztu zuen EHUn. 1997ko ekainaren 2an irakurri zuen Xabier Erizek \"Soziolinguistika historikoa eta hizkuntxa gutxituen historia: Nafarroako euskararen historia soziolinguistikoa (1863-1936)\" doktore-tesia EHUn. Txepetxen idazlanek eta harekin izandako solasek asko lagundu omen zieten tesiaren burutzean.\nEuskararen alorrean ardura ofiziala duten erakundeek ez dute Txepetxekin elkarlan iraunkorrik gauzatu: Euskaltzaindia, Euskal Herriko Unibertsitatea, Nafarroako Unibertsitate Publikoa, Euskararen Aholku Batzordea, Eusko Jaurlaritzako Hizkuntza Politikarako Sailburuordetza, Euskararen Nafar Institutua, Euskararen Erakunde Publikoa, eta abar.\nTxepetxen teoriak kristautasunean hartzen omen du elikagaia eta aspaldi ari zaio leporatzen jarrera sektario eta mesianikoa."}
{"id": "68192", "revid": "96586", "url": "https://eu.wikipedia.org/wiki?curid=68192", "title": "Arantxa Aranguren", "text": "Arantxa Aranguren Ilarregi (Iru\u00f1ea, 1966) nafar aktorea da, batez ere antzerkian lan egin duena."}
{"id": "68193", "revid": "56334", "url": "https://eu.wikipedia.org/wiki?curid=68193", "title": "Asier Etxeandia", "text": "Asier G\u00f3mez Etxeandia (Bilbo, 1975eko ekainaren 27a - ) bizkaitar aktore eta abeslaria da."}
{"id": "68194", "revid": "96586", "url": "https://eu.wikipedia.org/wiki?curid=68194", "title": "Bego\u00f1a Maestre", "text": "Bego\u00f1a Maestre (Bilbo, Bizkaia, 1978ko abuztuaren 1a) aktorea da."}
{"id": "68195", "revid": "96586", "url": "https://eu.wikipedia.org/wiki?curid=68195", "title": "Blaki", "text": "Francisco Javier Martin, ezagunago Blaki edo Blaky, (Donostia, 1934) euskal aktorea da. Maiz bere antzekotasun fisikoa zela eta, Marty Feldman ingeles aktorearekin parekatu izan da."}
{"id": "68198", "revid": "512", "url": "https://eu.wikipedia.org/wiki?curid=68198", "title": "Kent Taylor", "text": "Kent Taylor (Nashua, Iowa, 1906ko maiatzaren 11a - Woodland Hills, Los Angeles, 1987ko apirilaren 11a) aktore estatubatuarra izan zen.\nLouis William Weiss izenarekin jaio zen, Iowa estatuko Nashua herrian. Kent Taylor, 110 pelikula baino gehiagotan agertu zen. 1930 eta 1940ko hamarkadetan, B generoko pelikulak egin zituen. Baina, bere aktore karrera luzean zehar, ospe handiko zine estudioentzako pelikulak ere egin zituen. Adibidez: \"I'm No Angel\", \"Death Takes a Holiday\", \"Payment on Demand\" eta \"Track the Man Down\"\n1950ean, bere zine karrera gainbehera zihoanean eta telebistako ekoizpenak gorantz, Boston Blackie detektibe telesaileko 58 ataletan eta \"The Rough Riders\" telesaileko 39 ataletan parte hartu zuen paper protagonista batekin. Telebistarako beste lan batzuk, honako hauek dira: \"Tales of Wells Fargo\", \"Bat Masterson\", \"Peter Gunn\" eta \"Hawaiian Eye\" dira. Bere aktore karreraren azken urteetan, beldurrezko eta odolezko pelikuletan parte hartu zuen: \"Satan's Sadists\", \"Blood of Ghastly Horror\", \"Angels' Wild Women\" eta \"I Spit on Your Corpse\".\nKent Taylor, Los Angelesen lurperatua dago, Westwood Village Memorial Park Hilerrian\nBitxikeriak.\nJerry Siegel eta Joe Schusterrek, Supermanen Lurreko beste izaerari izena emateko erabili zuten aktore honen izena."}
{"id": "68199", "revid": "56334", "url": "https://eu.wikipedia.org/wiki?curid=68199", "title": "Axonema", "text": "Axonema zilio eta flageloen barne egiturari deritzo. Oinarrian, mikrotubuluz osaturik dago, eta, mugikortasunari dagokionez, ezinbesteko osagaia da.\nEgitura.\nAxonemaren luzera, zilioetan, mikrometro batzuetakoa baino ez da, flageloetan, milimetro bat baino gehiagoko neurrira hel daitekeen bitartean. Bere diametroa, 0,2 milimetrokoa da. Axonema, zilioen kanpo mintzak inguratzen du. Mintz hau, plasma mintzaren mende dago. Axonemaren osagai guztiak, zilioen jaiotokian daude.\nAxonemak, 9 mikrotubulu periferiko pare eta 2 zentral ditu. Pare periferikoetako mikrotubuluak, pixkat etzanda bezala daude. Honela kontuak, mikrotubuluetako bat (A), beti dago axonemaren erdigunetik gertuago bestea baino, (B). A mikrotubulua, txikia da, baina osoa. B mikrotubulua, berriz, A mikrotubulu baino handiagoa da, baina ez da osoa, 3 aurrefilamentu falta baitzaizkio A mikrotubuluaren ondoan duen bere paretan. A mikrotubuluak, 13 aurrefilamentu ditu. B mikrotubuluak, berriz, 10 bakarrik.\nBesoak.\nA mikrotubuluak dineinaz osaturiko besoak ditu, guztiak norantza berean aurkitzen direnak. Dineina, 10 polipeptido kateren konplexua da, zelula motaren arabera, aldatu egin daitezkeenak. Puxika erako buru bikoitz edo hirukoitz batez osaturik dago. Buru hau, ATP bidez, ondoko pareko B mikrotubuluari lotu daiteke. Azkenik, bere A mikrotubulura denbora guztian lotuta aurkitzen duen txorten luzeago bat ere badu.\nNexinak mikrotubuluen pare periferikoak euren artean konektatzen ditu. Konexio erradialak, pare periferikoetako A mikrotubuluak, mikrotubulu zentralak inguratzen dituen proteina \"leka\" batekin konektatzen dituen zubiak dira. Zubi hauek buru edo konkor batean amaitzen dira.\nZilio eta flageloen mugimendua, ATPren mende dago."}
{"id": "68200", "revid": "119347", "url": "https://eu.wikipedia.org/wiki?curid=68200", "title": "Hammastunturiko Eremu Basatia", "text": "B\u00e1tneduottar (ipar samieraz; \"B\u00e1tneduoddara meahcceguovlu\"), Hammastunturi (finlandieraz; \"Hammastunturin er\u00e4maa-alue\"), P\u00e4\u00e4\u00b4nntu\u00f5dd\u00e2r (skolt samieraz) edo P\u00e4nituod\u00e2r (inariko samieraz) Eremu Basatia Finlandia eta Lappi iparraldeko Kittil\u00e4, Sodankyl\u00e4 eta, gehien bat, Inari udalerrian dagoen natura eremu basatia da. 1991. urtean sortu zen eta 1.825\u00a0km\u00b2-ko azalera dauka.\nHammastunturi Eremu Basatia Urho Kekkonen eta Lemmenjoki parke nazionalen artean dagoen eta basoek estaltzen duten eremu muinotsuan dagoan. Gailur ezagunenak Keh\u00e4p\u00e4\u00e4, Appistunturi eta eremuari izena ematen dion Hammastunturi dira, 500 m-ko muga gainditzen dutenak. Eremu basatiaren iparraldeko aldea pinudien esku dago, eta hegoaldekoa, aldiz, izei gorrien ingurunea da.\nEremu basatiaren azken bi mendeetako historia mamitsua izan da. Izan ere, Inari-Pokka bidea eraiki baino lehen, Hammastunturitik Lemmenjoki ibaira doan ingurunea Finlandiako errepide gabeko eremu handiena izan zen. Aspaldian, eremu honetan elur-orein zaintzan jardun zuten samiek; ondoren, urre sukarra iritsi zen bertako ibaietara; eta, azkenik, herrixkak eta errepideak eraiki ziren. Urre sukarrak iraun zuen bitartean, ehunka pertsona bizi ziren Ivalo ibaiaren ertzeko Kultala herrian (Hammastunturiren bihotzean dagoen herri hutsa). Biztanleen kopurua, hain zuzen, gaur egun Inari herrigunearenak duen antzekoa izan zen .\nHammastunturiko animalia ohikoenak Finlandiako baso borealetan aurki daitezkeen animaliak dira. Izeidietan, besteak beste, pinu-gailupak, okil hiruhatzak eta hontz gabiraiak ikus daitezke. Eskandinaviar lagopodoak, Laponiako kaskabeltzak eta siberiar eskinosoak ere eremu basati osoan zehar bizi diren hegaztiak dira. Mendi inguruetan, aldiz, zapelatz galtzadunek eta arrano beltzek izaten dute habia, eta bertan eta zingiretan ere kurlinta bekaindunak eta urre-txirri arruntak egon ohi dira."}
{"id": "68201", "revid": "119347", "url": "https://eu.wikipedia.org/wiki?curid=68201", "title": "Paistunturi Eremu Basatia", "text": "Paistunturi Eremu Basatia (Finlandieraz: \"Paistunturin er\u00e4maa-alue\"), Finlandiako Inari udalerrian dagoen natura-eremu basati bat da. 1991. urtean sortu zen eta 1.570 km\u00b2-ko azalera dauka.\nFauna eta Landaredia.\nAzeri artikoa, ipar-belatza, lagopodo eskandinaviarra, urre-txirria eta zapelatz galtzaduna."}
{"id": "68202", "revid": "119347", "url": "https://eu.wikipedia.org/wiki?curid=68202", "title": "Tsarmitunturi Eremu Basatia", "text": "Tsarmitunturi Eremu Basatia (Finlandieraz: \"Tsarmitunturin er\u00e4maa-alue\"), Finlandiako Inari udalerrian dagoen natura-eremu basati bat da. 1991. urtean sortu zen eta 150\u00a0km\u00b2-ko azalera dauka eta Errusiarekin egiten du muga ekialdean."}
{"id": "68203", "revid": "119347", "url": "https://eu.wikipedia.org/wiki?curid=68203", "title": "V\u00e4ts\u00e4ri Eremu Basatia", "text": "V\u00e4ts\u00e4ri Eremu Basatia (Finlandieraz: \"V\u00e4ts\u00e4rin er\u00e4maa-alue\"), Finlandiako Inari udalerrian dagoen natura-eremu basati bat da. 1991. urtean sortu zen eta 1.550 km\u00b2-ko azalera dauka."}
{"id": "68205", "revid": "1821", "url": "https://eu.wikipedia.org/wiki?curid=68205", "title": "Axoia", "text": ""}
{"id": "68206", "revid": "105290", "url": "https://eu.wikipedia.org/wiki?curid=68206", "title": "Y Cymro", "text": "Y Cymro (\"Galestarra\" euskaraz), 1932an sortua, asteazkenero argitaratzen den galeserazko egunkaria. Gales osorako argitaratzen duen galeserazko egunkari bakarra da.\nWrexhamen sortua, XIX. eta XX. mendeetan existitu ziren izen bereko egunkarien ondorengoa da.\n1945ean John Roberts Williams argitaratzaile lanetan hasi zen. 17 urte eman zituen karguan eta urte horietan zehar egunkariaren tirada areagotu eta egunkari-estilo profesional berria sartu zuen.\n2004an North Wales Newspapers enpresak Sir Ray Tindleri egunkaria saldu zion. Salmenta baino lehen, argitaratze eguna larunbata zen, baina harrezkero asteazkenero kaleratzen da.\nGaur egungo estimazioen arabera 4.000 ale kaleratzen ditu."}
{"id": "68207", "revid": "512", "url": "https://eu.wikipedia.org/wiki?curid=68207", "title": "Charles Ashton", "text": "Charles Ashton (Llawr-y-glyn, 1848 - 1899ko urriaren 13a) idazle galestarra zen. Ezaguna da XVII. mende eta XIX. mendeen arteko Galesko literaturari buruz egin zuen ikerketagatik: \"Hanes Llenyddiaeth Gymreig 1650-1850\"."}
{"id": "68208", "revid": "201", "url": "https://eu.wikipedia.org/wiki?curid=68208", "title": "Cipriano Barace", "text": ""}
{"id": "68210", "revid": "512", "url": "https://eu.wikipedia.org/wiki?curid=68210", "title": "Aneirin", "text": "Aneirin edo Neirin (VI. mendea) poeta galestarra zen. Hen Ogleddeko 10 erreinu kanbriko bateko poeta zela uste dute, seguraski Gododdin erresumakoa (Edinburgh, Eskozia).\nAneirinen lanak ahoz aho XIII. mendeko \"Llyfr Aneirin\" (Aneirinen Liburua) eskuizkribuan agertzen dira. Nahiz eta Erdi Aroko galeseran idatziak egon, antzinako galeserazko hitzak ere agertzen dira. Aneirinen lanak ahozko tradizioari esker iraun zuten norbaitek idatziz jaso arte, seguruenik XIX. mendean.\nAneirinen lanik ezagunena \"Y Gododdin\" da, VI. mendearen amaieran Catraetheko batailan angloen aurka borrokatu ziren gudari gododdindarrei eskaini zien elegia da."}
{"id": "68212", "revid": "154366", "url": "https://eu.wikipedia.org/wiki?curid=68212", "title": "Indarkeria", "text": "Indarkeria indarraren (energiaren) erabilpen okerra, ez zuzena, zuzengabekoa da, nork bere borondatea inposatzeko erabilitako indarra edo energia.\nIndarkeriaren azterketa.\nHarrigarria baldin bada ere, indarkeriaezaren teoriko eta praktiko ezagunen eta ospetsuen artean ia ez da \"indarkeria\" terminoaren definiziorik ematen. Jiddu Krishnamurtik \"indarkeria = borondatea\" berdintasuna egiteaz at (horrek ia dena bihurtzen du indarkeria), soilik Shantidas edo Lanza del Vastok eskaintzen digu \"indarkeria\" kontzeptuaren definizioa, eta, euskara ezagutu izanen balu bezala, bere definizioa hauxe da: \"indarkeria indarraren gehiegikeria\" da.\nLao-Tse-k eta Immanuel Kant-ek, indarkeri gisa agresio edo indarkeria fisikoa besterik ez dute aipatzen, guda, analisi azkar batean behintzat, eta definiziorik ez dute ematen.\nEduki parekoa ematen dio baita MOE-k ere, eta halaxe definitzen du (indarkeria fisiko huts gisa), kalte psikikoak onartzen baldin baditu ere.\nIkuspegi hau ez dago erabat desagertua, baina gero eta zaharkituagoa geratzen ari da. Egun gaia landu izan duten ia autore guztiek indarkeria gertakari zabalago gisa ulertzen dute. Inork ez Krishnamurti-k bezain hedatua, ordea, ze borondatea indarkeria baldin bada, ia ezer ez dago indarkeriaz at.\n\"Indarkeria\" eta \"biolentzia\" terminoen arteko aldea.\nBeste hizkuntza batzuetan (euskararen jatorrizko eremua inguratzen duten latindar guztietan, eta, gutxienez, indoeuropar gehienetan) \"indarkeria\" hitzaren ordainak (\"biolentzia\" gisakoak\")\" ez ditu bereizten \"indar handia\" eta \"indarraren gehiegikeria\". Euskaraz, \"indar\"-\"keria\" hitzak barnean darama xehetasun hau, beraz, euskal terminoa, soilik arlo moraleko biolentziari dagokio, zehatzago esanda: borondatedun eta konszientziadun izakienari bakarrik. Ez dagokio naturaren indarrei (tsunamia, erupzioa, lurrikara, sutea, haizetea, uholdea, lurroldea, elurroldea...), hauek \"indar handikoak\" izan baitaitezke ere (beraz \"biolentoak\"), ez dira \"indarkeriak.\" Euskaraz bederen ez.\nBeraz \"biolentzia\"-ren eta \"indarkeria\"-ren artean badugu alde esanguratsu hau.\nGogorkeria.\nEuskaraz maiz erabiltzen da ere \"gogorkeria\" terminoa, eta hau, agresioari, indarkeria fisikoari lotu ahal zaio, \"gogorregi\" jokatzeari. Modu metaforikoan indarkeria psikikoari erreferentzia egin ahal dio ere. Halere, \"indarkeria\" hitzak eduki interesgarriagoa du azterketa honetan.\nBortxakeria.\nGure hizkuntzan erabilia den beste terminoa da \"bortxakeria\", baina, indarkeria fisikoari oso mugatua izateaz gain (eta gero eta ahulagoa da indarkeria agresiora mugatzearen joera hori arloko jakitunen artean, bereziki), \"bortxa\" hitzak berak dakarren judizio moralari, \"-keria\" atzizkiak duena gehitzen zaio, beraz, kontzeptu erredundantea da.\nGandhi eta bere ildoko Shantidas (indakeria-eza espirituala).\nArestian aipatu bezala, Lanza del Vasto-k \"indarkeria indarraren gehiegikeria\" dela dio.\nBere maixu eta inspiratzaile izan zen Mohandas Karamchand Gandhi-k, \"indarkeria = zuzengabekeria = gezurra,\" eta, \"indarkeriaeza = justizia = egia\" ekuazioak eskaintzen dizkigu. Ziur aski berak zerabilen \"himsa\" termino sanskritoak (\"hinsa\" hindiz) zerikusi handiagoa zuen \"indarkeria\" terminoarekin, \"biolentzia\"rekin baino.\nGandhi-ren esanetan, zerbait, jarreraren bat ala jokabideren bat, indarkeria ote den, gezurra ote den ala zuzengabekeria ote den, egoeraren arabera erabaki beharra dago. Noski, indarkeria etikoaz besterik ez da ari, \"himsa\" aipatzen duenean, \"indarkeriaz\", ez \"biolentzia\" oroz. Horrek euskaraz ez du oztoporik, aurretik aipatu dugun bezala, baina bai bere inguruko hizkuntzetan (\"biolentzia\" ba baita \"indar handia\" ere, eta, ondorioz, lurrikara bat zein bere efektuak indarkeriatzat, injustiziatzat ala gezurtzat jotzea ez da oso logikoa, soilik \"biolentzia\"tzat har daitezke). Hizkuntza horiek hau kontutan hartu behar dute itzultzerakoan eta terminua egokitu.\nGauzak horrela, Gandhik berak sekula ez zuen bere burua indarkeriatik garbi ikusi, indarkeriaeza ideal hutsa litzateke berarentzat, indarkeriagabezia hutsa, egia osoa, justizia erabatekoa, sekula erabat lortuko ez ditugun arren, beti aurrerantz jarraitu beharreko bidetzat hartzen zituen. Berak ez zuen bere burua erabat bakean ikusten, bidea amaituta, indarkeriatik aske, beti ba baitzuen hobetu beharreko zer edo zer, indarkeriaren bat gainditu beharrekoa. Beraz, Gandhik ez zuen inor baztertzen edo mespretxatzen \"biolentotzat\" jota (geroago aipatuko dugun unean-uneko salbuespenen batekin), ez zen ados \"bakezaleak\" eta \"indarkeriazaleak\" banaketa egitearekin, berarentzat ez zuen zentzurik, inor ez baitago erabat indarkeriaren baitan, inor ez honetatik guztiz garbi.\"Ez naiz egiaren bilatzailea baino. Uste dut beragana naraman bidea aurkitu dudala eta nire xedea gauzatzeko ahal dudan guztia egiten dut. Baina aitortzen dut ez naizela iritsi oraindik. Nire akats miserableak ondoegi ezagutzen ditut, eta ezagutza honetatik datorkit indar guztia. Egia esan, nahiko arraroa da batek bere mugak ezagutzea\"\".\"\nUne jakin batean, egoera jakin baten aurrean, \"indarkeriaeza\" (\"ahimsa\") kontzeptua gaizki erabili zutenen aurrean, hauxe esatera iritsi zen:\"Mila aldiz nahiago dut biolentoa koldarra baino. Indarkeriaeza ausardiaren gailurra da\"\".\"Esaldi hauek botatzearen zergatia izan zen, Bihar-en dagoen Bettiah aldameneko herriska bateko gizonen ihesa, indarkeriaezaren izenean, haien emazte, amak, alabak eta seme gazteenak erasotzaile batzuen eskuetan lagaz. \nShantidas-entzat ere injustizia oro eta gezurra bera indarkeria dira: \"Indarkeria ez dira soilik erahilketak, kolpeak, irainak, terrorea, errepresioa, harrokeria, baita gezurrak, hipokresia, abusua\". \n\"Indarkeriarik okerrena egiaren bortxaketa da\". Eta beste animaliek ere indarkeriaz joka dezakete (Gandhiren ustetan bezala). Hau azpimarratu beharra dago ze pentsalari guztiek ez dira iritzi berekoak.\nImmanuel Kant eta Aldous Huxley (ikuspegi filosofikoa).\nImmanuel Kant-ek ere garrantzia eman dio gezurrari (indarkeria bakar moduan aipatu duen) gudari dagokienez. Uste du egiak gerra aukera ahultzen duela. Baina definizioetan eta kontzeptuetan sakontasunez sartu ez zenez, ezin dugu gehiago zehaztu honi buruzko bere iritzia. Bakeari buruzko bere liburuan egiten dituen ekarpen interesgarriaK gutxi dira, ez baitu kontzeptua argitzen ezta sakontasunez lantzen.\nArmada iraunkorrak gerra mehatxu etengabea direla dio, espioitza zein gerra zikina salatzen ditu eta inperialismoak, noski, gerrara garamatzala.\nEta Huxley-k ere propangandaren bitartez zabaldutako gezurrari egozten dio jendea gerrarako prestatzea. Baina ez du argitzen ez zer den indarkeria ezta gezurra indarkeria ote den, adibidez.\nEkarpen interesgarriak egiten ditu, halanola denok, hitzez bederen, bakea nahi dugula diogula nabarmentzea, baina hori ez dugula lortzen, helmuga batera iristeko, bertarantz zuzendutako bideek besterik ez baigaituzte hara eramaten. Eta desatxekipena bakearen oinarri izan behar duela ere erabat zuzena da, bakegintzaren jakitun guztiek bat egiten baitute horretan.\nindarkeriaeza humanista (Muller, Bekaert, Galtung, Rosemberg).\nJean-Marie Muller-ek, Marshall B. Rosemberg-ek zein Xavier Bekaert-ek, aitzitik, indarkeria gizakiek soilik eta gizakien kontra soilik eragin dezakete. Johan Galtung-ek ere hala dio bere lehen definizioan, gero zabaltze bat eginez, gehigarri gisa, bestelako indarkeriak onartzen ditu.\nJean-Marie Muller-ek dio:\"indarkeria oro beste gizaki baten gizatasunaren aurkako atentatua da\".\n\"Lehoiak oreina hil dezake baina ez da, horratik, biolentoa\".\n\"itsasoko urak, goraldi batean, akaba gaitzake, baina ez da biolentoa\".Horretan Muller-ek ez du haintzat hartzen bere hizkuntzan (frantsesean) \"violence\"-k duen eduki borondatez kanpokoa. \"Indarkeria\" (eta \"himsa\") definitzen ari da esaldi horietan, ez \"biolentzia\". Xavier Bekaert-ek huts berbera egiteaz gain (frantsesez ari baita), nahiko lausoa lagatzen du indarkeriaren definizioa:\"gizakien bizitzarekiko, gorputz ala gogamen osotasunaren kontrako kalte oro, kalte hori hausazkoa ala ezinbestekoa ez den heinean, betiere, zuzenki ala ez-zuzenki, giza erantzunkizuna lotuta dagoen neurrian.\" Harrigarria da beste animalia batek gizakiari egindako edozer ez duela indarkeriatzat hartzen, naiz eta gizaki batek egindako erasoaren parekoa izan. Eta beste animalia batek jasandako erasoa ez litzateke, ezta ere, \"indarkeria\", gizaki batek jasotakoaren modukoa izanda eta sentimentu beretsuak eraginez gertatuta ere. Ez da oso koherentea egun nagusitzen diren gizakien eta beste animalien jokabideak parekatzen dituztenen jarrerak ikusita.\nHalere eskertzekoa da Xavierrek definizioa eskaintzea, nahiko ohiz kanpokoa den zerbait baita hau, ikusten denez. Eta argi da denek ez dugula indarkeriaren definizio bera.\n\"Dictionnaire De La Non-Violence\" deitzen den Jean-Marie Muller-en liburuan ere hutsune berbera ba baitago, duen izena izan arren.\nBaina, gutxienez, indarkeria agresio fisikoa baina askoz zabalagoa dela onartzen du Xavier Bekaert-ek (baita Muller-ek ere):\"hautatutako definizioak zeharkako giza-erantzunkizunekoak diren indarkeriak barneratzearen abantaila agertzen du, ze, sisteman solututa, indarkeria horiek betirakotzen dira, egileak zigor barik irteten dira, esate baterako indarkeria estrukturaletan (= egitura ekonomikoek, sozialek ala politikoek eragindako indarkeriatan, indarkeria zuzenik ez baldin badago ere, adibidez, norbait miserian uztea osasuna kaltetzen dioen diru egoera batean eta bizi esperantza gutxitzen dion batean)\"\".\"Definizioa dakar ere Johan Galtung soziologari eta matematikar norvegiarrak, haren ustez indarkeria da:\"oinarrizko giza-beharrei egindako eraso ekidingarriak, modu orokorragoan, bizitzaren kontrakoak ere, behar hauen asetze maila posible denaren azpitik jartzen dutenak. Biolentzia-mehatxuak ere indarkeria dira.\"Johan Galtung-ek indarkeriaren eta bakearen azterketan lan handia egin baldin badu ere, haren definizioa ez da puntakoa, Gerttz-en azterketan, Zientziak definizio eta azalpen sinpleak, operatiboak eta eraginkorrak beti nahiago baititu eta Galtung-en definizio honek ez omen ditu baldintza horiek betetzen:\"- Ez du batere argi uzten noiz den ala ez den zerbait indarkeria, ze\" oinarrizko beharrak \"zer diren eta zer ez oso eztabaidagarria baita.\"\n\"- Gizakiei oso mugatuta dago,\" modu orokorragoan, bizitzaren kontrakoak ere \"gehigarri horrek oso modu traketsean zabaltzen baitu hesparrua. Gainera, beste bizidunei zein bizigabeei ezin al zaie kalterik eragin, indakeriaz eraso?\"\n\"-\" Mehatxuak ere indarkeria dira \"gehigarriari buruz beste hainbeste. Errazagoa luke Galtung-ek segurtasuna oinarrizko behartzat jotzea (bizia, ongizatea, identitatea eta askatasuna taldearekin batera) eta, horrek, modu automatikoan sartuko luke methatxua indarkeriaren definizioan.\"\n\"-\" Ekidingarri \"adjektiboak ere gauzak nahasi besterik ez du egiten, ze norbaitek, demagun Aldolf Hitlerrek,\" ezinbestekoak \"ikus zitzakeen komunistei, disidenteei, homosexualei, buhamiei eta judutarrei e(ra)gindako jazarpenak eta genozidioa.\"\n\"-\" Asetze maila posible denaren azpitik jarri \"esaldia ere eskasa da, ze, horrela, argudia daiteke aurreko giza-talde jazartu horiek kontzentrazio eremuetan eta lan eremuetan gosez erahiltzea heuren benetako behar mailak ezagutzeko esperimentu hutsa zela. Ez zitzaiela inolako kalterik eragin, ez bederen nahita.\"Marshall B. Rosemberg-ek, bere Indarkeribako Komunikazioa-ren mugimentuan, haren sortzailearen psikologari profesioari ohore eginez, pertsonen arteko harremanei mugatzen die bere indarkeriaren analisia eta hau gainditzeko proposamenak. Noski, agresio fisikoa baino harago eramaten du indarkeriaren kontzeptua, baina ez du hau definitzen. Ezta hainbeste darabilen \"komunikazio\" kontzeptua ere.\nHau dela bitarte, Gerttz-ek tinko kritikatzen du Indarkeribako Komunikazioa-ren mugimentuaren jokabidea:\"Pertsonen arteko interakzioen analisiarekin munduari eskaintzen dioten aberastasun guztia baloratuz eta eskertuz, nabarmentzen dut ekarpen honek benetako indarkeriabako komunikazioaren ahalmena pilo murrizten duela, ze indarkeria barik bizi baldin bagara ala hortan ahalegintzen baldin bagara, egiturazko indarkeria ere argitan jarri beharra dugu, ondasunen, erabakimenaren, boterearen, informazioaren banaketa zuzenbakoa eta desberdina, adibidez. Eta horrek sortzen duen eta dakarren zapalkuntzarekin.\"\n\"Bai, noski ezagutzera eman behar dela ezagutza hau guztia, KEB-ren lana eta pertsonen arteko harremanak aberasteko erabili. Munduak hoberantz eginen luke horrekin.\"\n\"Baina KEB, azaleko komunikazio ez-bortitza da, kosmetikoa. Ez da murgiltzen ez indarkeriaezan ez komunikazioan. Izenak-izen. Gehiegi(keria)zko titulua, dena erran behar baldin bada.\"\n\"Ondo dago. Baina pertsonartea ahazten du, beste bizidunak eta ingurumena.\"\n\"Eta horrek indarkeria-ezaren benetako xedeez ahaztera eraman gaitzake. Makilaje hutsera erreduzitu du KEB-k. Tamalez.\"\n\"Eta oso ondo kontrolatutako eta garatutako negoziora. Ikastaro eta materiale aski garestietara.\"\n\"Hori da, ez zuzenean, daragien kaltea. Ezagunen arteko harremanetarako egiten duen ekarpen positiboa dela ere.\"\n\"Aspaldian ikasi nuen USAtik datorren guztiarekiko mesfidati izaten, eta handik etorritako dena ondo analisatzen. Marshall Bertram Rosemberg-en disziplina honek han du jatorria. Bertatik datozen ustezko gauza on guztiek bezalaxe gainazal urreztatu hori du, beste edozerk baino hobe azaltzen dituena bere benetako izpiritua eta egiazko xedeak: gutizia. Eta sekula ez dute Sistema zalantzan jartzen. Ez, bederen, sakonki. KEB-rekin horixe gertatzen da eta ez dut uste kasualitate hutsa denik.\"\nOsho.\nOsho-k (\"Rajneesh Chandra Mohan Jain-ek,\" \"Bhagwan Shri Rashnish-ek,\" \"Acharya Rajneesh-ek\" edo \"Bhagwan Shree Rajneesh-ek,\" denboran zehar izena aldatzen joan baitzen), ordea, inposizio oro indarkeria dela ulertzen du eta, bere ustez, animalia orok joka dezake indarkeriaz.Leihakeria oro indarkeriatzat jotzen du ere, baita edozein moduko errepresioa:\"Erreprimitzen den orori ikaragarrizko boterea ematen zaio\"\".\"Osho-k ez zuen idazkirik laga, bere hitzak haren jarraitzaileek bildu eta argitaratu zituzten (eta oraindik hortan ari dira) maixuaren hitzaldien grabazioetatik abiatuta.\nBere beste gogoeta interesgarria zera da: \"India bimila urtez beste herrien menpe izan zen, bertan Krishna-k, Pata\u00f1jali-k, Saraha-k, Mahavira-k eta Siddharta Gautama Buda-k askatutako adimenari esker\", hau da, haiek egindako indarkeriaezaren hautuari esker. Onerako zein txarrerako, ze Indian oso zabaldua izan zen exerzitoak osatzeari uko egitea eta, ondorioz, \"herrialde ezjakitun eta barbaroek menperatuta izan zuten luzez\".\nIndarkeria Energia gisa.\nDefinizio zehatzenak eta arrazoituenak Gerttz-ek ematen dizkigu gaiari buruzko bere liburuan. Aurreko autore hauek denak eta beste batzuk aztertu ondoren (aurretik egin ditugun aipamen guztiak bertatik hartuak dira) haien azterketak zein ondorioak konbinatuz eta haiek eskainitako argudio koherenteenak haintzat hartuz, definizio hau eskaintzen digu:Indarkeria borondatearen inposaketa da (modu konsziente ala inkonszientean, beste borondate baten gainetik dela ala errealitate objektiboaren kontra, beraz, kontrako borondaterik izan ala ez). Ez dio axola zein gradutan: ideia, asmoa, saiakera, lorpena ala porrota.\"\".\"Aurrerago, definizio zehatzagoa eskaintzen digu, ze \"indarra\" hitzak indarkeria gehienak ezkutatzen dizkigula dio:Indarkeria (konszienteki ala inkonszienteki) norbere borondatea inposatze(n saiatze)ko erabilitako energia da.\"\".\"Shantidas gorago aipatu dugun definizioari atxekita egonik ere (\"indarkeria\" euskal terminoak esan nahi duen horri, hain zuzen ere), modu inskonszientean baldin bada ere berak ere borondatearen inposaketaren ideia hau partekatzen duela aipatu behar da, ze honek, lehen aipatu dugun liburu berean dio (bere definizioa hobetuko lukeen beste baten ertz-ertzean geratuz):\"(gizakiak) ez du bere borondatea inposatzeko eskubiderik, bere gutiziak, gurariak eta humoreak\". Eta \"borondatea\" ezin da \"indar\"tzat hartu, \"energia\"tzat baizik. Indarrak eragin fisikoa baitu. Energia bat dauka, bai, energia baten manifestazioa da, baina badira indar modura agertzen ez diren energiak, horixe ba baita energia: indar baterako ala lan baterako gaitasuna.\nIndarkeria energiatzat hartzea ez da Gerttz-en esklusiba, definizioan kontutan hartu ez baldin badute ere (ala sikiera definiziorik eskaini ez baldin badute ere) beste autore batzuek energia gisa hartzen dute indarkeria. Gerttz-ek baina lehenago Jiddu Krishnamurtik ba baitio:\"Indarkeria energia mota bat da agresio bihurtzen den modu batez erabilitako energia\"Lehen \"borondatea = indarkeria\" ekuazioa aurkeztu digun autore berak, orain \"indarkeria agresio bihurtutako energia\" dela dio. Beraz nahasmena ageri du, bien arteko aldea handia baita: lehen edozein asmo, borondate, nahi, indarkeria zen, orain soilik indarkeriak eragin fisikodunak dira, agresioak.\nJean-Mari Muller-rek ere, modu ez-zuzenean indarkeria energia dela adierazten du (bere \"hiztegian\" kontzeptuaren definiziorik ematen ez duen arren):\"Biolentziaren energia da, onartua, otzandua, xukatua, bideratua, menderaratua, lekualdatua, transmutatua, sublimatua izan denean, biziaren mugimentu eraikitzailea espresatzen duena, ez gehiago biolentzia eruptiboa, basatia, krudela\"\".\"Hau hartuta, Gerttz-ek arrazointzen duen moduan, indarkeriak ezin du izan, aldi berean, edukiontzia eta edukia, beraz, indarkeriak energia behar du, Mullerren hitzak haintzat hartuz gero.\nAipatzen du ere, beste autore bat, Thomas D'Ansembourg belgiarra, zeinak, \"Cessez D'\u00catre Gentil, Soyez Vrai\" liburuan adierazten du:\"Lehen kexatzeko, matxinatzeko, iraganminerako erabiltzen nuen energia guztia, apurka-apurka bildu egin dut eta berbideratu barne-eraldaketaren zerbitzuan jartzeko, sormenaren eta harremanaren zerbitzuan\".D'Ansembourg-ek, Gerttz-en analisiaren arabera, badu energia eta indarkeriaren arteko harremanaren intuizioa, definiziorik eskaintzen ez duen arren. Sasidefinizio bat badu (Thomas berak Gerttz-i idatzi batean definiziotzat hori aurkeztu zion honek definiziorik ba ote zuen galdetzeko idatzi zionean):\"Nik uste dut indarkeria dagoela gure indarra sortzeko, sustatzeko edo babesteko baino, behartzeko erabiltzen dugunean, geure buruarengan ala besteengan. Indar hau afektuzkoa, psikikoa, morala, hierarkikoa, instituzionala izan daiteke. Horrela, biolentzia sotila, eskularruduna eta belusezkoa, bereziki afektuzko biolentzia, infinitoki zabalduagoa dago kolpez, krimenez ala irainez gauzatzen dena baino eta berau askoz ere arriskutsuagoa da, ez baitu izenik\"\".\"Hau ez da definizioa, ze \"Alemania Europa da\" esatea ez da Europaren definizioa, honen zati baten aipamena baizik, honen elementu soil baten identifikazio hutsa. Definizio batek kontzeptuan sartzen den dena zedarrikatu behar du eta kanpoan geratzen den oro. Eta pasarte honek ez du hori egiten.\nHalere, eta D'Ansembourg-ek \"indarra\" aipatzen duen arren, energiaren erabilpenaren alde egiteko erabiltzen du Gerttz-ek aipu hau (are gehiago aurrekoa haintzat hartuta), ze energia gorde eta meta daiteke, ezkutuan mantendu. Indarra ez, ordea, soilik batu egin daitezke indarrak, ala batzuk eta besteak, kontrajarrita, konpentsatu, batak besteari zati bat kendu ala, baita, elkarren artean anulatu. Indarraren eragina ikusi egiten da, energia baten eraldapen fisikoa baita indarra. Eta, ordea, sistema baten barruan ikustezin datzana, isilean, manifestatzen ez dena, gugan daukaguna, ez da \"indarra\", \"energia\" baizik.\nNorabide berean doan D'Ansembourg-en beste esaldi bat hauxe da:\"Indarkeria eragotzitako (oztopatutako) bizitzazko bonba baten leherketa da\"\".\"Bonba lehertu aurretik, ba al zen indarkeriarik ala indarkeria hark leher egiterakoan besterik ez da existitzen?\nZe lehenago baldin bazen, ezingo zuen egon leherketako uneko modu berean bezalaxe. Agian indarkeria ez da leherketa bera baizik eta honen azpian datzana. Pausotxo hori ematea falta du D'Ansembourg-ek indarkeriaren definizioa eskuratzeko.\nGainera, euskarak badu energia eta indarraren arteko nahasmen horren beste ebidentzia bat: \"argindarra\" hitza. Elektrizitatea ez da \"indarra\", \"energia\" baizik, energia elektrikoa da. Meta daiteke (kondentsadore batean, esate baterako, baita zeruan ala lurrean ere, auto batek estatika pilatzen du eta ukitzen dugunean deskarga senti dezakegu...), energia elektrikoa pake-pakean gera daiteke, ageriko manifestaziorik gabe, baina, polo bateko eta besteko kableak harremanetan jartzen ditugunean, ala potentzial elektriko desberdina duten gorputzak kontaktuan jartzerakoan, agertzen zaigu haren \"indarra\", txinparta ala deskarga gisa. Energia elektrikotik energia mekanikoa, soinua, argia... lortzen ditugu eta hauek badute \"indarra\", elektrizitate berak ez.\nGauza bera gertatzen da indarkeriarekin: ezkutuan, gordeta egon daiteke, aukera ematen zaionean soilik agertzeko. \"Energia\" da beraz indarkeria, ez \"indarra\".\"Nabarmena da tanke batek pistola batek baina inposatze-energia gehiago duela. Eta bonba atomiko batek tanke batek baino. Eta neurtzeko zein mailakatzeko moduko energiak dira. Jouletan, kalorietan edo Kwh-tan ere adieraz daitezke\".\nGainera badakigu energia ez dela sortzen ez desagertzen soilik eraldatzen. Beraz indarkeria energia modura definitzeak honen erro sakonak bilatzera bultzatzen gaitu, zergatiak zein konponbideak hondoan bilatzera eta ez soilik azalean.Horretaz gain, definizio horrek indarkeria zer den eta indarkeria zer ez den oso nabarmen lagatzen du, definizio on batek egin behar duen moduan. Zuzentasuna/zuzengabekeriaren muga, indarkeriarena, \"inposaketa\"n ipintzeak ere arrazoizkoa bihurtzen du definizioa, objektibagarri. Ez da legea, ez da fedea, ez dira unean uneko hitzarmen sozialak indarkeriaren (edo honen ezaren) muga. Esan nahi da, duela 30 urte guraso batek bere haurrak jipoitzea normaltzat jotzen zela. Ala senarrak emaztea (eta pertsonarte musulmandarretan, adibidez, oraindik zilegi da). Garai hartako jendartearen gehienak ez zuen indarkeriatzat hartuko. Definizio honetatik, dudarik gabe, izango litzateke.\nHorrela \"\u2013tasunaren\" eta \"\u2013keriaren\" arteko muga argitzen da, nabarmentzen.\nIndarra, borondatea edota energia hutsa ez da indarkeria, besteak (besteen borondatea) menperatzeko erabiltzen ez den bitartean, guk nahi duguna, besteek nahi dutenaren gainetik jartzeko. Beste kontua da indarkeria (une jakin batean) ona den ala ez, beharrezkoa den ala ez (animalia harraparietan, dudarik gabe, bada), zilegi den ala ez, morala den ala ez. Baino indarkeria zer den argi eta garbi geratzen da, bederen. Definitua.\nIndarkeriaren dinamikatik irteteko bide nagusia besteak ni-ak bezala onartzea da, gure berdintzat, pertsonatzat hartzea ala, gutxienez, bere borondate propioa duten izaki asketzat. Borondate hutsa ez da indarkeria (Krishnamurti-k baiezkoa zion), borondatea desatxekipenez bizitzea da gakoa hau indarkeria ez bihurtzeko.\nIndarkeriaren definiziorik ematen ez duen arren, Aldous Huxley-k ekarpen interesgarri asko egiten dizkio indarkeriaren inguruko hausnarketari. Berak ondorioztatzen zuen moduan, indarkeria gainditzeko: \"Bertuterik gorena, jakituriara eramaten gaituena eta pertsonarteari ekarpen eraikitzailea egiten diona desatxekipena da. Gizaki ideiala desatxekia da, bere gorputz-sentsazioekiko, larrukeriarekiko, boterezalekeriarekiko, gutiziarekiko, desioekiko desatxekia, bere haserrearekiko eta gorrotoarekiko, maitasun esklusiboekiko, ondasunekiko, ospearekiko, estatusarekiko, baita zientziarekiko desatxekia ere, artearekiko, espekulazioekiko, filantropiarekiko. Bai, gauza hauekiko ere desatxekia\"\".\"Hortik jaiotzen da errespetua, beraz, norbere borondatea ez inposatzearen erabakia.\nIndarkeria eta gezurra.\nAurrerago sakonkiago aipatuko baldin badugu ere, bere atalean, aurreko definizioak (\"indarkeria = borondatea inposatzeko erabilitako energia\") ondorio interesgarriak dakartza. Haren arabera, adibidez, gezurra indarkeria da. Gorago definizio bila genbilenean, aukera (eta desadostasun) hori aipatu dugunez, azpimarratu nahi izan dugu hau hemen, eragiten duen eztabaidagatik eta dakartzan ondorio logikoengatik.\nBaina ez litzateke soilik gezurra bera izanen indarkeria, baita harekin harremanduta dauden engainua, koakzioa, kohertzioa, txantajea, sobornoa, ustelkeria, prebarikazioa, mehatxua, presioa, gehiagokeria, mespretxua, iraina, manipulazioa... Talde zabala gehitzen zaio indarkeriari gezurra barneratzerakoan, beraz.\nBereziki dakargu aipamen hau hona, ze gezurra eta bere talde osoa indarkeriatzat hartuta, indarkeriaren kontzeptuaren panorama erabat aldatzen baitzaigu, indarkeriaren definizio honek eta gezurraren barnehartze honek duen eraginagatik:\"Gezurra indarkeria izateaz gain, indarkeriarik zabalduena, eraginkorrena eta beso luzekoena da\"\".\"\nBeherago azalpenak eta xehetasunak, gezurrak, indarkeria mota gisa, duen atal propioan.\nIndarkeriaren zergatiak.\nIndarkeria orok zergati bakarra du: norbere borondatearekiko atxekipena, nork bere borondatea besteenen gainetik bete nahi izatea, besten borondatea, baita besteak ere zapaldu nahi izaterainokoa. Besteengandik ala besteen gainetik lortu nahi dena inposatu nahia da indarkeriaren atzetik dagoena. Agerbideak anitzak baldin badira ere, gogorkeria mailak desberdinak eta zirkunstantziak zenbatezinak, indarkeria oro da horren ondorio.\nIndarkeriarekiko joera hau, gure ahaide hurbilenekoak diren txinpantze-etan ere nabarmena da, aitzitik haiek bezain hurbileko ditugun bonobo-etan ez, eta litekeena da, indarkeriarekiko joera hau lehenengoek sufritu zuten (agian gure arbaso propioek ere) gorilen aldetikako zapalkuntzatik eratortzea, bonoboek jasan behar izan ez zuten indarkeria.\nGure aurrekoek, oihan tropikaletik at geratu zirenetik, beste makina bat zailtasun pasatu behar izan zituzten (goseteak, lehorteak, erasoak, suteak, lurrikarak, haizeteak, hotza, beroa, borrokak...), eta horrek eraman zituen metaketara, pilaketara, ondasun gosera, beraz, indarkeriaren zutabe nagusiena den \"gutiziara\". Garai batean biziraupenerako lagungarri izan zitzaigun sena hori, egun, ordea, biziaren eta gure bizitzen mehatxu handiena da.\nIndarkeria motak.\nIndarkeria mota asko dago, baina indarkeriatzat zer hartzen dugunarekin, indarkeriaren gure definizioarekin, oso lotuak daude hauek, noski. Eta, aurretik ikusi dugun moduan, batetik definizio gutxi dago, autore gehienek ez baitute ahalegin hori egiten, ala, bederen, erdiesten. Hemen Gerttz-ek emandakoa hautatu dugu eta artikulu honen lehen lerrora eraman, apur bat zabalduz eta zehaztuz, euskarak berak dakarren jakituriarekin.\nSegidan indarkeria mota desberdin batzuk aipatuko ditugu (denak luzeegi joko bailuke), agerpen jakin hori indarkeriaren manifestaziotzat hartze horrekin bat egiten duten autoreak espreski aipatuz.\nIndarkeria fisikoa.\nKontsentzuz onartzen den indarkeria bakarra da hau: kolpatzea, ebakiak eragitea, balakatzea, suz ala konposatu kimikoz erasotzea, torturatzea, erahiltzea... Baina oraindik bada zigortze fisikoa indarkeriatzat baino \"ikasbidetzat\" eta \"justiziatzat\" ere duenik.\nKontua da biolentzia fisikoa zedarrikatzea ere ez dela erraza:\"Badira ere, duda barik fisikoak diren indarkeriak, baina ez direnak ez kolpeak, ez haiztokadak, ez balak ala tortura. Pozoinketaz, asfixiaz edo toxikapenaz ari naiz. Ez al da indarkeria fisikoa norbaiti sartzea ala hartaraztea, hilgarria den substantzia? \u00a0Zyklon B legez?\"\n\"Eta inposatutako gosea ere bada: nazien kontzentrazio edo heriotza eremuen askapeneko irudiak, ala 1941eko udan alemandarren eskuetan eroritako milioika sobietarrenak, gulagetako presoenak eta SESB-eko beste kontzentrazio eremuetakoak, haien eskuetan eroritako alemandarrenak bezalaxe, izugarriak dira. Japoniaren eskuetan eroritako presoen tratua ere ez zen xamurra izan. Eta, oro har, legezko ala ez legezko bahiketa oro, kartzeleratzea barne, biolentziaz gainezka dago, ez soilik berau lagunduz, gehigarri gisa, baizik eta agresio zuzen modura ere: gorputzak ba baititu beharrak atxilotzerakoan ukatzen zaizkionak.\"\n\"Hau guztia aipatzen dut tratu txar fisikoaren mugak ezartzea zaila delako, gorputza gure epitelioan hasten edo amaitzen ez den bezala, eta barnean bilioika bisitari ditugun moduan, gorputza kaltetzen duena ez da zedarrikatzeko erraza.\"\".\"\nIndarkeria psikikoa.\nIa erabateko adostasuna dago indarkeria emozionala ala gogamen indarkeria giza-biolentzaren arloan onatzerakoan. Ez dira autore denak, ordea, horretan ados. Gainera, honek, are muga eta zailtasun gehiago ditu zehazteko gorputz-indarkeria baino.\nLehen aipatu dugun gezurra, neurri handi batean biolentzia psikikoan sartzen da, baina inplikazio eta ondorio askoz ere zabalagoekin.\nEta gezurrarekin taldean datozen engainua, koakzioa, kohertzioa, txantajea, sobornoa, ustelkeria, prebarikazioa, mehatxua, presioa, gehiagokeria, mespretxua, iraina,manipulazioa... ere indarkeria psikikoak dira orobat.\nHurbileko harremanetan gehien erabilitakoak txantaje afektuzkoa, manipulazioa, jerarkizazio sexista, heldukeriaren jerarkizazioa...dira. Modu askotara gauzatzen da indarkeria psikikoa. Gakoa da, inor kolpatu beharrik gabe, bestea menpean mantentzea.\nEskularru txurizko biolentziaren zati da hau. Ez da hain indarkeria fisikoa bezain nabarmena, beraz, identifikatzeko hain erraza. Ezkutuan manten daiteke luzez, ondorioz.\nIndarkeria kapitalista.\nOrain autore gehiago dira taldetik alde egin dutenak. Gutxiagok esanen lukete kapitalismoa indarkeria dela.\nGandhi-ren bi hurrengo esaldiek nabarmen lagatzen dute kapitalkeriari buruzko bere iritzia:\"Denok sinpleki bizi behar dugu, sinpleki, denok bizi ahal izan dezagun.\"\n\"Munduan bada denen beharrak asetzeko haibeste ondasunik. Baina ez dago, gizaki bakar baten gutizia asetzeko adinakorik.\"\n\"Ondasunak pilatzea krimena deritzot. Norberarentzat ez da gorde beharrik besteei falta ez zaiena baizik\".Hori baino urrutiago ere badoa: \"neuretzat zerbait gordeko banu gero mundu guztiaren kontra defendatu beharra izanen nuela aurkitu nuen. Ulertu nuen ere beste askok zera hori falta zutela, nahi izanen zutela eta polizien laguntza eskatu beharko nukeela jende gosetuek, kalean ni bakarrik topatuz gero, kendu nahiko balidate. Eta neure buruari esan nion, hori egiten baldin bazuten ez zela gaiztakeriagatik, haien beharra nirea baino handiagoa zelako baizik\". Ondasunak pilatzea injustiziatzat jotzen du, indarkeriatzat:\"Indian ikusten ditudan jauregiak ez dira ondasunen erakuskeria hutsa, gutxi batzuei ondasunen botereak ematen dien lotsagabekeria baizik, miseriaz ordaindutako milioika txiroen lanari zor zaizkienak\".Kapitalismoa etsai duela dio:\"Kapitalismoaren kontra egiten dut borroka. Mendebaldeak kapitalkeria ekiditen irakasten dio bati\".Europa gutizia materialean dagoela dio kristauaren itxura egiten duen bitartean: \"Ziur naiz egun Europak ez duela kristautasunaren Jainkoaren izpiritua, baizik eta Satanasena. Honen arrakastak are dira handiagoak Jainkoaren izena ahoratuta. Europa egun ez da izenez baizik\" kristaua\". Egitan, Mammon du gurtzen\".Eta bera sozialista dela dio, agian komunista ere, ez baitu bereizketa argirik egiten bi terminoen artean. Hori bai, betiere komunismoaren indarkeria salatuz:\"Sozialismoa ez zen jaio kapitalisten aldetikako kapitalaren erabilera okerreraren aurkikundetik. Esan izan dudan bezala, sozialismoa, baita komunismoa ere, Ishopanishad-aren lehen bertsoan nabarmena da.\"\n\"Halere, nire enfokea beti adulteratu gabeko indarkeriaezarena da. Huts egin ahal dut. Gertatuz gero indarkeriaezaren teknikaren ezagutza okerragatik izanen da. Baiteke ni ez izatea egunez egun gehiago sinesten dudan doktrinaren adibiderik onena\".\n\"Aspalditik esan dut sozialista naizela. Nire sozialismoa naturala da niretzat, ez inolako liburutik hartua. indarkeriaezarekiko nire haustezinezko fedetik jaio zen. Inork ezin du izan indarkeriaezaren zale eta gizarte-zuzengabekeriaren kontra ez altxatu, non gertatzen dela ere. Tamalez, nik dakidanez, mendebaleko sozialistek beren doktrinak betetzeko indarkerian sinetsi dute.\"\n\"Gizarte-justizia indarrez lortzea ezinezko dela esan dut beti. Gainera, xumeenak indarkeriaezaren prestakuntzaren bidez izan daitezkeela konpentsatuak. Horrek indarkeribako lankidetza esan nahi du\".Shantidas-ek, bere maisuaren bidetik, txirotasun aukeratua goratzen du: \"Dirua ez da jaten ez edaten, ez da gorde beharrezko zerbait, ezta ere ikusteko ederra\"\".\" Zehaztasun handiagoz:\"Ez ezazu zure denbora gal bizitza irabazten. Aprobetxa ezazu zure denbora zeure bizitza salbatzen\"\".\" Eta kapitalistak salatzen: \"Burgesak pizti basatia izateaz salatuak izan dira. Hori ez da zuzena. Salatu izan zaion odola edan du, bai, burgesak, baina ez da lehoia, mila zimitz baizik\". Gerttz-ek, bere aldetik, argi eta garbi dio kapitalismoa \"sistema egindako gutizia\" dela.Gauza da dirua indarra irabazten joan zela \"noblezia\"rekiko, eta, azkenean, gobernatzea lortzeko herri xehea engainatu behar izan zuela, berdintasuna eskainiz, bere interesak defendatzea aginduz, sistema politiko eta judizial zuzenak... arsitokraziaren oztopoa erditik kentzearren. Egitan, herriak egin zien lan zikina.\nHau USA-tan hasi zen, non lur itzelen jabe eta esklabistak ziren batzuk Filadelfian bildu ziren, 1776an, Ingalaterrako George III erregeri ordaintzen zioten dirutza nola aurreztu aztertzeko. Haiek aristokratak baina boteretsuagoak ba baitziren. Ala ia.\nEta heuren independentzia deklarazioa-ren ixtorio hori osoa asmatu zuten baita heuren dirutzak areagotzeko eta boterea eskuratzeko eskuak libre utziko zien sistema politikoa ere. Ez, preziski, herriak boterea eskura zezan..Estatu batuetan, ordea, George Washington, Thomas Jefferson, James Madison... burges eta esklabista nabarmenak ziren, Britania Handiko George erregeri zergak ez ordaindu behar izateko \"aristokrazia\" berria antolatu nahi izan zutenak: \"oligarkia plutokratikoa\", hau da, \"dirudunen gobernua\".\"AEB-etako aberriaren aitak esklabistak ala (are okerrago) abokatuak ziren (John Adams-en kasuan). Eta demokrazia sakonki eta oztopo barik arbuiatzen zuten\"\".\"\nBigarren presidente izan zen John Adams-en esanetan: \"Demokrazia gobernu modu arbitrario, tiraniko, odoltsu, krudel eta jasanezina da\"\".\" \nEta laugarrena izan zen James Madison-enetan:\"AEB-ak gizonen arteko desberdintasun naturalen onarpenean oinarritutako sistema politikoa da\"\".\"Estatu Batuetako \"Aberriaren Aitek\" hauteskunde sistema korapilatsu eta traketsa antolatu zuten aberats antidemokratiko horietxek goberna zezaten. Eta heurak txandakatu ziren agintean. 1824-ean, ordea, Andrew Jackson hautagaiak, bozka gehiago lortu arren hauteskundeak galdu zituenean (gerora 2000. urtean Al Gore eta George W. Bush artean, eta 2016ean Hilary Clinton eta Donald Trump artean errepikatuko zen moduan, betiere zentzu berean: demokratek irabazi baina errepublikarrek presidentzia lortu), bera herriaren hautagaia zela aldarrikatu zuen, oligarkia salatu eta alderdi demokrata sortu zuen. Hamarkada batzuren zehar ere \"jacksondarra\" bezala ezagutuko zena.\"AEB-etan\" demokrata \"hitza iraina izan zen urte luzez, federalistek (Washington-en, Smith-en, Madison-en jarraitzaileek) jeffersondarrei botatakoa. Denbora asko behar izan zuen AEB-ko klase politikoak (ia mende bete) demokraziaren kontua erabitzeko, Frantzian hasieratik egin izan zen moduan\"\".\"Beraz, kapitalismoa gezurren ganean eraikitako sistema da, herri xehea engainatzeko, eta boteredunek are botere gehiago pila dezaten.\"Horregatik, bere interesak eta pribilegioak mantentzeko, (AEB-k) ez dute sekula oztoporik izan gezurra esateko eta itxurazko aitzakiak antolatzeko. Halanola 1898-ko Maine Kurazatua espainolek urperatu zutelaren itxura egitearena (Espainari bere koloniak lapurtze arren); alemandarrek Lusitania transatlantikoa urpera zezaten lagatzearena (lehen Mundu Gudan sartzeko aitzakia izate arren); Pearl Harborren erasotzen lagatzea; Tonkingo golkoan erasoa itxuratzearena; John Fitzgerald Kennedy erahiltzearena; 2001-eko irailaren 11-ko atentatuak antolatzearena;...\"Azken salaketa honi buruzko azterketa sakona eta erreferentziatua eskaintzen digu:\nKapitalismoak bere interesak aurrera eramateko egiteko prest dagoenaren adibide batzuk besterik ez dira.\nIndarkeria komunista.\nGandhi-k bere burua sozialistatzat hartzen zuen. Ez zituen ez \"sozialismo\" ezta \"komunismo\" terminoak definitu, agian ez zituen bereizi ere egiten. Baina hauekiko nolabaiteko sinpatia agertzen zuen. Hori bai, hauen indarkeria salatzen zuen eta ez zuen beharrezkotzat jotzen ideologiaren helburua gauzatzeko.\nShantidas \"komunitarioa\" zen, ez \"komunista\". Gandhi-k bezala hainbat komunitate (edo \"ashram\") sortu zituen. Gogoan izan \"komunitatea\" hitza lehen girixtinoek sortu zutela, ondasunez, helburuz, balabidez eta beharrez bat egiten zuten jende taldeak izendatzeko, eta horixe zen \"komunioa\" egitea: hori guztia partekatzea, ez ogi puska bat irenste hutsa.\nEgun ere, \"ondasun-komunitatea\" izendatzeko erabiltzen da jatorrizko zentzuan: ondasunak partekatuz ezkontzen garenan, halanola. Gero, \"indarkeria terminologikoaren\" eraginez, beste edozein giza-talde izendatzeko erabiltzen da ere, hots, elkarren artean gauza bakarra (ez dena) partekatzen dutenak (halanola eskaratzea edota eraikina) izendatzeko erabili da, ala pertsonarte autonomoa (hori besterik amankomunea ez duena). Ondasunen zati esanguratsu bat partekatzen duen giza taldea \"komuna\" da. Eta \"elkartea\" ala \"sozietatea\" izango litzateke amankomunean elementu bakarra duena.\nKomunismoa, Gerttz-en esanetan \"amankomunaren inposaketa da (eta inposaketa oro indarkeria da)\", gobernua denaren jabe absolutoa egitea da, eta hori faxismoa da. Ez dago alderik bien artean. Gorritik etorri ala urdinetik, absolutismoa faxista da beti.\"Hain alergikoa naiz komunismoarekiko kapitalismoarekiko bezainbat. Komunismoa ez baita alperrik estatu-kapitalismoa Eta estatu hori erabateko tiranotza bihurtzen da.\"\n\"Bata bestea bezain biolentoak dira. Baita gehiago ere estatu-kapitalismoa, historiari begiratuta.\"\n\"Diktatorerik nagusienak eta odoltsuenak komunistak izan dira. Pol Pot, Stalin zein Mao eskubiko diktadoreak baina kriminalagoak izan ziren. Agintean dagoenaren lehentasun nagusiak jendearen eskubideak eta askatasunak ez direnean, baizik eta boterea eskuratzea eta denak menpean mantentzea direnean, ez gara ari ezkerreko jendeaz. Naziak bezain fatxak bihurtzen dira, are eraginkorragoak beren zapalkuntzan eta gehiegikerietan.\"\n\"Inork ez du Mao-k bezainbat erahil edo erahilarazi berak eragindako errepresioa eta (1958-1962 tarteko) goseteak bitarte. Segidan dator Stalin. Baina Saloth Sar, (are ezagunagoa Pol Pot izenpean) izan zen marka errelatiboa hautsi zuena, ze bere herritareren laurdena gutxienez akabatu baitzuen Kanbodiako genozidioan\"\".\"\n\"Komunismoak askatasunak desagertarazten ditu (iritzikoa, kultuzkoa, alderdizkoa, elkartezkoa, sindikatozkoa, espresiozkoa, pentsamentuzkoa...). Komunismoa bere herritarren etsai nagusi bihurtzen da, hau odolusteko prest dagoen munstruo bilakatzen baita, disidentzia zein askatasun oro erreprimitzen dituena.\"\".\"\nIndarkeria faxista.\nErregimen faxistek indarra goratzen dute, boterea bilatzen eta gurtzen dute. Eta indarkeria (fisikoa, psikikoa, poliziala, militarra, propagandistikoa, soziala, judiziala...) erabiltzen dute modu oparoan, horretarako eskubide osoa dutela sinisten baitute.\nBertolt Brecht-ek oso ondo definitu zuen moduan: \"faxismoa kapitalismo histerikoa da\".\nEta histerikoa da, kapitalismoak krisiak bizitzen dituenean, mugak aurkitzen dituenean sortzen baitira faxismoak. Engainuaren estrategiak huts egiten dionean eta indarkeria agerikoa erabiltzera jo beharra aurkitzen duenean.\nFaxismoak beti bilatu izan ditu bere egoeraren kanpo-arduradunak, nori errua egotzi eta nor sakrifikatu, hura denen artean borrokatuz elkartuko gaituen norbait: gure egoera penagarriaren erantzunkizun osoa hartuko eta jasango duena.\nNazismoak, adibidez, estatuko kapitalismoa (komunismoa) jo zuen bere miseriaren erruduntzat. Eta judutarrak. Frankismoak judutar gutxi zituen eskura, beraz gorriak zein masoiak hartu zituen erruduntzat.\nFaxismo orok zailtasunetatik aterako gaituela sinisterazten digu eta haintzara eramango. Neurri batean lortu ere egiten du, botere absolutoa hari emanez, jendea kontent mantentzeko ogia (lana, noski armadan ala armak fabrikatuz, tankebideak eraikiz...) eta entretenigarriak ematen baitizkio: monumentuak, joku olinpikoak, garaipen militarrak, gladiadoreak...\nXX. mendeko faxismoaren sortzeak, kapitalismo industriak topatu zituen hedatze mugekin zerikusi handia du:Europar inperioak, zeintzutara beren hatzaparrak eta domeinuak zabaldu, menpean hartzeko lurralde berri barik geratzen hasi zirenean, haien artean borrokan hasi behar izan zuten. Beti izan ziren xistran heuren mugak harago eramateko, eta ahalik eta botere gehiena heurenganatzeko, baina, orduan, norgehiagoka gordindu egin zen.\nKolonialismoaren eztanda horretan lo hartu zuten herrialdeek (ala baliabide edo zorion eskasagoak izan zituztenak) zukutzeko kolonia gutxiagorekin geratu ziren beren ongizatea loditzeko, eta besteen kontra gudara jo behar izan zuten beren estatusa hobetze arren.\".\"Kapitalismoak beti izan du faxismorako joera, eta faxismoarekiko sinpatia ere.\nHuxley-k ondo aurreikusi zuen hau bere 1937-ko liburuan, demokraziatzat hartzen ditugun horiek faxismo bihurtzeko arriskua zutela:\"demokraziak faxismoaren aurrean defendatzeak, nahi eta ez, demokraziak sistema faxistak bihurtzea dakar\".Eta gauzak gordinak jartzen zaizkionean kapitalismoa faxista bihurtu da inolako lotsarik gabe:\"Hori da kapitalismoarekin gertatzen ari dena. Gero eta lotsagabeagoa da. Gero eta diktatorialagoa, histerikoagoa. Gero eta faxismoarekiko antzekoagoa\".Gorago aipatu dugu AEB-ek gauzatutako jarrera faxistak: haien interesei argi berdea emateko nola esan izan die gezurra bere herritarrei eta munduari. Eta ezin da ahantzi AEB-ek Amerika Lantindarreko diktadura guztiekin izan duten harremana:\"Ez da harritzekoa AEB-ak ez direla solik ondo eraman faxismoekin, baizik eta sustatu zituztela (Errepublika Dominikarra 1930-1961, El Salvador 1931-1984, Honduras 1932-1982, Nikaragua 1936-1979, Kuba 1952 [Kubako faxismoa ez zen amaitu 1959an, soilik kolorez aldatu zen eta AEB-kek modu ez-zuzenan bultzatu zuten]..., Kolonbia 1953-1957, Venezuela 1953-1958, Paraguai 1954-1989, Brasil 1964-1985, Panama 1968-1983 y 1989-1994, Peru 1968-1980, Guatemala 1970-1986, Bolivia 1971-1978, Ekuador 1972-1976, Uruguai 1973-1984, Txile 1973-1990, Argentina 1976-1983) ia horiek denak -en prestatuak, bere orbitan manten zitezen eta ez zitezen estatu kapitalismoan eror\"\".\"\nIndarkeria sozialista.\nGandhi-k sozialismoa maite zuen (lehen aipatu dugun moduan), berdintasuna eta elkartasuna, hau da justizia soziala sistema egiteko bidetzat baitzuen. Baita Aldous Huxley-k ere: \"jende aberatsak errentaren zerga onartu du eta oinordekotza zerga. Nahi duen gobernu orok zerga-sistema hau erabili ahal du klaseen arteko alde ekonomikoak gutxitzeko, gehinezko soldatak ezarri eta produkzio nagusiaren kontrola bereganatu zein finantzen kotrola eremu pribatutik estatuarenera\". Arazo bakarra da hori duela 83 urte idatzi zuela eta azken mende honetan, bereziki 1945-etik hona, aberatsek erabat kontrakoa egin dutela: errentaren zerga ahalik eta gehien saihestu, oinordekotza zerga urritu ala desagertarazi, estatuaren geroz eta atal gehiagoz jabetu (posta, osasungintza, garraoibideak, komunikabideak, informazioa...) eta ekonomia heien neurrian moldatu. Are gehiago, komeni izan zaien bakoitzean krisialdiak antolatu dituzte herri xeheak gero eta baldintza okerragoak izan zitzan eta haiek gehiago irabaz zezaten. Krisi guztietan aberatsenak garaile izan baitira. Gero eta ondasun gehiago pilatzen ari dira gutxi batzuen eskuetan. \nHuxley-k zein Gandhi-k gezurra zein koldarkeria arbuiatzen zituztenez (gorago aipatu bezala) gaurko sozialismoarekin ez lirateke oso kontent izango, ze, egun, sozialismoak eskubiaren politika ekonomikoak kopiatu baizik ez baititu egiten, oinarrian. Ez du ezkerreko jarrerarik, xehetasun kosmetikoak baizik: abortoaren aldeko joera handixeagoa (emakumearen eskubide modura onartuta hein txikiago ala handiagoan), sexu bipolarkeriari buruzko jarrera malguagoa eskubiak baino, faxismoaren biktimekiko jarrera adeitsuxeagoa... \"Etengabeko hazkunde desiratu hori ez da soilik engainua, baita ezinezkoa ere, entelekia hutsa. Planeta mugatu batek ezin ditu baliabide mugagabeak eman. Bereziki gero eta gehiago garenean eta gero eta gehiago nahi dugunean. Eta gero eta maizago berritu behar direnean ondasunik kontsumitu beharra dagoelako eta ezin dutelako luze iraun. Etengabe aldatu beharra dago, akuriaren noriak bira egiten jarrai dezan. Gure onkonomia ustela mantentzeko.\"\n\"Pertsonartearen interesei lehentasuna eman behar zaie lukuruari baino gehiago, noski, ze lehentasuna (guztiari posible ez baldin bada) pertsonartearen gehiengoari eman behar baitzaio behintzat, eta ez da hori egun gertatzen ari dena. Aberats gutxiengoak zergarik ez ordaintzeko trikimailuak aurkitzen dituzte edo, bederen, huek bakantzeko. Eta jende zati handia dago estuasunean, ekarpenik egiterik ez duena lanik ez duelako, ez baldintza duinetan bederen. Eta etorkizunean ez du pentsiorik izanen.\"\n\"Hori interesa zaio Kapital Handiari: langabetu masa handia eskura izatea, nondik atera ahal izango duen lanesku merkea eta edozertarako prest dena, baldintza gero eta eskasagoetan. Lan bila estu dagoen edo soldatapeko jende alienatu ugari, asegabea, zorigaitzekoa eta kontsumituko duena, etengabe kontsumituko.\"\n\"Legezkanpoko jendea ere interesatzen zaio, etsitua, lapurtuz, ohostuz, engainatuz, iruzurtuz... bizia bilatu\u00a0 beharra duen jendea, ze horrek estatu poliziala eta jodiziala zuritzen baititu. Eta botereak (dena delakoak) beti atsegin du estatu poliziala.\"\n\"Espetxeak aski beteak, gaizkileak etengabe sortuz, gero lanik topatzerik izango ez dutenak, sekula bozkatzerik izango ez dutenak eta hain txarto tratatu dituen sistemarekiko amorrua pilatu dutenak, oso gustuko dira Kapital Handiarentzat. Elikatu egiten baitute.\"\n\"Eta sozializmoak jokua egiten dio, indarkeria sozialista, batez ere, koldarkeria delako.\"\".\"\nIndarkeria sexista.\nMunduan 137 emakume inguru erahiltzen dira egunero, bataz beste, maite zituztenen (edo maite zituztela uste zen jendearen) eskuetan. Horrek esan nahi du 87.000 inguru urtean. Lehen munduan edozein indarkeriaz hiltzen den jenderik gehiena da hau.\nEmakumeak dira %90an afektuari lotutako krimenen biktimak. Horrek ez du esan nahi gainerakoak emakumeek hil dituztenik, ez, gizonezkoak izaten dira ere gainerako %10 horretatik ia denak akabatzen dituztenak (jelosiaz ia beti), soilik %0'15 inguru izaten hiltzailetzat emakumea duten kasuak.\nErahilketak daturik nabarmenena eta deigarriena baldin badira ere, sexismoak beste agerpide asko ditu, baita lehen mundu zibilizatuan ere. Emakumeek soldata txikiagoak irabazten dituzte (itxuraz) giza-eskubideez betetako Europan ere, eta ez soilik orokorrean, baita gizonezkoen pareko funtzioak betez gero ere. Eta, hori gutxi balitz, etxeko lanak neurri askoz ere handiagoan betetzen dituzte haiek, kanpoko lan bera bete ostean ere.\nEta munduko herrialde gehienean emakumeek lanik gogorrenak, astunenak, luzeenak egin behar izaten dituzte. Herrialde askotan ez dute kaletik ala landatik bakarrik ibiltzeko eskubiderik, autoak gidatzekorik, aurpegia (ala gorputz osoa) estali barik ibiltzekoa ala beren sexualitatea bizitzekoa (infibulazioa eta genitaleen mutilazioa bitarte) munduko 30 estatuetan. Eta gainerakoetan ere beti muga eta debeku gehiago dituzte ia denetarako.\nHizkuntza askotan (oro har indoeuropar ia denetan) emakumea baztertzen da orokortzerakoan, eta hitz askok (baita \"giza\" euskaldunak ere) sexu jakin eta boteredunari egiten dio erreferentzia. Jakina da hizkuntza gure pentsamentuaren oinarria dela, gure ordenagailuaren sistema eragilea, beraz psikologari eta zientzilari askok dio ezin dela hizkuntza diskriminatzailea erabili (ala hizkuntzaren erabilpen sexista egin) honek pentsakeran, identitatean, portaeran eraginik izan barik.\nJokabide honen arrazoia oso sakona dela dirudi, mundu guztian hedatuta baitago eta gure hurbileneko ahaide ditugun gorila eta txipantzeen artean ere ematen delarik arren nagusitasun beretsua, ez, ordea, bonoboengan:\"Ezin da hausazkoa izan, gorago genion moduan, patriarkatua, gerra, militarismoa, territorialismoa, okeljaletasuna, jerarkismoa eta matxismoa koerlazionatuta egotea. Eta erlijioa. Ez dezagun ahantzi erlijioa koerlatiboa dela, beti izan dela, aurretik aipatutako balio horiekin, giza taldeetan behintzat. Ez txinpantzeenetan, dakigunez.\"\".\"Azken bide horri jarraituta, erlijioaren indarkeria aurrerago ikusiko dugun arren, ia erlijio guztiak direla emakumearen zapalketa zuritzen eta bedeinkatzen dutenak. Bereziki aipagarriak dira:\"gizonezko batek emakume birxina eta hitzemanbakoa bortxatzen baldin badu, bere aitari 50 zilarrezko txanpon ordainduko dizkio eta emakumea emaztetzat hartuko du. Ezingo du sekula ere beragandik dibortziatu\".Edota:\"Gizonezkoek emakumezkoen gainean autoritatea dute Jainkoak eman dien lehentsunaren ondorioz. Emakume bertutedunak sinestunak dira eta, senarrak kanpoan direnean, Jainkoak haien eskutan laga duenaren ardura zintzo hartzen dute. Errieta egin iezaiezue matxinatu ahal direnei, utz itzazue ohean bakarrik, jo itzazue! Obedituz gero ez zaitezte haiekin gehiago sar. Jainkoa handia da, gorena!\" \nDesberdinkeria.\nGuganako desberdina denarekiko gorrotoa litzateke. Desberdinkeriak azalpide asko izan ditzake, sexismotik arrazakeriara arte, xenofobiatik edo heldukeriatik pasata.\nHonen arrazoia anitza da, egoera ekonomiko zail batean kanpotarrak ala desberdinak erabil daitezke egoeraren erruduntzat hartzeko. Kasu puntakoenetan haien genozidioa antolatu izan da, bigarren mundu gerraren zehar Alemanian eman izan zena adibide gorena, komunista, ijitu, homosexual eta, bereziki, judutarren kontra.\"Ideologia honek bere izaeratik eratorria da, bere inferioritate sentimentuekin, biziarekiko gorrotoa, aszetismoa eta gozatzen zutenekiko gorrotoa, bere bulkada sadomasokisten iturria da eta bere izaera egitura beretsuko jendeari zuzentzen zitzaion, bere irakaspenek erakartzen eta kitzikatzen zuten horri, bere sentimentu berberak adierazten zituen gizonarekiko jarraitzaile sutsu bihurtzen zelarik\"Baina, desberdinkeriaren atzetik beti dago gatazka psikiko bat: nork bere taldea besteekiko goragokotzat hartzea, ala gorengotzat ere. Gehienetan nork bere izaeran, oro har autoestimuan, duen hutsunea estaltzeko beharra ala jorana da. Konplexuz betetako jendeak bereziki ager dezake joera hau, bere ingurukoen onespenaren bila. Erich Fromm-ek honela arrazointzen du:\"taldearekiko bategitea da banaketa egoera gainditzeko bide nagusia. Banakoa hein handi batean desagertzen den bategite modua da, eta bere helburua artaldean sartzea da. Besteak bezala izanez gero, ez baldin badut desberdina eginen nauten pentsamenturik ala sentimenturik, besteen ohituretara egokitzen baldin banaiz, janzkeran, ideietan, taldearen izamoldeari, salbatua naiz; bakardadearen esperientzia izugarritik salbatua. Sistema diktatorialek mehatxua eta terrorea arabiltzen dituzte konformitatea ezartzeko; herrialde demokratikoek sugestioa eta propaganda\".\nHeldukeria.\nHeldukeria, helduek haurrak haiek nahi duten bezala izan daitezen eta haien desiren arabera joka dezaten eragiten duten indarkeria egiturazkoa da.\nGehienetan heldukeria izaten da jasaten dugun lehen indarkeria mota, eta, neurri batean, beste guztietarako aldez aurretik prestatzen gaituena. Hain da ohikoa eta zabaldua ze ukatu ere eginen duen jende asko dago. \"Helduek (gurasoek, irakasleek, monitoreek, zaintzaileek, haien unean-uneko erantzuleek) erabakitzen dute zenbateko gosea izan behar duten gazteek eta noiz. Nire haurtzaroan beti hala izan zen. Jatera behartzen gintuzten, baita objektiboki txarrak zeuden gauzak ere, eta goserik izan ez arren.\"\".\" Gurasoek eta beste helduek txikitatik hartzen gaituzte gure erabaki propioak hatzeko ez-gai bezala, horixe lortuz. Beste zapalkuntza guztietan gertatu ohi den bezala: gaitasun bat ukatzen zaio zapalduari, horrela gaitasun hori lortzea eragotziz. Eta horrek zirkulua elikatzen du eta zapaltzailearen jarrera zuritzen. \"Eta hau ez da konpontzen txandaka gu haien menpean jartzearekin (egungo guraso askok egiten duena eta toleratzen duena, baita normaltzat jotzen ere), ez. Horrek okertu besterik ez du egiten, irakasten baitugu giza-harremanak trukekeria hutsa direla, txandakako esklabutzak. Elkar errespetatzen eta aske izaten irakatsi ordez. Azken hau da munduan indarkeria gutxitzeko benetako bide bakarra.\"\".\" \nIndarkeria penitentziarioa.\nArgi da espetxe gehienak indarkeria eremua direla. Badira indarkeririk agertzen ez duten espetxe sistemak, adibidez Herbereetakoak ala Norvegiakoak, non giza tratua, errespetua eta askatasun maila handia dagoen. Horixe erakusten digu, adibidez, Michael Moore-n \"\u00bfQue Invadimos Ahora?\" dokumentalak bere 70. minututik 85.-era.\nBaina bada arrazoiren bat zergatik espetxeetan, munduko gehienetan bederen, indarkeria ikaragarria izaten den:\"Energia oro sentitzen ez dugun moduan (indar modura agertzen direnak besterik ez), derrigorrezko eskolako klase batean, kontzentrazio-eremu batean, espetxe batean ala diktadura bat ondo koipetuta dagoenean, inposaketaren indarkeria, zer (ez) egitea espero dugun eta nola jokatu behar (ez) dugun, arrunt barneratuta dugu: mehatxua ezagutzen dugu eta badakigu zer gertatuko zaigun exijitutakoa egin ezean: zigor ankerra. Ez da indarrak erakutsi beharrik, mehatxuaren itzala aski da Baina egoera hau gure desiratik oso urrun da. Ez gara ausartzen gure nahia kanporatzera. Eta, eginez gero, kolpea ikaragarrizkoa izanen da. Zapalduko gaitu.\"\n\"Egoera horietako bakoitza (derrigorrezko eskolako klase bat, espetxe bat, kontzentrazio-eremu bat ala diktadura bat) oso baketsuak irudi dezaketen arren, badira noizbait manifestatuko diren energia erreprimituak, jendea barrutik karraskatuz, edo jendearen arteko tratua gogorragoa ala gizagabegoa eginez.\"\n\"Baina, lehenago ala beranduago jazarpen joerak, erasoak, ihesak, matxinadak izanen dira. Gizaki bakanak hau nahi ez duelako.\"\n\"Eta gorrotoa izanen da, ze lurperatutako indarkeria sentimentu horren bidez agertzen baita. Horregatik egiten zaie irain eta jartzen zaizkie ordezko izenak espetxezainei, zaindariei, irakasleei, poliziei zein diktatoreei...\"\".\"\nKirol indarkeria.\nIrudikatzeko zaila da Gandhi ala Shantidas kolore anitz eta deigarrizko elastiko, txapel eta bufandaz, beren kirol taldea oihuka zein sutsuki goratzen estadio baten mailadian. Zergatik ote? Behaiek ez zuten ezta hori azaltzeko lanik hartu ere. Baina bada zerbait bateraezina kirol zaletasunaren, are gehiago kirol fanatismoaren, eta indarkeriaezaren artean. Argituko al digu norbaitek?\nOsho-k argi eta garbi adierazten digu hurrengo esaldian, kirolari buruz ari ez baldin bada ere (hezkuntzari buruz baizik): \"Lehiakeria oso biolentoa eta destruktiboa da\".Galtung, D'ansembourg, Muller ala Bekaert-ek ez diote kirolari aipamenik egiten.\nGerttz-ek bai, eta berriz ere zorrotza da bere analisian:\"Kiroleko indarkeriaz hitz egiten da. Eta ez da beharrezkoa Heysel estadioko hondamendia edo boxeoa bezalako muturreko kasuetara iristea, (non bi gizonek, eta, gutxiago, baina baita emakumeek ere, burmuina ukabilkadaka likidotzen duten) kirolean indarkeria dagoela, indarkeria asko dagoela, konturatzeko. Gutxienez lehiaketa-kirol guztietan dago. Lehiaketa bera indarkeria delako.\"\n\"Izan ere, lehiaketa, funtsean, ahalik eta ahalegin handiena egitea da irabazteko. Ez parte hartzeko, eufemistikoki, hipokritikoki eta faltsuki esan ohi den bezala. Ongi geratzeko esaten da, batez ere irabazi ez duenarekin ondo geratzeko. Gehien-gehienekin. Azkenean, lehiatzea galtzea baita, ia beti. Parteharle orok izan ohi du galtzeko probabilitate gehiago irabazteko baino.\"\n\"Lehiaketazko kiroletan garrantzitsua ez da parte hartzea. Garrantzitsu(en)a irabaztea da. Egia esan, irabaztea da helburu bakarra. Irabazten ez duena ahanzturan, langabezian eta are miserian geratzen da. Eta frustrazioan, hau da, indarkerian, kanporatu ala ez, eraso edo gorroto bihurtu ala ez, indarkeria da.\"\n\"Kirol (ekitaldi) batzuetan parte hartzen dutenen erdiak irabazten du. Beno, hori demokraziaren helburura hurbiltzen da, hau da, gutxienez gehiengoa asebetetzea. Eta ez naiz publikoari buruz ari, parte-hartzaileei buruz baizik. Baina arraroa da lehiaketa batean bi zati, bi unitate, bi talde edo bi pertsona bakarrik lehiatzea, normalean partida bakar batean bakarrik gertatzen da hori, eta partaide gehiago izaten dira lehiaketa zabalago batean parte hartzen dutenak, liga edo txapelketa batean, esaterako.\"\n\"Beraz, definizioz, lehiaketa-kirola jarduera fisiko lehiakorra da, non parte hartzen duen jende gehiena zapuztuta irtteten den. Ze (ia) denek parte hartzen dute irabazteko helburuaz.\"\n\"Demokratikoa al da hori?\"\n\"Zalantzarik gabe, ez.\"\n\"Hori arrazionala al da?\"\n\"Niretzat ere ez.\"\n\"Zalantza izpirik gabe, eta gertatu ohi diren amaiezinezko agresioek frogatzen dute ezkutuan badela indarkeria\"\".\"\nIndarkeria erlijiosoa.\nMunduan egin diren gerrarik gehienak, eta krudelenak, erlijioa izan dute oinarri. Batez ere nazismoa, komunismoa eta kapitalismoa bera ere erlijiotzat hartuz gero. Beherago datorren definizioaren arabera alde handirik ez dute.\nErlijioetan indarkeria ba ote dagoen galderari erantzuna, darabilgun \"erlijio\" kontzeptuaren arabera izanen da. \"Indarkeria\" kontzeptuarekin gertatzen den bezala, \"erlijio\" terminoa ez da definitzeko ohiturarik. Denek kontzeptu bera izanen bagenu bezalaxe. Eta hori ez da egia.\nBerriz ere Gerttz-en zehaztasunari eginen diogu so:\"Erlijio moduan ulertzen dugu siniste sistema antolatu bat, sinetsi beharrezko dogma multzo batekin, noren menpean egon behar den jerarkia batekin, araudi eta betebehar batzurekin, tabu, pekatu eta debekuekin, egia osoa duela diona, Jainkoarekiko harremanaren esklusiba duena, onbidea monopolizatzen duena (hala dio behintzat) eta, gehienetan, arimaren salbatzerako bidea eta etorkizuneko bizitza baterako bide bakarra dela dioena, hilezkortasunerako, agian. Baina, baita zori-onerako, oparotsunerako, zorionerako... Izpiritu jakin batekin ala batzurekin harreman onean egoteak ematen duen zori-ona. Horretara jokatzen dute erlijioek, beraz,\" espiritismo \"hutsak dira.\"\n\"Zerrenda irabazlean egotea agintzen digun gezur eta engainu sistema piramidala da erlijioa, betiere obedientzia eta sumisio maila egokia justifikatzen dugun bitartean. Gehienetan besteen kaltetan izaten da, sinesgabeko ala infidelenean. Ez da alperrik argudiatzen Jainkoa gurekin dela gerrak zuritzeko edota arrakasta lortzeko guda horiexetan, lehiaketetan, azterketetan, norbere eredu ekonomiko ala ideologikoan...\"\n\"Gainera, ohikoa da erlijioa eta espiritualtasuna nahastea, behingoz argitu nahi dudan nahastea, frogatuz batak eta besteak kontrako norabideetara begiratzen dutela: lehenengoa biolentziarantz, bigarrena, nahi eta ez, indarkeriaezarantz.\"\n\"Eta aurreratuko dut erlijioak ez duela batere zerikusirik espiritualtasunarekin, baizik eta soilik espiritismoarekin (izpirituen faboreen bilaketarekin)\"\".\" Beraz \"espiritualtasunaren\" bere definizioa ezagutzea beharrezkoa da haren azalpena ulertzeko:\nEspiritualtasuna \"orekan, bakean eta harmonian bizitzeko balio, jarrera eta aukera egokiak bilatzea\" da, gainerako jendearekin, izakiekin eta unibertsoarekin bateginez. Hori ez dena, \"espiritismoa\" edo \"erlijioa\" da. \"Espiritismoa\" mamuen mesedeak bilatzen dituen erritualismoa da. Erlijioa ustezko salbazio baten salerosketa da, gu zerrenda irabazlean sartzeko ahalegin irrazionala, entxufea lortzeko grina da, eta, sortzen dutenen aldetik, boterea, besteen sumisioa nahi duen muntaje piramidala. Erlijioa espiritualtasunaren prostituzioa da, bere estolda..Baita jakitea, bere ondorioak hertsiki definizio horien araberakoak direla, ez dagoela erlijio hutsa (%100) den siniste-sistemarik ezta %100 espiritualtasuna denik, ia beti nahasketak dira, proportzio desberdinetan. Beraz \"erlijio\" deitzen dugun bizikizun banakoan, bakoitzarenean, ikusi beharko da zein protzentaietan bizi dugun erlijioaren arabera (dogmetan oinarrituta, mepekotasunean...) eta zeinetan espiritualtasunaren arabera (ezagutzan, askatasunean...). Inork gutxi sinisten eta jarraitzen ditu erlijio baten dogma, betebehar eta erritu guztiak.\nErlijioen atzean dagoen motibazioari egiten dio erreferentzia:\"Gure Jainkoan edo jainkoetan nahi dugun ahalguztiduntasun hori geure botere-nahiaren proiekzio hutsa besterik ez da. Egia esan, Jainkoa gure irudira eta antzekotasunera sortu dugu, eta ez alderantziz. Erlijioek hori egiten dute, modu zakarragoan ala finagoan. Nabarigoa da greko-erromatar operetazko jainkoeengan, edo indiar jainko zenbaezinetan. Baina judutarren Jainkoa ere oso antzekoa da autoritarismoan, kapritxuetan kontraesanetan eta noraezean; piszianoek, giristinoek eta musulmanel heuren Jainko bakarra ere gizakiz margotzen dute, gure beldurrak, desirak eta handinahiak bertan proiektatuz, besterik ez.\"\".\"Eta adibide zehatzak ipintzen dizkigu, judaismoa eta bere ildoko diren erlijioen indarkeria nabarmentzeko:\"gizonezko batek emakume birxina eta hitzemanbakoa bortxatzen baldin badu, bere aitari 50 zilarrezko txanpon ordainduko dizkio eta emakumea emaztetzat hartuko du. Ezingo du sekula ere beragandik dibortziatu\".Edota:\"Gizonezkoek emakumezkoen gainean autoritatea dute Jainkoak eman dien lehentsunaren ondorioz. Emakume bertutedunak sinestunak dira eta, senarrak kanpoan direnean, Jainkoak haien eskutan laga duenaren ardura zintzo hartzen dute. Errieta egin iezaiezue matxinatu ahal direnei, utz itzazue ohean bakarrik, jo itzazue! Obedituz gero ez zaitezte haiekin gehiago sar. Jainkoa handia da, gorena!\" Ez du \"kristautasuna\" terminoa onartzen ze, segidan argudiatuko duen moduan, Jesusek benetako jarraitzaile bakarra izan du historia osoan (Asisko Frantzisko), bere urratsak eginez, eta Kristoren ustezko jarraitzaileek honek erakutsitakoaren kontra-kontrakoa egin zuten hasieratik:\"Sal itzazu zure ondasun guztiak, dirua behartsuei emaiezu eta zatoz nirekin\"Horixe izan zen Kristoren irakaspena, haren bidea. Ze hiru testu horietan bide judutarra (legearen betetzea) eta bide kristaua (Jainkori eta bere erreinuari erabat ematearena, konfidantza osoz, haren justizia bilatze hutsa) kontrajartzen ditu.\nEta Kristok dirurik ukitzen ez zuela (eta ez ukitzea eskatzen ziela) frogatzen du hurrengo aipuekin:\"Ez ezazue ez urrerik, ez zilarrik, ez kuprerik eraman\"Gogoan izan garai hartan dirua urrezkoa, zilarrezkoa ala kuprezkoa zela eta honen balioa material berarena zela, ez fikziozkoa, egun bezala.\nKristok uko egin zion diruari, hau erabiltzea, aldiberean, erromatar zapalkuntzari men egitea zelako:\"\u2014 Maixu, zilegi al da Zesarri zerga ordaintzea?\"\n\"\u2014 Ba al duzu txanpon bat eskura?\"\n\"\u2014 Hona hemen.\"\n\"\u2014 Nor da irudiko hori?\"\n\"\u2014 Zesar\"\n\"\u2014 Zesarri berea, Jainkoari berea\" Bere jarraitzaileen artean etengabeko kezka zen hori, ordea, ze ez zuten Jesusek bezainbateko federik eta desatxekipenik. Ondorioz maiz insistitu behar izaten zien honela:\"Horrexegatik diotsuet: ez zaitezte zuen biziagatik kezka, zer janen dugu? Zer jantziren dugu? Ez al da bizia elikagaia baina gehiago ala gorputza jantzia baino gehiago? Zeruko hegaztiek ez dutela ereiten, ezta uzta biltzen, ez gordetzen. Zeruko Aitak elikatzen ditu. Ez al duzue hegaztiek baina gehiago balio? Zuetatik nork, kezkatuz ere, luza dezake bere bizia? Zergatik kezkatu janzkiengatik? Begira nola hazten diren landako loreak. Ez dute lanik egiten ezta ehuntzen, Nik diotsuet Salomon bera ere, bere haintzaren gorenean, ez zela lore horiek bezala jantzi. Eta Jainkoak hala janzten baldin badu belarra, gaur loratzen dena eta bihar sutara doana, ez al du zuengatik askoz ere gehiago eginen, fede esakaseko gizonak?\"\n\"Zertara, ba, hainbeste kezka: zer janen dugu? edo zer edanen dugu? edo zer jantziren dugu? Jainkoa ezagutzen ez dutenak kezkatzen dira horrekin guztiarekin. Baina zuen Aitak badaki hori guztia behar duzuela. Beraz, bila ezazue lehenbizi Jainkoaren Erregetza eta haren justizia eta gauza horiek gehigarri gisa emanen zaizkizue. Ez zaitezte kezka biharamonagatik, biharamonak bere ardura hartuko baitu. Eguneko lanak aski dira\".Eta Kafarnaum-en sartzekotan zirela, Pedrok Jesusi ordaindu beharra zegoela gogorarazi zion. Honek erantzun:\"Jainkoaren semeek ez diote aitari zertan ordaindu beharrik, baina egin nahi izanez gero, zoaz aintzirara, bota ezazu amua eta harrapatzen duzun lehen arrainak daukan txanponaz ordain ezazu gu biengatik\".Dirua izanen balute poltsikotik aterako zuketeen, ala uste( ustele)z diruzain omen zen Juda-ri eskatuko. Ez zuten, ordea, dirurik, ez zerabilten dirurik Jesusen aginduz eta hautuz.\nHori eliza desberdinek beti ezkutatu izan dute, haiek ez dutelako Kristok moduko federik, bai ordea Diru Jainkoarenganakoa.\nKristo desagertzean, ordea, bere ustezko jarraitzaileek erabat alderantzizkoa egin zuten, diru guztia heientzat exijitu eta heuren artean banatu:\"\u2014 Zergatik gorde duzue diruaren zati bat? Hementxe datoz zure senarra lurperatu dutenak eta zu ere eramanen zaituzte. \u2014Berehala Sefira erori zen hilda haren oinetan. Bere senarrarekin lurperatu zuten\".Honek badu azalpen ala aitzeki bat, apostoluek ez zuten Kristok erakutsi bezala jokatu, eseniarren jokamoldea hartu zuten, ordea: taldean sartzerakoan honi ondasun guztiak ematearena. Iraultzaile askoa zen zerbait. Ziur aski eseniarrak hurbilekoak zituztelako jokatu zuten horrela, uste da Jesusen haiekin bizitzen egona zela, esaten eta erreferentziatzat ematen zituen xehetasun askorengatik.\nBaina Kristoren eredua are urrutiagora zihoan eta, hori, apostoluek eta hitzezko Jesusen jarratzaileek er ez zuten ulertu, ez ziren egitera ausartu ala ez zuten egin nahi izan.\nHorregatik \"piszianismo\" eta \"pisziano\" hitzak erabiltzen ditu Gerttz-ek bere liburuan. Gaztelaniaz \"cruztiano\" eta \"cruztianismo\"-rekin batera, hemen \"girixtino\" eta \"girixtinotasun\" moduan itzuli(ko) ditugunak. Azken hauek tortura tresna den gurutzearen gurtzearekin lotuak. Lehenengoa, ordea, Kristoren esannahi astrologikoarekin du harremana, zein hasiera batean girixtinoek elkar identifikatzeko erabiltzen zuten irudiarekin.\nIslamari dagokion kritika are zorrotzagoa da, haren sinestunek Korana \"Jainkoaren hitza, hitz bakarra, osoa eta oso-osorik Jainkoaren hitza\" dela baitiote (\"sura.aleia\" formatuan dira hurrengo aipuak, demagun \"kapitulu.bertsikulu\", mendebaltarrentzat ulergarriagoa egiteko):\"Liburu horretara baldin bagoaz, Koranera, hau are odoltsuagoa da. Mehatxuz eta madarikazioz betetako liburua da, musulman txarren eta, batez ere, erahil behar diren (2.191, 3.141, 4.84, 4.101, 4.102, 8.7, 8.59, 8.65, 8.66, 9.39, 9.41, 9.73, 9.123, 25.39) fedegabeen aurkakoa.\"\n\"Izugarriena da emakumeei buruz hitz egiten duen liburu bat dela (4. kapitulu osoa haiei eskainia da, tituluari dagokionean, behintzat, gero beste gauza oso desberdin batzuk sartzen dituelako bertan, inolako harremanik gabekoak, Isa-Kristo bera bezala, 4.157-159 eta 4.171-172), baina ez diena behin ere ez emakumeei hitz egiten behin ere.\"\n\"Erlijio bat, liburu sakratu bat, gizateriaren erdia alde batera uzten hasten dena, bere izpirituaren eta edukiaren asmoak argi adierazten dizkigu. Matxismo hutsa. Indarkeria hutsa. Eta gero, ondorengorik gabeko arreba neba baino lehenago hiltzen baldin bada, honek dena jasotzen du. Ondorengorik gabeko neba arreba baino lehenago hilez gero, erdia baino ez du jasotzen neskak. Emakumeek gizonen erdia jasotzen dute beti (4.11, 4.12, 4.176, 2.222, 4.34).\".Eta liburu \"santu\" honek esklabukeria, matxismoa, erahilketa eta gerra etengabe zuritzen dituela dio. Adibidez esklabutzari erreferentzia (zuritze) hauek guztiak egiten dizkio (\"sura.aleia\" formatuan dira aipuak, \"kapitulu.bertsikulu\", ulergarriagoa egiteko):\"2.177, 2.178,\u00a0 2.221, 4.3, 4.24, 4.25, 4.36, 4.92, 5.89, 12.36, 12.62, 16.71, 16.75, 23.6, 23.47, 24.31, 24.32, 24.33, 24.58\"Hori ez litzateke larria egun girixtino gehienek ala judutar gehienek bezala heuren liburua errelatibizatuko balute musulmandarrek, baina gehienek zentzu hertsi-hertsian sinesten dute Koranaren egia osoan. Baita judutar eta girixtino batzuek ere. Eta hori zalantzan jartze hutsa ere iraina eta erasoa dela diote.\nGezurra.\nEleusiko Eskilok zioen moduan:\n\"Guda orotan lehen biktima beti egia da\"\".\"\nEta guda dirauen artean gezurra izaten da nagusi.\nBaina gezurra bera indarkeria al da?\nGandhi-k eta Shantidas-ek argi eta garbi gezurra indarkeria dela onartzen duten bitartean, beste batzuk ez dute aipatu ere egiten. \"Indarkeria ez dira soilik erahilketak, kolpeak, irainak, terrorea, errepresioa, harrokeria, baita gezurrak, hipokresia, abusua.\" \n\"Indarkeriarik okerrena egiaren bortxaketa da\". Kant-ek ere garrantzia eman dio gezurrari (indarkeri bakar moduan aipatu duen) gudari dagokienez. Uste du egiak gerra aukera ahultzen duela. Baina definizioetan eta kontzeptuetan sakontzen ez duenez, ezin dugu gehiago zehaztu xehetasun honi buruzko bere iritzia.\nGerttz-en (gorago eman dugun) definiziotik abiatuz (\"indarkeria = borondatea inposatzeko erabilitako energia\"), argi eta garbi geratzen zaigu gezurra indarkeria dela, bere ustez:\"gezurra indarkeria izateaz gain, indarkeriarik zabalduena, indartsuena eta eraginkorrena da\"\".\"\nAurretik aipatzen dituen autorerik gehienek bat egiten du ondorio horretan, baina Gerttz-ek horren zergatia azaltzen du, gezurrak zergatik esaten ala idazten ditugun:\"Gauzak nahi dugun bezalakoak izan daitezen: besteen errefusa saihesteko, gure hurkoen aurrean irudi ona mantentzeko, beste pertsonek modu jakin batez joka (ez) dezaten... Gezurra esatea errealitatearen irudia manipulatzea da, errealitatea bestelakoa dela pentsarazten saiatzea da, nik nahi (ez) dudan bezala besteek joka (ez) dezaten. Gezurra esaten dugu nahi dugun zerbait lortzeko ala lortzen saiatzeko. Gezurra, beraz, indarkeria da, ze, gure borondatea inposatzeko erabilitako energia da. Eta haren bidez desbideratutako energia guztia ere indarkeria bihurtzen da.\".Konklusio hau gakotzat jotzen du, \"gezurrak besteen energia bahitzen baitu\", eta segidan azaltzen du:\"Ez da indarkeria, soilik, esaterako, silaba bakarreko izan ahal den gezurrezko hitza esateko darabilgun energia eskasa, zeinarekin errealitatearen kontrako informazioa ematen dugun, nahi duguna lortzeko helburuaz, baizik eta, bestela, kontrako norabidean erabiliko litzateken energia guztia ere, gezurrak bahitutakoa, biolentzia bihurtzen dugu. Ze egia manipulatu duenaren borondatea inposatzeko energ\u00eda da, bai gezurra, baita honek bere menpe hartutako guztia ere.\"\n\"Indarkeriarik handienak gezurraren konmutagailuan klik hutsa eginez gauzatzen dira. Errealitatearen manipulazio koldarra da, horrela borondatea inposatzeko. Gezurra koldarkeria da.\"\n\"Ausardia egia bilatzea da eta hau ezagutzera ematea, Jean Jaur\u00e8s.\"\n\"Eta gure helburuei begira, energia asko desbideratzeko balio du, bahitzeko. Bestela horretarako erabiliko ez litzatekeen energia. Ze besteen energia da, hein handi batean, gure helburuak lortzeko horrela erabiliren duguna, geure borondate santua inposatzeko.\"\n\"Bahitutako energia hori guztia indarkeria bihurtzen da. Gure bizitzak jokabideak, jarrerak oso baketsu eta zibilizatu baldin badirudite ere, indarkeria daragite, edo eragin dezakete, sortzen, bultzatzen edota sinesten ditugun engainu askoren bidez, guk ez dakigularik ere. Eta honekin badu zerikusirik hipokresiak ere.\"\n\"Ia beti, bahitutako energia askoz ere handiagoa izanen da hau bahitzeko erabili duguna baino: hitz bakar baten aldaketa hutsa izan baitaiteke azken hau. Horrek daragi gezurra insarkeria hutsa izatea, indarkeriarik kaltegarriena, zabalduena eta erabiliena baita, emankorrena baita.\"\n\"Indarkeria ez litzatekeen gezur bakarra da jasotzen duenarekin adostasunez botatzen dena, fikzioaren kasua da hau (eleberriak, filmak, kondairak...) edo errukizko gezurrena, beste alderdiak entzun nahi (ez) duena (ez) esatean datza hau, adostasunez.\"\n\"Arriskua da, norbere defentsarenean bezala, aitzaki hori erabiltzea indarkeriaz jokatzeko, gure interesa inposatzeko. Zalantzan, egia.\"\n\"Horregatik gezurra izaten da ia guda guztien hastapenean (eta hauen zehar): iritzi publikoa manipulatzen da ustezko eraso baten biktimak mugi daitezen nazioa defendatzeko edo babesteko. Hau egiten da gure alde mobiliza daitezen eta ez etsaiaren alde, gure interesekin bat egin dezaten eta ez etsaiarenekin.\"\".\"Une horretan adibide gordina ipintzen eta xehetzen digu, nola Amerikako Estatu Batu-etako agintariek, gutxienez bi iturri desberdinetatik aldez aurretik japoniarren asmoen berri izan arren (1941eko urtarrilean Tokion AEB-ko enbaxadore zen Joseph Grew-ren bitartez, eta urte bereko abuztuan zein irailean espioi bikoitza zen Dusan Popov bitartez, FBIko agenteekin zein zuzendari zen John Edgar Hoover berarekin bilduta), Pearl Harbor-eko erasoa aurrera eramaten laga zieten japoniarrei, beren interes propioei so, herrialdea bigarren mundu gudan sar zedin.\nBaina ez zen garaian garaiko gauza eta AEB-k maiz jo izan du gezurra ereitera. Eta egun ere dirauen 2001-eko irailaren 11-ko gezurraren xehetasunak ematen ditu.\nKoldarkeria.\nKoldarkeria indarkeriarik handiena da. Indarkeria bikoitza delako.\nGogora dezagun gorago aipatu dugun Bettiah inguruko etxalde bateko gertakari latza eta Gandhi-k horren inguruan esandakoa:\"Mila aldiz nahiago dut biolentoa koldarra baino. indarkeriaeza ausardiaren gailurra da\"\".\"Esaldi hauek botatzearen zergatia izan zen, Bihar-en dagoen Bettiah aldameneko herriska bateko gizonen ihesa, indarkeriaezaren izenean, haien emazte, amak, alabak eta seme gazteenak erasotzaile batzuen eskuetan lagaz.\nHainbat huts logiko agertzen ditu esaldi horrek:\"Gandhi-k ez zuen batere argi\" himsa \"(indarkeria) kontzeptua. Izanen balu ulertuko luke koldarkeria indarkeria dela. Beraz ez luke esaterik izanen\" mila aldiz nahiago dut biolentoa koldarra baino \"hauxe esatea baita: mila aldiz nahiago dut biolentoa biolentoa baino. Hobe izanen luke esan izana\" mila aldiz nahiago dut agresorea koldarra baino \"edo\" mila aldiz nahiago dut erahiltzailea koldarra baino\".\"\nGainera:\"behin bakarrik ogia egin duena ez da\" okina\". Behin norbait autoz eraman duena ez da\" taxista\". Behin kalte egin duena ez da\" kaltegilea\". Nork ez du sekula kalterik egin? Behin norbait erahil duena ez da\" erahilea\". Behin biolentziaz jokatu duena ez da\" biolentoa\". Behin koldakeriaz jokatu duena ez da\" koldarra. \"Nork ez du sekula horrelakorik egin, gainerakoetan ausardiaz jokatu izan arren? Gutxienez aukeren %50-etan eginen beharko luke hori zuzentasunez etiketa jartzeko. Are hobe %100-etan eginen balu, zuzenagoa litzateke orduan. Beraz, hobe da jendeari etiketarik ez jartzea behin ala batzuetan egin duenarengatik\"\".\"Azal dezagun, orain, \"indarkeria bikoitzarena\":\"Koldarkeriaz jokatzen duenak berea inposatu nahi dionaren borondateari men egiten dio. Indarkeria sufritzen du, bai. Baina koldarkeria ez da ematen ezustean indarkeria sufritu duen norbaitengan, baizik eta, inposaketari aurre egin ahal izanik, egiten ez duen horrengan. Bere borondate propioa izanda ere, honi uko egiten dio eta bestearen inposaketa onartzen du. Beraz, bere borondate propioaren kontra indarkeriaz jokatzen du eta, aldiberean, kanpotik inposatutako borondateari men egiten, kanpo indarkeriari burua makurtzen dio. Bi indarkeria onartzen ditu, beraz\"\".\"Horregatik da koldarkeria indarkeria bikoitza, indarkeriarik handiena.\nLotsa.\nLotsa edo ahalkea, besteek nitaz pentsatuko dutenari beldurra da, besteek gugandik espero duten modura jokatzera eramaten gaituen koldarkeria. Indarkeria da, beraz, lotsa, indarkeria mota bat, koldarkeria mota bat zehatzago adierazita. Eta, koldarkeria den heinean, indarkeria bikoitza: gure izaera edo borondateari uko egitea eta besteen borondateari men egitea, aldiberean.\nLotsa gogamen gaitasun garatua exijitzen digun eraikin sozial konplexua da. Hori intuizioz badakigu, ez baitugu espero ez harriek, zuhaitzek, ezta sikiera zakurrek edo txinpantzeek, adibidez, lotsarik senti dezaten, nahiz eta azken bi animalia hauen adimenak txunditzen gaituela eta oso adimentsuak direla maiz esaten dugun.\nBadakigu heien garunek ez dutela hainbesterako ematen.\nEz diegu, sikiera, haurrei, eta are gutxiago besoetakoei, lotsaren arabera joka dezaten exijitzen, 7 urte ingururarte.\nEta 7 urte ingurutik 13 ingurura ere ez dugu espero lots gehiegi izatea. Aitzaki txiki batekin, agindu batekin, adibidez, lotsa bazterrean lagatzeko gai baitira orduan ere. Jolasean libre aritzeko, begiratzen ote dituzten inolako kezka barik, esate baterako.\nHortik aurrera, ordea, bai, pubertaroarekin, honek ekarri ohi duen gogamen garapenarekin baitator lotsa sentitzeko eta lotsapean jokatzeko benetako gaitasuna. Oso bapatean eta oso gogorki etortzen ere.\nEta ez da harritzekoa ze, lotsa, zinez kontzeptu korapilatsua baita.\nLotsa senti ahal izan dezagun urrats hauek denak bete behar dira:\nLotsak erabat eta etengabe gaitu harrapatuta, nagusiki besten aurrean, baina neurri txikiagoan baldin bada ere, baita bakarka gaudenean ere, bereziki, bakarrik egon arren norbaitek gu ikustearen arriskua dagoenean.\nHorretaz jabetzeko esperimentu hutsa egin ahal da: begiratu jendeak berdin jokatzen ote duen ohiko egoeran ala alkoholaren eraginpean. Alkoholak lehenbizi inhibizioak, lotsak lotarazten baititu, modu espontaneogoan jokatzea ahalbideratuz.\nHori nabarmentzen da noraino gauden lotsak erreprimituta: berau lokaraztea desiratzen izaten gara, nagusiki lotsaren zartada gogorren sentitzen ari diren nerabe eta gaztetxoak, lotsa gauza berria baitute heurentzat eta haurtzaroko kezkagabetasunera eta zoriontasunera itzultzea desiratzen ari dira.\nAlkohola edaten jarraituz gero, gero eta sakonago eragiten dio honek gure garunari, eta hirugarren gogamen-konplexutasun eragiketez gain, bigarrenekoak ere lotaraztuko dizkigu, hau da, errespetua galduko dugu (oihuka mintzatzen, edonon txixa egiten, edonon botaka egiten, jendearekin sartzen, oso oso oso pelmak jartzen...).\nHemen ere nabarmendu ahal da noraino gauden erreprimituta: gure senak zertara bultzatzen gaituen, benetan (eta etengabe) desiratzen ari garen hori zer den.\nAlkohol dosia areagotuz jarraituz gero, funtzio oinarrizkoagoak galduko ditugu: pentsatzeko gaitasun hutsa. Norabidebarik ibiliko, galduta, hitzegiteko gai ez, mugitzeko gaitasuna galduko...\nAzkenean, are alkohol maila handiago lortuz gero odolean, arnas hartzeko gaitasuna ere lokartuko da, oinarrizkoeneko funtzioak, konplexutasun mailarik gabekoak ere, eta koma etilikoan sar gaitezke, baita heriotza etilikoan erori ere.\nAlkohola askatasun bide bezala arriskutsua da. Ez bakarrik gehiegizkoa hartuz gero eta arazotan sartu ahal dugulako. Badu beste arrisku bat ere: zoriontsu izateko ala sentitzeko, gu geu sentitzeko erabiltzearena. Eta horen ondorioz alkoholaren menpekotasun psikikoa sortzearena: makulu gisa erabiltzearena.\nBadira lotsaz deskonektatzeko modu osasuntsuagoak eta sormenezkoagoak, halanola:\n- norbere burua ezagutzea eta onartzea\n- gure nortasuna bilatzea eta bilakatzea\n- gure bidea eta aukerak aurkitzea\n- anzerkiak lagun gaitzake bide honetan, ze errol desberdinak jokatzen ikasteak gure-gurea zein den aurkitzen lagun baigaitzake, gurea den errol hori beste batena izanan balitz bezala jokatu ahal izatea. Beste modu batez esanda, jantzita egon ahal izateko aukerak ahalbideratzen digun bezala bilutsik sentitu ahal izatea (jantzirik gabe ez baita existitzen biluztasuna ere ez), gure buruari, gure izaerari arropa desberdinak jartzen jokatzeak biluzik nor etanola garen ezagutzen lagun gaitzake.\nEta hori guztia erabaki batetik hasten da, edo hasi behar du: lotsari mozorroa kentzea, gu geu garen modukoak eta nahi dugun modukoak izaten laga gaitzan.\nBesteek, lotsaren bidez, gugan eragin nahi izatea indarkeria da. Beraz, lotsa indarkeria egiturazkoa da, pertonsarteak hau erabiltzen baitu gure jokabidea kontrolatzeko eta manipulatzeko.\nLotsa biolentzia da, bai, lotsaz jokatzea koldarkeria baita eta koldarkeria indarkeria bikoitza baita: gureari uko egitea da, batetik, eta besteen borondateari men egitea, bestetik.\nIndarkeriarekiko alternatibak.\nIndarkeriaren definizio pila dagoen bezalaxe, honekiko alternatibak beste hainbai izan daitezke.\nNoski, faxistek (itxuraz ezkerretik etorritakoek zein eskubikoek) ez diote beren indarkeriari alternatibarik bilatuko, baizik eta honi ahalik eta energia gehiena eman, haien borondatea edonon eta beti bete dadin. Espioitza sare-zabalak hedaturen dituzte hori posible izan dadin.\nSasidemokraziak edo parafaxismoak, hau da merkatu edo korporazio kapitalismoak, ez dio benetako alternatibarik bilatuko indarkeriari, disimuloz ala barik erabiliko baitu hau, engainuz ala sasijustifikazioz estalita. Armamentu itzela pilatuko du, bere borondatea betetzeari berme gisa. Eta gehienetan manipulaziora ala engainura joko baldin badu ere, agerizko mehatxu hori beti izanen du eskura. Ez du zalantzarik izanen estatu kolpeak sustatzeko eta bere menpeko diktadoretxoak ipintzeko bere herrialde sateliteetan. Gainera, segurtasun eza, droga komertzioa, kontsumokeria, alienazioa, sistema judizializatua, polizializatua eta penalizatua izatea oso intereseko du, eta horrexegatik AEB-k munduko jendetzaren %5 bat besterik ez duen arren munduko espetxeratuen %25 dauka kartzeletan. Gehienak beltzak eta hispanoak.\nBaina, gainerakoek, modu sutsuagoan ala epelagoan proposamenen bat edo beste egiten dute.\nKant-ek bere bakeari buruzko liburuan hainbat proposamen egiten ditu:\nHuxley-k ere baditu bere proposamenak:\nGandhi-k, ezaguna den bezala, indarkeribako protestak, eseraldiak, etzanaldiak, ibilaldiak, baraualdiak, boikotak eta bestelako mobilizazioak erabili eta proposatu zituen. Baita ondasunak partekatuz eta ahalik eta modu sinpleenean eta indarkeriabakoenean bizitzeko ashram ala komunitateak sortu zituen.\nShantidas-ek, betiere Gandhi-ren ildotik, hamar komunitate inguruko mugimentu bat sortu zuen, L'Arche izenekoa. Non espiritualtasuna eta indarkeriaeza lantzen zen. Baina azken urtetan (Shantidas bera hil zen 1981-tik hona, zehatzago adierazita) gero eta noraezeago dabil.\nThomas D'Ansembourg-ek eta bere ildo bereko diren Communication Non-Violente mugimentukoek norbere sentimentuak, beharrak, borondateak eta joerak modu asertiboan bizitzeko eta partekatzeko moduak irakasten dituzte.\nGainerako autoreek modu desberdinak gauzatu ala proposatu izan dituzte."}
{"id": "68213", "revid": "1728", "url": "https://eu.wikipedia.org/wiki?curid=68213", "title": "Zubijauzia", "text": ""}
{"id": "68214", "revid": "1728", "url": "https://eu.wikipedia.org/wiki?curid=68214", "title": "Gogorkeria", "text": ""}
{"id": "68215", "revid": "6950", "url": "https://eu.wikipedia.org/wiki?curid=68215", "title": "Emakumeen aurkako indarkeria", "text": "Emakumeen aurkako indarkeria emakumeari emakume izateagatik egindako indarkeria da. Zehatzago, sexu-bereizkerian oinarritzen den eta emakumea helburu duen edozein indarkeria ekintza da, emakumeei kalte edo sufrimendu fisiko, sexual edo psikologikoa eragiten diena edo eragin diezaiekeena, baita halako ekintzak egiteko mehatxuak, hertsadura edo askatasun-kentze arbitrarioa ere, bizitza publikoan zein pribatuan gertatuak. Giza eskubideen aurkako zuzeneko erasoa izateaz gainera, emakumeari ondorio fisiko nahiz psikologiko larriak ekartzen dizkio. Emakumeen aurkako indarkeriak indarkeria fisiko zuzenaz gainera (adibidez, kolpe, jipoi, labankada nahiz itotzeak, unekoak nahiz modu jarraituan, tortura gisa), ondorio fisiko zuzenak ez dituzten indarkeria modu psikologikoak ere biltzen ditu (irainak, mesprezuak, mehatxuak, emakumearen beraren nahiz pertsona maitatuen aurkakoak, emakumearenak diren objektuen lapurreta edo txikizioa, familiarrak eta lagunak ikustea debekatu nahiz mugatzea, xantaiak); maiz, emakumearen aurkako indarkeriak sexu-osagaia du (bortxaketak eta bestelako sexu abusuak). Nolanahi ere, emakumeen aurkako indarkeria tratu txar fisiko, psikologiko nahiz sexuala batera gertatzen dira askotan. Beste alde batetik, emakume izatera heldu gabe, neskatxa nahiz sexu femeninoko haurrei bere kondizioa dela eta egindako indarkeria ekintzak ere emakumeen aurkako indarkeriatzat jotzen dira.\nEmakumeen aurkako indarkeria genero-bereizkeria edo emakumearen gutxiespena instituzionalizatuta egoten den eremuetan gertatu ohi da: etxean (etxeko indarkeria), bikote-harremanetan nahiz gizarte eta kultura instituzioetan (derrigorrezko ezkontzak, sexu esklabotza, mutilatze edo mozte genitalak, harrikatzeak). Emakume izateagatik edo emakumearen gizarte-eredu bati jarraitzeagatik, norbere buruaren aurka egiten dituen ekintzak (adibidez, suizidioak eta argaltzeko dieta kaltegarriak) eta jarrerak ere (autoestimu eskasa) emakumeen aurkako indarkeria dira.\nDatuak.\n2014ko datuen arabera, Europan, sexu jazarpena jasan duten emakumeak %55 dira, hau da, 100 milioi emazte. Lanean hiru emakumetik batek jasan du. Bestalde, herrialdeak alderatuz, bikotekideak eraginda 15 eta 49 urte arteko emakumeen %71k jasan dute indarkeria fisiko edo sexuala herrialde batzuetan eta bazter batzuetan, berriz %15 da.\nMunduan, emakumeen %35ek jasan izan dute indarkeria fisiko edo sexualen bat bizitzan, hau da, 1.000 milioi emakumek. Bikotekideek sortutakoak kasuen %30 izan dira. Azkenik, Europan, umeen %12k jasan dituzte sexu abusuak eta indarkeria fisikoa haurren %27k jasan du.\nArazoari aurre egiteko mekanismoak.\n2014ko abenduaren 30ean jakin zenez, genero bortizkeriaren kostuaren %3 baliatzen zen prebentzioan Europan. Gainera, emakumeen aurkako indarkeriak urtean 225.800 milioi euroko kostua zuen Europako Batasunean. Justiziarako erabiltzen zen diru gehiena, eta, ondoren, osasun zein gizarte zerbitzuetarako.\nNafarroa.\n2014ko abenduaren 30ean, indarkeria sexistari aurre egiteko lege aurreproiektua aurkeztu zuen Nafarroako Gobernuak. Gazteen arteko delituen \u00ablarriaz\u00bb kezka adierazi zuen eta 2002ko araua eguneratu eta prebentzioarekin berrikuntza zen. Eraso psikologiko eta ekonomikoak andreen aurkako indarkeriaren parte izatera igaro ziren."}
{"id": "68216", "revid": "201", "url": "https://eu.wikipedia.org/wiki?curid=68216", "title": "Biolentzia", "text": ""}
{"id": "68217", "revid": "6327", "url": "https://eu.wikipedia.org/wiki?curid=68217", "title": "Emakumeen aurkako Indarkeriaren Desagerpenaren Nazioarteko Eguna", "text": ""}
{"id": "68219", "revid": "201", "url": "https://eu.wikipedia.org/wiki?curid=68219", "title": "UM", "text": ""}
{"id": "68220", "revid": "201", "url": "https://eu.wikipedia.org/wiki?curid=68220", "title": "UV", "text": ""}
{"id": "68223", "revid": "105290", "url": "https://eu.wikipedia.org/wiki?curid=68223", "title": "Gasteizko erliebea", "text": "Ikuspuntu orografikotik, Gasteizko udalerria Arabako Lautadaren erliebe lauaren isla da: bere lurraldearen zatirik handienak itsas mailatik 500 eta 600 metro artean dagoen sakonune bat betetzen du. Leku honetan Gasteizko hirigunea eta bere inguruko nekazaritza lurrak daude. Udalerriaren gutxieneko garaiera Zadorra ibaiaren ibilguan dago, Tresponde inguruan (495 m).\nLautadan barrena sakabanaturik, eskualdea estaltzen zituzten geruza geologikoak higatu ondoren lekuko gisa geratu diren muinoak daude. Hain zuzen, egitura geologiko hauei muino lekuko deritze. Horren adibide dira Gasteizko Erdi Aroko hiria bera kokatuta dagoen mendixka, Eztarroa, Olarizu, Estibalitz eta Jundiz.\nOrdoki hau mendigunez inguraturik dago. Udalerriaren ipar-mendebaldean Badaia eta Arrato mendilerroak daude, eta hegoaldean Gasteiz mendiak. Mendien koroa honetan udalerriko punturik garaiena dago, Gasteiz mendien erdian hain zuzen: Pagogan (1.029 m)."}
{"id": "68227", "revid": "96586", "url": "https://eu.wikipedia.org/wiki?curid=68227", "title": "Theda Bara", "text": "Theda Bara, benetako izena Theodosia Burr Goodman, (Cincinnati, 1885eko uztailaren 29a - Los Angeles, 1955eko apirilaren 7a) zinema aktore estatubatuarra zen. \"Star system\" delakoaren aitzindari izan zen, XX. mendeko hasieran."}
{"id": "68228", "revid": "105290", "url": "https://eu.wikipedia.org/wiki?curid=68228", "title": "Star system", "text": "Star system izarren sistemari esaten zaio zinema munduan.\nHollywoodeko estudio handiek (\"majors\" delakoak) bultzatuta, aktoreak orokorrean, baina batipat \"aktoresak\", bere menpean hartzen zituzten, filmen ekoizpenari etekin handiagoa ateratzeko. Horrela euren bizitza pribatuari uko eginaz, jainkosak bezala agertzen ziren emakumeok, mitoaren mailara igoaz."}
{"id": "68230", "revid": "201", "url": "https://eu.wikipedia.org/wiki?curid=68230", "title": "Star-system", "text": ""}
{"id": "68231", "revid": "119347", "url": "https://eu.wikipedia.org/wiki?curid=68231", "title": "Kasu!", "text": "Kasu! Iru\u00f1eko musika taldea da. Rock, hip-hop eta musika estilo anitz lantzen dituena.\nHistoria.\nTalde hau 2003an sortu zen Na Tua Man eta Seihots bezalako taldeetan jardundako Eneko Napal (gitarra), R-Zetak taldean ibilitako Patxi Juaniz (bateria), Mikel Marin (gitarra) eta Sahats Alemanekin (ahotsa eta baxua) elkartu zirenean. Laster gehitu zitzaien Josu Berrade, baxua hartuz eta Sahatsek ahotsari ekin zion.\nLehen kontzertua Donibaneko jaietan eman behar zuten \"Musutruk\" izenez, baina egun horretan eroritako ekaitzak bertan behera utzi zuen, egun hori izan zen \"Kasu!\" izena hartu zutenekoa. 2005ean haien lehen lana \"Beldurrik ez\" grabatu zuten Iru\u00f1eko K estudiotan Albertok grabatu nahasi eta masterizatuta, eta autoekoizpen gisa kaleratu zuten, egile eskubideak alde batera utziz erregistratu gabe.\n2007an Enekok taldea utzi zuen bizitza pertsonala zela eta. Taldeak fase berri bati ekin zion laukote bihurturik. Fase honetan grabatuak dira \"Iruindarrok\" (Iru\u00f1eako gazte pe\u00f1aren kanta, elektrotxarangako musikari zenbaitekin batera) eta \"Geografia\" (Joseba Sarrionandiaren olerki bat musikatuta) Elkarrekin (MusikHerria) diskorako.\n2008. urteko Urrian Mikel atxilotu zuen espainiar poliziak Marlaska epailearen aginduz. Honenbestez prestatzen ari ziren disko berria geldiaraziz. Kartzelatze honen ondorioz, Eneko taldera itzuli zen Mikelek ala eskatuta diskoa prestatzen jarraitzeko. Egoera horretan Lizar taldean sartu zen ere.\n2009-ko urtarrilean diskoa grabatzeari ekin zioten eta grabaketaren erdian bi albistek astindu zuten taldea berriz ere. Mikel fidantzapean irten zen kartzelatik eta bestetik Mak! taldearekin batera 2009-ko gazte martxa-ko abestia egiteko eskaera jaso zuen taldeak. Honi ekiteko eta taldean zegoen egoera berria zela medio taldea abestiaren konposizioan eta grabazioan murgildu zen. 2009an \"2\" diska argitaratu zuten.\nTaldeak orduan 6 hilabeteko atsedenaldia hartu zuen Patxiren Mexikorako bidaia zela eta. 2010eko abendu hasieran \"Bitxikeriak\" MaxiSinglea kaleratu zuten.\n2012an argitaratu zuten hirugarren lan luzea izan zen \"Erraietatik\" diskoa Taupaka sortzaile elkartearekin batera.\n2019. urteko otsailaren 2an \"Haziak erditzen\" diska argitaratu zuten. Lan hau K estudioetan nahasi eta masterizatua izan da eta diskaren dise\u00f1uan Lorea Larraya eta June Garc\u00edaren lana ikusgarria da.\nTaldekideak.\nEgun taldea osatzen dutenak.\n&lt;li&gt; Sahats Aleman (ahotsa)\n&lt;li&gt; Eneko Napal (gitarra)\n&lt;li&gt; Mikel Marin (gitarra)\n&lt;li&gt; Josu Berrade (baxua)\n&lt;li&gt; Lizar Aleman (gitarra)\n&lt;li&gt; Patxi Juaniz (bateria)"}
{"id": "68232", "revid": "105290", "url": "https://eu.wikipedia.org/wiki?curid=68232", "title": "Nevado Sajama", "text": "Nevado Sajama Erdialdeko Andeetan dagoen mendia da, Boliviako tontorrik altuena dena eta Txileko mugatik oso urruti ez dagoena.\n6.542 metroko altuera du."}
{"id": "68233", "revid": "105290", "url": "https://eu.wikipedia.org/wiki?curid=68233", "title": "Illimani", "text": "Illimani (aimaraz \"urrezko arranoa\") Erdialdeko Andeetan dagoen mendia da, Boliviako bigarren tontorrik altuena dena eta Peruko mugatik oso urruti ez dagoena.\n6.462 metroko altuera du.\nOhiko bidea.\nMendigunea La Paz hiri bertatik ikusten da normalean, eta hiri horretatik abiatuz gero Pinaya herriraino heldu behar da, hortik mendirako bidea egiteko."}
{"id": "68234", "revid": "20653", "url": "https://eu.wikipedia.org/wiki?curid=68234", "title": "Illampu", "text": "Illampu (aimaraz \"Illampu\") Erdialdeko Andeetan dagoen mendia da, Boliviako hirugarren tontorrik altuena dena eta Peruko mugatik oso urruti ez dagoena.\n6.421 metroko altuera du.\nMendizaleek Bolivian 6.000 metro baino gehiago dituzten guztietatik igotzeko mendirik zailena dela uste dute. Ibilbiderik errazena, hego-mendebaldeko aldean, AD gisa sailkatzen da, 65 gradu arteko malda elurtuekin. Mendigunearen iparraldean kokatutako kanpamentu altu batetik igotzen da. Beste bide batzuk \"Alemanen ibilbidea\", hego-mendebaldean, eta Hegoaldeko ibilbidea dira. Biak mendigunearen mendebaldetik sartzen dira."}
{"id": "68235", "revid": "105290", "url": "https://eu.wikipedia.org/wiki?curid=68235", "title": "Janq'u Uma", "text": "Janq'u Uma (aimara izena; gaztelaniaz \"Ancohuma\") Erdialdeko Andeetako mendi bat da, Boliviako tontorrik altuenetan hirugarrena (Sajama eta Illimani baizik ez dira garaiagoak), 6.427 metroko altuera baitu. Cordillera Real mendilerroko iparraldean dago, Titicaca aintziratik ekialdera, Illampu mendiaren ondoan, Peruko mugatik ez oso urruti."}
{"id": "68236", "revid": "512", "url": "https://eu.wikipedia.org/wiki?curid=68236", "title": "Richard Ithamar Aaron", "text": "Richard Ithamar Aaron (1901eko azaroaren 6a-1987ko apirilaren 4a) filosofo galestarra zen.\nBlaendulaisen (Glamorgan) jaioa, Oxfordko Oriel College-n ikasi zuen. 1932tik 1969ra arte filosofia irakaslea izan zen Galesko Unibertsitatean. 1938tik 1968ra arte \"Efrydiau Athronyddol\" galeserazko filosofia-aldizkaria argitaratu zuen.\nEpistemologia eta unibertsalak landu zituen bere lanetan, baina John Lockeren biografia idazteagatik ezagunagoa da.\nAberystwythen hil zen 1987an."}
{"id": "68238", "revid": "512", "url": "https://eu.wikipedia.org/wiki?curid=68238", "title": "Gwynn ap Gwilym", "text": "Gwynn ap Gwilym (Bangor, Gales 1955eko ekainaren 23a - 2016ko uztailaren 31) galestar poeta, idazle eta argitaratzailea izan zen.\nArtzain anglikanoa izateaz gain Aberystwytheko Galesko Unibertsitateko irakaslea izan zen."}
{"id": "68239", "revid": "1830", "url": "https://eu.wikipedia.org/wiki?curid=68239", "title": "Uyuniko gatzaga", "text": "Uyuniko gatzaga (), Tunupako gatzaga ere deitua, gatzezko basamortua da, munduko handiena. Boliviako Altiplanoan dago, Potos\u00edko departamenduan, 3.661 metroko garaieran. 10.582 kilometro koadroko eremua hartzen du.\nDuela 40.000, urte aintzira handi bat zegoen han: haren ura lurrundutakoan, gatz-lautada sortu zen. Gatz geruzak 120 metroko sakonera du; guztira, hamar mila milioi tona gatz duela kalkulatzen da. Gatz hori ustiatu egiten da: urtero 25.000 bat tona gatz ateratzen dira, baita boro, potasio, magnesio eta litio ugari ere. Hain zuzen ere, munduko litio-erreserba handienetako bat da.\nTuristentzako jomuga desiragarria ere bada, Boliviako lekurik bisitatuenetako bat baita, urtean 60.000 bisita baititu. Azaroa inguruan joaten da turista gehien, izan ere, garai horretako euriek ur-geruza fin batez estalita uzten dute gatz-lautadaren zati handi bat. Itxura magikoa hartzen du orduan. Gainera, sasoi horretan hiru flamenko-espezieren ugalketa-leku ere da. Bestalde, ikusgarriak dira halaber lautadaren erdiko Isla del Pescado uharteko kaktus erraldoiak, 10 metrorainokoak."}
{"id": "68240", "revid": "512", "url": "https://eu.wikipedia.org/wiki?curid=68240", "title": "William Ambrose Bebb", "text": "William Ambrose Bebb (1894ko uztailaren 4a - 1955eko apirilaren 27a) idazle eta politikari galestarra zen. Familia Cardiganshirekoa zuen. Ambrose Bebb Edward Hughes Bebb kronikariaren semea eta Dewi Bebb errugbilariaren aita zen.\nPlaid Cymru alderdi politikoaren sortzaileetako bat izan zen."}
{"id": "68244", "revid": "512", "url": "https://eu.wikipedia.org/wiki?curid=68244", "title": "Euros Bowen", "text": "Euros Bowen (1904ko irailaren 12a - 1988ko apirilaren 2a) galestar poeta izan zen. Geraint Bowen poetaren anaia zen. Treorcikoa (Rhondda) izanda Caerfyrddingo eskola presbiterianoan ikasi zuen. Ondoren Galesko Unibertsitatean eta Oxfordeko Unibertsitatean ikasten jarraitu zuen. Artzain anglikano ordenatu zen eta Llanuwchllyngo errektorea izan zen Merionethshiren.\n1948an Galesko Eisteddfod Nazionaleko koro bardikoa irabazi zuen eta 1950ean presidentetza."}
{"id": "68247", "revid": "512", "url": "https://eu.wikipedia.org/wiki?curid=68247", "title": "Geraint Bowen", "text": "Geraint Bowen (1915eko irailaren 10a - 2011ko uztailaren 16) galestar poeta izan zen. Euros Bowen poetaren anaia zen.\n1946an Galesko Eisteddfod Nazionaleko presidentetza irabazi zuen, eta 1978tik 1981ra Eisteddfodeko zeremoniak presiditu zituen."}
{"id": "68250", "revid": "58701", "url": "https://eu.wikipedia.org/wiki?curid=68250", "title": "El Alto (Bolivia)", "text": "El Alto Boliviako laugarren hiririk populatuena da,La Pazko departamenduan dagoena. 1987 arte La Paz hiriko auzoa zen, geografikoki goi aldekoa (4.000 metrotik gora kokatuta dago) eta ekonomikoki oso txirotua eta iskanbilatsua. Urte hartatik aurrera udalerri izaera bereganatu zuen.\n2010ean 960.767 biztanle zituen.\nAuzo nagusiak.\nHauek dira zona garrantzitsuenak:\nIdentitatea, kultura eta hizkuntza.\nEstatistikako Institutu Nazionalaren arabera, 2001ean 15 urtetik gorako biztanleriaren %74,25ak aimara jatorria aitortzen zuen, %6,34ak kitxua, eta %18,71ak jatorrizko herritarra ez zela zioen. Guaran\u00ed, Moje\u00f1o y Chiquitanoak bezalako etniak ere badaude hirian, ehuneko txikia badira ere.\nEl Altoko biztanleak:\nEl Altok bizi izan duen kultura aniztasuna dela eta, 6 urtetik gorako biztanleriaren %85aren ama-hizkuntza gaztelera da, %39,56ak aimara eta gaztelera hitz egiten ditu, eta 3,67ak aimara soilik. Beraz, biztanleriaren ia %40a elebiduna da.\nNazio Batuen Garapen Programak eginiko ikerketa baten arabera, biztanleriaren gehiengoa El Alton jaioa da eta identifikazio etniko altua du, landa exodoa duela urte gutxi gertatu baitzen.\n1985an, %63a etorkinak ziren, gehienak La Pazeko Departamentuko probintzia aimaretatik etorriak.\nAireportua.\nEl Alton kokatuta dago La Pazeko aireportua, munduko garaienetakoa dena (4.061 m)."}
{"id": "68251", "revid": "201", "url": "https://eu.wikipedia.org/wiki?curid=68251", "title": "Lauki motak", "text": ""}
{"id": "68252", "revid": "2048", "url": "https://eu.wikipedia.org/wiki?curid=68252", "title": "Pierre de Lancre", "text": "Pierre de Lancre (Bordele, Frantzia, 1553 - Paris, Frantzia, 1631) magistratua izan zen, 1609an Lapurdin sorgin-ehizan aritu zelako ospetsua.\nAitona, Bernat Rostegi, nafarra zuen, baina Bordelera bizitzera joan zenean euskal abizena kendu zuen, \"Lancre\" frantsesa hartzeko. Familiaren euskal jatorriaren ukazio horrek eragina izan bide zuen Pierre de Lancrek euskaldun zen orori zion ezinikusian: Lancrek euskaldunak ezjakintzat, superstiziosotzat, harropuztzat eta erlijiosoegitzat zituen.\nBizitza.\nLehen ikasketak Jesusen Lagundiarekin egin zituen. Zuzenbide ikasketak Bohemian eta Turinen eginda, Bordelera itzuli zenean epaile izan zen. Parlamentuko kontseilari izateko hautatu zuten 1582an. 1588an, Montaigneren iloba txiki bat ezkondu zuen. Erlijioak eragin handia zuen Lancrerengan, eta zigor kodearen oinarritzat ere erlijioa hartzen zuen. 1607an, Eliza katolikoaren irizpideak modu estuenean hartzen zuen filosofia tratatu bat argitaratu zuen: \"Tableau de l'inconstance et l'instabilit\u00e9 de toutes choses\" (\"Gauza ororen aldakortasuna eta iraunezina erakusten duen liburua\").\n1609an, Henrike III.a erregeak (Frantziako IV.a) Lapurdira bidali zuen Jean d'Espagnetekin batera hango sorginen kontuak ikertzera. Ahalmen guztiak bere eginda, laurogei lagun sorginkeriaz salatu eta hilarazi zituen. Luis II.a Nafarroakoaren garaia zen, eta sorgin-epaile batek Euskal Herrian egin duen triskantzarik handienetakoa egin zuen. 1612an liburu bat argitaratu zuen: \"Tableau de l'inconstance de mauvais anges et d\u00e9mons\" (\"Aingeru gaiztoen eta deabruen aldakortasuna erakusten duen liburua\"). Lancrek ez zuen ezertan ulertu nahi izan lapurtarren izaera. Bertako erakunde, hizkuntza, ohiturak, lan-molde eta abarretan deabruaren ukitua besterik ez zuen ikusten. Ondorengo hau idatzi zuen, adibidez:\nLancrek marinelak kanpoan zeuden bitartean haien emakumeek egindako balizko adulterio eta lizunkeriak ikertu zituen. Gainera, sendalari eta kartomantzian adituak eta Iberiar penintsulatik alde egindako judu eta moriskoak ere jomugan izan zituen.\nSenpereko gazteluan egindako epaiketetan, indarkeriaz eta injustiziaz jokatu zuen: guztira 200 lagun torturatu eta hilarazi zituen. Bere misoginiak bultzaturik, gehienak emakumeak ziren, baina baita umeak eta apaizak ere. Marinelak Ternuatik itzuli zirenean matxinatu ziren; eta, matxinada zabaldu ez zezan, Bordeleko Parlamentuak itzultzeko agindua eman zion. Hala eta guztiz ere, Henrike IV.ak estatu-kontseilari izendatuz saritu zuen. Bordeleko Parlamentuan jarraitu zuen 1620a arte, eta bi liburu idatzi zituen: 1617an, \"Le Livre des Princes\" (\"Printzeen liburua\") eta 1622an, \"L'incr\u00e9dulit\u00e9 et mescreance du sortil\u00e8ge pleinement convaincue\" (\"Sortilegioaren eskuetan dagoenaren sinestezina eta fedegabea\")."}
{"id": "68253", "revid": "1982", "url": "https://eu.wikipedia.org/wiki?curid=68253", "title": "De Lancre", "text": ""}
{"id": "68255", "revid": "10891", "url": "https://eu.wikipedia.org/wiki?curid=68255", "title": "Carlos Sobera", "text": "Carlos Sobera Prado (Barakaldo, Bizkaia, 1960ko abuztuaren 11) euskal herritar aktore eta telebista aurkezlea da. Zuzenbidea ikasi zuen Deustuko Unibertsitatean, eta EHUn irakasle izan zen (1987-1997)."}
{"id": "68256", "revid": "10891", "url": "https://eu.wikipedia.org/wiki?curid=68256", "title": "Eduardo Ald\u00e1n", "text": "Eduardo Guti\u00e9rrez Ant\u00f3n (Portugalete, 1973ko ekainaren 28a -), Eduardo Ald\u00e1n izen artistikoz ezaguna, bizkaitar umorista, aktore eta telebista aurkezlea da."}
{"id": "68257", "revid": "96586", "url": "https://eu.wikipedia.org/wiki?curid=68257", "title": "Goizalde N\u00fa\u00f1ez", "text": "Goizalde N\u00fa\u00f1ez Uriarte, (Bilbo, ) bizkaitar aktorea da. Gaztetan hasi zen antzerkigitzan lan egiten. Madrilera joan eta bertan lan egin du, izan ere, Titulcian bizi da."}
{"id": "68258", "revid": "9112782", "url": "https://eu.wikipedia.org/wiki?curid=68258", "title": "Gorka Aginagalde", "text": "Gorka Aginagalde Lopez (Gasteiz, ), euskal aktore, umorista eta abeslaria da.\nBiografia.\nGorka Aginagaldek bere ikasketak Gasteizko TAE-n (\"Taller de Artes Escenicas\") hasi zituen bere ikasketak 1988 eta 1990 urte bitartean. Jarraian, eta oraindik 1990.urtean, Anton Fontek gidatzen zuen inprobisazio ikastaro bat egin zuen eta azkenez, \u00c1lex Angulok ematen zuen interpretaziozko beste ikastaro bat.\nHurrengo urtean gorputz adierazpena egin zuen Eric Thamersekin, jarraian akrobazia Joan Serratsekin eta \"clown\" azkenez Beti Tob\u00edasekin. 1992.urtean, interpretazioari buruzko jakintza eta praktika izateko, honen inguruko ikastaro bat egin zuen Oscar Molinaren eskutik.\n1990 eta 1993. urte inguruan bere ikasketei amaiera eman zien Bartzelonako \"El Timbal\" antzerki eskolan. 1995ean zimenaren munduan ikusi genuen lehen aldiz \"Action Painting\" filmarekin. Eta hortik aurrera, etengabeko lanean egon da bai zineman, bai telebistan eta baita antzerkietan ere."}
{"id": "68259", "revid": "56334", "url": "https://eu.wikipedia.org/wiki?curid=68259", "title": "I\u00f1aki Miram\u00f3n", "text": "I\u00f1aki Miram\u00f3n, (Bilbo, 1957ko maiatzaren 27a - ) bizkaitar aktorea da."}
{"id": "68261", "revid": "201", "url": "https://eu.wikipedia.org/wiki?curid=68261", "title": "Salar de Uyuni", "text": ""}
{"id": "68263", "revid": "5834", "url": "https://eu.wikipedia.org/wiki?curid=68263", "title": "Igdir", "text": "I\u011fd\u0131r (Armenieraz: \u053b\u0563\u0564\u056b\u0580, Kurdueraz: \u00cedir, Azerbaijanera: \u0130\u011fd\u0131r) Turkiako I\u011fd\u0131r probintziako hiriburua da. Gutxi gora behera 75.927 egongo direla uste da 2007ko zentsu estimaketaren arabera."}
{"id": "68266", "revid": "1821", "url": "https://eu.wikipedia.org/wiki?curid=68266", "title": "I\u011fd\u0131r", "text": ""}
{"id": "68267", "revid": "1982", "url": "https://eu.wikipedia.org/wiki?curid=68267", "title": "Laukiak", "text": ""}
{"id": "68268", "revid": "201", "url": "https://eu.wikipedia.org/wiki?curid=68268", "title": "Pierre De Lancre", "text": ""}
{"id": "68269", "revid": "58701", "url": "https://eu.wikipedia.org/wiki?curid=68269", "title": "Luis Mariano", "text": "Luis Mariano, benetako izenez Mariano Eusebio Gonz\u00e1lez y Garc\u00eda, (Irun, Gipuzkoa, 1914ko abuztuaren 13a - Paris, Frantzia, 1970eko uztailaren 14a) tenorra izan zen. Batez ere Frantzian egin zen ezaguna, 1945etik aurrera \"La Belle de Cadix\" operetarekin, bai eta \"Le Chanteur de Mexico\" lanarekin ere. Horrela, operetaren printze bihurtu zen, antzokietan, telebistan eta zineman.\nHilobia Arrangoitzen dago, oraindik ere hainbat zalek bisitatua eta lorez apaindua.\nBiografia.\nBere familia Iparraldera erbesteratu zen Espainiako Gerra Zibila hastean. Irundik Baionara joan ziren, eta bertan Mariano kantari gisa aritu zen, jatetxeetan jotzen zuen orkestra txiki bateko beste euskal musikari afizionatu batzuekin batera. Gero Bordelera joan zen, eta han bere aitak mekanikari gisa lan egin zuen.\nEskolan gehiago interesatzen zitzaizkion kantua eta musika gramatika eta aritmetika baino. 1937-1939an, Eresoinka ahots eta dantza taldeko kide izan zen, eta harekin Europako hainbat hiritan aritu zen. Eresoinka Eusko Jaurlaritzaren ekimena izan zen Euskal Herria eta hemen gertatzen munduan erakusteko. Bordeleko Jacques Thibaud Kontserbatorioan onartua izan zen eta opera abeslari izateko erabakia hartu zuen.\n1940an Jeanne Lagiscarde ezagutu zuen, Bermond diskoetxeko zuzendaria. Honek Bordeleko medio artistikoetan sartu zuen. 1941ean, Bigarren Mundu Gerran, Arte Ederretako eskolan izena eman zuen, eta, horrela, Alemaniara nahitaez lan egitera bidaltzea saihestu zuen.\nLagiscardek Parisen fortuna probatzeko konbentzitu zuen. Hara, Michel Font\u00e9cha tenore eta kantu irakaslearentzako gomendio batekin bidaiatu zuten biek. Lehen hilabeteak oso gogorrak izan ziren, biak kasik ez zuten dirurik bizitzeko. 1943an, Guy Lafargeri esker, Max de Rieux ezagutu zuten, eta honek \"Don Pasquale\"ren Ernesto rola interpretatzeko kontratatu zuen. Ondoren, Francis L\u00f3pez euskal jatorriko musikagilearekin elkarrizketatu zen, eta gerora lankidetza zabala izan zuen harekin.\nBarietate-programak eta galak bata bestearen atzetik hasi ziren, eta 1945eko abenduaren 24an \"La bella de C\u00e1diz\" operetarekin lehen arrakasta lortu zuten; lan horren 250.000 ale saldu ziren. Garai hartan, \u00c9dith Piaf eta Yves Montand artistekin batera aritu zen Chailloteko Antzoki Nazionalean.\n1946an, Luis Marianok bere lehen filma egin zuen, \"Cargaison clandestine\". Hurrengo urteetan bere ospea handitzen joan zen. Francis L\u00f3pez, bestetik, frantsesez abestutako lan askoren konpositorea izan zenak, nahi zituen efektuak lortu zituen: antzerkian arrakasta \"Le Chanteur de Mexico\"-rekin (1951) eta zineman Carmen Sevillarekin batera \"Violettes imp\u00e9riales-en (1952). Lopezen abestien hitzak gaztelaniara itzuli zituen Jose Maria Arozamenak.\"\n1946 eta 1958 bitartean, Luis Marianok hamabost opereta musikal eta film egin zituen; Lopezek edo beste batzuek sortutako operetak, hala nola \"Quatre jours \u00e0 Paris\" edo \"\u00c0 la Jama\u00efque\", eta \"Histoire de chanter\", \"Violettes imp\u00e9riales\", \"L\u2019Aventurier de S\u00e9ville\", \"S\u00e9r\u00e9nade au Texas\" eta \"Der Zarewitsch\" bezalako film musikalak.\nHirurogeiko hamarkadaren hasieran, opereta antzoki espezializatuetan babesten hasi zen. Luis Marianoren presentzia telebistek eskatu zuten eta bere emanaldiek arrakasta izaten jarraitu zuten. Zenbait unetan, Luis Marianok espektakuluaren mundutik alde egin zezakeela zabaldu zen, monje edo apaiz egiteko asmoz baina ideia horrek ez zuen oinarri handirik, bakarrik batzuetan atsedenaren bila monastegietan egotea atsegin zitzaiola.\nHirurogeiko hamarkadaren amaieran Luis Mariano nekatuta eta gaixorik sentitzen zen. Gaixotasunak (beharbada, gaizki tratatutako hepatitis batek) ez zion utzi hainbat emanaldi amaitzen. Azkenik, behin betiko utzi zuen eszena 1970eko maiatzaren 10ean. 1970eko uztailaren 14an hil zen, Parisen. \nHaren gorpuzkiak Arrangoitzeko hilerrian daude, Ipar Euskal Herrian; herri horretan Luis Marianok etxe bat zuen.\nOperetak.\nLuis Marianoren opereten musika Francis Lopez konpositorearenak dira, \"Chevalier du ciel\" lanarena izan ezik, Henri Bourtayrerena baita.\nFilmak.\nFilm ugari operetatik egokitu ziren, dagoeneko arrakasta izandakoak batez ere.\nIkus, gainera.\n[[Kategoria:Luis Mariano]]\n[[Kategoria:Euskal Herriko frankismoaren erbesteratuak]]\n[[Kategoria:Parisen hildakoak]]\n[[Kategoria:Euskal Herriko LGBT pertsonak]]\n[[Kategoria:Euskal Herriko LGBT historia]]"}
{"id": "68270", "revid": "1491", "url": "https://eu.wikipedia.org/wiki?curid=68270", "title": "Gosaria Tiffany's-en", "text": "Gosaria Tiffany's-en (ingelesez: \"Breakfast at Tiffany's\") Truman Capotek idatzitako eleberria da, 1958an argitaratutakoa.\nHaria.\nManhattanera bizitzera joandako iragan gabeko andre Hollyren eta idazle gazte hasi berriaren arteko harremana azaltzen digu eleberriak.\nHainbat kontu.\n\"Breakfast at Tiffany's: A Short Novel and Three Stories\", horixe da Capotek 1958an argitaratutako lanaren izen osoa. Aipatu eleberriaz gainera, liburuak hiru narrazio labur ere biltzen zituen: \"House of Flowers\", \"A Diamond Guitar\" eta \"A Christmas Memory\". \"Breakfast at Tiffany's\" istorioko emakumea, Holly Golightly, Capotek sortutako pertsonaia ezagunena izan daiteke, gerora lanak zineman izan zuen egokitzapenaren erruz akaso: Audrey Hepburnek gogoangarri jardun zuen zinemarako \"Breakfast at Tiffany's\" egokitzapen hartan. Manhattanera bizitzera joandako iragan gabeko andre Hollyren eta idazle gazte hasi berriaren arteko harremana azaltzen digu eleberriak. Roy Newquist idazleari aitortu zion legez idazlan honek mugarri bat ezarri zuen Capoteren sorkuntzan:\nEuskarazko itzulpena.\n1989an Elkarrek euskarazko bertsioa argitaratu zuen, Koro Navarrok itzulia: \"Gosaria Tifanny's-en\", Donostia, 1989. 108 orrialde. Paper-azalean. Azaleko ilustrazioa: Pili Beltzunegi. Elkar, Erdal Literatura, 83. zenbakia\nKanpo estekak.\n[[Kategoria:1958ko eleberriak]]\n[[Kategoria:Truman Capoteren lanak]]\n[[Kategoria:Ameriketako Estatu Batuetako eleberriak]]\n[[Kategoria:Euskaratutako liburuak]]\n[[Kategoria:Eleberri laburrak]]"}
{"id": "68271", "revid": "1310", "url": "https://eu.wikipedia.org/wiki?curid=68271", "title": "Arjel", "text": ""}
{"id": "68274", "revid": "119347", "url": "https://eu.wikipedia.org/wiki?curid=68274", "title": "Zumeltzegi dorrea", "text": "Zumeltzegi dorrea O\u00f1atin dagoen dorretxea da, O\u00f1atiko kondeena izandakoa.\nDorretxeari buruz errege-agirietan datorren lehen aipamena 1489koa da, baina horrek ez du esan nahi dorrea antzinagokoa izan ez daitekeenik edota bere ordez beste dorre bat ez zegoenik. Azken xehetasun hau hobeto jakin ahal izango da dorreak iparraldetik duen eranskina kendu ondoren; edonola ere, sarbide horrek arku zorrotz bat duela jakinik, 1530 baino lehenagokoa dela esan dezakegu.\n1998ko azaroaren 24an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nTipologia aldetik O\u00f1atiko Zumeltzegi dorrea areto-dorreen sailekoa dugu. Era honetako eraikinek solairu nagusira kanpotik izaten dute sarbidea; solairu hori areto handi batek okupatzen du; salbuespenez aretoa bigarren solairuan egon daiteke, eta batzuetan, kasu honetan bezala, bikoitza izan ohi da. Dorrearen neurriek, bere tankera bertikalak, hainbat gezileiho izateak, eta batez ere bere hormen lodiera handiak (1,80 m behe solairuan) babes eraikina zela pentsarazten digute. Alderantziz, XVI. mendeko ustezko beste hainbat dorretxe baserri giroko eta jauregi antzeko egoitzak besterik ez dira.\nEraikuntza, egun ezagutzen dugun eran, ongi zehaztutako hainbat une historiko desberdinek bereizten dute. Lehena 1530 aurretikoa litzateke eta dorrea jaso zeneko uneari legokioke. Garai honetakoak izan daitezke dorrearen horma sendoak eta gezileihoak, hala nola, behe solairuan dagoen arku zorrotzeko atea.\nDorrea definitzen duen bigarren une historikoa XVII. mendeko erdiko hamarkadak ditugu. Garai horri dagokio teilatuko zureriaren gehiena, guztia ez bada. Horixe jartzen dute agerian oraindik han dauden enara-buztan tankerako mihiztadurek, zeinak, zuzenak eta gutxi zorroztuak izanik, soluziobide horretarako aldi berantiarra adierazten baitute. Konponketa hori estalki guztira helduko zela pentsa dezakegu. Bestalde, ikertzea mereziko luke saoliruetan dauden jarleku-leihoak une honetakoak diren; eta, halaber, bertan dauden gargolen antolamenduak iradokitzen duenaren arabera, perimetro-hormen handitzea ere garai honetan burutua ote den.\nDorrearentzako beste une historiko bat XIX. mendearen erdialdea dugu: orduan saldu eta likidatu ziren kondearen ondasunak, dorrea baserri bihurtuz. Erabilera berri horretarako eraikin gehigarriak erantsiko zitzaizkion.\nAzkenik 1984an dorrea eraberritu eta birgaitu egin zen. Orduan eman zaizkion dorre barruko bizitzari beharrezkoak diren bizigarritasun-baldintzak; era berean, estalkia berregin zen, hartarako birziklapen-zureria erabiliz."}
{"id": "68276", "revid": "336", "url": "https://eu.wikipedia.org/wiki?curid=68276", "title": "Itziar Lazkano", "text": "Itziar Lazkano Setien (Portugalete, 1957ko urriaren 30a) bizkaitar aktorea da.\nBiografia.\n1979an, \"C\u00f3micos de la Legua\" antzerki taldean hasi zen. 1980an, talde hau bitan banatu zen eta bere maisu izan zen Ram\u00f3n Barearekin, \"Karraka\" taldea sortu zuten. Talde honetan, aktore lanak egiteaz gain, antzerkia eskoletan ezartzeko lan egin zuen. Ernesto del R\u00edo zuzendari bilbotarraren \"El amor de ahora\" (1986) filmarekin egin zuen bere debuta zineman."}
{"id": "68277", "revid": "56334", "url": "https://eu.wikipedia.org/wiki?curid=68277", "title": "Janfri Topera", "text": "Miguel Gredilla Garc\u00eda (Hondarribia, 1958ko abenduaren 24a - ), Janfri Topera izengoitiz ezagunagoa, gipuzkoar aktorea da. Familia bertokoa duenez, O\u00f1arekin lotura estua du."}
{"id": "68278", "revid": "46380", "url": "https://eu.wikipedia.org/wiki?curid=68278", "title": "Joaqu\u00edn Roa", "text": "Joaqu\u00edn Fern\u00e1ndez Roa, ezagunago Joaqu\u00edn Roa (Iru\u00f1ea, 1895eko abuztuaren 15 - \u2020 Iru\u00f1ea, 1981eko maiatzaren 23) euskal aktorea zen. Nahiz eta bere karrera 1910eko hamarkadan hasi, 1934ra arte ez zuen zineman lan egin, antzerkian baizik. Hala ere, Espainiako zinema zuzendaririk onenetariko batzuekin lan egin zuen: Jos\u00e9 Luis S\u00e1enz de Heredia, Rafael Gil, Edgar Neville, Juan de Ordu\u00f1a, Luis Garc\u00eda Berlanga, Fernando Fern\u00e1n G\u00f3mez, Luis Bu\u00f1uel, Juan Antonio Bardem, Luis Lucia edota Ana Mariscal."}
{"id": "68279", "revid": "1830", "url": "https://eu.wikipedia.org/wiki?curid=68279", "title": "Yon Gonz\u00e1lez", "text": "Jon Gonzalez Luna, ezagunagoa Yon Gonz\u00e1lez izen-deiturez (Bergara, Gipuzkoa, 1986ko maiatzaren 20a) aktorea da. Haren anaia Aitor Luna aktorea da, orobat."}
{"id": "68280", "revid": "96586", "url": "https://eu.wikipedia.org/wiki?curid=68280", "title": "Josefina Serratosa", "text": "Josefina Gaxa Pereira (Donostia, 1911ko martxoaren 5a - Madril, 1990eko abenduaren 14a), Josefina Serratosa izengoitiz ezaguna, gipuzkoar aktorea izan zen.\nBiografia.\nSenarra aktorea zuen ere: Jos\u00e9 Sep\u00falveda. Bere karrera 1930eko hamarkadan antzerkian hasi zen eta 1950eko hamarkadan zinemari ekin zion. 1952an debutatu eta garia haietako espainiar zuzendari nagusien agindupean- Flori\u00e1n Rey, Juan de Ordu\u00f1a, Juan Antonio Bardem, Jos\u00e9 Mar\u00eda Forqu\u00e9, Fernando Fern\u00e1n G\u00f3mez, Edgar Neville edo Pedro Lazaga- hainbat bigarren mailako pertsonai antzeztu zuen. 1960ko hamarkadaren amaieran erretiratu zen."}
{"id": "68282", "revid": "512", "url": "https://eu.wikipedia.org/wiki?curid=68282", "title": "Si\u00f4n Bradford", "text": "Si\u00f4n Bradford, Ieuan Tir Iarll bezala ere ezaguna eta ingelesez John Bradford, (1706-1785) poeta galestarra zen. Betws-koa zen, Tir Iarll, Glamorgan, Galesko hegoaldekoa hain zuzen.\nEdward Williams (Iolo Morgannwg) poetaren irakaslea zen eta berarekin elkarlanean aritu zen. Nahiz eta Si\u00f4n poeta gailena ez izan, Galesko XVIII. mendeko kultura piztueran lagundu zuen.\nIolok Si\u00f4nen hainbat idazlan transkribatu zuen: \"Cyfrinach Beirdd Ynys Prydain\", \"Llafar Gorsedd Beirdd Ynys Prydain\", besteak beste."}
{"id": "68283", "revid": "56334", "url": "https://eu.wikipedia.org/wiki?curid=68283", "title": "Maria del Carmen Go\u00f1i", "text": "Maria del Carmen Go\u00f1i (Iru\u00f1ea, 1930eko urriaren 24a - ) nafar aktore eta telebista aurkezlea da. Irratian hasi bazen ere, telebistagatik da ezaguna. Bikoizketa arloan ere egin du lan."}
{"id": "68284", "revid": "88969", "url": "https://eu.wikipedia.org/wiki?curid=68284", "title": "Adelina Yzac", "text": "Adelina Yzac (Peireg\u00f2rd negre eskualdea, Dordoina, 1954ko ekainaren 11) okzitanieraz eta frantsesez idazten duen idazlea da. Sarlateko eskolara joan zen eta literaturan espezializatu zen. 1973tik 1979ra Letra Modernoak, Espainiera eta Linguistika ikasi zuen Montpellierko unibertsitatean. Horrez gain antzerkigilea da."}
{"id": "68287", "revid": "1545", "url": "https://eu.wikipedia.org/wiki?curid=68287", "title": "Jadar", "text": "Jadar (, ahoskatua) Serbiako lurralde bat da. Ose\u010dina inguruan hasten da, lurralde malkartsuan. Bi azpilurraldetan banatuta dago: Jadar Garaia, Ose\u010dina inguratzen, hau Radevina lurralde handiagoko zati izaki, eta Jadar Beherea, Podrinje lurralde handiagoaren zati delarik. Jadar Beherearen hiriburua Loznica herria da. Herri hau, ez da Jadar ibaiaren inguruan aurkitzen, ibai honetatik 10 kilometro hegomendebalderantz baizik.\nLurralde hau, Jadar ibaiaren haranean dago, Vla\u0161ic, Cer, Gu\u010devo eta Sokolska Planinako mendiek inguratua. Jadar Beherea, lurralde baxua da. Bertako ekonomia, batik bat, nekazaritzan oinarritzen da. Jadar Garaia, berriz, meatzaritzaren lurralde garrantzitsua da (Zavlaka eta Bela Crkvako antimonio mehatzeak daude).\n1914ko abuztuan, Lehen mundu gerra hasi berria zela, serbiar armada eta Austriar-Hungariar inperioaren arteko gudurik garrantzitsuenak, Jadar ibaian gertatu zen. Serbiarrek lortu zuten garaipena. Gudu hau, Cerreko Gudua bezala ezagutua izan zen, eta indar aliatuen lehenengo garaipena izan zen, Lehen Mundu Gerraren barnean. \"Mar\u0161 na drinu\" izeneko serbiar ereserki alternatiboak, gudu honetan izan zuen bere jatorria.\nBitxikeriak.\nSupermanen komiki eta filmetako kryptonita mearen konposaketa kimiko zehatza duen minerala, jadarita, lurralde honetan aurkitua izan zen, bertako mehatze batean. Adierazitakoaren arabera, mineralak, aurkitua izan zen tokiaren izena hartu zuen, jadarita, alegia."}
{"id": "68290", "revid": "56334", "url": "https://eu.wikipedia.org/wiki?curid=68290", "title": "Leireko monasterioa", "text": "Leireko San Salbatore monasterioa edo, besterik gabe, Leireko monasterioa, Leireko mendilerroaren magalean kokatutako monasterioa da, gain batean, Esako udalerriaren barruan, Nafarroa Garaiko erdi-ekialdean. Monasterioak oso balio handia du, hainbat zati erromaniko goiztiarrekoak direlako. Adibidez, kriptari buruzko lehenengo berriak IX. mendekoak dira. Hasieran beneditarren monasterioa izan zen, baina XII. mendetik aurrera zistertarrak sartu ziren, eta obra handiak egin zituzten. Eliza eta monasterioa guztiz eraberritu zituzten XIV. eta XVI. mendeetan. \nMonasterioa Iru\u00f1eko erresumaren sorrerari lotua dago, tradizioaren arabera bertan baitaude lurperatuta Iru\u00f1eko eta Nafarroako hainbat errege. Musulmanek Iru\u00f1ea arpilatu zuten garaitik Iru\u00f1eko apezpikuak ere bertan izan ziren. Botere politiko handi horren erakusle da hainbat herri eta monasterioren gaineko ahalmena izan zuela, tartean Donostiarena.\nNafarroako erromanikoko monumentu garrantzitsuenetako bat da, monumentu historiko izendatuta dago, eta Donejakue bidearen parte ere bada. Gaur egun, Nafarroako Foru Erkidegoarena da, eta San Benediktoren Ordenari utzita dago.\nEtimologia.\nLeire euskal izen bat izanik, bere jatorria ez da argia. Etimologia klasiko baten arabera, izena latinezko \"legionarius\" hitzetik letorke, baina eboluzio fonetikoak ez du aukera hori babesten. Litekeena, antzinako aipamen guztiak ikusita eta gaztelaniaz zein latinez erabiltzen den \"legerense\" modua ikusita, hitza frantsesezko \"Leger\" hitzetik etorriko litzateke. Hauxe Leodegario, Autungo apezpikua eta burgundiar martiriaren antzinako frantsesezko izena da, *le/j/erius moldetik abiatuta. Honela, izenak karolingiar fundazio bat proposatuko luke.\nGeografia.\nKokapena.\nMonasterioa egungo Esako lurretan dago, Iru\u00f1etik 52 km-ra eta Jakatik 70 km-ra, Aragoi ibaia jarraituz, Jakatik, Aragoiko Done Jakue Bidetik, igarotzen den Done Jakue bidearen adarraren gainean. Multzo hau Leireko mendilerroaren hegoaldeko hegaleko balkoi natural batean dago, lehenago Errandoko mendilerroa deitua. Bere tontorren artean, 1356 metroko garaiera duen Arangoitiko tontorra nabarmentzen da. \nMendilerro hau, Berdungo kanalaren gainean zabaltzen den Pirinioaurreko lehen mendilerroa da. Balkoi jarraitu hori Aragoi ibaiaren haranaren gainean dago, puntu horretan Esako urtegian bilduta. Monasterioaren kokapenetik espazio handi bat hartzen da. Ekialdean, Jakako mendiak eta Berdungo kanala daude lehenik, eta, harantzago, aldameneko beste monasterio handia dagoen mendiak, San Juan de la Pe\u00f1a. Mendebaldean mendi kate bat ikusten da eta, euren artean, Uxue herriaren punta ikusten da.\nTarragona eta Donostia lotzen dituen errepidetik sar daiteke multzo monastikora. Iru\u00f1etik Esara iritsi baino lehentxeago, errepide txikia hartu behar da, 4 km egin ondoren, bere ateetara iristen dena.\nInguru naturala.\nZorua, itsas jatorriko Mesozoiko eta Zenozoikoko deposituez osatuta dago, non kareharri eta dolomitak ugariak diren, batzuetan oso hareatsuak. Eozenoko marga eta flyschak tolestuta agertzen dira, hegoalderantz okertuak. Landaredian, pagoz eta pinu gorriz osatutako basoak nabarmentzen dira, erkamezti, haritz, eta artadiekin batera. Hegaztien fauna da nagusi, eta bertan ugatza da alerik bereizgarriena eta nabarmenena.\nHistoria.\nJatorria.\nLeireko monasterioaren fundazioaren data eta zirkunstantziak ez dira ezagutzen. Bere existentziaren lehen erreferentzia Eulogio Kordobakoa presbitero mozarabiarrari zor zaio, 851ko gutun batean, Iru\u00f1eko gotzainari zuzendua (\"Epistula ad Wiliesindum\"). Bertan, monasterioan hiru urte lehenago, 848an, egin zuen egonaldia gogoratzen du, derrigorrez eten behar izan zuen germaniar lurretarako bidaia batean zehar. Eulogio Kordobakoa, beranduago, Kordoban martirizatu eta santutua izan zen, San Eulogio bezala ezaguna; sortzen ari zen Iru\u00f1eko Erresumari buruzko lehen datu idatziak eman zituen bidaiaria izan zen, eta Leirerekin harrituta zegoela ematen du. \nBere bidaiaren kronika bat idatzi zuen, eta bertan, jada desagertuta zeuden Pirinioetako beste monasterio batzuen artean, Leire izendatzen zuen. Gutunean, orduko abadearen izena adierazten du, Fortun delako bat. Erreferentzia hauek, Eulogioren lagun Alvaro Kordobakoa santuari buruz idatzitako lan apologetikoak berresten ditu (\"Vita vel passio Sancti Eulogii\"), baita Eulogioren beste testu batek ere.\nErreferentzia hauek 844. urterako monasterioak nolabaiteko garrantzia zuela eta liburutegi on bat zuela aditzera ematen dute, honek bere fundazioa lehenagokoa izan zela adierazten duelarik. Mahomaren biografia bat edukitzeaz gain, Adelhelmo apaiz nordikoaren testuak ere bazituzten liburutegian. Monasterioaren existentziaren beste erreferentzia garrantzitsu bat, IX. mendearen erdialdean, Nunilo eta Alodia santuen gorpuak Leirera eramateko errege-agindua dira, ziurrenik Oneka Beraskoitz Iru\u00f1ekoa emaztearen eskariz. \nTradizioaren arabera, Emeterio eta Zeledonio Calahorrako martirien erlikiak ere Leirera mugitu ziren garai horretan. Jakina da Eulogiok Nafarroan zehar bidaiatu zuen garaian musulmanen eta nafarren arteko harremana ona zela, penintsulako lurraldetik mugitzeko oztopo handirik izan gabe. Hala ere, Iru\u00f1eko Erresumaren egoera politikoa aldatu egin zen urte horietan. Tradizionalki, Iru\u00f1eko erregeek eta Banukasitarrek harreman onak izan zituzten.\n1943an egin zen indusketan, hala ere, erromatar garaiko epigrafe bat aurkitu zen, \"aquilegus\" edo zahori bati eskainia; hipotesi baten arabera, monasteriotik gertu dagoen Birjinen iturrian Antzinako Erromako tenpluren bat egongo litzateke, eta \"aquilegus\" horri eskainitako harria bertatik letorke. Denborarekin, uraren kultu hori Birjinen iturri bilakatuko litzateke, eta Alodia eta Nuniloren tradizioekin sinkretismoa garatu. Edonola ere, gaur egugno elizaren aurretik beste eraikuntza bat egon zela argi dago. Lehen eliza horren forma zehaztea zaila da, ordea, baina egindako ikerketa arkeologikoek eliza mozarabiar bat zela ondorioztatu dute, gaur egun elizaren zati gotikoa dagoenaren azpian, baina orientazioa gradu batzuk aldatuta. Gutxi gora behera 15 metroko aldea zuen karratu bat zen eliza hau.\nIru\u00f1eko Erresumaren babeslekua.\nEneko Arista hil zenean, bere seme Gartzia Enekoitz bere ahaide musulmanengandik aldendu zen, asturiarrekin harremanetan jarriz. Aliantza aldaketa honen emaitza, Clavijoko gudua izan zen (858), non nafar eta asturiarren aliantzak, azken hauek, Ordo\u00f1o I.aren agindupean, Banu Qasitarren tropak garaitu zituen. Hala ere, Nafarroako erregeek Banu Qasitarren aurka egindako erasoek Abd ar-Rahman III.a kalifa kordobatarraren esku-hartzea eragin zuten. Kalifaren kanpainak 924an iritsi ziren Zangozara, kalifak kristauak Ledean eta Irunberriko arroilan garaitu zituenean. Iru\u00f1ea arpilatua izan zen eta bere katedrala suntsitua. \nNafarroan musulmanak sartu zirenean, Iru\u00f1eko apezpikuak eta kleroak Leirera joan behar izan zuten bizitzera, eta bertan izan zuten gotzainen egoitza 1023ra arte. Botere politikoak ere babesa bilatu zuen monasterioan. Iru\u00f1eko gotzaina monasterioan bizi zenez, Leireko abadea eta Iru\u00f1eko apezpikua pertsona bera izan ziren mende oso batez. Orti I.a Gartzeitz erregea, Aristarren azkena, Kordoban bizi izan zena eta Abd al-Rahman III.aren aitona zena, monasteriora erretiratu zen X. mendearen lehen erdian ohiturak hartuz (928an bertan bizi zela frogatuta dago) bere zaldizain Aznarrekin batera.\nLeire zen, finean, Iru\u00f1eko Erresumaren garai horretako gune zentrala. Antso Handiak bertan ikasi zuen, abadeari \"nire maisu\" deitzen zion eta, monasterioari, \"nire erresumaren zentro eta bihotza\". Garai horretan baskoien eta bisigodoen arteko gatazkak ohikoak baziren ere, Leire eta bere inguruak gune erromantzatuak ziren, oraindik ere gertu dagoen Erromantzatua udalerriak adierazten duen bezala; gatazka horietatik kanpo zegoen eremua. Era berean, lehen aipatutako Adelhemoren liburuak adierazten du mugaren beste aldeko karolingiarren eraginen bat bazegoela, frankoen ikuspegi espantsionistaren ondorioz.\nIru\u00f1ea erdi suntsitua, Iru\u00f1eko erregeek Aragoiko iparraldeko hainbat gune elkartuta, Leire euren erresumaren erdialdean dago. Ondoren, Errioxa konkistatzerakoan, bertako monasterioek hartu zuten garrantzia, baina 1076an Errioxa Gaztelaren esku geratu zenean, Nafarroako agintariek berriro ere begiratu zioten Leireri. Errioxan ere sortu zen, 923an Nunilo eta Alodia santuak gurtzeko monasterio bat. Bertara joan ziren mojak, emakumezkoak, Leiretik atera zirela uste da; izan ere, garai horretan, gaur egungo monasteriotik oso gertu, emakumezkoen beste monasterio bat zegoela interpretatu da, San Kristobali eskainia.\nTenplu erromanikoaren eraikuntza eta sagarapena.\nX. mendearen amaieran, Antso III.a Gartzeitzen erregealdian, eliza berri bat eraikitzeko lanak hasi ziren. Tradizioaren arabera, obra honen helburua musulmanek suntsitutakoaren tokia hartzea zen, baina egindako indusketek erakutsi dute ez dagoela suntsipen horren arrastorik. Ez dakigu oso ondo nolakoa izango zen aurretik zegoen eliza prerromanikoa, eraikin berriak aurrekoaren arrasto gehienak suntsitu baitzituen. 1057an amaitutako obra sagaratu zen. \nUste denez, Antso Nagusia monasterioan hezia izan zen, abadeari \"domino et magistro meo\" deitzen zaion dokumentu bat baitago, errege honek Leireri zion estimu handia azalduko lukeena. Sagarapenean izan ziren Joan batea, Iru\u00f1eko apezpikua ere bazena; Antso IV.a Gartzeitz eta Ramiro I.a Aragoikoa erregeak, Gomesano Naiarakoa, Bigila Arabakoa eta Gartzia Aragoikoa apezpikuak eta San Juan de la Pe\u00f1ako Berasko abadea. XI. mendeko eliza oraingoa baino txikiagoa zen. Kripta eta burualdea kontserbatzen dira bertatik, nabeak XII. mendeko handitzerako eraitsiak izan baitziren. Monasterioa, garai horretan, San Benediktoren Ordenaren esku zegoen. Jatorrizko eliza mozarabiarra leku lau batean jarrita bazegoen, egindako hedapen erromanikoak altuera aldaketa handiak kudeatu behar izan zituen, eta horregatik azpian kripta irregular bat eraiki zen.\nElizaren obrek jarraitu zuten, Fulcherio izeneko norbaitek zuzendaritzapean, eta 1098ko urriaren 24an, tenpluaren beste sagaratze bat egin zen, ospakizun handiz, kontserbatutako dokumentuen arabera. Petri I.a Santxitz erregearekin batera, bertan izan ziren Petri Rodezkoa apezpikua eta Pedro Oskakoa zein Compostelako Diego Pel\u00e1ez. Inguruko beste eliza eta monasterio askotako abadeak ere izan ziren. Garai horretarako, Leireren egoera aldatzen hasia zen Nafarroako eliz panoraman. XII. menderako herri ugari zeuden Leireko monasterioaren mende, Nafarroakoak eta Zaragoza nahiz Huescakoak ere.\nAragoiko Erresumaren mende.\nIru\u00f1eko Antso IV.a Gartzeitzen heriotza 1076an, Pe\u00f1alengoa, oso sentitua izan zen Leire eta Iratxeko monasterioetan, hauen onuradun handia izan baitzen. Pe\u00f1alengoaren aurretik Leireko monasterioak eliza eta monasterio agregatu ugari zituen, 19 errege dohaintzan, Antso IV.ak beste 36 handitu zuen ondasuna. Leireko monasterio boteretsuaren ondasunen artean zegoen, adibidez, Donostiako Antiguan zegoen San Sebastiani eskainitako monasterioa. Donostian zeuden monje hauek Leireraino bidaltzen zituzten bildutakoak, baita egun batez elikatzeko izokina ere. Arabako Domaikia, Gopegi eta Ondategiko elizak garai horretan babes-gaztelu zein tenplu moduan funtzionatu zuten ere. Bere garairik onenean boterea zuen 78 elizaren eta 58 herriren gainean.\nPe\u00f1alengoaren heriotzaren ondoren, garai hartan errege panteoia zen Naiarako monasterioan lurperatua izatea ezinezkoa zenez, litekeena da Leiren lurperatua izatea. Alfontso VI.a Gaztelakoa eta Antso Ramiritz Aragoikoa erregeak gerran sartu ziren nafar erresumaren jabe egiteko. Aragoikoak lortu zuen helburua, eta Nafarroa, orduan oraindik Iru\u00f1eko erresuma zena, Aragoirekin lotuta geratzen da 1134 arte. Garai honetan, San Juan de la Pe\u00f1a monasterioarekin lehian hasi zen, Aragoiko erregeek euren errege panteoia ezarri zuten tokian, eta monasterioa zein gotzaindegiren menpe zegoen argitzeko auzia hasi zen.\nAuzi honek ehun urte inguru iraungo luke. 1100eko maiatzaren 4an Paskoal II.a aita santuak bere iritzia eman zuen, elizbarrutiko eliza guztiak Iru\u00f1earen menpe jarriz, Iratxe eta Leire espresuki izendatuz. Vatikanoaren erabaki honen ondoren, hogeita hamar urteko auzi ireki bat egon zen, non Leirek bere ustezko salbuespen kanonikoa galdu zuen, bere existentziaren oinarrizko arrazoia zena.\nMonasterioa XIII. mendean gatazka horien ondorioz krisi sakonean sartu zen. Domingo Mendabiakoa abade zela, komunitate aldaketaren inguruko lehen saiakerak hasi ziren. Nafarroak ere errege-etxez aldatu zen: Tibalt I.a Nafarroakoa Xanpaina leinuaren lehen ordezkaria izan zen, zistertarren ordenan eragina zuena. Clunyko abadiaren eredua jarraitzen zuten beneditarren gainbehera nabarmena zen, eta Leirek erabaki zuen ordenaz aldatzea eta zistertarrei atxikitzea. Domingo Mendaviakoak berak aita-santuari eskatu zion erregentzia aldaketa hau, bere kongregazioaren diziplina falta argudiatuta. Tibalt erregeak, bestetik, urrezko mila marabedi ordaintzea agindu zuen zistertarrak komentuan sartuz gero. 1239an beneditarren ordena alboratu eta zistertarrena sartzea agindu zen. Beneditarrek, hala ere, ez zuten agindu hori bete, eta 70 urteko borrokaldia hasi zuten Leireren jabetzaren inguruan, monje zurien eta beltzen arteko gatazka, tarte batez armatua ere izan zena. Gatazka honetan Gaztelak, Nafarroak eta Frantziak parte hartu zuten, bakoitzak bere interesekin.\nZistertarrak.\nMonasterioaren garrantzia asko mindu zen arren, zistertarren agindupean garrantzia galtzen jarraitu zuen. 1269an Zisterreko Kapitulu Orokorrak Leire Zarrakazteluko Olibako monasterioaren filiala izatea erabaki zuten, abade beraren agindupean. Egoera hau ez zen asko luzatu, Leirek, laster, bere abadea berreskuratu baitzuen, zuzenean Eskaladieuko abadiaren bidetik. Krisia hain zen nabarmena, 1300 urtearen inguruan lapur batzuk monasteriora sartu, monje guztiak bahitu eta, zazpi hilabetez, bertan izan zituztela preso, euren janari guztia erabiltzen. 1307an, azkenik, zistertarren esku geratu zen monasterioa, gatazka luzeari amaiera emanez.\nZisterraren agindupean, eliza eraberritzen hasi ziren. Bertan, bi isurkiko egurrezko teilatuaren ordez, gaur egun ikus daitekeen ganga gotiko bat dago. Obra hori egiteko, kontrahormak jarri behar izan zitzaizkion nabeko hormei, eta arbotante bat eraiki behar izan zen, altuera igo behar izan zelako. Monasterio berria eraikitzeko lanak 1562an hasi ziren, eta 1640an amaitu. Eraikin berri horrek monasterio zaharra ordezkatu zuen, oso egoera txarrean baitzegoen. Kokapen berriak, elizaren eta bailararen artekoak, askoz erosoagoa egiten du. 1569an hamar fraide eta segail batzuk bizi ziren Leiren eta monasterioak 3000 dukat zituen urtean. Garai horretan, pobrezia intelektuala nabarmentzen da, eta txosten batean\nNafarroako Gorteek 1583an monjeak unibertsitateren batera ikastera bidaltzeko eskatu zuten. 1610eko apirilaren 18an Nafarroako monasterio guztiak Aragoiko Koroaren Kongregazio zistertarrean sartzea erabaki zen, bertako kideen prestakuntza eskasaren arazoa zuzentzeko.\nNafarroako monasterioak Aragoiko Kongregazioan sartzeko neurriak emaitza positiboak eman zituen. Leirek urtero hiru monje bidal zitzakeen Kongregazioko Goi Mailako Ikasketen Elkargoetara. Bizitza espirituala berriro sortu zen, eta Leireko monasterioak beste garai bateko distiraren zati bat berreskuratu zuen. Leireko bost abade Kongregazioko bikario nagusi izan ziren. Liburutegia berpiztu egin zen, eta bertan liburuak gordetzen zirela ezagutzen da, hala nola, Arauaren Liburua eta obituarioa, monastikoen brebiarioak eta Leireko San Salbatoreren kronika latindar garrantzitsu bat; horietako batzuk oraindik Nafarroako Artxiboan gordetzen dira.\nXIX. mendea.\nXIX. mendea garai historiko desastrea izan zen ordena erlijiosoentzat eta elizarentzat. Leireko monasterioa hiru aldiz utzi zuten bertan zeudenek. 1809 eta 1820an monjeak itzuli ahal izan ziren, baina 1836an, Mendizabalen desamortizazioaren ondorioz, multzo monastikoa abandonatua izan zen XX. mendearen erdialdera arte.\n1820an artxiboak eta liburutegia konfiskatu zituzten. Monasterioko santuen erlikiak sakabanatu egiten dira, San Birilarenak Tiermasen uzten dira eta Nunilo eta Alodiarenak Zangozan. Mendizabalen desamortizazioaren ondorioz, 1836ko otsailaren 16an monasterioa itxi zen. Orduan, Leirek, hamaika apaizez, bi ikaslez eta bost seglarrez osatutako komunitate bat zuen. Talde monastikoa salgai jarri zuten, baina inork ez zuen erosi. Artzainen babesleku bezala erabiltzen zen, eta bertan behera uzteak eta arpilatzeak artzainaren erabateko hondamendia ekarri zuen. Nafarroako erregeen hezurrak ere lurrera bota zituzten, errege panteoia profanatu zutenean.\n1844an, Madrilgo San Fernandoko Arte Ederren Errege Akademiak Monumentu Historiko eta Artistikoen Batzordea sortu zuen, eta, 1845ean, Leireko monumentu-ondarearen zati bat salbatzeko lanean hasi zen, bereziki errege-panteoia. 1863ko maiatzaren 17an, nafar erregeen hilobiak profanatuak izan zirela jakin ondoren, errege hondakinak Esako elizara eraman ziren. 1867an Leireko eliza Monumentu Nazional izendatua izan zen, eta 1875ean Leireko eliza gurtzarako berrireki zen. Monasterioa itxita zegoen, hala ere. Erregeen hondakinak euren tokira eramaten dira, non 1888an tenplua hobetzeko lanak hasi ziren arte iraungo zuten. 1915eko maiatzaren 8an, lanak amaituta, Nafarroako lehen erregeen hondakinak Leireko elizara eraman ziren.\nMonasterioaren biziberritzea.\n1935ean indusketa arkeologikoak hasi ziren kriptan eta elizan, antzinako tenpluaren oinarriak aurkituz. Espainiako Gerra Zibilaren ondoren, monasterioa zaharberritzeko ideia gorpuzten hasi zen. Nafarroako Foru Aldundiak, monasterioaren jabeak, honako hau azaldu zuen:\nOrduko diputazioko presidenteak, Rodeznoko kondeak, eta ondoren Iru\u00f1eko gotzain izan zen Marcelino Olaetxeak bultzatuta, Leireko gurtza berreraikitzeko eta zaharberritzeko proiektu bat sustatu zen. Proiektu hori Vianako Printzea Erakundeak aurkeztu eta Jose Yarnoz arkitektoak diseinatu zuen, eta Nafarroako Diputazioak onartu zuen 1945eko azaroaren 2an. Bederatzi urte geroago, 1954ko azaroaren 10ean, bizitza monastikoa berrezarri zen. Beneditar komunitatea itzuli zen monasterioaz arduratzera. Leiren finkatu ziren monjeak Solesmesko San Pedro kongregaziotik zetozen, Santo Domingo de Silos abadetxetik.\n1965eko azaroaren 6an, Leireko monasterioak abadia duintasuna berreskuratu zuen. Hurrengo urtean,uztailaren 1ean, Aldundiak beneditarrei eman zien monasterioa. 1979an Leiren hogeita hamar bat monje mantentzen zituen aro berri honetako lehen abadea aukeratu zuten. Urte horretan bertan inauguratu zen ostatu berria.\nArtea eta arkitektura.\nBi dira monasterioaren elementurik garrantzitsuenak: alde batetik, bere kokapen pribilegiatua; bestetik, monasterioa osatzen duten eraikuntzak, horietako batzuk Nafarroako erromaniko alerik zaharrenak baitira. Hala, elizan, burualdean eta kriptan bereziki, erromaniko primitiboa antzematen da. Eraikin horien kontserbazio-egoera oso ona da, nahiz eta altzariak denboran zehar galdu diren.\nLeiren, monasterioaren inguruan, mendilerroaren erdian, zeuden harrobi propioetatik zetorren harriaren kalitatea nabarmentzen da. Harria urre-kolorekoa da, beta gorrixkekin, burdinazko eta kuartzozko inkrustazioak baititu.\nEliza.\nLeireko San Salbador eliza da monasterioaren elementu arkitektoniko nagusia. XI. mendetik XII. mendera bitarteko eraikuntza erromanikoaren zati batzuk mantentzen ditu, hala nola kripta, absideak, dorrea, habearte nagusia eta ataria, \"Porta Speciosa\" bezala ezagutzen dena. Horien gainean, ondoren eraikitako elementuak gainjartzen dira, hala nola ganga gotikoa, Iru\u00f1eko erregeen panteoia eta XIV eta XV. mendeetako kapera gotiko txiki bat. Iruditeriaren artean, Leireko Andra Mariaren irudia dago, 1970ean bertan jarri zena, XIV. mendeko gurutzean hildako Kristo baten tailu bat eta XVII. mendeko Nunilo eta Alodia santuaren erretaula nabarmentzen dira.\nAurrealdea.\nElizaren aurrealdea kriptaren gainean eraikia dago eta 1057an sagaratua izan zen. Gaur egun gordetzen den Nafarroako eraikin erromanikorik zaharrena da. Oinplano erdizirkularra eta kanoi-gangaz estalitako habearte altuak dituzten hiru absideek babesa ematen diote aldareari, plater-harlanduzko koruari eta Leireko Ama Birjinaren irudiari, Jose Lopez Furiok egina.\nHiru habearteetatik erdikoa alboetakoak baino zabalagoa da. Multzoak ez du simetriarik, desberdinak baitira, ezkerra eskuina baino estuagoa delarik. Bestalde, bere arkuak, ferra aldera begira, beheratuta daude. Pilareek gurutze formako oinplanoa dute, zutabe atxikiekin, oinarririk gabe, eta ez dira paraleloak, erdiko absideko eserlekuan elkartzen baitira. Kapitelak oso forma soilez apainduta daude, erraboilez, bolutez eta ildaskaz. Zimazioak motibo geometrikoekin apaintzen dira, marra, zirkulu edo puntuekin. Erdiko absidearen gainean, deszentratuta, leiho biribil txiki bat irekitzen da.\nNabea.\nErdiko habeartea erromanikoa da, eta XII. mendean egin zen handitze handiaren emaitza da. Bertan, portada ere eraiki zen. Aurrealdea baino gorago proiektatu zen eta bi isurkiko egurrezko teilatu batez estali zen. Lanak 1098an gauzatu ziren, lehen aipatu zen bigarren sagaratze handiarekin. XVI. mendean beste eraberritze bat egin zen, non habeartea ganga gotiko batez estali zen. Ganga horrek arku bakar batean estaltzen du habeartearen zabalera, 14 m, eta lau ataletan egituratuta dago. Giltzarrietan dauden medailoi heraldikoekin apainduta dago. Ganga eraikitzeak kanpoko hormak sendotzea ekarri zuen, kontrahorma eta ostiko-arku baten bidez.\nIparraldeko horman, XIV. mendeko burdinazko hesi batez itxitako zulo batean, Iru\u00f1eko Erresumako erregeen mausoleoa dago. Nafarroako lehen dinastiako hamabost kide baino gehiagoren gorpuzkiak burdineria neogotikodun haritz-egurrezko kutxa batean bildu dira. Bere ondoan, Kristo hil bat XVII. mendeko gurutzean. Hegoaldeko horman, atxikitako zutabeak eta kapitel apainduak dituzten bi leihate irekitzen dira. Horma horretatik sartzen da kaperara. XV. mendeko ganga gotikoa du, eta bertan XVII. mendeko erretaula errenazentista bat dago, Alodia eta Nunilo santuei eskainia. Kapera horretara XII. mendeko portada erromaniko batetik sartzen da. Portada horretan, tinpanoan, gailur jakobeo bat nabarmentzen da.\nBitxikeri gisa, nabe nagusiko kapitel bat egin zuenetako batek, Hirutasunaren irudi eskematiko baten azpian, arabieraz idatzi zuen \"ez dago Allah baino jainko gehiagorik\". Garai honetan jende gehiena analfabetoa zen, eta ilustrazio sinonimoa zen arabieraz jakitea.\nKripta.\nLeireko kripta ez da ohiko kripta bat. Ez da lurpekoa, eta ez dago inoiz lurperatzeko leku izatera bideratu izanaren ebidentziarik. Bere tamaina eta altueragatik nabarmentzen da, baita zutabe txikien gainean altxatzen diren kapitel handiengatik ere. Ikerleek ez dakit zehazki ea elizarekin batera eraiki zen, edo lehenago.\nEliza altxatuko zen lurra berdintzeko eraiki zen, eta elizaren zimendu gisa erabili. Karratua da, elizaren burualdeari jarraituz, eta, beraz, hiru abside zirkular eta kanoi-gangez estalitako lau habearte berdin ditu. Horietako bat gainerakoak baino berriagoa da, eliza kriptarekin lotzen zuen eskailera leku horretan baitago. Kuartzoz eta burdinaz egindako kareharriz eraiki zen, eta, horri esker, kontserbazio-egoera onean egon da.\nKripta hiru naberekin sortu zen. Hala ere, erdiko habeartea, azkenean, bi zatitan banatu zen erdiko arku axialaren bidez, orain ikus daitezkeen lau habearteetan lortuz. Aldaketa honek abside zentralaren diseinuan eragina izan zuen.\nKripta eraiki zuenak eskarmentu handia izango zuen eraikuntzan, baina lehen aldia zen horrelako obra bat egin behar zuena. Baliteke, hasiera batean, kripta hau inoiz ez erabiltzeko diseinatzea, zimentazio altuera anitzek erakusten duten bezala. Lur irregularraren gainean, harria aurkitu bezain pronto, zutabeak eta hormak eraikitzen hasi ziren; baina, laster, erabaki zuten erabiltzea eta zutabe lodi zirenek traba egiten zuten. Zutabe eta kapitelak birziklatuak ziren, akaso gertu dauden Ledeako eta Tiermasko erromatarren garaikoak, eta horregatik ez datoz bat ez altueran, ez dekorazio mailan, ez eta kokapenaren logikan ere. \nLeihoak ere, behar baino baxuago jarri zituzten, gaineko bobedak traba egin ez zezan: ondorioz, biak dira desberdin, eta bataren kokapena ez da egokiena. Inprobisatutako kriptarekin amaitzeko, erdiko nabeak zuen tamaina handiagoaren eraginez, kriptan erditik banatu zuten erdiko nabea, aldarearen aurrean zutabe bat jarrita. Zutabeek kokapen guztiz irregular honek, bobedak ia ezinezko egin zituen, soluzio oso zaileko ariketa. Iparraldeko aldetik hasi ziren, eta hegoaldean pixka bat hobeto egin zuten ariketa, aurrekoaren akatsetatik ikasita. Amaitzeko, bide bat eraiki zuten kriptara sartu ahal izateko, inongo simetriarik ez duten hiru arkurekin.\nPorta Speciosa.\nPorta Speciosa (\"ate ederra\") XII. mendeko jatorrizko elizaren lehen handitzean eraiki zen elizpea da. Bertan, kapiteletako baten gaia dela eta, non bi hegazti lepoak hanketan gurutzatuta agertzen diren, Eztebe maisuak, Santiagoko katedraleko Platerietako atearen egileak, lan egin zuela jasota dago. Arkupe honen eraikuntzan, beste toki batzuetatik zetozen elementuak berrerabili ziren eta garaiko hainbat maisuk lan egin zuten, eta, ondorioz, oso zaila izan da multzoari esanahi bat ematea. Atea bisera batez babestuta dago eta, bere gainean, trantsizioko leihate bat eta eraikuntza gotikoko matakan bat daude.\nAteen gainean dagoen tinpanoak sei irudi ditu. Erdikoa eta garrantzitsuena \"Salbatzailea\" da, monasterioa izena hartzen duena. Bere eskuinean, Maria, Petri eta beste irudi bat ikusten dira. Ezkerrean, Joan eta identifikatu ez diren eta beste ebanjelari batzuk irudikatzen dituztela uste den beste bi irudi. Tinpanoari, zezen eta lehoi formako mentsula bana eusten diote. Multzoa, palmetazko koroa batez inguratuta dago.\nTinpanoaren gainean dauden lau arkiboltak izaki erreal eta fantastikoen irudikapenez apainduak daude, erromanikoaren ohiko harmonia duten landare eta animalia motiboekin. Zutabeak, alde bakoitzetik hiru, gai ezberdinez apaindutako kapitelez koroatuta daude. Ezkerretik eskuinera, kapitelek lehoiak irudikatzen dituzte, beren kumeak babesten, Jakan ohiko pertsonaiak kokoriko jarrita, lepoak gurutzatuta eta hanketan mokoka ari diren hegaztiak, edo buru bat, zurtoinez eta akanto hostoz lotuta. Atea marmolezko mainel batetik zatituta dago. Alboetan, lehoien gainean jarrita dauden santuen irudiak daude.\nArkibolten gainetik frisoa dago. Bertan, Bibliako eszenak eta pertsonaiak irudikatzen dira. Ezkerretik eskuinera, lerro garaienean, Mikel goiaingerua, Jakue Zebedeorena, Salbatzailea, Petri, Joan, Nunilo eta Alodia santuen martirioko eszenak, munstro apokaliptiko bat, arima bat harrapatzen ari den deabrua, heriotzaren dantza eta Jonas balearekin irudikatuta daude. Beheko lerroan, Ikustaldia, Deikundea, gotzain edo santu bat eta aingeru tronpetari bat irudi estilizatuen bidez irudikatzen dira, eta, ezkerrean, beste gotzain bat, bakulu eta ebanjelioarekin, beste aingeru tronpetari bat eta gizon baten burua.\nAbsidea eta dorrea.\nDorreak lau angeluko forma du, ia karratua, eta albo guztietan arkuteria hirukoitzeko leihoak ditu. Arkutxo hauek zutabe sinpleek eusten dituzte, kapitel eta apaindurarik gabe. Abside zirkularrek leihate estuak dituzte, eta erlaitz bat, hainbat modiloiz, giza buruez, animaliez, begiztez, bolez, atributuez eta abarrez apaindutako bloke alakatuz osatua. Hormak garbi daude, apaingarririk edo elementurik gabe. Eraikuntza mota hau Europan ohikoa izan zen garai horretan, IX. mendearen lehen erdian, eta, ondoren, Iberiar penintsulan.\nAbsideak eta dorreak, monasterio berri eta zaharren fatxaden ondoan, tokiaren bereizgarri den multzo harmoniatsu bat osatzen dute, monasterioko txokorik tipikoenak direlarik.\nOstatuko patioa.\nElizaren iparraldean ostatuaren patioa dago. Toki honetan, antzinako monasterioko klaustro erromanikoa altxatzen zen. Klaustro hau, XIX. eta XX. mendeetan monumentu multzoak jasan zuen 118 urteko utzikerian desagertu zen; indusketa batzuetan aurkitutako kapitel bakarra kontserbatzen da.\nEspazio honetan, arbotante gotiko handia eta elizara sartzeko atea nabarmentzen dira. Burualdeko iparraldeko horman dagoen atea erromanikoa da. Kriptakoa baino pixka bat landuagoa, hiru arku mailakatuez osatuta dago, horietako bi kapitel eta zutabeetan bermatuta daudelarik.\nMonasterioak.\nLeireko monasterioan bi eraikin egin ziren funtzio horri begira. Horietako bat, monasterio zaharra, IX. mendekoa da, baina horma-atal batzuk eta dorre bat baino ez dira geratzen. Iparraldeko horma originala da, eta oso anarkikoa den harlanduz egina dago. Bertan, portada zahar eta xumea ikus daiteke, baita leiho estuak ere, batzuk ferra-arkuz bukatuak. Ipar-ekialdean, oinplano karratuko dorre bat dago. Monasterio honek klaustro erromaniko bat izan zuen, 1836 eta 1954 artean Mendizabalen desamortizazioaren ondoren instalazioak abandonatuta egon ziren garaian desagertu zena. Garai hartan, monasterio zaharraren hondakinen artean, estiloa eta materialak errespetatuz, ostalaritza hartzeko eraikin bat eraiki zen. Eraikin berri horrek, elizarekin batera, klaustro zaharra zegoen ostatuaren patioa osatzen du.\nXVI. mendearen erdialdean monasterio berri bat eraikitzea erabaki zen, zaharra oso egoera txarrean baitzegoen. Monasterio zaharra elizaren iparraldean geratzen zen, hau eta mendilerroaren artean; berria hegoaldean altxatzen da, elizaren eta bailararen artean. 53 metroko luzera eta 43 metroko zabalera duen eraikuntza da, lau solairu dituena, elizaren hegoaldeko hormari itsatsia, Aragoiko estiloan egina. Beheko solairua eta lehen hiru solairuak Leireko harrobietako harriz egindako harlanduz eginak daude, azkena adreilu zurbilez. Azken solairu horrek arkuteria batzuk ditu, itsuak eta irekiak tartekatzen direnak. Teilatuak hegal handi bat du, Irunberriko Tomas de Gazteluk zizelkatua. Lanak 1562an hasi eta 1640an amaitu ziren.\nLeireko kutxatila.\nLeireko kutxatila elefantezko boliz egindako kutxa txikia da. Omeiatar Kaliferriaren garaian egina, Penintsula osoko islamiar artearen maisulan nagusienetariko bat da. Leireko kutxatila deitzen zaio, monasterioan izan baitzuten Nunilo eta Alodia santuen erlikiontzi gisa. Gaur egun, hala ere, Nafarroako Museoan dago gordeta, eta ez monasterioan.\nNafarroako errege-erreginen panteoia.\nLeireko monasterioak Nafarroako errege-erreginen panteoi funtzioa izan du historiako hainbat unetan. Leireko monasterioaren irudia Iru\u00f1eko Erresumako erregeen panteoi bezala eztabaidatua izan da batzuetan. Jose Go\u00f1i Gaztanbideren \"Los Obispos de Pamplona\" lana argitaratu aurretik, ziurtzat jotzen zen Nafarroako lehen erregeak eta haien senideak Leiren lurperatu zituztela. Hipotesi horren arabera, musulmanek Iberiar penintsula menderatu zuten garaian, agintari zibil eta erlijioso iruindarrak Leiren babestu ziren 860tik 1023ra, eta Kordobako San Eulogioren oharretan ere hala esaten da:\nLeire garrantzitsua zen, eta erregeentzat gune zentrala zen, eta horregatik pentsatzen da logikoa izango litzatekeela bertan lurperatzea erregeak. Hala ere, ez dira aurkitu hilobiak, kripta ez zen inoiz erabili eta, garai horretan ohitura zen bezala, lurperatzeak elizaren kanpoaldean egiten ziren. Tradizio nafarraren arabera, Eneko Arista bertan dago lurperatuta. Antso I.a Gartzeitz, 925an hildakoa eta bere semea Gartzia II.a Santxitz (h. 970) \"Sancti Stefani portico\"n lurperatuta daudela dio dokumentazioak, ziurrenik Deioko gaztelua. Naiara konkistatu zutenean, errelebantzia irabazi zuen Leirek. 991an Ramiro Gartzeitz Viguerakoa eta Teresa Leongoa Leiren lurperatu zituztela dokumentatu da. \nAndregoto Garindoitz, Gartzia II.a Santxitzen beste emaztea Irunberrira bizitzera joan zen, eta horrek ere sinesgarritasuna ematen dio Leireko lurperatzeei. Gartzia IV.a Santxitzek Naiarako Santa Maria monasterioa sortu zuen 1053an, eta bertan ezarri zuen errege panteoia, baina mantendu zen Leiren hilobiratutako erregeen inguruko mitoa. Aragoitarren dominazio garaian San Juan de la Pe\u00f1an lurperatu zituzten erregeak eta, Nafarroako Erresuma behin sortuta, Iru\u00f1eko katedralean; Joanes III.a Nafarroakoa eta Katalina Foixkoa Leskarren daude lurperatuta.\nTradizioak, hala ere, pisu handia zuen. 1613ko abuztuaren 13an Juan Etxaide abadeak hegoaldeko horman erreformak egin zituen eta Iru\u00f1eko apezpikua deitu zuen bertan hezurrak agertuko zirelakoan. Bertan ziren ere Prudencio Sandoval fraide eta historialaria, eta Juan Garro, Xabierko gazteluaren jauna. Honek lau kutxa eraman zituen, bertan hezurrak jartzeko, jasoko zituzten erregeen izenekin; izan ere, hezur horiekin urrezko eta zetazko elementuak zeudela jaso zuten eta, beraz, erregeei egotzi zizkieten hezurrak. Kutxak sakristiaren hormaren ondoan jarri ziren, eta erregeen izenak XI. eta XII. mendeko kodize batetik kopiatu ziren. \nLiburu horretan dauden izenak, agian, aldatu ziren idatzi eta gero, panteoiaren izaera aldarrikatzen jarraitu ahal izateko. 1864an hezur horiek Esara eraman ziren, hilobia profanatu zutela entzun eta gero. 1865an saiatu ziren hezurrak Iru\u00f1eko katedralera eramaten, baina bi urte beranduago ez zuten lortu eta bertan behera utzi zen ekimena. 1888an kutxa berri bat egin zen, estilo neogotikokoa. 1982ko urriaren 21ean gaur egun dagoen lekuan jarri ziren ustezko erregeen gorpuak, Nafarroako errege-erreginen panteoia izena eman zaion lekuan.\nSantuak eta adbokazioak.\nMonasterioa, bere horretan, Salbatzaileari (hau da, Jesusi) eskainia dago, baina badaude guztiz lotuta agertzen diren beste santu batzuk: Oskako Nunilo eta Alodia eta Birila kasu. Leireko Ama Birjina ere gehitu da azken urteotan, bereziki Leire izena orokortu denetik.\nBirila.\nBirila tradiziozko santu lokal bat da, ez da benetako santu kanonikoa. Birila (Tiermas, c.\u2009870 - Leireko monasterioa, c.\u2009950) aragoiar monjea izan zen, X. mendean Leireko abadea izandakoa. Dokumentuetan jasotzen da 928an Birila izeneko abade bat egon zela bertan. Kondaira lokalaren arabera, Donejakue bidean leku askotan adierazten duten kondaira baten protagonista izan zen Birila. Tradizioaren arabera, ez zuen zeruko betikotasuna eta zoriontasuna oso ondo ulertzen. \nBehin, urretxindor baten txioak erakarrita basora joan eta 300 urtez egon zen txoriari begira; bera unetxo bat baino pasatu ez zelakoan zegoen, baina monasteriora itzuli zenean ez zuen inor ezagutzen eta ez zuen inork ezagutu. Ondoren, Jaungoikoa agertu omen zitzaion, zoriona txoriaren kantua baino handiagoa zela esanez. Horren ondorioz monasterioko fraideek Birila santutzat hartu zuten.. Kondairaren aldaera baten arabera, garaiko abadeek pentsatu zuten bere eguneko paseoan pizti batzuk jan zutela. Jada Antso Nagusiaren garaian gurtua, zistertarrek bere santuen zerrendan sailkatzen dute.\nAlodia eta Nunilo.\nAlodia eta Nunilo aragoiar edo andaluziar martiri kristauak izan ziren. Alodia eta Nunilo neskato bikiek aita musulman eta ama kristaua zituzten. Aita laster hil eta amak kristautasunean heziak, hau hiltzean senide batek, ondasunak bereganatzeko asmotan, neskatoak salatu zituen. Islamiar zuzenbidearen arabera, aita musulman baten seme-alabak musulmanak izan behar dira. Baina fede kristaua aitortu zutenez, burua moztu zieten.\n\"Translatio sanctarum Nunilonis et Alodiae\" eskuizkribuaren arabera, Oneka Beraskoitz erreginak 860an Leirera eraman zituzten bere aztarnak. 1835eko desamortizazioan, erlikiak ustezko Adahuesca jaioterrira itzuli ziren, mendeetako saiakeraren ondotik; izan ere, Klemente X.a aita-santuak bulda bat egin behar izan zuen gai honi buruz. Monasterioan eurei eskainitako margolan bat dago, Juan Berroetak egina.\nJaiak.\nLeireko Ama Birjinaren jaia abuztuaren 15ean ospatzen da, Andre Mariaren Jasokundearen egunean. Hala ere, azken urteotan hedatu da uztailaren 9an beste jai bat egitea, Bakearen Erreginaren Andrearen egunean.\nMonasterioa gaur egun.\nMonasterioa gaur egun Nafarroako gune turistiko garrantzitsua da, eta monumentu historikoa. Era berean, Donejakue bidearen Aragoiko bidearen baitan dago, Jakatik Zangozara doan zatian. Monasterioak bere funtzioa mantentzen du, bertan bizi den komunitate batekin, baina era berean ostatu izaera ere badu: alde batetik hotel eta jatetxe bat du; bestetik, gizonezkoek aukera dute monje gisa bizitzeko egun batzuetan, eurekin batera jardueratan parte hartuta.\nLeireko gunea bisitagarria da turistentzat. Bisita gidatuak ere eskaintzen dira, edo librean bisita daiteke. Elizkizunak eskaintzen dira, kantu gregorianoarekin, matutiak, laudeak, meza, bezperak eta konpletak entzun daitezke.\nArlo politikoan, Nafarroako Gobernuak urtero Nafarroako errege-erreginei omenaldia egiten die bertan. 1973an hasi zen ohitura hau, meza batekin, baina gaur egun jarrera laikoagoa ere badu, Nafarroako kulturako hainbat adierazpiderekin.\nKaleak.\nLeireko monasterioa gogoratzen duten kaleak daude hainbat hiritan:"}
{"id": "68291", "revid": "336", "url": "https://eu.wikipedia.org/wiki?curid=68291", "title": "Tetraziklina", "text": "Tetraziklinak espektro zabaleko antibiotikoak dira, gehienak era sintetikoan lortutakoak. Familia honi izena ematen dion antibiotikoa, tetraziklina bera, \"Streptomyces aureofassiens\" bakterioak sortzen du era naturalean.\nTetraziklina guztien egitura kimikoa ziklikoa da (\"irudia\").\nErasobidea.\nAntibiotiko guztien antzera, tetraziklinak gai dira bakterioak akabatzeko giza-zelulak kaltetu gabe. Toxikotasun hautakorra dute, beraz. Tetraziklinak bakteriar erribosometan sartzen dira eta proteinen sintesia inhibitzen dute. Proteinak sortu ezean, bakterioak hiltzen dira.\nBakterioen zelula mintza tetraziklinekiko irazkorra da, antibiotiko hauen sarrera ez du oztopatzen. Giza zelulen mintza, berriz, antibiotiko hauekiko iragazgaitza da, eta tetraziklinak ez dira sartzen zitoplasmara. Horretan datza toxikotasun-eza zelula eukariotoentzat.\nAplikazioak.\nEspektro zabaleko antimikrobianoak dira tetraziklinak. Horrek esan nahi du bakterio askoren aurka erabil daitezkeela. 1950-eko hamarkadan hasi ziren erabiltzen, baina denboraren poderioz bakterio anitzek erresistentzia garatu dute. Hori dela eta, gaur egun iraganean baino gutxiago erabiltzen dira tetraziklinak.\nKlamidiak, mikoplasmak eta espiroketen aurka eraginkorrak dira oraindik tetraziklinak. Bruzelosia, kolera, sifilia eta aknearen tratamenduan erabiltzen dira.\nAntibiotiko hauek ez dira erabili behar haurdun dauden emakumeengan eta ezta umeengan ere. Hauengan hortzen kolorea iluntzen dute. Kontrako efektuak sor ditzakete ere heste mailan (beherakoak eta sabeleko mina).\nTetraziklina garrantzitsuenak.\nTetraziklina, doxiziklina, klorotetraziklina (\"aureomizina\" ere deitua) eta limeziklina dira tetraziklina nagusiak."}
{"id": "68293", "revid": "512", "url": "https://eu.wikipedia.org/wiki?curid=68293", "title": "Jean-Pierre Calloc'h", "text": "Yann-B\u00ear Kalloc'h, frantsesez Jean-Pierre Calloc'h, (1888ko uztailaren 21a - 1917ko apirilaren 10a) bretainierazko eta frantsesezko idazlea zen.\nGroix uhartean jaioa, arrantzale baten semea zen eta 1902an umezurtu zen. 1900an Aurayko apaizgaitegian ikasi zuen eta 1905ean Vanneskoan, alabaina ikasketak utzi behar izan zituen bere anai-arreba gaixoak zaintzeko. Hainbat mistika eta kristau poemak idatzi zituen, gehienak batailetan zehar.\nBorrokan hil zen Lehen Mundu Gerran zehar Urvillers/Cerizy (Aisne) inguruan."}
{"id": "68296", "revid": "105290", "url": "https://eu.wikipedia.org/wiki?curid=68296", "title": "Partxe antisorgailu", "text": "Partxe antisorgailua emakumeentzako hormona bidezko metodo antisorgailua da. Partxearen printzipio aktiboak pixkanaka xurgatzen dira epidermisean zehar zirkulaziora pasaz.\nPartxea 3 asteetan zehar eramaten da jarrita, astean behin aldatuz. Laugarren astean atsedena hartzen da, partxerik jarri gabe, aste horretan hilekoa jaitsi beharko da eta. Asteko egun berean aldatu beharra da, 7 egunetan zehar eragina izateko diseinatua baitago. Partxea ilerik gabeko azal lehor eta garbian jarri behar da, ipurmasail, sabelalde edo besoan, jantzi estuekin urratzen ez den lekuan."}
{"id": "68298", "revid": "23317", "url": "https://eu.wikipedia.org/wiki?curid=68298", "title": "Viorica Ursuleac", "text": "Viorica Ursuleac (Txernivtsi, 1894ko martxoaren 26a - 1985eko urriaren 22a) Errumanian jaiotako opera kantaria izan zen, sopranoa. Greziar eliza ortodoxoko artxidiakonoaren alaba zen.\nBizitza.\nErrumaniako Chernivtsi herrian jaio zen, orain, Ukrainan dagoena.\nVienan ikasi zuen, eta, operako bere debuta, Zagreben egin zuen, Jules \u00c9mile Fr\u00e9d\u00e9ric Massenet konposatzailearen Werther operan, Charlotten papera eginez, 1922an. Viorica Vienna Volksoperren hasi zen (1924-1926) Felix Weingartnerrek eskainitako laguntzari esker, Frankfurt Operan (1926-1930), Vienna Staatsoperrean (1930-1935), Berlin Staatsoperrean (1935-1937) eta Munich Operan (1937-1944). Clemens Krauss opera zuzendariarekin ezkondu zen Frankfurten, Viorica bera herri hontan bizi izan zen bitartean.\nViorica, Richard Strauss konposatzaile eta musikari alemaniarraren sopranorik gogokoena izan zen. Straussek, \"leialetatik leialena\" bezala definitu zuen. Soprano honek, Straussen lau operatako mundu osoko estreinaldian kantatu zuen: \"Arabela\", 1933an, \"Bakearen eguna\", 1938an, \"Capriccio\", 1942an eta \"Danaeren Maitasuna\", 1944an.\nSalzburgoko Jaialdian, 1930etik 1934 arte eta 1942tik 1943 arte agertu zen. Covent Gardenen, agerraldi bakarra egin zuen, 1934an, Straussen Arabela opera eta Jarom\u00edr Weinbergerrren \"Schwanda gaitajolea\" operaren Ingalaterrako lehen estreinaldian. Arabela izan zen bere operarik gogokoena. Londresko Royal Operan ere agertu zen, Giuseppe Verdi konposatzaile italiarraren \"Otello\" operan, Desdemonaren papera eginez, Lauritz Melchiorrekin zati ospetsuan eta Sir Thomas Beecham zuzendari zegoela.\nVioricak, gainera, Milango La Scala Antzokian ere kantatu zuen, Straussen \"Itzalik gabeko emakumea\" operan Enperatrizaren papera eginez. \"Elektra\" operan ere parte hartu zuen, Chrysothemisen papera eginez. Baita Mozarten \"Horrela egiten dute neska guztiek\" eta Wagnerren \"Valkiria\" operan ere, azken hontan, Sieglinderen papera eginez. Amerikan kantatu zuen aldi bakarra, Buenos Aireseko Col\u00f3n Antzokian izan zen Wagnerren \"Tristan eta Isolda\" operan Brang\u00e4neren papera eginez, Kirsten Flagstaden ordez, 1948an. Egin zituen beste paper batzuk, Almaviva Kontesarena, \"Figaroren Ezteiak\" operan, Donna Elvira \"Don Giovanni\" operan, Leonora, Beethovenen \"Fidelio\" operan, Senta, Wagnerren \"Noraezean dabilen holandarra\" operan Hans Hotterrekin, Amelia Grimaldi, Verdiren \"Simon Boccanegra\" operan, Amelia, \"Maskaradun pilota\" operan, Leonora \"Halabeharraren indarra\" operan, \u00c9lisabeth de Valois \"Don Carlos\" operan, \"Tosca\" operan, Minnie, Giacomo Puccini operagile italiarraren \"Urrezko mendebaldeko neska\" operan, \"Turandot\" Erna Bergerren Li\u00f9ren ordez, Arrosaren Zalduna, Ariadna Naxosen (lehenengo Konposatzailea da, gero Ariadna), Helena egipziarra, eta beste asko daude.\n\"Prima Donna\" Kammers\u00e4ngerin austriarrean sortua izan zen 1934an, Kammers\u00e4ngerin prusiarrean 1935ean eta bere agurra, Wiesbadenen eman zuen, 1953an, \"Arrosaren zalduna\" operan. Viorica, Salzburgoko Mozarteumen, irakasle gisa izendatu zuten 1964. urtean.\nVioricaren ahotsa ez zen edertasun handikoa, ez gogoratua izan den bezala behintzat, baina musikari eta aktore handi bezala kontsideratua izan da. Bere kide baten esanetan, Hildegard Ranczak zehazki, \"Atsegina izan arren, otzantasun handikoa, erabat harrituta geratzen nintzen sarri, ekitaldiaren aurretik, bi ordutan zehar bokalizatzen joaten zenean. Berea zen, ene iritziz, modu miragarrian eginikoa. Bere naturaz kanpoko ahotsa, adimen harrigarriz erabiltzen zuen\". Viorica Ursuleac, 91 urterekin hil zen, Ehrwald herrian, Tirolen, non bizi izan zen 1954tik aurrera, bere senarra zen Clemens Krauss hil zenetik."}
{"id": "68299", "revid": "512", "url": "https://eu.wikipedia.org/wiki?curid=68299", "title": "Cluny", "text": "Cluny Frantziako ekialdean dagoen udalerria da, Borgoina-Franche-Comt\u00e9ko eskualdean eta Saona eta Loira departamenduan kokatutakoa, Dijon eta Lyon artean.\nAbadia.\nX. mendean eraikitzen hasi ziren, 910. urtearen inguruan, eta 1130an amaitu. Arkitektura erromanikoaren adibide ederra dugu."}
{"id": "68300", "revid": "536", "url": "https://eu.wikipedia.org/wiki?curid=68300", "title": "Preserbatibo", "text": "Preserbatiboa edo kondoia sexu-transmisiozko gaixotasunak ekiditeko eta metodo antisorgailu moduan erabiltzen den elementua da.\nGizonezkoentzako kondoiaren kasuan, zakil tentera egokitzen den zorro fin bat da, material ezberdinetakoa izan daitekeelarik. Orokorrean latexezkoa bada ere, poliuretanozkoak aurkitu ditzakegu latexari alergia duten kasuetarako.\nEmakumezkoentzako kondoia bagina forratzen eta kanpo-genitalak estaltzen dituen poltsa da.\nPreserbatiboa (sorkundea babestutik datorren termino edo hitza) edo kondoia deituta ere, haurdun ez gelditzeko eta sexuaren bidez transmititzen diren gaixotasunengandik babesteko elementua da.\nGizonezko kondoien kasuan, zakila tente jartzen denean gainean ipintzen den funda moduko bat da eta material ezberdinetakoak izan daitezke; normalean latexa erabiltzen da baina hasiera baten animalien larruez egiten ziren eta egun poliburetanoz ere egiten dira latexari alergia duten pertsonentzat.\nPreserbatiboa gaixotasun sexualengatik babesteko antzinetik erabili da eta haurdun ez gelditzeko ere erabilia zen.\nGizakiek erlazio sexualak eta umeen sorkuntzaren arteko erlazioa ikusi zutenean, puntak itxita zituzten animalien heste zatiak erabiltzen hasi ziren eta gauza bera sexu eta gaixitasunen arteko erlazioa antzeman zutenean.\nGaur egun ere horrelako gailuak lor ditzakegu (hobeto eginda), bero korporala eta ukimen sentzazioa trasmititzeko onak direlako, baina ez dira haurdun ez gelditzeko oso eraginkorrak.\nEgipton, gutxienez K.A. 1000. urtetik zakilaren gainean oihalezko zorroak erabiltzen zituzten. Minos Erregearen leiendak (1200. K.a) hazia gordetzeko arrainen birikiak eta hauntzen maskuriak aipatzen ditu."}
{"id": "68301", "revid": "6950", "url": "https://eu.wikipedia.org/wiki?curid=68301", "title": "Ziape", "text": "Ziapea, mustarda (Ipar.) edo mostaza (Heg.) sukaldaritzan erabilitako ongailua da, kolore hori-marroiko orea, edo saltsa lodi, itxura du eta zapore bizia dauzka. \nZiape saltsa lodia edo ziape orea ziape landareko haziekin prestatzen da (ziape zuria, \"Sinapis hirta\"; marroia edo Indiakoa, \"Brassica juncea\"; beltza, \"Brassica nigra\"). Landarearen haziak ur, ozpin eta beste likido batzuekin nahasten dira eta sukaldaritzan erabiltzen da, beste espezia edo ongailu batzuekin batera. \nMunduan ezaguna da Dijongo (Frantzia) ziapea."}
{"id": "68304", "revid": "103793", "url": "https://eu.wikipedia.org/wiki?curid=68304", "title": "Urdirotz", "text": "Urdirotz Artzibar ibarreko kontzeju bat da, Euskal Herriko Nafarroa Garaia lurraldean kokatuta, Pirinioaurrea eskualdean.\n biztanle zituen.\nBertako biztanleak \"urdiroztarrak\" dira.\nIzena.\nUrdirotz toponimoa hainbat modutan agertu da historian zehar:\nGeografia.\nUrdirotz Artzibarran dago.\nInguru naturala eta kokapena.\nArtzibar kokatzeko ez dago aho bateko akordiorik. Egia esan, Zaraitzu eta Erronkaribar ibarretan bezala, haran horien iparraldea Pirinioetakoa da, eta hegoalde Pirinioaurreatarra, klima eta landaretza aldaketa nabariarekin. Trantsizio-eremu bat da, eta bi espazioen muga edo muga hori Larrogain, Elke-Pausaran, Pe\u00f1as Baxas eta Lareki mendien arteko irudizko lerro batekin markatu daiteke.\nArtzibar ibarra berezia da, bitxia beharbada, eta Erdi Arokan galtzen da bere jatorria. Ez dio jarraitzen ibai baten inguruan garatzeko zonako arauari. Bi adar bereiz ditu, Irati eta Urrobi ibaien ibilbideei jarraituz, eta hirugarren adar erdi bortxatu bat Gurpegi errekaren inguruan. \nKlima.\nUdalerriko gunerik garaienetan izan ezik, Artzibar gehienean klima azpimediterraneoa nagusi da. Urteko batez besteko tenperatura 6 eta 12 gradu bitartekoa da (sei gradu mendietan eta hamabi herrigunean). Prezipitazioak 1 000 eta 1 600mm bitartekoak dira, betiere udaberrian eta udazkenean ugariagoak. Urteroko egun euritsuak 100-120 inguru izaten dira, eta azarotik apirilera ohikoa da elurra jaustea.\nBaso-soiltze gogorra jasan dute Artzibar aldeko basoek. Pagoa, pinu basatia, haritza eta artea dira zuhaitzik ugarienak. Artea, arroilean eta ipar eta ipar-mendebaldeko mendietan hedatzen da batez ere. Birlandatutako pinuek 1 000 hektareatik gora hartzen dituzte, batez ere Austriatik ekarritako pinu lariziarrak dira.\nEstazio meteorologikoak.\nArtzibarren dagoen Orotz-Betelu udalerrian (ibarraren parte da geografikoki, baina ez administratiboki), itsasoaren mailatik 619 metrora, Nafarroako Gobernuak 1993n jarritako estazio meteorologikoa dago.\n&lt;hr&gt;\nHistoria.\nDemografiari dagokionez, suak edo etxeak zenbatzerakoan, 1366an bost zituen, eta gero hirura jaitsi zen 1819ra arte. Biztanle kopururik handiena 1900ean gertatu zen, 58 pertsonarekin, eta poliki-poliki jaisten joan zen, 1950-70eko hamarkadetan ibarra osoan gertatu zen krisiraino. 39tik 10era igaro zen, eta 1980an erroldatu gabe geratu zen. XXI. mendearen hasieran biztanleak izan ditu berriro, 2007ko zazpi erroldatuekin.\nDemografia.\n biztanle zituen Urdirotzek.\nKultura.\nEuskara.\nLuis Luziano Bonapartek, 1869an, Artzibarko herri guztiak sailkatu zituen, hegoaldeko goi-nafarrera euskalkian, Pirinio ibarretik Esteribar eta Erroibar ibarrekin hitz egiten zena.\nKoldo Zuazok, 2010ean, Artzibarrek atzerakada-eremuan sailkatu zen, non euskarak hain atzerakada handia izan duen, non bertako hiztunik apenas geratzen den.\nIbar honetan hitz egiten den euskarak bere berezitasunak ditu. Horregatik sailkatzen da Artzibarrera azpieuskalkian (Hegoartzibartar aldaera). Euskara batuaren itzalean alfabetatutako hainbat euskaldun baden arren, Artzibarko mintzaira zaharrak hiztun gaberik dakite.\nKanpo estekak.\nUrdirotzUrdirotz"}
{"id": "68307", "revid": "10891", "url": "https://eu.wikipedia.org/wiki?curid=68307", "title": "Jumi\u00e8ges", "text": "Jumi\u00e8ges Frantziako ipar-mendebaldean dagoen udalerria da, Itsas Sena departamenduan (Normandia) kokatutakoa, Le Havre eta Rouen artean.\nAbadia.\nJumiegesko abadia arkitektura erromanikoaren eredu ederra da, VII. mendean sortua eta ondorengo garaietan hainbat bider eraitsi eta berreraikia."}
{"id": "68311", "revid": "96586", "url": "https://eu.wikipedia.org/wiki?curid=68311", "title": "Maria del Puy", "text": "Maria del Puy Alonso Gonz\u00e1lez, ezagunago Maria del Puy (1941, Iru\u00f1ea - 2015eko azaroaren 25a, Iru\u00f1ea) euskal herritar aktore eta bikoiztaile bat izan zen. Batez ere telebistan egindako lanagatik ezaguna zen. Bikoizketan ere lan egin zuen, Shirley MacLaine, Liza Minnelli, Geraldine Chaplin, Ingrid Bergman, Jane Fonda, Katharine Hepburn edo Jaclyn Smith bikoizten."}
{"id": "68312", "revid": "96586", "url": "https://eu.wikipedia.org/wiki?curid=68312", "title": "Maria Jesus Jodar", "text": "Maria Jesus Jodar Cartujo, (Iru\u00f1ea, 1962) nafar aktorea da. Telebistan eta antzerkian lan egin du."}
{"id": "68313", "revid": "1545", "url": "https://eu.wikipedia.org/wiki?curid=68313", "title": "Smallville", "text": "Smallville Estatu Batuetan eginiko telesaila izan zen, Warner Bros ekoizpen etxeak ekoitzitakoa. Telesaila, 2001eko urriaren 16an ematen hasi ziren telebistatik, eta, une hontan, AEBetan, zazpigarren denboraldia betetzen ari da. Espainian, TVE 2tik ematen da; Frantzian, M6 katetik: Estatu Batuetan, The CW telebista katetik eta Latinoamerikan Warner Channel katetik.\nTelesailak, Clark Kent nerabearen istorioa kontatzen du, oraindik Superman bete-betean ez dela. Oraindik hegan egiten jakin gabe, bere ikasle bizitza Smallville herrian bizi du, Kansasen kokatua.\nTelesailean zehar, Clarkek, beste gizaki guztiengandik erabat bereizten duten ezaugarriak dituela deskubrituko du, geroago izango den gizon bihurtuko duten xehetasun eta egoera txikiak. Lex Luthor ere agertzen da, oraindik gaizkile maltzur eta gupidagabea bihurtu ez dena, baina asko aldatuko dena, pelikuletan eta komikietan agertzen den gizon krudela bihurtu arte.\nTelesaila, Lana Lang eta Clark Kenten artean dagoen harremanean oinarritzen da."}
{"id": "68314", "revid": "105290", "url": "https://eu.wikipedia.org/wiki?curid=68314", "title": "Monza", "text": "Monza Italiako iparraldean dagoen hiria da, Lonbardiako eskualdean kokatutakoa.\nDuomo.\nMonzako katedrala (\"Duomo di Monza\") VI.-VII. mendeetan egindako eraikin erromaniko ederra da."}
{"id": "68316", "revid": "109565", "url": "https://eu.wikipedia.org/wiki?curid=68316", "title": "Pavia", "text": "Pavia (italieraz ahoskatua; lombardieraz \"Pavia\"; ; Erdi Aroko latinez: \"Papia\") Italiako iparraldean dagoen hiria da, Lombardiako eskualdean kokatutakoa.\nAipagarriak dira , besteak beste, katedrala (XV. mendea), San Pietro in Ciel d\u00b4Oro eta San Michele elizak eta Visconti familiaren gaztelua (XIV. mendea). Merkataritza eta industria (ehungintza, mekanika industria) dira ekonomia jarduera nagusiak.\nHistoria.\nGaliarren \"Ticinum\" hiria izan zen, eta indar handia izan zuen Erromatar Inperioaren garaian. 476an Odoakrok suntsitu zuen baina lonbardiarrek berriro eraiki eta beren hiriburu egin zuten (572). Lonbardiarren eta frankoen hiriburu izan ondoren XII. mendean burujabetasuna lortu zuen. 1359an Milango Visconti familiak hartu zuen; 1515ean espainiarren mende eta 1706an austriarren mende geratu zen. Frantziaren esku egon ondoren Austriakoen agindupean egon zen berriro (1814-1859 bitartean), 1860an Italiako erresumaren lurralde bihurtu zen arte.\nMugakideak.\nPaviak honako udalerri hauekin egiten du muga:\nSan Michele Maggiore.\nSan Michele Maggiore Pavian dagoen Erdi Aroko eraikinik ezagunena eta garrantzitsuena da, XI.-XII. mendeetan egindako eraikin erromaniko ederra dena."}
{"id": "68317", "revid": "96586", "url": "https://eu.wikipedia.org/wiki?curid=68317", "title": "Marivi Bilbao", "text": "Maria Victoria Bilbao-Goioaga Alvarez (Bilbo, Bizkaia, 1930eko urtarrilaren 22a \u2013 \"ib.\", 2013ko apirilaren 3a) aktorea izan zen. Besteak beste, \"Marisa Benito\" izan zen \"Aqu\u00ed no hay quien viva\"n eta \"Izaskun Sagastume\" \"La que se avecina\" telesailetan.\nBiografia eta lana.\nMaria Victoria Bilbao-Goyoaga \u00c1lvarez, gero Marivi Bilbao izenez ezagutuko zena, Bilbon jaio zen, Bizkaian, 1930eko urtarrilaren 22an. Txikitan, bihurria baino gehiago, ikasle txarra omen zen dio berak:\nOso gazte hasi zen antzerkian lanean, sortzen lagundu zuen Akelarre taldean beste batzuen artean. 20 urte zituenean, izena aldatu zuen, ez baitzuen aitak antzerkian zebilela jakiterik. Telefono-gida ireki eta lehenengoa kopiatu zuen: Angela Valverde.\nZinemako debuta film laburretan egin zuen: \"La interrogaci\u00f3n de F. Bardaj\u00ed\" eta \"Playa ins\u00f3lita\" (1962), Javier Aguirrerenak, \"Irrintzi\" (1978), Mirentxu Loiarterena eta \"Agur Txomin\" (1979), Juanma Ortuoste eta Javier Rebollorena.\n1981ean egin zuen lehen papera film luze batean (Juanma Ortuoste eta Javier Rebolloren \"Siete Calles\"), eta orduz geroztik bigarren mailako euskal herritar antzezle hoberenetakoa izan da. Izan ere, film horren ondoren, beste askotan parte hartu du: Pedro Olearen \"Akelarre\" (1983), Javier Agirre Fernandezen \"La monja alf\u00e9rez \"(1986), Ernesto Telleriaren \"Eskorpion \"(1988), Joaqu\u00edn Trincadoren \"S\u00e1lvate si puedes \"(1994), Ramon Barearen \"Adi\u00f3s, Toby, adi\u00f3s \"(1995), Koldo Serraren \"La noche de autos\" (1995), Daniel Kalparsororen \"Salto al vac\u00edo\" (1995), eta egile beraren \"Pasajes\" (1996), Gerardo Herreroren \"Malena es un nombre de tango\" (1996), eta abar.\nTelebistan ere lan asko egin zuen, eta saio askotan parte hartu zuen: Antoni Cuadriren \"Al salir de clase\", Vicente Escriv\u00e1ren \"Manos a la obra\", Antxon Urrosoloren \"Detr\u00e1s del sirimiri\", Ramon Barearen \"Historias de la radio\", eta abar. Sari garrantzitsuak jaso zituen bere ibilbide luzean.\nBere ibilbide profesionalari aitorpena eginez, 1996an Euskal Aktoreen Elkarteak \"El Abrazo\" saria eman zion eta, 1997an, El Mundo egunkariak \"S\u00e9ller\" saria (V. edizioan).\nGaur egun duen fama Antena 3eko \"Aqu\u00ed no hay quien viva\" serie arrakastatsuan zuen paperari esker da. Bertan, Alberto Caballeroren gidaritzapean hiru urte luzez egin zuen lan. 2007an, \"La que se avecina\" Telecincok emititutako serie berria estreinatu zuen talde tekniko eta artistiko berarekin.\nEuskadin urtero egiten den Esklerosi anizkoitzagatik \"busti\" kanpainan laguntzaile ohikoa izan da, beste batzuk bezala, I\u00f1aki Gabilondo, Unax Ugalde, Igor Yebra edo Borja Cabeagak bezala.\nBi alditan ezkondu zen. Batean, Javier Urquijo (1939-2003) artista eta kritikoarekin, Elvira izeneko alaba izan zutelarik, dekoratzailea dena.\n2012an, telebistatik neurri batean erretiroa hartu zuen, grabatzeko laburragoak ziren iragarkiak egiten jarraitu zuelarik. Aipatzekoa \"O reciclas o collejas\" berziklatzeaz sentsibilizatzeko iragarkia.\nMarivi Bilbao Bilbon (Bizkaia) hil zen, bere etxean, 2013ko apirilaren 3an, 83 urte zituenean. Bere errautsak itsasora jaurti zituzten.\nErrekonozimendu eta sariak.\nMarivi Bilbaok urte askoan ETBko programa eta serie askotan etenik gabe kolaboratu izan du. Telebistan eta zineman izandako arrakastaren ondotik aitorpenak eta omenaldiak iritsi ziren."}
{"id": "68319", "revid": "119347", "url": "https://eu.wikipedia.org/wiki?curid=68319", "title": "Como", "text": "Como (italieraz eta berton ahoskatua; lombardieraz: \"C\u00f2mm\"; ) Italiako iparraldeko hiria da, Lombardiako eskualdean kokaturik dagoena. Izen bereko aintziraren ertzean kokaturik dago eta Suitzarekin muga egiten du. 2011ko urtarrilaren 1ean 85.263 biztanle zituen.\nMugakideak.\nComok honako udalerri hauekin egiten du muga:\nBanaketa administratiboa.\nComo 9 \"\" edo auzotan banaturik dago:\nSant'Abbondio.\nSant'Abbondioren basilika XI. mendean egindako eraikin erromaniko ederra da.\nHerri eta hiri senidetuak.\nComok honako hiri senidetuak ditu:"}
{"id": "68320", "revid": "96586", "url": "https://eu.wikipedia.org/wiki?curid=68320", "title": "Marta Etura", "text": "Marta Etura Palenzuela (Donostia, 1978ko urriaren 28a - ) gipuzkoar aktorea da.\nGoya Sarietarako hiru aldiz izendatu zuten 2010ean bigarren mailako aktore onenaren saria irabazi zuen arte, \"Celda 211\" filmean egindako lanagatik hain zuzen ere."}
{"id": "68321", "revid": "96586", "url": "https://eu.wikipedia.org/wiki?curid=68321", "title": "Mary Bego\u00f1a", "text": "Mary Bego\u00f1a (Bilbo, 1925eko apirilaren 4a - Madril, 2020ko apirilaren 12a) euskal aktorea izan zen."}
{"id": "68322", "revid": "10891", "url": "https://eu.wikipedia.org/wiki?curid=68322", "title": "Oscar Velado", "text": "\u00d3scar Velado Blasco (Gasteiz, 1978) euskal herritar aktorea da, telebistan ibilitakoa."}
{"id": "68324", "revid": "105290", "url": "https://eu.wikipedia.org/wiki?curid=68324", "title": "Pisa", "text": "Pisa ( ahoskatua) Italiako mendebaldean dagoen hiria da, Toskanako eskualdean kokatutakoa.\nMirakuluen enparantza.\nHiriak monumentu multzo ikusgarria gordetzen du \"Mirakuluen enparantza\" () delakoan, Gizateriaren Ondaretzat hartua: Alde batetik, 1063 eta 1118 artean eta haitzurdinez egindako Pisako katedrala (\"Duomo\") dugu, arkitektura erromanikoaren eredu paregabea. Beste batetik, Pisako dorre ezaguna dugu, XII. mendekoa eta okerturik eraikitakoa. Azkenik, bataiotegia eta hilerria ditugu."}
{"id": "68325", "revid": "219", "url": "https://eu.wikipedia.org/wiki?curid=68325", "title": "Pisako dorre", "text": ""}
{"id": "68326", "revid": "46380", "url": "https://eu.wikipedia.org/wiki?curid=68326", "title": "Pedro Osinaga", "text": "Pedro Osinaga Escribano (Iru\u00f1ea, 1936ko abenduaren 15a - Madril, 2017ko abenduaren 29a) nafar aktorea izan zen. Antzerkian egindako lanagatik izan zen ezaguna batez ere. 1999an Arte Ederretako Merezimenduko Urrezko Domina jaso zuen, eta 2010ean Nafarroako Kazetarien Elkartearen saria.\nErreferentziak.\n[[Kategoria:Nafarroa Garaiko aktoreak]]\n[[Kategoria:Iruindarrak]]\n[[Kategoria:Madrilen hildakoak]]"}
{"id": "68327", "revid": "336", "url": "https://eu.wikipedia.org/wiki?curid=68327", "title": "Siena", "text": "Siena erdialdeko Italiako hiria da, Toskana eskualdekoa. 445\u00a0km\u00b2-ko eremua du eta 2015eko irailean 53.877 biztanle zituen. Gizateriaren Ondare izendaturik dago, Erdi Aroko eraikinen multzo ederra dela eta.\nHistoria.\nEtruriarren hiri izan zen lehenik eta erromatarren mendeko kolonia geroago. 800. urtean Karlomagnok menderatu zuen; XII. mendean errepublika gibelino burujabe bihurtu zen. XII. mendetik XIII.aren amaiera arte garrantzi handiko salerosketa eta finantza gunea izan zen. Florentziaren kontra borrokatu zen Florentzia guelfoa baitzen eta Sienarekiko nagusitasuna lortu nahi baitzuen; 1260an Florentziaren kontra garaipena lortu zuen baina Karlos Anjoukoak, Florentziaren aldeko zenak, Sienari eraso eta menderatu zuen. 1298an Sienaren gainbehera hasi zen krisi ekonomikoaren (1298an Buognasori Sienako familia aberatsenak hondoa jo zuen eta ekonomian nahasmendu handia sortu zen) eta 1348an izurri beltzak sortu zuen hondamendiaren ondorioz.\nXIII. mendearen bukaeran eta XIV.aren hasieran, hiriaren gainbehera hasi zenean, Sienan arteak indar handia hartu zuen, pinturak bereziki; aipagarriak dira besteren artean, Duccio, Simone Martini eta Pietro Lorenzetti margolariak, bizantziar estiloan oinarritu eta gotikoaren ezaugarri nagusiak (argiaren eta kolorearen erabilera) landu zituztenak.\n1487-1512 bitartean Pandolfo Petrucci tiranoaren mendean izan zen harik eta 1524an Espainiako Karlos V.aren esku gelditu zen arte; espainiarrek 1557ean Kosme I.a Medicikoaren esku utzi zuten eta Toscanaren parte bihurtu zen. 1861ean Toscanako gainerako lurrekin batera Italiako Erresuman sartu zen.\nGeografia.\nMugakideak.\nSienak honako udalerri hauekin egiten du muga:\nKlima.\nK\u00f6ppen klima sailkapenaren arabera, Sienak klima azpitropikal hezea du (\"Cfa\").\nOndarea.\nErdi Aroko eraikuntza asko gorde dira; besteak beste, aipagarriak dira katedrala, San Domenicoren eliza eta XIII. eta XIV. mendeetako jauregiak."}
{"id": "68328", "revid": "6327", "url": "https://eu.wikipedia.org/wiki?curid=68328", "title": "Bologna Prozesua", "text": ""}
{"id": "68329", "revid": "8712717", "url": "https://eu.wikipedia.org/wiki?curid=68329", "title": "Ram\u00f3n Reparaz", "text": "Ram\u00f3n Gonz\u00e1lez Rep\u00e1raz (Donostia, Gipuzkoa, 1931ko urriaren 14a - Madril, Espainia, 2006ko abenduaren 28a) aktorea izan zen. Emaztea Mara Goyanes espainiar aktorea zuen. Bikoizketa arloan ere lan egin zuen, adibidez, Harry Potterren kapela bikoiztu zuen gaztelaniara."}
{"id": "68330", "revid": "6327", "url": "https://eu.wikipedia.org/wiki?curid=68330", "title": "Bolonia prozesua", "text": ""}
{"id": "68332", "revid": "219", "url": "https://eu.wikipedia.org/wiki?curid=68332", "title": "Xabier Aspuru", "text": ""}
{"id": "68334", "revid": "512", "url": "https://eu.wikipedia.org/wiki?curid=68334", "title": "Maruatx", "text": "Maruatx Zaraia mendilerroko mendi bat da, Deguria edo Degurixa Haranaren ekialdeko muturrean. Bere garaiera, 1036 metrokoa da, Deguria Inguruan aurkitzen diren mendietatik, txikienetako bat izaki, Andarto Txiki eta Gazteluko Haitza mendien ondoren.\nBerezitasunak.\nBehealdean, lurretik gertu, mendia alderik alde igarotzen duen kobazulo txiki eta estu bat du, oso baxua gainera.\nTontorra.\nInguruko beste mendiek bezala, tontorra harrizkoa duen arren, zati handi bat zuhaitzez beterik dago."}
{"id": "68335", "revid": "512", "url": "https://eu.wikipedia.org/wiki?curid=68335", "title": "Sergio Mu\u00f1iz", "text": "Sergio Mu\u00f1iz, (Bilbo, 1975eko irailaren 24a - ) bizkaitar aktore, abeslari eta modeloa da. Italian bizi eta lan egiten du."}
{"id": "68337", "revid": "105290", "url": "https://eu.wikipedia.org/wiki?curid=68337", "title": "Axoplasma", "text": "Axoplasma, biologiari dagokionez, neuronaren axoiaren barnean dagoen zitoplasmari deritzo. Axoplasma, likido likatsu bat da. Bere barnean, neurohodiak, neurofilamentuak, mitokondriak, bikortxoak eta bexikak daude. Likido likatsu honen barruan, osagai guztiak suspentsio egoeran daude. Axoplasmaren funtzioa, bere zati higikorren garraioa da, sinapsi bexikekin gertatzen den bezala."}
{"id": "68338", "revid": "12788", "url": "https://eu.wikipedia.org/wiki?curid=68338", "title": "Done Mikel Aralarkoaren santutegia", "text": "Done Mikel Aralarkoa, Aralarko Done Mikel in Excelsis edo Aralarko santutegia santutegi erromanikoa da, Aralarko mendilerroan dagoena, Nafarroa Garaiko ipar-mendebaldean. Tenpluari buruz iritsi zaigun lehen aipamena XI. mendekoa da, baina bi mende lehenago toki berean beste tenplu bat zegoen, karolingiar estilokoa. Erretaula du altxorrik preziatuena, Nafarroako Foru Erkidegoko \"kultura intereseko ondasun\" izendatua, Erdi Aroko europar esmaltegintzako maisulan gorenetakoa.\nSantutegia 1.237 metroko garaieran dago, trikuharri ugariko ingurune batean. Santutegira igotzeko, Uharte Arakil da ohiko abiapuntua, udalerri horretan baitago santutegia.\nOspakizun paganoetatik kristau ospakizunetara.\nMari ama lurraren bizileku omen zen haitzuloa (ikus Aralarko Dama), gerora tenpluak estaliko zuena, eta bere senar Sugaar herensugea han elkartzen zitzaion neguan:\nErromatar Inperioaren azkeneko garaitik eta, bereziki, Gargano Mendiko (V. mendea), Erromako (VI. mendea) eta Avrancheseko (VIII. mendea) Mikel goiaingeruaren agerpenei buruzko berrien ondorioz, Mendebaldeko Europan eliza asko eskaini zioten Done Mikeli. Horietako asko, esan bezala, mendi goialdeetan jasoak; han, gaixoak sendatzeko eta kristau erreinuak babesteko eginkizuna egozten zitzaion aingeruari.\nEuskaldunen lurraren ebanjelizazioan ere San Mikelenganako jaiera garrantzitsua izan zen; izan ere, X. mendetik aurrera, Iru\u00f1eko erregeek harenganako eta Ama Birjinarenganako debozioa bultzatu zuten bereziki. Horregatik, erreinuko eliza zaharrenetariko asko eta ermita anitz zeruko gudarosteko printzearen babespean jarri zituzten.\nDone Mikel in Excelsis tenplua.\nIX. mendeko karolingiar eraikinetik, aztarna hauek gelditzen dira:\nTenplu hura hondatu egin zen (edo hondatu egin zuten, ez baitakigu nola), eta geroztik berriz eraiki zuten. 1032. urtetik aurrera ageri dira Aralarko santutegiaren aipamenak dokumentuetan, eta 1074an sagaratu zuten. Dokumentu haietan, santutegia Zamartzeko Santa Mariaren (egungo Uharte Arakil herrikoa) menpeko gisa ageri da; eta, monasterio horren bitartez, Iru\u00f1eko katedralaren menpeko.\nXII. mendearen aurreneko erdialdean, santutegiko eraikin erromanikoa amaitu zuten. Garai hartan, erregeek, elizgizonek eta herritar fededunek sostengatutako santutegi hau San Agustin erregelako fraide komunitate batek zaintzen zuen. Denborak aurrera egin ahala, elizbarrutiko apaizen ardurapean jarri zuten, eta halaxe jarraitzen du egun ere. Kapilau nagusia eta kapilau laguntzailea Iru\u00f1eko artzapezpikuak izendatzen ditu, eta kaperau horiekin elkarlanean aritzen dira mezamutil, anaidikide eta \"sanmikelzale\" asko ere.\nErretaula.\nMunduan santutegia famatu duen artelana da. Bi metro luze da, 1,14 metro garai, eta tenpluaren presbiterioan dago.\nErromaniko garaiko aldareen apainketaren adibiderik ikusgarrienetakoa da. Antza denez, XII. mendearen amaiera aldekoa, Antso VI.a erregearen garaikoa da. Urreztaturiko eta esmaltaturiko kobrez egina, artelan hau esmaltezko 39 piezek osatzen dute, harribitxiz apaindurik. Erretaularen ikonografiak ondorengo hauek erakusten ditu: Ama Birjina eseririk, Haurra altzoan duela; tetramorfoak, hots, lau ebanjelisten ikurrak; apostoluak; errege magoak; aingeruak Mariari eginiko deikundearen eszena; eta San Jose. Erretaula horren berri dugunetik, hirutan baizik ez da santutegitik atera: 1765ean, Iru\u00f1ean garbitzeko (erretaulan bertan irakur daitekeenez); 1979an, lapurtu zutelako; eta 2006. urtean, Iru\u00f1eko erakusketa baterako.\n1979ko lapurretaren egilea Ren\u00e9 Alphonse van den Berghe izan zen, \"Erik Belgikarra\" ezizenez famatu zen eliz artearen ohoina. Ebatsitako 18 dominetatik eta 286 harribitxietatik, 16 eta 191 berreskuratu ziren, hurrenez hurren, 1981etik 1985era. Falta diren piezen hutsuneak nabari zaizkio, beraz, erretaulari.\nDone Mikelen irudia.\nSantutegian dagoen irudiaren itxura oso antzinakoa eta berezia da: deabrua lantzaz akatzen edo arimak balantza batean pisatzen beharrean (ohiko irudiak), Gurutze Santuaren eramaile gisa agertzen zaigu gure aingerua, hau da, Kristo Errege berpiztuaren mezulari gisa. Irudi honen jatorrian, dirudienez, Bibliako eta liturgiako zenbait testuk eragina izan zuten. Egungo San Mikel \"in Excelsis\" irudia 1756. urtean egin zuten urreztaturiko zilarrez, erlikia ontzi zaharra ordezkatzeko.\nBarnean, antzinako zurezko irudiaren hondarrak eta Kristoren gurutzearen erlikia (\"lignum crucis\") daude gorderik. Gaur egun ere, aingeruak kristau askoren (batez ere nafar eta gipuzkoarren) debozioa bereganatzen du. Areago, urtero, Pazko egunez, irudi santua Santutegitik atera eta hiru hilabete ematen ditu Nafarroan barna 280 herri inguru bisitatzen. Hauetako askotan ere, Aralarko Deun Mikel Goiaingeruaren Kofradiako kide diren familiek ostatu ematen diete aingeruaren irudiari eta eramaileei. Kofradia hori sortua zen XII. menderako.\nHerriotan, Aingeruaren bisitak erritual jakin bati jarraitzen dio: soroen bedeinkapena eta ebanjelioen proklamazioa lau haizeetara, gaixoei bisita... Gipuzkoara ere joaten da abuztuaren bigarren igandean Igaratzako erromeriarekin bat eginez.\nAspaldiko ohiturari jarraikiz, aingeru santua Iru\u00f1era ere jaitsi ohi da; aste betez bertako parrokia, komentu, ospitale eta ikastetxeei bisita egiteko eta, batez ere, Katedraleko \"Dedikazio\" jaian parte hartzeko (Pazko zortziurrenaren ondorengo asteartea).\nSantutegiaren egun handiak.\nKristau egutegiko ospakizun nagusiekin batera, bi egun dira San Mikelen jarraitzaileentzat bereziki hunkigarriak eta jai handi gisa ospatu ohi direnak: Done Mikelen agerpenaren jaia (maiatzak 8) \u2014kristautasunaren aurretiko ospakizunetan, Sugaar haitzulotik ateratzen zen garaia\u2014, Pio V aita santuak ezarri zuen egun hau Eliza Unibertsalarentzat Monte Garganoko italiar santutegiko antzinako ohituren omenez, eta Dedikazioaren jaia (irailak 29) \u2014Sugaar haitzulora itzultzen zen garaia\u2014, Erromako Via Salariako San Mikel basilikaren sagaratze datarekin bat datorrena. Honetaz gain, Absolbizio eguna (abuztuaren azkeneko igandea) ere ospatzen da, Aralarko tenplu honen dedikazioaren oroitzapen gisa, zeinetan \"barkamen osoa\" irabaz baitaiteke. Gainera, urte osoan zehar izaten dira fededunen bisitak eta herrien errogatibak eta, bestalde, mendigoizaleek ere badute egun berezirik, Eguberri aurreko igandeko Mendigoizale Egun Handia hain zuzen ere.\nTeodosio Go\u00f1ikoaren elezaharra.\nHainbat aldaera ditu elezaharrak, eta horregatik uste da tradizioaren mamia antzinakoa dela, nahiz eta aita Burgik aurkeztutako era XVI.-XVII. mendekoa izan. Honela laburbil genezake:\nAntzinako denboretan, Go\u00f1erriko Teodosio \"Buruzagia\" izeneko jauna musulmanen aurka borrokatzera joan zen. Urte batzuen buruan etxera itzultzean, Basajaunez mozorroturiko deabruak (edo ermitau batek) esan zion bere emaztea morroi batekin zebilela. Sumindurik, Teodosio sartu zen logelan eta han zeudenak erail zituen, emaztea eta ustezko amorantea zirela pentsatuz. Laster, ordea, konturatu zen dena engainu bat izan zela, eta bere gurasoak hil zituela. Damutu eta abaildurik, Erromaraino joan zen erromes, eta barkamena eskatu zion Aita Santuari. Horrek horrenbeste egin zuen, zigor hau ezarrita: gorputza kate astun batzuek estutua, Aralarko mendatean ibiliko zen, kateok erori arte. Penitentzia betetzen ari zela, halako batean, herensuge ikaragarri batek eraso egin zion. Teodosiok San Mikelen babesa erregutu zuen. Orduan goiaingerua agertu zitzaion, eta, \u00abNor Jainkoa adina!\u00bb esanda, piztia akabatu zuen. Une horretantxe, Teodosioren kateak lurrera erori ziren, eta Teodosiok, bere esker ona adierazteko, aingerua adoratzeko eliza \u2014Done Mikel in Excelsis tenplua\u2014 eraiki eta bertan gelditu zen. Horren guztiaren lekuko, erdiko kaperaren sarreran zintzilik dauden kateak (penitentzia seinale, alde batetik; eta, bestetik, Kristok gizakiarentzat dakarren askapenaren zeinua, Hark hautsi baititu bekatuaren eta heriotzaren kateak) eta paretan dagoen zuloa, non, fededunek, burua sartuta, kredoa errezatzen baitute deabruaren eta indar txarren kontrako exorzismo gisa."}
{"id": "68339", "revid": "46380", "url": "https://eu.wikipedia.org/wiki?curid=68339", "title": "Tom\u00e1s Blanco", "text": "Tom\u00e1s Blanco Garc\u00eda (Bilbo, 1910eko azaroaren 10 - Madril, 1990eko uztailaren 16) bizkaitar aktorea izan zen. Gaztetan militarra izan zen. 1960ko hamarkadan \"spaghetti western\" asko egin zituen."}
{"id": "68340", "revid": "96586", "url": "https://eu.wikipedia.org/wiki?curid=68340", "title": "Morris", "text": "Maurice de Bevere edo \"Morris\" ezizenez ezagunagoa (Kortrijk, Flandria, 1923ko abenduaren 1a - 2001eko uztailaren 16a) komiki marrazkilari belgikarra izan zen.\n\"Lucky Luke\" pertsonaia ezagunaren sortzailea dugu.\nIstripuzko eroriko baten ondorioz hil zen.\nBizitza.\nBelgikako Kortrijk herrian jaioa, Morris, \"Compagnie Belge d'Actualit\u00e9s animation studios (CBA)\"n hasi zen marrazten. Hauek, sortu berriak ziren estudioak ziren. Bertan Peyo eta Andr\u00e9 Franquinekin egin zuen topo. Bigarren Mundu Gerraren ondoren, estudio hauek itxi egin behar izan zuten. Morris, orduan, \"Het Laatste Nieuws\" egunkari flandriarrarentzat lanean hasi zen, marrazkigile bezala. Baita Dupuisen \"Le Moustique\" astekariarentzat ere. Azken honentzat, 250 azal eta beste hainbat marrazki egin zituen, zine izarren karikaturak, batipat.\nLucky Luke.\nMorrisek bere pertsonaiarik ospetsuena, Lucky Luke, 1946. urtean asmatu zuen. 1955etik aurrera, pertsonaia honi buruzko komikiak egiteko, Ren\u00e9 Goscinny komiki gidoilari frantziarraren laguntza izan zuen. Eta Goscinny bera izan zen Lucky Luken komikien gidoilaria, 1977. urtean hil zen arte."}
{"id": "68341", "revid": "6327", "url": "https://eu.wikipedia.org/wiki?curid=68341", "title": "Mutusj\u00e4rvi Ainztira", "text": ""}
{"id": "68342", "revid": "105290", "url": "https://eu.wikipedia.org/wiki?curid=68342", "title": "Paatari aintzira", "text": "Paatari aintzira Finlandiako Inari udalerrian dagoen aintzira da."}
{"id": "68343", "revid": "119347", "url": "https://eu.wikipedia.org/wiki?curid=68343", "title": "Pautuj\u00e4rvi aintzira", "text": "Patuj\u00e4rvi aintzira Finlandiako Inari udalerrian dagoen aintzira da. 24,22 kilometro koadroko azalera dauka.\nInari aintziraren hegoaldean dago."}
{"id": "68344", "revid": "105290", "url": "https://eu.wikipedia.org/wiki?curid=68344", "title": "Vasko (ibaia)", "text": "Vaskojoki, Fa\u0161ku edo Vasko ibaia Finlandiako Inari udalerritik igarotzen den ibaia da."}
{"id": "68345", "revid": "448", "url": "https://eu.wikipedia.org/wiki?curid=68345", "title": "Andia", "text": ""}
{"id": "68346", "revid": "105290", "url": "https://eu.wikipedia.org/wiki?curid=68346", "title": "Rahaj\u00e4rvi", "text": "Rahaj\u00e4rvi aintzira, baiata ere Raahaj\u00e4rvi Finlandiaren Laponiako Inari udalerrian dagoen aintzira da. Bi zonalde bereizi egiten dira, goikoa eta behekoa."}
{"id": "68347", "revid": "71145", "url": "https://eu.wikipedia.org/wiki?curid=68347", "title": "Andimendi", "text": "Andimendi Nafarroa Garaiko mendebaldeko mendilerro bat da, Sakana haranaren hegoaldean eta Go\u00f1ibar eta Ollaran ibarren iparraldean kokatua. Elkarren arteko nolabaiteko jarraipena dute Andimendik eta Urbasa mendilerroak: izan ere, bi mendilerroek eratutako mendigunea babesten du Urbasa-Andia natura parkeak.\nHalaber, Andimendin dugu Euskal Herriko erdigunea, 2004an matematikoki ezarria. Beriain mendi ikusgarria da Andimendiko tontorrik altuen eta ezagunena. Branka moduko profil ezaguna du Ihurbain tontorraren mendebaldean, ursalto deitzen dioten ebaki geologiko bertikalduna.\nMendiak.\nHauek dira mendilerroaren 3 tontor altuenak:"}
{"id": "68350", "revid": "512", "url": "https://eu.wikipedia.org/wiki?curid=68350", "title": "Ivalo aireportua", "text": "Ivaloko aireportua (NAZE: IVL, NAGE: EFIV), (finlandieraz: \"Ivalon lentoasema\"), Finlandian iparraldean dagoen aireportua da, Inari udalerriko T\u00f6rm\u00e4nen herrixkan. Finnair konpainiak, Helsinki hiriburuarekin lotzen du udalerria eta bertatik, udalerria bisitatzen duten turistak datoz batik bat.\nTankavaarako urre meatzeak, Saariselk\u00e4ko eski azpiegiturak, Inarij\u00e4rvi Aintzira eta izokin ugari eroaten duten ibai emankorrez gozatzeko iristen diren turisten kopurua, urtetik urtera handitu egiten da. 2007. urtean esaterako, 146.000 bidaiari . Aireportua, Ipar Norvegia eta Murmanskeko atea da.\nPista nagusia alemaniarrek Bigarren Mundu Gerran eraiki zuten alfastozko 2,499 km-ko pista da."}
{"id": "68351", "revid": "105290", "url": "https://eu.wikipedia.org/wiki?curid=68351", "title": "Lizargarate lepoa", "text": "Lizargarate lepoa Eskoriatzan dagoen mendate bat da, 970 metroko garaieran.\nBertatik, hainbat bide abiatzen dira, norabide desberdinetan. Baina bi bereizi daitezke batik-bat: Alabitara doana, bat, eta Deguria edo Degurixara doana, bestea. Bidegurutzea, Lizargarateko lepoa, altzairuzko plaka batzuez adierazita dago. Bertatik abiatzen dira, lehen aipaturiko bi bideez gain, Elgeako mendilerrora doan bide bat, eta beste bat Eskoriatzara.\nIrispideak.\nBertara heltzeko bideak, bi edo hiru badira behintzat. Baina, guztietatik laburrena eta errazena, Aitzorrotz menditik gertu dagoen Urizar edo Uxarko bidegurutzerik abiatzen da. Toki hortatik abiatuta, Alabitara doan bidea hartu behar da, eta zuzen jarraitu denbora guztian. Ordu bete baino gutxiago irauten duen ibilaldi baten ondoren, Lizargarateko lepoa adierazita dagoen tokira heltzen da. Aipaturiko Urizarko bidegurutzetik abiatu ondoren, baina Lizargaratekora heldu baino lehenago, gas hodiaren bidea dago, kolore horiko langa metaliko batzuekin adierazita dagoena. Mendiolatik edo Urkulutik ere hel daiteke, lehenengo Degurixara helduz, eta, ondoren, handik, Arlutz mendi ingurura igo ondoren, aurrerago dagoen eskuinetarako bide batetik jeitsiz."}
{"id": "68353", "revid": "512", "url": "https://eu.wikipedia.org/wiki?curid=68353", "title": "Olof Eriksson", "text": "Olof Werner William Eriksson (Helsinki, 1911ko apirilaren 5a \u2013 \"Ib.\", 1987ko maiatzaren 27a) Finlandiako udalerrietako hainbat armarri marraztu zituen gizona izan zen.\nFinlandiar markoaren irudia grabatu zuen. 1965ean Pro Finlandia domina lortu zuen."}
{"id": "68354", "revid": "201", "url": "https://eu.wikipedia.org/wiki?curid=68354", "title": "Lizargarate", "text": ""}
{"id": "68359", "revid": "5834", "url": "https://eu.wikipedia.org/wiki?curid=68359", "title": "Sami Parlamentuak", "text": "Samitarren Legebiltzarrak (iparraldeko samieraz: \"S\u00e1mediggi\"; inariko samieraz: \"S\u00e4mitigge\"; skolt samieraz: \"S\u00e4\u00e4\u00b4mte\u00b4\u01e7\u01e7\"), Finlandia, Norvegia, Suedia eta Errusiako samitarren parlamentua da. Izan ere, ez da parlamentu bakarra eta arauak ezberdinak suertatzen dira hiru herrialdeetan.\nLegebiltzar finlandiarra Inari udalerrian dago.\nHistoria.\nHerri eskandinaviar hauek nomadak ziren garaietan, \"Finnekonger\" (\"Errege samiak\") agintari gorenak ziren. XII. mendekoak dira lehendabiziko aipamenak zentzu horretan. Hala ere, izena nahasgarria da, noblezia ez denez inoiz izan sami kulturaren ezaugarria.\nXIX. mendearen erdialdean, Alexandro II.a Errusiakoa tsarrak erreforma demokratikoak abiatu zituen, samitarrentzat batzarra eskainiz. Kola hirian urtean behin batzartzen ziren, \"Koladak Sobbar\" izenekoa. Errusiako Iraultza garaian desagertu zen ekimena.\nXIX. mendearen amaiera eta XX. mendearen hasiera artean, bestela, mugimendu bat abian ipini zen Norvegian, Finnmark eta Troms konderrietan, Sami kultura eta hizkuntza mantentzeko helburuarekin. Per Fokstad eta Isak Saba izan ziren horretarako buruzagi nabarmenak, biak ala biak laboristak. Saba 1907an izan zen hautatutako lehenengo samia legebiltzar nazional batean historian. \"S\u00e1mi soga l\u00e1vlla\" bere poema denborarekin musikatu eta samitarren abesti ofizialtzat hartu zuten.\n1917an, lehenengo nazioarteko konferentzia samia antolatu zuten Trondheimen, Norvegia eta Suediako iparraldeko eta hegoaldeko herritarrak batuz. Elsa Laula Renberg eta Daniel Mortensson nabarmendu ziren ekimen honetan, biak ala biak hegoaldekoak. Elur-oreinen abeltzaintza arautzea auzi nagusien artean eduki zuten. Samitarren egun ofiziala otsailaren 6a da orduko biltzarra zela eta.\nSami Kontseilua bestela eratu zuten bigarren konferentzia eta gero, Karasjoken, Norvegian, 1956ko abuztuaren 18an.\nLegebiltzarrak.\nFinlandiako sami legebiltzarra 1996ko martxoaren 2an zabaldu zuten, orain arteko berriena. Aanaaren dago kokatuta eta 21 ordezkari ditu. Lau urtetik behin aukerazten dituzte Samien Lurraldeko udalerrietan.\nNorvegiako sami legebiltzarra, aldiz, 1989ko urriaren 9an ipini zuten abian, Karasjoken. 39 ordezkari ditu, 4 urtetik behin egindako bozketen bidez 7 egoitzetan: Nuortaguovlu (Ekialdeko Norvegia), \u00c1vjovarri (Goimendiak), Davveguovlu (Iparraldea), G\u00e1iseguovlu (Lurralde menditsua), Viestarmearra (Mendebaldeko Itsasoa), \u00c5arjiel-Saepmie (Hego S\u00e1pmi) eta Lulli-Norga (Hegoaldeko Norvegia). Finladian ez bezala, herrialde osoan zabaltzen dira.\nSuediako sami legebiltzarra, azkenik, 1993ko abuztuaren 26an martxan ipini zuten. Kiruna da egoitza. Parlamentuak 31 ordezkari ditu, 4 urtetik behin bozkatutakoak, beste bi herrialdeetan bezala."}
{"id": "68360", "revid": "105290", "url": "https://eu.wikipedia.org/wiki?curid=68360", "title": "Lucky Luke", "text": "Lucky Luke komikietako pertsonaia bat da, 1946an, Morris marrazkilari belgiarrak asmatu zuena.\nPertsonaia.\nPertsonaia bera cow-boy edo bakero bat da, XIX. mendeko Estatu Batuetako Mendebalde Basatian bizi dena. Ospetsua da, bere itzala baino azkarragoa delako. Jolly Jumper da bere zaldia, eta Lucky Lukek laguntza behar duen orotan agertzen da. Herri askotatik igarotzen da, bertako jendeari laguntzeko, ahal duen guztietan. Bere egitekoa bete duenean, egon den herritik alde egiten du, herri hortako jendeak, bertan geratzeko eskatzen dion arren. Lucky Lukek, Estatu Batuen benetako historiako une garrantzitsuetan ere parte hartu du, Pony Expressaren sorreran, Oklahomako kolonizazioan eta nazioko bi kostaldeen telegrafo bidezko loturan, adibidez. Benetan bizi izan ziren pertsonaiak ere, agertu izan dira Lucky Luken komikietan. Calamity Jane, Billy the Kid, Roy Bean, Jesse James...\nArerioak.\nBere areriorik ospetsuenak eta errepikatuenak, Dalton Anaiak dira. Estatu Batuetako historian, abizen honetako anaia batzuk ere bizi izan ziren. Dalton Anaien izenak hauek dira: Joe, William, Jack, eta Averell, altueraz, txikienetik garaienera jarriz. Hauek, beti Lucky Luke akabatu nahian ibiltzen dira, baina ez dute sekula lortzen. Eta beti, espetxe batean amaitzen dute. Beste arerio batzuk ere daude, baina Dalton Anaiak dira ezagunenak.\nBeste pertsonaia batzuk.\nRantanplan: Dalton Anaiak preso egoten diren espetxeko zakur zaintzailea. Nahiko leloa da, eta Jolly Jumperrek ezin du bere presentzia jasan. Halere, beti joaten da Lucky Lukekin, honen egitekoren batetara.\nLucky Luken beste ezaugarri batzuk.\nHasierako komikietan, zigarro bat eramaten zuen beti ahoan. Baina, 1983. urtean, Morrisek, hori aldatzea erabaki zuen. Eta, hala, zigarro baten ordez, ordutik aurrerako komiki guztietan, lastotxo bat eraman izan zuen. Honek, Osasunerako Mundu Erakundearen esker ona jaso arazi zion marrazkilari belgiarrari.\nLucky Luke telebistan.\n1990eko hamarkadan, pertsonaia honekin, telesail bat egin zen, Terence Hill aktore italiarra protagonista zela. Telesail hontan, hainbeste urtetan zehar Lucky Luken ezaugarrien artean ohikoak izan ziren zigarroa eta ile beltza, lastotxo bat eta kolore horiko ileagatik aldatu ziren."}
{"id": "68361", "revid": "512", "url": "https://eu.wikipedia.org/wiki?curid=68361", "title": "Urien Wiliam", "text": "Urien Wiliam (Barry, Gales, 1929ko azaroaren 7a - Penarth, Gales, 2006ko urriaren 21a), idazle eta antzerkigile galestarra zen.\nBarryn jaioa, Stephen J. Williams Swanseako Galesko unibertsitateko irakaslearen semea zen. Galeseraren gramatikan aditua zen, hizkuntza sakonki ikasi zuen Swanseako Unibertsitatean. Ondoren, Liverpoolgo Unibertsitatera psikologian doktoregoa egitera joan zen.\n1972. eta 1973. urteetako Drama Medal saria irabazi zuen Galesko Eisteddfod Nazionalean. Gainera \"Wil Cwac Cwac\" haurrentzako telebista-programarako gidoiak idatzi zituen."}
{"id": "68362", "revid": "71145", "url": "https://eu.wikipedia.org/wiki?curid=68362", "title": "Armentiako basilika", "text": "Armentiako San Prudentzioren basilika Gasteizko udalerriaren barruan kokatuta dago, Armentia herrian zehazki, eta Arabako zaindariaren omenez eraiki izan zen. Erdi Aroan XI. eta XII. mendeen artean garatu zen arkitektura erromanikoaren adibide nagusietako bat da. Eliza XII. mendean eraikitzen hasi zen, eta mendeetan zehar hainbat eraldaketa izan ditu, batez ere XVIII. mendean. 1931ko ekainaren 4an, interes nazionaleko Monumentu Historiko-Artistiko izendatua izan zen. Prudentzio Santuaren adbokazioa du, Armentian jaioa 550. urtean eta Tarazonako gotzaina izan zena, eta Arabako patroia duguna. 1970etik aurrera izan du adbokazio hau, Gasteizko Francisco Peralta gotzainak San Andresen adbokazio pean egon zenari, San Prudentziorena eman zionean.\nEraikuntzaren historia.\nEliza XII. mendean eraikia izan zen, estilo erromanikoan, VIII. mendeko tenplu baten hondakinen gainean. Aurreko eliza hori San Andresen adbokazioaren pean zegoen, eta bere garaian garrantzia ere izan zuen: VIII. mendean musulmanek Calahorra hiria, Calahorra y La Calzada elizbarrutiko hiriburua, konkistatu zuten, eta orduan gotzain-egoitza Armentiako eliza horretara mugitu zen, katedral izendapenarekin batera. XI. mendean kristauak hiri hartan berriz nagusitu zirenean, Alfontso VI. erregeak gotzain-egoitza Calahorrara eraman zuen bueltan.\nJose Mar\u00eda de Azc\u00e1rate adituak dionez, gaur egun ezagutzen dugun San Prudentzioren basilikaren eraikuntza 1135 urte inguruan hasi zen, Rodrigo de Cascante Calahorra y La Calzadako gotzainaren ekimenez ; dena den, jatorriz eliza San Andresi adbokatuta zegoen. Hemen hasi zen, Sobronen (2006) hitzetan, elizaren kontserbazioaren gainbehera, bere estatusa galtzeaz gain herriaren despopulatze-prozesua garai honetan hasiko baitzen, 1181ean fundatutako Gasteizen onuran, eta horren eraginez tenpluaren zainketak garrantzia galdu zuen. Eliza honek kolegiata titulua 1498. urtera arte mantendu zuen, Errege Katolikoek titulu hau Gasteizko Santa Maria elizara mugitu zuten arte, orduko San Andres eliza parrokia gisa geratu zelarik.\nEz dakigu tenplu honen sagarapen data zehatza, baina ziurtasunez esan dezakegu XII. mendearen erdialdean izan zela. Eliza hau erromaniko estiloan eraikia izan zen. Dena den, deskribapenaren atalean ikusiko dugun bezala, ez dira kontserbatzen jatorrizko eraikuntzaren elementu asko. XII. mendearen ondoren, obra eta eraldaketa ugari gertatu ziren. Lehenak, 1562 aldera, teilatuaren erorketa partziala zela eta, teilatu oso berri bat eraiki zenean. 1578an, dorrearen eraikuntza eman zen, Pedro de Elgaraceta igeltseroari enkargatu ziotena. Hurrengo urteetan, eztabaida asko egon ziren momentura arte San Prudentziori dedikatutako beste basilika berri bat eraikitzeko, baina ideia baztertua izan zen San Andresen eliza honen barnean San Prudentzioren kapera bat baitzeuden, oso beneratua zena.\n1776 da elizaren aldaketa-prozesu honetan gehien azpimarratu behar dugun urtea, erreforma ugari eman baitziren. Badirudi, dokumentuek diotenez, eliza oso kontserbazio-egoera larrian zegoela, eta obrak beharrezkoak zirela. Obra hauek hala kanpoaldean nola barrualdean eman ziren. Aldaketa nagusienen artean, dorre berri bat eraiki zen, gurutzaduran kokatua, aurrekoa, burualdetik hurbilago zegoena, bota zelarik. Horrez gain, jatorrizko bi atariak desagertu ziren eta gaur egun ikus dezakegun arkupe-sarrera altxatu zen. Bestalde, antzinako klaustroak eraitsi eta beren hormak urte horretan ere egindako teilatu berrira arte altxatu ziren, horrela elizaren jatorrizko egitura harrizko-armazoi batek bildua izan zelarik. Azkenik, sakristia eta parrokia-etxe berriak eraiki ziren. Eraldaketa hauek guztiek elizaren itxura erabat aldatu zuten: itxura uniformeagoa eman zioten eraikuntzaren kanpoaldeari, jatorrizko egitura ezkutatuz eta oinplano ia guztiz karratua eratuz; absidea eta parrokia-etxea egitura horretatik irteten ziren elementu bakarrak ziren. Eliza berriaren trazak Francisco de Echanovek eman zituen.Barnealdean ere aldaketak gertatu ziren. Gurutzaduran altxatutako ertz-ganga nabarmendu dezakegu, kanpoaldetik ikusten dugun zinborrioa osatu zelarik, batetik; horrekin, gaur egun ikusgaiak diren tetramorfoen eskulturak ezkutaturik geratu ziren. Bestetik, elizaren nabeko ganga guztiak eraitsi eta berriak egin ziren, baita sakristian ere. Gainera, absidea adreiluzko trenkada batekin itxi zen, erretaula nagusia aurrean jarri zelarik eta horren atzean gela berri bat sortu zen, zeinera sakristietatik sar zitezkeen elizgizonak. Elizako korua oinaldera mugitu behar izan zen, bere jatorrizko kokapenean dorre berrira sartzeko harrizko marraskilo-eskailera bat jarri baitzen. Zoruan zehar hogeita hamar hilobi eraiki ziren eta gainetik lauzatu ziren. Azkenik, eliza guztiz zuritu zen barnealdetik.\nAzpimarratu behar dugu 1779an San Andresen adbokazioa zuen eliza honek gaur egun ezagutzen dugun titular berria bereganatu zuela: San Prudentzioren basilika bihurtu zen modu honetan. Arabako patroi dugu, apirilaren 28an bere omenezko jaia delarik.\n1908an, koruaren azpiko horma bota zen eta hura eusten zituzten zutabeen kapitelak agerian geratu ziren. Horrez gain, lehen aipatutako gurutzaduraren ganga bota zen eta tetramorfoak bistara geratu ziren, eta kanoi-ganga berri bat eraiki, paretetan baoak irekiz. Halaber, erretaula nagusia absidetik San Prudentzioren kaperara mugitu zuten, eta aurreko paragrafoan aipatutako trenkada bota zen, elizak gaur egun ikus dezakegun itxura lortu zuelarik, abside erromanikoa ikusgai. 1961an, gurutzaduraren ezkerreko aldea erori zenez, konponketak ere eman ziren, eta zati honetan zegoen erretaula desmuntatu zen eta modu honetan erromanikoko hainbat elementu desestali zituzten. Horiek izan dira basilikak bere historian zehar jasan dituen eraldaketa nagusiak.\nElizaren deskribapena.\nOinplanoa eta kanpoko eraikina.\nEuskal erromanikoaren adibide esanguratsuenetarikoa dugu Armentiako basilika. Hala ere, kontuan hartu behar dugu bere deskribapena egiteko XVIII. mendean egindako eraldaketak ere barnean hartu behar ditugula. Oinplanoa laukizuzena da, eliza erromanikoaren egitura forma osatzen duten pareta horien barnean geratzen delarik. Luzera-oinplanoko eliza da, nabe bakarrekoa, hiru tartekoa eta gurutze latindarrekoa: nabe nagusiak transeptuak gurutzatzen du, eta erdi-zirkulu formako abside bakarrak burutzen du. Sarrera hegoaldeko fatxadan dago kokatuta, arkupe batek estaltzen duena, eta horren azpian basilikako eredu eskultoriko interesgarrienak daude, kontserbazio egoera nahiko kaxkarrean daudenak. Harlanduzko fatxada soila dugu, non aurreko esaldian aipatutako erliebe eskultorikoak nabarmentzen diren, baita absideko dekorazio eskasa ere. Absidea, harlandu zainduena duen elizako elementua dugu, arkitektonikoki gehien nabarmentzen dena, batez ere tenplu erromanikoaren jatorrizkoa den elementu arkitektoniko nagusia baita. Hiru segmentutan banatuta dago, zokalora lotutako basatatik teilatura arte altxatzen diren zutabe zilindriko itsatsiek bananduak. Segmentu bakoitzean arku txaranbeldun bana dugu, itsuak eta zutabetxo itsatsiak ere aurkezten dituztenak.\nSarrerako erliebeak.\nBasilikara sartzeko, hegoaldeko murruan dagoen arkupe batek estalitako sarrerara joan behar gara. Bost arkuk osatzen dute egitura hau. Honen azpian, jatorrizko eraikin erromanikoaren erliebe eskultorikoak ditugu, bertara garraiatuak izan zirenak XVIII. mendeko erreformekin. Hiru egile edo maisuri egokituak izan dira, haiek guztiak anonimoak, Erdi Aroko artean hain komuna zen bezala. Murruan txertatuak, seguru aski desagertutako bi portada erromanikoetako erliebeak ikus ditzakegu.\nLehen erliebea tinpano baten barnean dago, eta bere itxura arkaikoa dela eta, XII. mendearen azken herenean datatu ohi da. Akanto hostoak irudikatzen dituen zenefa baten gainean, Kristoren Igokundea dago irudikatua. Bertan, hamaika apostoluak daude irudikaturik, Jesusen eta Elias eta Enoch profeten azpian. Bi aingeru ere agertzen dira, eta konposizioa, zeinak Kristoren figurak apurtzen duen, irudi handiena izanik, Jerusalem hiri sakratua errepresentatzen duten eraikin multzo batek horizontalki banatzen duen. Kristoren irudiak ez du bere burua kontserbatzen gaur egun, eta pertsonaien irudikapenak narriadura nabarmenak aurkezten dituzte. Kaltetuak ere badaude gainerako irudikapenak. Beste tinpano batean, bere ekoizpena bigarren maisuari egokitua, 1200 inguruan izan zuena aktibitatea. Bertan, Arkumearen Apoteosia ikusten dugu, non Agnus Dei delakoa ikus dezakegun erdian, zirkulu baten barnean, eta Joan Bataiatzailea eta Isaias alde bakoitzean daudelarik. Eszena zenefa batek mozten du erditik, eta horren azpian bi aingeruk heltzen duten krismoi trinitarioa ikus dezakegu. Tinpanoan zehar heriotzaren garaile den Kristori erreferentzia egiten dizkioten inskripzioak daude, baita Rodrigo de Cascanteri, hots, eliza honen eraikuntza bultzatu zuen gotzainari, erreferentzia egiten diotenak ere. Tinpano honen azpian, tradizio erromanikoko harrizko barroteek estalitako hilobi-nitxo bat dugu, non XIII. mendeko elizgizon bat hilobiratua omen dagoen. Erliebe horien bien artean zaldi-errepresentazio bat ikusten dugu, non irudikatua hala Santiago apostolua nola Konstantino I enperadorea izan daitekeen, hipotesi nagusien arabera. Lehen aipatutako bigarren maisuari egokitua izan zaio, atrio edo arkupe honetan ere kokatutako Deikundearen ekoizpenaren egokitzapenarekin batera .\nArkupearen burualdean multzo eskultoriko ikusgarriena dago kokatuta, hirugarren maisu baten obra dena. XIII. mendeko erliebe hauek fatxada nagusiko goialdean omen zeuden kokatuta. Ertz-puntako bi arku erliebe hauen marko dira, eta horien euskarri diren zutabeek forma antropomorfikoak aurkezten dituzten: erdikoan eta eskuinekoan gorputz osoko pertsonaia sakratuak irudikatzen dituzten, burugabeak ikusten ditugunak; ezkerraldeko zutabean, hala forma begetalak nola irudi antropomorfiko bat daude, hau ere kontserbazio-egoera txarrean. Baliteke irudi hau jatorriz koloma hauek portada nagusian egon izana. Erliebeei dagokionez, ezkerraldekoan \"Descenso ad Inferos\" edo Anastasiaren gai ikonografikoa ikusten dugu, Kristo, Adan eta Evaren konpainian, Linbora jaitsi zenean, lehen patriarkak (hau da, Kristoren berpiztea baino lehenago hil ziren horiek) bertatik ateratzeko asmoarekin, irudikatzen duen eszena. Eskuinaldeko erliebean Kristoren Hilobiratzea dago errepresentaturik, aurrekoa bezala oso narriatua eta goialdeko partea biluzik geratzen delarik. Erliebe hauen azpian, beste bi eszena ditugu, oso kaltetuak, baina ezkerraldekoan Berpiztea irudikatzen duen eszena identifikatu dute adituek, lotan dauden soldaduei erreparatuz batez ere.\nMultzo eskultoriko hauek erromanikoko eskulturaren ezaugarri nagusiak aurkezten dituzte: figuren hieratismoa, perspektiba espazial eza, irudikapenen antinaturalismoa eta frontaltasuna, perspektiba hierarkikoa (non Kristoren irudia duen tamaina handiena; lehenbizi azaldutako Igokundearen eszenan oso nabaria da ezaugarri hau), pertsonaien aurpegien eta gorputzen irudikapenen indibidualtasun eza, konposizio simetriko eta geldoak (zaldiaren eskulturan izan ezik, non kaparen tolesdurek mugimendua ematen dioten irudiari) eta horror vacui, hau da, figuraz beteriko eszenak, hutsunerik gabeak. Eszena hauek in situ eta hain hurbiletik analizatzeko aukera benetan zoragarria da, baina beren jatorrizko testuingurutik guztiz aldenduta daude, eta horiek beren benetako kokapenerekin eta hortaz beren funtzio moral-espiritualarekin erlazionatzeko aukerarik ez dugu.\nBarnealdeko eraikina.\nBarruko espazioa ertz-gangek estaltzen dute. Paretek harlangaitza aurkezten dute, XX. mendean zehar gauzatutako obretan aurretik zegoen igeltsuzko zuria kendu zenez geroztik agerian daudenak. Gurutzaduran zinborrio karratua altxatzen da, zeinaren angelu bakoitzean tetramorfoak ageri diren, lau ebangelistak beren atributuekin, hain zuzen: Markos, lehoiarekin; Mateo, aingeru; Joan, arranoarekin; eta Lukas, zezenarekin. Halaber, zinborrioaren alde bakoitzean bao bana dago. Presbiterioak ere ertz-ganga batek estaltzen du, eta absidea, esfera-laurden edo labe-ganga batek. Burualdera sarrera ematen duen garaipen-arkua ojiba-egitura du. Barnealdeko dekorazioa, altzari liturgikoez eta imajinagintzaz gainera, kapiteletako erliebeek osatzen dute. Burualdean daude, absidean batez ere, eta Erromanikoan bereizgarria zen dekorazio begetala, zoologikoa eta ikonografikoa ikus dezakegu.\nAltzari liturgikoak.\nAltzari liturgikoak eta eskultura erlijiosoak eskasak dira tenpluaren barnealdean. Hala ere, badaude nabarmentzeko batzuk. Esan dezakegu San Prudentzioren basilikaren altzari nagusia harrizko bataio-ponte erromanikoa dela, gurutzaduraren epistolaren aldean kokatuta, itxura soila aurkezten duena eta kopa karratua duena. Dekorazio bakarra koparen goialdeko arkutxo zizelkatuak eta oinarriko motibo begetalak eta gaizki kontserbatutako dragoi-irudikapenak dira. XII. mendearen erdialdean datatua dago. Horrez gain, XVI. mendearen hasierako sagrarioa dugu, gotiko hispano-fladestarrean ekoiztua, askoz dekorazio oparoagoa aurkezten duena, gotiko berantiarreko egitura arkitektonikoekin (bereziki arku konopiala eta pinakuluak) eta, goialdean, Pietatea (Kristo hila Mariaren besoetan) irudikatzen duen eszena batekin.\nEgurrezko ekoizpenei dagokionez, hiru nabarmentzen ditugu eliza honetan. Lehena, iparraldeko horman zintzilikatuta dagoen eskultura-multzo bat, Mendekoste eszena irudikatzen duena: Ama Birjinaren inguruan, apostoluak ikusten ditugu, Espiritu Santua agertzen den une sakratuan. Eszena hau, goi-erliebean zizelkatua, erretaula batetik atera egin zen, eta XVI. mendearen bigarren zatikoa dugu, Alonso Berruguetek zabaldutako espresibismo delakoan ekoiztua, Pierre Picart eskultorearen estiloaren ildoan. Konposizio dinamikoa du, mugimenduz beterikoa, oso espresiboa eta hein batean antinaturalista delarik, gorputzen kokapen bihurri eta forzatuak direla eta.\nGurutzaduraren ebangelioaren besoan, lehen aipatutako sagrario gotikoaren ondoan, XVII. mendeko erretaula bat dago, non aurreko mendeko Arrosarioaren Ama Birjina ikusten dugun titulartzat, eta San Migel barroko bat goialdean. Aurrez-aurre, bataio-pontearen kaperan, beste erretaula barroko bat dugu, non San Andres den irudi nagusia, eta bere inguruan lau pintura daude, taula gainekoak: goitik behera eta ezkerretik eskuinera, Santa Katalina, San Roke, Santa Ageda eta San Isidro daude irudikatuak. Bi erretaulak urreztatuak daude, eta bigarrenaren kasuan, pinturetaz gain, bankua eta erlaitzaren azpiko zenefa motibo begetalekin dekoratua eta polikromatuak daude. Azkenik, absidean San Prudentzioren tailu bat dugu, baina nabarmengarria ez dena, ekoizpen modernokoa baita, eta interes artistiko gutxi du. "}
{"id": "68363", "revid": "284", "url": "https://eu.wikipedia.org/wiki?curid=68363", "title": "Ebanjelioak", "text": ""}
{"id": "68364", "revid": "105290", "url": "https://eu.wikipedia.org/wiki?curid=68364", "title": "Gasteizko hidrologia", "text": "Gasteizko hidrologiaren elementu egituratzaile nagusia Zadorra ibaia da. Gasteizko erreken sarea, Arabako Lautada osokoa bezala, isurialde mediterraneoan dago eta Ebro ibaira isurtzen ditu bere urak.\nZadorra ibaiak ekialdetik mendebalderako ibilbidea betetzen du Gasteizko udalerrian barrena. Arratzu-Ubarrundia udalerriko Dura herritik sartzen da Gasteizera, hirigunearen iparraldetik igarotzen da Gamarra Nagusia, Abetxuku, Gobeu, Aztegieta eta Krispi\u00f1a herrien albotik, eta azkenean udalerritik irteten da Trespondera joateko.\nGasteizera sartu baino lehen, Zadorra ibaiaren eta bere zenbait ibaiadarren urak urtegiratu egiten dira Zadorrako urtegien sisteman. Urtegi hauek Uribarri Ganboakoa, Urrunagakoa eta Albinakoa dira.\nHidrogeologiari dagokionez, elementurik garrantzitsuena Gasteizko akuifero kuaternarioa da. Arabako Lautadaren azpian kokaturik dagoen akuifero hau 10-15 metroko potentzia daukaten alubioi-metaketez eta ibai-metaketez osatuta dago. Bi atal dauzka, mendebaldekoa, Zaias ibaiaren eta Zadorraren artean dagoena, eta ekialdekoa, hirigunearen azpian eta bere ekialdean dagoena eta Dulantziraino hedatzen dena. Bestalde, Badaia mendilerroaren azpian Subillako akuifero karstikoa dago."}
{"id": "68366", "revid": "512", "url": "https://eu.wikipedia.org/wiki?curid=68366", "title": "Mendekoste", "text": "Mendekoste (, \"berrogeita hamargarren eguna\") kristautasuneko jai garrantzitsuenetakoa da, Pazkotik zazpi astera ospatzen dena. Jaiegun honetan, kristauek Espiritu Santua apostoluen gain etorri zen eguna gogorarazten dute (Apostoluen Eginak liburuko 2. kapituluan kontatzen da gertakizun hau).\nKristautasuneko beste hainbat jaiegun bezala, judaismoko jaiegun batekin lotzen da (Shavuot) jaia. Juduek egun honetan Jainkoak Moisesi Legea (Hamar Aginduak) eman izana oroitzen dute.\nBibliaren arabera, Mendekoste egunean Jesusen ikasleak Azken Afariko gelan elkarturik zeuden, ateak itxita. Goizean goiz zarata izugarri bat entzun zuten eta, bat-batean suzko irudi bana jarri zitzaien ikasle bakoitzari buru gainean, Espiritu Santuz bete ziren eta atzerriko hizkuntzetan mintzatzen hasi. Gertakizun horren ondoren, gelatik atera eta Jerusalemen zehar Jesusen bizitzaren, irakatsien, heriotzaren eta piztueraren berri ematen hasi ziren. Egun horretan bertan, hiru mila lagunetik gora batu zitzaizkien eta bataioa hartu zuten."}
{"id": "68367", "revid": "58701", "url": "https://eu.wikipedia.org/wiki?curid=68367", "title": "Kate Roberts", "text": "Kate Roberts (Gwynedd, Gales, 1891ko otsailaren 13a - Denbigh, Gales, 1985eko apirilaren 4a) XX. mendeko idazle galestar gailenetako bat zen. Istorio laburrak eta eleberriak idatzi zituen. Kate, gainera, nazionalista galestarra zen.\nBiografia.\nRhosgadfan herrian (Gwynedd) jaio zen. Bere aita, Owen Roberts hargina zen ogibidez herriko arbel-harrobian. Galeseran graduatu zen Ipar Galesko Unibertsitate Eskolan eta ondoren irakasle egon zen Galesko hegoaldean.\nAnaia hil zitzaion Lehen Mundu Gerran zehar eta gertakizun horrek idaztera bultzatu zuen.\nPlaid Cymru alderdi politiko nazionalista galestarreko lehendabiziko kideetako bat izan zen. Alderdiaren bileretan Morris T. Williams ezagutu zuen eta 1928an berarekin ezkondu zen. Morris inprimatzailea zen, eta azkenik, inprimategia eta \"Gwasg Gee\" argitaletxea erosi zuen. 1935ean Denbighera bizitzera joan ziren. Inprimategian liburuak, panfletoak eta \"Y Faner\" izeneko galeserazko astekaria argitaratzen zuten, zeinetan Katek aldizka idazten baitzuen. 1946an, bere senarra hil zenean, inprimategiaren ardura hartu eta 10 urtez bertan lan egin zuen.\nErretiratu eta gero, Denbighen bizitzen jarraitu zuen eta 1985ean hil zen."}
{"id": "68368", "revid": "284", "url": "https://eu.wikipedia.org/wiki?curid=68368", "title": "Pazko", "text": ""}
{"id": "68369", "revid": "95298", "url": "https://eu.wikipedia.org/wiki?curid=68369", "title": "Thomas Malthus", "text": "Thomas Robert Malthus (Dorking, 1766ko otsailaren 14a - Bath, 1834ko abenduaren 29a) ekonomialari ingelesa eta apaiz protestantea izan zen. Demografiaren sortzailetzat jotzen da.\nBiografia.\nThomas Malthus ekonomia oparoko familian jaio zen, zortzi semealabetatik bigarrena izanik. Bere aita David Hume filosofoaren lagun gertua zen. 1784tik aurrera Cambridgeko Unibertsitatea ospetsuan garatu zituen goi mailako ikasketak eta 1797an apaiz anglikanoa izendatu zuten. Hiru semealaba izan zituen Harriet Eckersall emaztearekin.\nTeoria.\nBere lanik garrantzitsuena, \"Biztanleriaren printzipioaren saiakera\", alegia, 1798an argitaratu zuen. Bertan, tesi iraultzailea garatu zuen Malthusek, esanez munduko biztanleria progresio geometrikoan hazten dela, bizibideen hazkundeak progresio aritmetikoa jarraitzen duen bitartean. Ondorioz, gizateria ogibiderik gabe aurkituko da momentu jakin batean, \"Malthusen hondamendia\" gisa ezagutzen den zorigaiztoko unean, hain zuzen.\nTeoria hauek direla eta, baliabideak mugatuak diren heinean, gizakia suntsipenera kondenatuta dagoela ziurtatu izana egotzi zaio, idatzita utzi ez bazuen ere. Berak adierazi zuena zera izan zen, gizakiaren birsortze-gaitasuna eta elikagaien ekoizpenaren arteko borroka etengabea izango zela. Biztanleriaren inguruko ideiok ekonomia \"zientzia iluna\" gisa ezagutzera eman izana bultzatu zuten.\nKapitalismoaren jarraitzaileek Malthusen ideiak defendatu dituzte maiz. Zentzu horretan, eskuin-muturreko idealak piztea ere egotzi zaio, baita arrazakeria ere.\nEragina.\nMalthusen saiakera seminala 1838an irakurri ondoren otu zitzaion Charles Darwini hautaketa naturalaren teoria garrantzitsua, berak aitortu bezala.\nJohn Maynard Keynes ekonomialari ezagunak bere ideien aitzindaritzat jo zuen Malthus.\nGabriel Arestik ere aipatu zuen haren 1970eko \"Harrizko herri hau\" lanan barnako \"Ekainaren 26 egun\" olerkian, honakoa esanez:"}
{"id": "68371", "revid": "1712", "url": "https://eu.wikipedia.org/wiki?curid=68371", "title": "Pentekoste", "text": ""}
{"id": "68372", "revid": "28807", "url": "https://eu.wikipedia.org/wiki?curid=68372", "title": "Estibalizko Andre Mariaren santutegia", "text": ""}
{"id": "68373", "revid": "512", "url": "https://eu.wikipedia.org/wiki?curid=68373", "title": "Bethan Gwanas", "text": "Bethan Gwanas (1962ko urtarrilaren 16a - ) galeseraz soilik idazten duen idazle galestarra da. Gazteentzako, helduentzako eta galesera ikasle hasiberrientzako eleberriak idatzi ditu.\nFrantsesean graduatua da Aberystwytheko unibertsitatean. 1985ean Urdd Eisteddfodeko koroa irabazi zuen. Bethesdan, Cardiffen, Nigerian eta Frantzian bizi ondoren, Rhydymainera itzuli da.\nIdazle ospetsua izan aurretik, frantsesezko, ingelerazko eta kanpo jardueretako irakaslea izan zen. Halaber, Radio Cymrun ikerketa laguntzaile eta ekoizle bezala egin zuen lan."}
{"id": "68375", "revid": "336", "url": "https://eu.wikipedia.org/wiki?curid=68375", "title": "Riezu", "text": ""}
{"id": "68378", "revid": "23317", "url": "https://eu.wikipedia.org/wiki?curid=68378", "title": "ACF Fiorentina", "text": "Associazione Calcio Firenze Fiorentina Florentzia eta Toscana osoko futbol talde nagusia da. Italiako 2 liga eta sei kopa eskuratu ditu. Aipatzekoa da lehenengo talde italiarra izan zela UEFAk antolaturiko txapelketa bat irabazten zuena, 1961eko Europako Errekopa. Garai onena 50. eta 60. hamarkadetan izan bazuen ere, gaur egun talde indartsua du.\nEtxeko partidak Stadio Artemio Franchi zelaian jokatzen ditu.\nHistoria.\nSorrera.\nAlderdi Faxista Nazionaleko Luigi Ridolfik Florentzian Italiako talde indartsua osatu nahi zuen eta 1926an hirian zeuden \"P.G. Libertas\" eta \"Club Sportivo Firenze\" batu zituen. Beheko mailan hasi eta 1931ean lortu zuen Serie A-ra iristea. Taldea nabarmen indartu zuten eta estadio ikusgarria eraiki ere bai. 1940an iritsi zen lehen titulua, Italiako Kopa, baina Bigarren Mundu Gerraren ondorioz taldeak gainbehera izan zuen.\nUrrezko aroa.\n1950. hamarkadan ligako talde indartsua bihurtu zen berriz eta 1956an lehenengo Liga irabazi zuen, bigarren gelditu zen AC Milani 12 puntu aterata. Hurrengo urtean Europako Kopako finalera iritsi zen, hau lortzen zuen lehen talde italiarra zen, baina Real Madrilek 2-0 garaitu zuen. 1957 eta 1960 arteko liga guztietan bigarren egin zuen.\n1960. hamarkadak hasiera bikaina izan zuen, Europako Errekopako lehenengo bi finalak ere jokatu baitzituen. 1961eko finala Glasgow Rangersi irabazi eta 1962koa Atl\u00e9tico de Madriden aurka galduz. 1961ean Italiako kopa ere irabazi zuen eta 1966an beste kopa bat. Azkenik 1969an sorpresaz bigarren \"scudettoa\" (liga) irabazi zuen, orain arteko azkena. Dena dela 1972 eta 1978 artean maila galtzeko zorian izan zen.\nPontello aroa.\n1980an Flavio Pontello enpresagizonak erosi zuen Fiorentina eta taldea Giancarlo Antognoniren inguruan eraikiz 1982an bigarren postua lortu zuen ligan, azken partidan anulaturiko gol baten erruz irabazi gabe gelditu zen gainera.\nHurrengo urteetan gorabehera handiak ezagutu zituen taldeak. Honen adibide da 1990an maila mantentzeko borrokan ari zen bitartean UEFA Kopako finala jokatu izana. Juventusen aurka jokatu zuen, Turinen 3-1 galduz eta Florentzian 0-0 berdinduz, ondorioz turindarrak jabetu ziren kopaz. Urte hortan bertan Flavio Pontellok diru arazo larriak izan zituen eta jokalariak saltzeari ekin zion.\nCecchi Gori aroa.\nCecchi Gori bihurtu zen jabe berria. 1993an hil egin zen baina proiektuak aurrera jarraitu zuen. Ez zuen ordea esperotako bultzadarik eman eta titulu bakarrak 1996ko Italiako kopa eta superkopa izan ziren. Bigarren mailan ere egon zen taldea. 1999an hirugarren egin zuen ligan eta Txapeldunen Ligan jokatu ahal izan zuen.\nXXI mendea.\nA.C. Fiorentina izena izan zuen 2003an diru arazoen erruz taldea desagertu zen arte. Orduan talde berria osatu zuten, \"Associazione Calcio Firenze Fiorentina\". 2006an Italiako partida salerosketaren auzian sartuta egon zen eta Serie B-ra jaitsarazi zuten Juventusekin batera. Hurrengo urtean Serie A-ra igo eta 2008an UEFA Kopako finalerdietara iritsi zen. Glasgow Rangersek kanporatu zuen penalti jaurtiketetan.\nAzken urteetan Ligaren goi aldean ibili da. 2014an Kopako finalera iritsi da baina SSC Napolik 3-1 irabazi dio.\nUniformea.\nHasierako urteetan kolore zuri-gorriak izan zituen eta 1929tik aurrera kolore morea izan du."}
{"id": "68379", "revid": "56334", "url": "https://eu.wikipedia.org/wiki?curid=68379", "title": "David de Jorge", "text": "David de Jorge Ezeizabarrena \u2014izengoitiz Robin Food\u2014 (Hondarribia, Gipuzkoa, 1970eko urriaren 4a) sukaldaria da. Martin Berasategi Taldeko kudeaketa eta promozio lanak egiten ditu. Pedro Subijana, Hilario Arbelaitz, Michel Guerard, Jaques Chibois eta Martin Berasategi sukaldari handiekin ikasi zuen. Andoni Luis Adurizekin batera, Mugaritz jatetxea sortu zuen.\nGourmandia argitaletxeko kudeatzailea da. \"Recetania, Glotonia\" eta \"Sukaldean\" sukaldaritza eta gastroliteratura jorratzen dituzten blogak kudeatzen ditu, Hasier Etxeberria idazlearekin batera. 2008. urtean ETB 2n \"Cocina sin bobadas\" izeneko bi emanaldi berezi aurkeztu zituen. Vocento komunikazioa taldeko hainbat argitalpenetan ere idazten du.\n2010aren hasieraz geroztik, \"Robin Food, atrac\u00f3n a mando armada\" saioa aurkezten du ETB 2 telebista katean. Ikusle-entzuleen kopuruaren aldetik arrakasta itzela du. Koipeari eta kolesterolari beldurrik ez dien saioa da, dietetikaren zuzentasunari kasurik egiten ez diona, goi mailako sukaldaritzaren dotoreziari eta elitismoari uko egiten diena. Gastronomian nagusitu diren arauei kontra egiten die, beraz, eta errebeldia horren beste adierazpide bat da saio bakoitzaren azken agurrean De Jorgek egin ohi duen oihua: \"\u00ab\u00a1Viva Rusia!\u00bb\" (\u00abgora Errusia!\u00bb). Frankismoaren garaian \u00abgora Euskadi!\u00bb edo \u00abgora Errusia!\u00bb oihukatzea gogor erreprimitzen zela gogorarazten du esaldi horrek, eta Davidek bere errebeldia nabarmentzeko erabiltzen du.\nBere sukaldaritza herrikoiaren erakusgarri, munduko hanburgesarik handiena egin zuen Davidek Bilbon, 2011ko ekainaren 20an: 5 metro luze, 3 metro zabal, 400 kiloko pisua eta 2,5 zentimetroko lodiera. Guztira, 4.000 anoa inguru banatu zituzten.\nIdazlanak.\n\"Porca memoria\" (2006, RBA). Hasier Etxeberriarekin batera idatzia."}
{"id": "68382", "revid": "56334", "url": "https://eu.wikipedia.org/wiki?curid=68382", "title": "Moskovita", "text": "Moskovita aluminiodun eta potasiodun filosilikatoa da. Mika arrunta edo mika potasikoa ere deitzen zaio. Bere formula kimikoa KAl2(AlSi3O10)(F,OH)2 da. Bere haustura ia perfektua da, orri oso meheak eta askotan oso zaluak sortuz. Indian 3 metro zabal eta 5 metro luze diren moskobita-xaflak aurkitu dira.\nMoskovita mikarik arruntena da. Granitoan, pegmatitan, gneissean eta eskistoetan ageri da, bai eta kontaktuzko arroka metamorfiko gisa edo bigarren mailako mineral gisa topazioa, feldespatoa, zianita eta beste zenbait mineralen eraldaketaren ondorioz. Pegmatitetan, askotan, erabilera komertzialerako balioa daukaten xafla erraldoiak osatuz ageri da. Moskovita suaren kontrako materialak eta material isolatzaileak egiteko erabiltzen da gehien bat. Labaingarri gisa ere erabiltzen da."}
{"id": "68385", "revid": "336", "url": "https://eu.wikipedia.org/wiki?curid=68385", "title": "Moskobita", "text": ""}
{"id": "68387", "revid": "105290", "url": "https://eu.wikipedia.org/wiki?curid=68387", "title": "Baldin Bada", "text": "Baldin Bada, Irungo (Gipuzkoa) rock talde bat izan zen, 1986 eta 1996. urteen artean aritu zena.\nHistoria.\nTaldea, 80ko hamarkadaren erdialdean sortu zen. Punk-rock estilo gogor bat jotzen hasi ziren arren, ska erritmo eta doinuaz hainbat abesti ere mamitu zituzten. Denborak aurrera egin ahala, talde irundarraren soinua garatzen joan zen, trash, hardcore, reggae edo funk-metal zertzeladak agertu zirelarik beren errepertorioan. Baldin Bada-ren kalitatea aipagarria izan zen Euskal Rock Erradikala zeritzonaren baitan. Rock talde honen abestiek, garai hartako borroka herritarrekiko konpromezua isladatzen zuten beren hitzetan, borroka politiko eta sozialak, atxiloketak, langabezia, biolentzia edota Hirugarren Mundua bezalako gaiak jorratuz. Taldea banatu ondotik, bere kideetako batzuk beste proiektu batzuetan sartu ziren, hala nola, The Lumbreras Brothers, Sustraia edota Su ta Gar.\nTaldea.\n80ko hamarkadaren erdian sortu zen Baldin Bada, Irunen (Gipuzkoa). Musika bidaia oparoa izan zuen: punk eta ska doinuetan abiatu zen, reggae giroko abestiak maisutasun handiz landu zituen, eta metal indartsua edo rock iluna jorratuz burutu zuen ibilbidea. Taldeak lau disko utzi zituen, eta 1996. urtean desegin zen.\n80ko hamarkadaren hasieran, Irun rock eta punkaren abangoardia izan zen, musika arloari dagokionez. Kortatu, V\u00f3mito eta Anti-R\u00e9gimen taldeei beste bat gehitu zitzaien 1986an: Baldin Bada. Erresuma Batuko punk musika ardatz nagusitzat harturik, Kortaturen antzera, ska eta oi! giroetan abiatu zituzten lehen pausoak. Taldearen estetika ere gisa horretakoa zen: ile motza, kasik larru-arras moztua, bota militar beltzak eta uhalez loturiko galtza estuak. Azkar batean hasi zuten musika bidaia, hein handi batean Kortaturen ondoan egindako emanaldiei esker.\nTaldea hasieran honela osatuta zegoen: Daniel Ria\u00f1o Buitraker (gitarra, ahotsak), Kandi Fernandez (teklatua, ahotsak), Roberto Txatxin (bateria), Edorta Rastaman (baxua, perkusioak), Santiago Ruiz Gatxet (baxua), Pablo Susperregi Katu (gitarra, ahotsa). Garai hartako taldeen alboan, Baldin Badak bazuen berezitasun bat: teklatuen erabilpena. Zuzeneko emanaldiak eskaini eta gero, laster iritsi zen taldearen lehen diskoa: Lur azpian bukatuko duzue (So\u00f1ua, 1986). Jadanik Irungo bandak tokia egina zuen euskal musikagintzan. Lehen lan hura disko mitikoa izan zen. Hor biltzen dira Baldin Badaren kantu esanguratsuenak: \"Bizi nahi dut\", \"Ibilaldia\", \"Jo ta ke\" eta \"Gernika koka-kola\", \"Gernikako arbola\"-ren punk moldaketa. Baldin Bada talde gaztea zen, kale girokoa, eta aldarrikapena eta umorea ez ziren falta haien hitzetan. Taldearen ibilbidean gehien saldutako diskoa izan zen.\n1987an, Egin egunkariaren hamar urteak ospatzeko kaleratu zen Bat, bi, hiru... hamar disko bikoitzean, Baldin Badaren \"Ibilaldia\" agertu zen, garai hartako puntako beste 20 musika talderekin batera. Tartean, La Polla Records, RIP, Cicatriz, Zarrapo eta Zer Bizio ziren.\nLehen diskoa kaleratu eta gutxira, norabide aldaketa nabaria izan zen Irungo bandan. Zenbait taldekide aldatzearekin batera, musika norabidea ere aldatu zen, eta metal doinuetara hurbildu ziren. Hala, giro horiek nagusi zirelarik iritsi zen taldearen disko beltza, Baldin bada (Oihuka, 1990). Ordurako laukote bihurturik, eta teklaturik gabe, gogortu egin zen musika planteamendua, nahiz eta Hilik eta tempo erdiko halako kantu izugarriak bildu lan horren barnean.\nOrduan, taldeko sortzaile eta teklatu jotzaile Kandi Fernandezek taldea utzi zuen, eta urte batzuk geroago bueltatu zen. Denbora tarte horretan, zenbait musika talderen alboan ibili zen: Madrilgo Vallecas auzoko Ska-P, Sustraia, Minxoriak...\n1991n, Lurralde kolpatuak (Oihuka) kaleratu zen. Lan horretan ere aldaketa bat gertatu zen taldekideen artean; hain zuzen, gerora ezagun bihurtuko zen Iban Zugarramurdi 17 urteko gaztea (Su Ta Gar, Fjord, Esne Beltza...) bateria jotzera sartu zen taldean.\n1995ean, lau urteko isilunea apurtuz, taldeak estudioko azken lana grabatu zuen. Erraien iraultza diskoan (Esan Ozenki, 1995), aurretik finkaturiko norabidea berretsi zuten, musika eragin berriei toki eginez. Taldearen azken hatsa zen: Baldin Badaren azken kontzertua 1996ko ekainean izan zen, diskoa argitaratu eta urtebete eskasera.\n2004. urtean, Irungo AEK-ko beteranoak disko bilduman, \"Euskara ala ez gara\" abestia grabatu zuten, herriko beste 15 talderekin batera, 14. Korrikaren harira. Urte bereko abenduan, Hatortxu Rock elkartasun jaialdian aritu ziren, zuzeneko kontzertu bakar bat ematen.\nEuskal Herriko rock musikaren historiarako ezinbestekoak diren kantu batzuk atera dira Baldin Badaren akordeetatik. Garai batean, \"Ibilaldia\" kantua plaza taldeek ere jotzen zuten herrietako jaietan. Bestetik, Betagarri talde gasteiztarrak \"Baldin bada\" ereserkia grabatu zuen 80/00 diskorako. Egun, oraindik ere Betagarriren kantu zerrendan ezinbestekoa da kantu hori."}
{"id": "68388", "revid": "336", "url": "https://eu.wikipedia.org/wiki?curid=68388", "title": "Jolly Jumper", "text": "Jolly Jumper komikietako pertsonaia bat da, zaldia zehazki. Lucky Luke cow-boy edo bakeroaren zaldia da. Kolore zurikoa da, eta Lucky Lukek esaten dion guztia ulertzen du. Beti egoten da prest Lucky Luki laguntzera joateko, hau zailtasun handietan sartuta dagoenean. Berebiziko amorru dio Rantanplan zakurrari, Dalton Anaiak preso egoten diren espetxeko zakur leloari, Lucky Lukekin joaten baita zakur hau haren egitekoren batetara. _\"Munduko zaldirik argiena\" bezala deskribatuta dago\nLehen agerpena.\nLucky Luken komikietan, Jolly Jumper, lehenengo aldiz, \"Arizona 1880\" istorioan agertu zen. Istorio hau, Le Journal de Spirou komiki aldizkarian argitaratu zen, 1946ko abenduaren 7an.\nBeste ezaugarri batzuk.\nXakean jokatzen badaki, eta Lucky Luki joko hontan irabazten dio. Alanbre estuen gainean ibiltzen ere badaki. Azkenik, atzeko ezkerraldeko hankan, marroi koloreko orbantxo batzuk ditu."}
{"id": "68389", "revid": "688", "url": "https://eu.wikipedia.org/wiki?curid=68389", "title": "Kristal-sistema monokliniko", "text": "Sistema monoklinikoa mineralak kristalizatzen diren zazpi kristal-egituretako bat da. Simetria ardatz bitarra du, honi perpendikularra den plano bat eta inbertsio zentro bat. Sare monoklinikoaren denotazioa 2/m da. Simetria plano bakarra ere izan dezakete sistema honetan kristalizatzen duten mineralek. Baita simetria ardatz bitarra eta sistema plano bakarraren arteko konbinaketa ere. Bi ardatzek angelu kamutsa osatzen dute. Sistema honetan kristalizatzen duen mineral ezagunenetako bat talkoa da, Mohsen eskalan mineralik bigunenaren postua betetzen duena.\nParametroak.\nSistema monoklinikoaren ezaugarriak honakoak dira:"}
{"id": "68391", "revid": "1982", "url": "https://eu.wikipedia.org/wiki?curid=68391", "title": "Monoklinikoa", "text": ""}
{"id": "68392", "revid": "512", "url": "https://eu.wikipedia.org/wiki?curid=68392", "title": "Zuhandor", "text": "Zuhandor edo Cornus generoko landareek \"Cornaceae\" familiako hosto erorkor zurezko landarez (zuhaixkak eta zuhaitzak) eta landare belarkaraz osatutako 30-50 espezieko taldea osatzen dute; bat eta bederatzi arteko genero edo azpigenerotan bananduta (interpretazio botanikoaren arabera). Artikulu honetan lau azpigenero sartu dira.\nEzaugarriak.\nEspezie gehienek aurrez aurreko orriak dituzte eta gutxi batzuek aldizkakoak. Espezie guztien fruitua hazi bateko edo biko drupa bat da. Loreak lau zatitan banatzen dira.\n\"Swida\" azpigeneroko espezie asko erreken ondoan hazten diren zuhaixka estoloidunak dira. Horietako batzuk ikuspegiei itxura natural emateko landaketetan erabiltzen dira, batez ere zurtoin gorri argi eta hori argiko espeziak. \"Benthamidia\" azpigeneroko espezie gehienak landare apaingarri legez erabilitako zuhaitz txikiak dira. Zuhaitz loredun ederrak eta dotoretasun bitxikoak..\n\"Cornus\" eta \"Benthamidia\" azpigeneroen espezie batzuen fruituak jangarriak dira, baina ia zapore gabeak. \"Swida\" azpigeneroarenen baiak arinki pozoitsuak dira gizakientzat, txoriek erraz jaten badituzte ere. Lepidoptera generoko espezieetako larba batzuk elikatzen dira zuhandorrez, baita \"Coleophora\" generoko espezie batzuk ere;\"C. albiantennaella\", \"C. cornella\" eta \"C. cornivorella\" espezieak \"Cornus\"ez baino ez dira elikatzen.\nErabilerak.\nLehen zuhandorraren oso zur gogorreko zurtoin mehez sastakaiak (dagak) egiten ziran eta hortik datorkio landareari bere ingelesezko izena dogwood (lehengo dagwoodetik). Ehundegi anezkak, geziak, lanabes kirten edo heldulekuak eta oso zur sendo eta gogorra behar zuten beste gauzaki txiki batzuk egiteko oso estimatua zen zuhandorraren zura.\nGauza handiagoak ere, egiten ziren zuhandorraren zurez; esate baterako ardoarentzako edo fruitu batzuentzako dolaretako torlojuak.\nAmerikako Estatu Batuetako aurrendariek hortzak garbitzeko erabiltzen zituzten zuhandorrak;\nazala kenduta, adaxkei kosk eginez hortzak igurtziz.\nZuhandorraren elezaharra.\nBadago jatorri ezezaguneko elezahar kristau bat Jesus gurutziltzatzeko erabilitako gurutzea zuhandorrez egina zela dioena. Elezaharraren arabera, Jesusen garaian, zuhandorra orain baino handiagoa eta sendoagoa zen eta Jerusalemen inguruan zuhaitz handiena zen. Bere gurutziltzatze ostean, Jesusek bere oraingo eitea eman zion landareari: laburtu zuen eta okertu zizkion adarrak; horrela gurutzeak egiteko berriro erabiliko ez zela bermatzearren.\nHorrez gain bere infloreszentzia antzaldatu zuen gurutziltzatzearen irudikapena bihurtuz; gurutzearen lau muturrak irudikatzen dituzten gurutze itxurako lau braktea zuriekin hornituz, bakoitza iltze bat irudikatzen duen markarekin; gainera lorearen estamine gorriek Jesusen arantzazko koroa gogorarazten dute.\nBibliaren ezein tokitan ez da aipatzen ez zuhandorra ez beste edozein zuhaitzaren zura gurutzea egiteko lehengai legez."}
{"id": "68395", "revid": "512", "url": "https://eu.wikipedia.org/wiki?curid=68395", "title": "Talko", "text": "Talkoa silikatoen taldeko mineral zuri edo gris berdexka da, eta Mohsen gogortasun eskalan gogortasun txikienaren eredu bezala hartzen da. Horregatik, eskala honetan, 1 balioa ematen zaio. Ukitzean, hain koipetsu edo xaboitsu nabaritzen da, ezen azazkalarekin marratu daitekeen.\nHobiak.\nTalkoa, ohi, modu masiboan agertzen da (esteatita ere deitzen dena) eta oso gutxitan ondo eratutako kristaletan. Olibinoa, piroxenoa eta anfibola bezalako magnesio silikatuen metamorfosiagatik eratzen da. Mineral honen ekoizlerik handiena, Ameriketako Estatu Batuak, Txina eta Europar Batasuna dira, nondik munduko ekoizpen osoaren zati handi bat datorren.\nIndustrian duen garrantzia.\nHainbat erabilpen ditu mineral honek. Hauts eran, paper eta kartulinaren ekoizpenean, betegarri bezala erabiltzen da, baita laka eta margoendako ere. Zeramikaren industrian, goma eta plastikoen gehigarri bezala erabiltzen da, baita larruazalaren narritadurak eragozteko eta hau hidratatzeko.\nTenperatura altuekiko duen erresistentziagatik, termoerresistenteak diren materialen ekoizpenean ere erabiltzen da\nKosmetikako hauts askoren oinarria ere bada\nAzkenik, janari industrian, E553b bezala erabiltzen da."}
{"id": "68396", "revid": "9342510", "url": "https://eu.wikipedia.org/wiki?curid=68396", "title": "Balbemendi", "text": "Balbemendi Euskal Telebista eta Pausoka Entertainmentek sortutako misteriozko da. 2006 eta 2008 artean, bi denboraldi eman ziren. Guztira 60 minutuko 27 kapituluak emititu ziren ETB 1en.\nLehenengo denboraldiak 15 atal izan zituen eta bigarrenak 12. Telesaila igandetan emititu zen 22:00etan. Gaur egun atal guztiak EITB Nahieran plataforman daude ikusgai.\nEzaugarriak.\nTelesailaren kanpoaldeak Artikutzan, Goizuetan grabatu zituzten. Zuzendaria Jabi Elortegi zuen.\nSinopsia.\nAne doktoreak euskal baserritar herri baten inguruko desagerpenak ikertuko ditu."}
{"id": "68397", "revid": "58701", "url": "https://eu.wikipedia.org/wiki?curid=68397", "title": "A ze parea", "text": "A ze parea 3Komak Euskal Telebistarako sortutako umorezko telesaila da. 1994ean, bere 30 minutuko 13 kapituluak ETB 1ean eman zituzten.\nEzaugarriak.\nZuzendaria Carlos Panera eta gidoilaria Joanes Urkixo ziren.\nSinopsia.\nFunts-desbideratze bat egiteagatik senarrak espetxeratuak izan ondoren, bi ahizpa elkarrekin bizitzera behartuta daude. Baina eguneroko bizitza ez da ematen duen hain erraza izango."}
{"id": "68398", "revid": "81", "url": "https://eu.wikipedia.org/wiki?curid=68398", "title": "Zuhamu", "text": ""}
{"id": "68399", "revid": "8995620", "url": "https://eu.wikipedia.org/wiki?curid=68399", "title": "Bi eta bat", "text": "Bi eta bat Euskal Telebistak sortutako umorezko telesaila da. Joselontxo, Idoia eta Jaioneren gorabeherek ederki konektatu zuten euskal ikus-entzuleekin. 26 atal izan zituen \"sitcom-\"ak.\nKanpo irudien arabera, protagonistak bizi ziren apartamentua nahiz kaleko taberna Donostiako Amara auzoko Easo plazan zeuden. \"Garai hartan nazioartean egiten ziren sitcom-ak izan ziren inspirazioa (Cheers, The Golden Girls\", \"Night Court\"...). \nEzaugarriak.\nZuzendariak Eneko Olasagasti eta Carlos Zabala zituen.\nSinopsia.\nBere argumentu nagusia \"Man about the house\" britainiar telesaila edota \"Three's company\" telesail estatubatuarrena parekoa da.\nDonostia, bi neska, Idoia (Elena Irureta) eta Jaione (Ane Gabarain), eta mutil bat, Joselontxo (Jose Ramon Soroiz) Goierri eskualdeko herri batetik hiriburura etorri berri den mutil xaloa, Amara auzoko apartamentu berean bizitzen jarri dira. Etxe barruko elkarbizitza eta kanpoaldetik etorritako bisitariek hainbat istorio eta gorabehera sortuko dituzte. Hala ere, telesailaren gag-ek ez dute aipatutako bi telesailek zuten zentzu sexual garbia."}
{"id": "68401", "revid": "8991503", "url": "https://eu.wikipedia.org/wiki?curid=68401", "title": "Jaun ta Jabe", "text": "Jaun ta jabe Igeldo ekoiztetxeak Euskal Telebistarako sortutako umorezko telesaila da. (\"sitcom\"). 1995 eta 1997 urteen artean, ETB 1ean eman zuten. Zuzendaria eta gidoigile nagusiak Eneko Olasagasti eta Carlos Zabala izan ziren.\nEstreinatu zutenean, ikusleen datuak oso apalak izan zituen. Asko aldatu zuten egunez. Geroago udan eman zuten, eta orduan goia jo zuen. Hiru denboraldi iraun zuen.\nSinopsia.\n\"Bi eta bat\" \"sitcom\"en talde berak sortuta, argumentu nagusia hemen politikarekin lotuago dago. Joxe Antonio Arizkorreta sukaldaria, Jose Ramon Soroizek antzeztua, lehendakari aukeratua da telebistan lortutako itzalari esker. Bere eginkizun berriak arazo asko sortuko dizkio bai familiarekin bai inguruko lankideekin (politikariak eta Ajuriaeneko langileak)."}
{"id": "68402", "revid": "9192040", "url": "https://eu.wikipedia.org/wiki?curid=68402", "title": "Kilker Dema", "text": "Kilker Dema Igeldo Produkzioek Euskal Telebistarako sortutako umorezko telesaila da. 2002an, bere 30 minutuko 26 kapituluak ETB 1ean eman zituzten. Zuzendaria Kepa Gallego zuen."}
{"id": "68403", "revid": "336", "url": "https://eu.wikipedia.org/wiki?curid=68403", "title": "Martin (telesaila)", "text": "Martin Euskal Telebistak sortutako umorezko telesaila da. 2003tik hasita eta 2009ra arte iraun zuen. Guztira zazpi denboraldi izan zituen eta 25 minutuko 100 kapitulu eman zituzten ETB 1ean. Asteazkenetan 22:30etan emititzen hasi ziren 2003ko irailaren 23an.\nArgumentua.\nUmore zuria eta ganberroa dira telesailaren ezaugarri nagusiak. Saioak \"Martin\"en (Jose Ramon Soroiz) bizipenak kontatzen ditu. \"Irutxulo\" izeneko irrati txiki bateko kirol-esataria da eta bere bizimodua du ardatz telesailak.\nIrratian, tabernan eta etxean gertatzen zaizkion gorabeherak kontatzen dira bertan. Lankideekin duen harremana, familiako kontuak...\nAktoreak eta pertsonaiak.\nHurrengo tauletan denboraldi bakoitzean parte hartu zuten aktore eta pertsonaiak agertzen dira. Denboraldi bakoitzeko pertsonaia nagusi eta errepikakorrez gain, denboraldi batean baino gehiagotan agertzen diren gonbidatuak bakarrik gehitu dira taulan.\n= Erreferentziak ="}
{"id": "68404", "revid": "8206337", "url": "https://eu.wikipedia.org/wiki?curid=68404", "title": "Teilatupean", "text": "Teilatupean Euskal Telebistak sortutako umorezko telesaila da. 2000. urtean grabatua, bere kapituluak ETB 1ean eman zituzten.\nSinopsia.\nTomas eta Miren senar-emazteak, banatu arren, arrazoi ekonomikoak direla medio, etxe berean bizi behar dira. Gainera, biek egunkari berean lan egiten dute, bata erredakzioan eta bestea marrazkilari moduan. Gainera, seme-alaba bi dituzte: Imanol eta Leire."}
{"id": "68405", "revid": "1545", "url": "https://eu.wikipedia.org/wiki?curid=68405", "title": "Duplex (telesaila)", "text": "Duplex Euskal Telebistak sortutako umorezko telesaila da. 1993an, bere 30 minutuko kapituluak ETB 1ean eman zituzten.\nEzaugarriak.\nZuzendariak Aizpea Goenaga eta Elena Irureta zituen eta idazlea Juan Flahn."}
{"id": "68406", "revid": "59723", "url": "https://eu.wikipedia.org/wiki?curid=68406", "title": "V\u00f5 Nguy\u00ean Gi\u00e1p", "text": "V\u00f5 Nguy\u00ean Gi\u00e1p (L\u1ed9c Th\u1ee7y, Vietnam, 1911ko abuztuaren 25a - Hanoi, Vietnam, 2013ko urriaren 4a) militar komunista bat izan zen, Ho Chi Minhekin batera Indotxinako Gerrako (1946\u20131954) eta Vietnamgo Gerrako (1955\u20131975) heroia, bere herrialdea askatzeko borrokan. Bi gerra antikolonialista horietatik lehenengoan, Frantziaren aurka borrokatu zen; bigarrenean, Ameriketako Estatu Batuen aurka. XX. mendeko estratega hoberenetakotzat joa, ezaguna da Nguyenen esaera hau: \u00abEstrategian bat hamarren aurka, taktikan hamar baten kontra\u00bb (hau da, baliteke txikiak handiari irabaztea epe luzean, egunez egunekoan etsaia baino boteretsuagoa baldin bada).\nBizitza.\n1930eko hamarkadan, komunismoa besarkatu zuen. Vietnamgo Alderdi Komunista debekatu zutenean, 1939ko irailean Txinara joan zen Giap, eta han Ho Chi Minh ezagutu. 1941ean Vietnamgo mendietara joan zen, gerrillarien lehen taldeak sortzera.\n1946an, Frantziak Haiphon bonbardatu ostean Indotxinako Gerra hasi zelarik, Txinara itzuli zen. Hortik aurrera, Vietnamen eta Laosen gerrillaren ekintzak areagotu ziren. Azkenean, Dien Bien Phuko guduan, borroka erabakigarria izan zen, eta hainbat asteren ondoren, 1954ko maiatzaren 7an, vietnamdarrak garaile atera ziren.\nGenevako Akordioen ondorioz, Indotxinako kolonien independentzia aitortuta, Ipar Vietnamgo defentsa ministro izendatu zuten. Aldi berean, hegoaldean estatubatuarren eta aliatuen armaden kontrako borroka zuzendu zuen. 1968an, Teteko erasoaz porrot militarra jaso arren, arrakasta politikoa lortu zuen, estatubatuarrei ikusarazi baitzien ez zutela gerra irabazterik."}
{"id": "68408", "revid": "336", "url": "https://eu.wikipedia.org/wiki?curid=68408", "title": "KNLA", "text": "Karen Nazio Askapenerako Armada (\"Karen National Liberation Army\", KNLA) Myanmarreko Batzar Militarra borrokatzen duen gutxiengo etnikorik garrantzitsuena da. 4.000 borrokalariz osaturik, gehienak umeak direlarik, txikitua izaten ari den karen etnia biziraun arazteko borrokatzen dute, beste etnia ugari bezala. Izan ere, Myanmarreko Gobernu militarraren asmoa arraza goren eta bakar bat osatzea da, gutxiengoak zapalduz. KNLA-ren beso politikoa KNU da."}
{"id": "68409", "revid": "119347", "url": "https://eu.wikipedia.org/wiki?curid=68409", "title": "Batman", "text": "Batman komikietako superheroi bat da, DC Comics komiki argitaletxeak argitaratua, lehenengo aldiz, 1939an. Pertsonaiaren sortzaileak Bob Kane eta Bill Finger izan ziren, autoretza lehenengoari bakarrik ematen zaion arren.\nPertsonaiaren oinarrizko historia.\nTxikia zela, Bruce Wayne \u2014Batmanen benetako izena\u2014 bere gurasoen hilketaren lekuko izan zen. Horregatik, krimenaren aurka borrokatuko zela erabaki zuen. Horretarako, mundu osoan bidaiatu zuen, hainbat borroka teknika ikasteko eta azken teknologiako tresnez jabetzeko. \"Wayne\" enpresen jabea da eta jende gehienak enpresa horiek sortzen duten etekinetatik bizi dela uste du. Luxuzko etxe batean bizi da, Gotham Cityn (New York eredutzat hartu zuen, hiri haren alde ilunak nabarmentzeko); gau batean, saguzar bat sartu zen. Waynek animalia hori ikurtzat hartu eta saguzar bat izango zela erabaki zuen. Horrela, saguzar itxura emateko jantzi bat diseinatu zuen, batik bat gris eta beltza. Horregatik, Batmanek batik bat gauez lan egiten du. Haren laguntza behar duenean, hiriko poliziak Batikurra pizten du, hots, zerurantz igorritako argi bat, erdian saguzar baten irudia duena.\nArerioak.\nBatmanek borrokatu behar izan dituen arerioen zerrenda oso luzea da, baina hiru arerio nagusi ditu:\nHaren nortasun sekretuaren berri dutenak.\nDenboraren poderioz, beste pertsona batzuek ere jakin izan dute Batmanen nortasun sekretua, baita haren arerioetako batzuek ere.\nBruce Wayneren zorionerako, beste batzuek erabat baztertu dute Batman Bruce bera izatea, haren izaera dela eta. Jokerrek bereziki, aukera bikainak izan zituen Batman nor zen jakiteko, baina misterioa ez galtzearren, ez zuen halakorik egin.\nJantzia.\nSupermanek bezala, oso jantzi ezaguna darama. Supermanena kolore argi eta biziekin eginda dago baina Batmanena iluna da. Kaparen kanpoaldea beltza da eta barrualdea, grisa. Aurpegiaren goiko erdia estaltzen dion maskara gris urdinxka da, eta, albo banatan, belarri bana du, saguzarrenak imitatuz. Ondoren, pieza bakarreko zati grisa du papar aldean, saguzar bat marraztua duena. Eskuetatik ukondorainoko zatia eskularru urdin ilunez estalia du. Gerritik izterren goialderaino, praka beltz laburrak ditu eta, gainean, bere azken teknologiako tresnetako asko gordetzen dituen gerriko horia. Izterren goialdetik hanketaraino, pieza bakarreko jantziaren bigarren zatia dago, hau ere gris kolorekoa, oinetatik belaunetaraino, beltz koloreko bota batzuekin estalita. Papar aldeko saguzarraren diseinua, komikietan zehar, aldatzen joan da. Hasieran, saguzarra bera baino ez zen agertzen paparralde horretan. Ondoren, saguzar hori, hori koloreko elipse baten barnean zegoen. Gainera, pertsonaia asmatu eta handik denbora batera kevlarra asmatu zenez, egileek, Batmanen jantzia balen aurkakoa izatea erabaki zuten.\nLana.\nBatman denean, Bruce Waynek behar duen guztiak \"bat\"- aurrizkia du. Bistakoena autoa da, \"batmobila\": atzealdean, saguzar baten hegalak irudikatzen dituzten bi hegal ditu. Azken teknologiako tresna guztiak, bere lanerako beharrezkoak, bere borroka teknikak arerioa gainditzeko nahikoak ez direnean, Wayne Industrien dibisio militar baten bidez garatzen ditu.\nEzizenak.\nRa's Al Ghulek Detektibe esaten dio. Eta Batmanek berak, bere buruari \"Boogey man\" deitzen dio. Horretaz gain, Matches Malone ezizena ere erabiltzen du, behe munduko kontuak ikertu behar dituenean. Nortasun sekretu hori darabilenean, txapela eta bibotea erabiltzen ditu eta pospolo bati hozka egiten dio."}
{"id": "68410", "revid": "105290", "url": "https://eu.wikipedia.org/wiki?curid=68410", "title": "Gasteizko geologia", "text": "Geologia.\nArabako Lautada osoan bezala, Gasteizko beheko eskualdea Goi Kretazeoko material tuparridunez osaturik dago gehienbat. Tartean harri karbonatodunez eratutako atal gogorragoak daude, Lautadako muino lekukoak osatuz: Araka, Jundiz, Estibalitz, Eztarroa, etab. Haranaren hondoan Kuaternarioko metaketa berriak daude. Azken hauek ibai-jatorria daukate eta matrize hareatsu-buztintsu oparoaren barruan kokaturiko legar heterogeneoz eraturik daude.\nIpar-mendebaldeko mendilerroak (Badaia, Arrato) kareharrizkoak dira, Goi Kretazeokoak. Hegoaldean, Gasteiz mendiak hareharri campaniarrez eta konglomeratu tertziarioz eraturik dago.\nEdafologia.\nLurzoruei dagokienez, udalerriko gunerik euritsuenetan lurzoru arre kaltzimorfikoak eta lurzoru arre azidoak dira nagusi, lehenak harri ama kareatsua denean eta bigarrena hareatsua den lekuetan. Prezipitazioa hain altua ez den tokietan lurzoru arre kareatsuak eratu dira; ez dira lurzoru kaltzimorfikoak bezain deskaltzifikatuak udan lehorte nabarmena jasaten dutelako. Gune karstikoetan redzinak eta litosolak sortu dira."}
{"id": "68411", "revid": "1150", "url": "https://eu.wikipedia.org/wiki?curid=68411", "title": "Girgilao", "text": ""}
{"id": "68412", "revid": "1150", "url": "https://eu.wikipedia.org/wiki?curid=68412", "title": "John Wycliffe", "text": ""}
{"id": "68413", "revid": "42829", "url": "https://eu.wikipedia.org/wiki?curid=68413", "title": "Aupa Etxebeste!", "text": "Aupa Etxebeste! 2005ean Asier Altuna eta Telmo Esnalek zuzendutako euskal filma da. Komedia hau 12 urtez euskaraz egin zen lehendabiziko filma luzea da. Hori zela eta, arrakasta handia izan zuen Euskal Herrian zein nazioartean.\nOrdurarte, euskarazko elkarrizketak dituen inoizko pelikularik ospetsuenetariko bat izan zen: 71.951 ikusle izan zituen, 341.462,88 \u20ac-ko kopurua bilduz 2019an bigarren zatia estreinatu zen, \"Agur Etxebeste\u01c3\".\nSinopsia.\nPatrizio Etxebeste, txapelak egiten dituen enpresaburu eta alkategaia, zeukan diru guztia xahutu duela konturatzen da. Horrexegatik, familiak ezin du Marbellara oporretara joan urtero bezala. Herriko inor hortaz kontura ez dadin itxurak mantendu beharko dituzte hilabete osoa etxean sartuta geldituz. Honek elkarrekiko harremanetan eragina izango du."}
{"id": "68415", "revid": "512", "url": "https://eu.wikipedia.org/wiki?curid=68415", "title": "Holzminden", "text": "Holzminden Alemaniako herri bat da, Saxonia Beherea estatuan kokatua, Ipar Renania-Westfalia estatuarekin duen mugatik gertu, Weser ibaiaren ibilbidean.\nHidrologia.\nHerri hau, Weser ibaiaren iturburutik gertu dago. Ibai honek igarotzen du hegoaldetik iparraldera.\nHistoria.\nHerri honi buruzko lehen aipamena, IX. mendean dago, \"Holtesmeni\" izenarekin, baina izen hau, ez dagokio, zehazki, oraingo Holzmindeni, Altendorf herrixkari baizik. Herrixka hau, Holzminden herriarekin batu zen 1922an."}
{"id": "68416", "revid": "1545", "url": "https://eu.wikipedia.org/wiki?curid=68416", "title": "Jaun ta jabe", "text": ""}
{"id": "68417", "revid": "64490", "url": "https://eu.wikipedia.org/wiki?curid=68417", "title": "Italiako geografia", "text": "Italiako geografia izen bereko penintsulak osatzen du zati handienean, txikiena uharteek (Sardinia eta Sizilia) hartuz.\nItsasoa.\nMediterraneoak inguratzen du lurralde osoaua. Iparraldeko zatiak Liguriako itsasoa izena hartzen du eta mendebaldekoak Tirreno. Bertan daude bi uharte nagusiak: Sardinia eta Sizilia. Ekialdean, Itsaso Adriatikoa dago eta hego-ekialdean, Itsaso Jonikoa.\nMendiak.\nIparraldean Alpeak daude: ekialdeko muturrean, Dolomitak haren partea dira.\nMonte Bianco edo Mont Blanc (4.808 metro) da mendirik altuena. Haren ondoren, Cervino edo Matterhorn (4.478 m), Gran Paradiso (4.061 m), Ortler (3.905 m), Monte Viso (3.841 m), Presanella (3.558 m) eta Marmolada (3.343 m) dira garaienak. Gainera, bi sumendi ezagun daude bertan: Napoli ondoko Vesuvio eta Siziliako Etna.\nIbaiak eta lakuak.\nBestela, Po ibaia herrialdeko luzeena da (652 km). Eta lakuei dagokienez, Gardakoa, Maggiore eta Comokoa handienak dira eta Alpeetako eskualdean kokatuta daude."}
{"id": "68420", "revid": "105290", "url": "https://eu.wikipedia.org/wiki?curid=68420", "title": "Kuatrilioi", "text": "Kuatrilioia 1.000.000.000.000.000.000.000.000ko balioa duen zenbakia da, hots, 1024.\nAdibideak.\n\u00b7 Yottametro bat metroaren kuatrilioa da.\n\u00b7 Kuatrilioi bat kilometro (mila kuatrilioi metro) 105.772.480.719 argi urte baino gehiago dira."}
{"id": "68421", "revid": "119347", "url": "https://eu.wikipedia.org/wiki?curid=68421", "title": "Arbuio", "text": "Arbuio Alonsotegiko (Bizkaia) auzoa da. 2007ko urtarrilaren 1eko erroldaren arabera, auzoak 279 biztanle ditu."}
{"id": "68423", "revid": "119347", "url": "https://eu.wikipedia.org/wiki?curid=68423", "title": "Irauregi", "text": "Irauregi Alonsotegiko (Bizkaia) auzoa da. 2007ko urtarrilaren 1eko erroldaren arabera, auzoak 931 biztanle ditu."}
{"id": "68425", "revid": "535", "url": "https://eu.wikipedia.org/wiki?curid=68425", "title": "Kuatriloi", "text": ""}
{"id": "68426", "revid": "119347", "url": "https://eu.wikipedia.org/wiki?curid=68426", "title": "Elexalde (Amoroto)", "text": "Elexalde Amorotoko (Bizkaia) auzo populatuena da. 2007ko urtarrilaren 1eko erroldaren arabera, auzoak 175 biztanle ditu."}
{"id": "68430", "revid": "201", "url": "https://eu.wikipedia.org/wiki?curid=68430", "title": "Talkoa", "text": ""}
{"id": "68432", "revid": "1712", "url": "https://eu.wikipedia.org/wiki?curid=68432", "title": "Monokliniko", "text": ""}
{"id": "68433", "revid": "6327", "url": "https://eu.wikipedia.org/wiki?curid=68433", "title": "Cornus (landare genero)", "text": ""}
{"id": "68434", "revid": "336", "url": "https://eu.wikipedia.org/wiki?curid=68434", "title": "Petrolio-isuri", "text": "Petrolio-isuria, neurri handikoa denean marea beltza ere deitua, petrolio edo petrolioki kopuru bat itsasora isurtzen denean gertatzen da. Galipot eta txapapote deitzen zaien gai kutsakor horiek itsasertzera hel daitezke itsaslasterrek eta haizeak bultzatuta. Hondamendi ekologiko larriak eragin izan dituzte.\nJatorria.\nItsasoan isuritako hidrokarburoa (petrolio findu edo gordina) masa beltz oliotsua da. Urarekin ez denez nahasten, olioak uraren gainean geruza bat osatzen du, itsasoan zehar mugituz. Sakabanatzeaz gain, migratu, loditu, mehetu, lurrera hurbildu edota itsasoan zehar barreia daiteke. Bilakaera hori, eguraldiaren, itsaslasterren, mareen, airearen eta uraren tenperaturaren, isurketaren konposizio kimikoaren, haizearen norabidearen eta beste hainbat faktoreren menpe dagoenez, nahiko sumaezina bihurtzen da marea beltzen eboluzioa asmatzea.\nPetrolioaren frakzio arinenak, bentzenoa eta toluenoa esaterako, oso toxikoak dira, baina baita oso hegazkorrak ere, hau da, oso azkar lurruntzen dira. Astunagoak diren frakzioak, mineral gordina, PAH-ak (Polycyclic Aromatic Hydrocarbon), adibidez, oso mingarriak dira. Ez dira arinak bezain toxikoak baina ingurumenean denbora gehiago irauten dute.\nMarea beltza uraren kutsaduren artean garrantzitsuenetakoa eta arriskutsuenetarikoa da, ez baitu itsas espezieen habitata bakarrik suntsitzen, bere sakabanaketan hondartzetara eta kostaldera ere heltzen baita, han dagoen bizitza ere desagertaraziz.\nGainera, mota honetako kutsadura garbitzeak, arazteak eta zonaldeak birsortzeak, lan eta inbertsio handiak eskatzen ditu eragingarria izan dadin.\nIsurketak.\nKopuruak.\nMunduan egiten diren isurketen kantitateari buruzko hainbat datu eta estimazio daude. Europan isurketei buruzko datu batzuk hauek izan daitezke:\nIsurlekuak.\nNOOAk, \"National Oceanic and Atmospheric Administration- United States Department of Comerce\" delakoak, egindako ikerketa baten ondoren, non 1960 eta 1997 artean gertatutako 34 tona baino gehiagoko isurketa guztiak jasotzen dituen.\n112 herrialdeetako urek bereziki kontzentrazio handiak dituztela esaten du. Hala ere, eskuetan banatuta, Mexikoko Golkoa, Estatu Batuetako Ipar Ekialdea, Mediterraneo itsasoa, Persiar Golkoa, Japonia, Itsaso Baltikoa, Erresuma Batua eta Mantxako itsasoa, Singapur eta Malaysia, Frantziako Itsasertzea eta Espainiako Ipar Mendebaldea eta azkenik Korea, dira isurketengatik zigortuenak daudenak.\nIturriak.\nIsurketen iturriak ere askotakoak dira. Hona hemen, Estatu Batuetako \"National Academy of Sciences\"-ek ondorioztatu duena itsasora egiten diren isurketen kausei buruz:\nOndorioak.\nHidrokarburoek, urarekin kontaktuan jartzean, geruza mehe iragazgaitz bat osatzen dute. Horrek eguzki-izpiak pasatzea oztopatzen du eta fitoplanktonek fotosintesia egiteko behar duten argia ezin da pasatu. Gasen trukaketa eragozten du eta itsas animalien azala eta zakatzak estaltzen ditu, eta itota hil.\nHidrokarburo organiko hegazkorrek berehala hiltzen dituzte hainbat motatako itsas organismo, batez ere larba egoeran daudenean. Elementu hegazkorrak, ur berotan, eguratsera lurruntzen dira egun bat edo bitan, baina ur hotzetan aldiz, prozesu honek aste bateko denbora behar izaten du.\nBeste motako substantzia kimiko batzuk uraren gainazalean geratzen dira eta mundrun burbuilak eratzen dituzte. Hauek, hegaztien lumak eta ugaztunen azala estaltzen dute. Geruzak, animalien berezko isolamendu termikoa suntsitzen du eta beren flotatzeko gaitasunari eragiten dio, beraz, hondoratu eta ito egiten dira edo hotzez hil.\nKonposatu astunak, itsasoaren hondora doaz eta sakonean bizi diren hainbat organismo hil ditzakete, karramarroak, ostrak, muskuiluak eta txirlak esaterako. Gainera bizirik geratzen direnak ez dira jateko egokiak izaten.\nPetrolioak hondartzetan eragindako kutsadurak arazo ekonomiko larriak sortzen ditu kostaldean bizi diren biztanleentzako, batez ere arrantzak eta turismoak dakartzan diru-sarrerak murrizten dituelako.\nIsurketa garrantzitsuenak historian zehar.\n1967an gertatu zen historian gogoratzen den lehenengo hondamendi naturala marea beltz batek sortua. Handik aurrera beste asko eta asko egon dira. Hona hemen 2010 arteko beste hainbat:"}
{"id": "68436", "revid": "336", "url": "https://eu.wikipedia.org/wiki?curid=68436", "title": "Kloranfenikol", "text": "Kloranfenikola \"Streptomyces venezuelae\" bakterioak ekoiztutako antibiotikoa da. Hasiera batean bakterio horrengandik lortzen bazen ere, gaur egun laborategian era sintetikoan lortzen da. Espektro zabaleko antibiotikoa da eta toxikotasun handia du, bere erabilera murrizten duena.\nErasobidea.\nBeste antibiotiko batzuen antzera (estreptomizina, tetraziklinak, eritromizina...) kloranfenikolak bakterioen proteinen sintesia eragozten du. Zehazki, polipeptidoen luzapena blokeatzen du prozesu horretan parte hartzen duen entzima inhibituz. Proteinak sortu ezean bakterioak hiltzen dira.\nKloranfenikola gai da bakteriar erribosomei atxikitzeko (proteinen sintesia oztopatuz), baina ez du zelula eukariotoen erribosomak kaltetzen.\nAplikazioak.\nEspektro zabaleko antibiotikoa denez, bakterio Gram negatibo zein Gram positiboen aurka oso eraginkorra da. Klamidiak, mikoplasmak eta Rickettsiak sentikorrak dira ere kloranfenikolarekiko.\nAurkitu zutenean, 1950.eko hamarkadaren hasieran, antibiotiko ezin hobea zela uste zuten zientzialariek: espektro zabalekoa, oso egonkorra, alergia gutxi eragiten zuena, aho bidetik har zitekeena...Zoritxarrez, laster ohartu ziren efektu toxikoa zuela: kasu gutxitan bada ere, kloranfenikolak hezur-muina kaltetu dezake, anemia aplasikoa izeneko gaitz larria sortuz. Hezur-muinak ez ditu odoleko zelulak ekoizten eta gaitzak heriotza eragiten du.\nArrisku hori dela eta, kloranfenikola gutxitan erabiltzen da, infekzio oso larriak tratatzeko besterik ez. Sukar tifoidea, meningitisa eta ospitaletan hartutako infekzio larri eta iraunkorren aurka erabili ohi da."}
{"id": "68437", "revid": "119347", "url": "https://eu.wikipedia.org/wiki?curid=68437", "title": "Odiaga", "text": "Odiaga Amorotoko (Bizkaia) auzoa da. 2007ko urtarrilaren 1eko erroldaren arabera, auzoak 79 biztanle ditu."}
{"id": "68438", "revid": "81544", "url": "https://eu.wikipedia.org/wiki?curid=68438", "title": "Ugaran (Amoroto)", "text": "Ugaran Amorotoko (Bizkaia) auzoa da. 2007ko urtarrilaren 1eko erroldaren arabera, auzoak 76 biztanle ditu."}
{"id": "68439", "revid": "119347", "url": "https://eu.wikipedia.org/wiki?curid=68439", "title": "Urrutia (Amoroto)", "text": "Urrutia Amorotoko (Bizkaia) auzoa da. 2007ko urtarrilaren 1eko erroldaren arabera, auzoak 79 biztanle ditu."}
{"id": "68440", "revid": "1519", "url": "https://eu.wikipedia.org/wiki?curid=68440", "title": "Errotabarri (argipena)", "text": "Errotabarri leku hauetako bat izan daiteke:"}
{"id": "68442", "revid": "119347", "url": "https://eu.wikipedia.org/wiki?curid=68442", "title": "Astui", "text": "Astui Arteagako (Bizkaia) auzoa da."}
{"id": "68443", "revid": "134906", "url": "https://eu.wikipedia.org/wiki?curid=68443", "title": "Bildosola", "text": "Bildosola Arteagako (Bizkaia) auzoa da. 2007ko urtarrilaren 1eko erroldaren arabera, auzoak 45 biztanle ditu."}
{"id": "68444", "revid": "119347", "url": "https://eu.wikipedia.org/wiki?curid=68444", "title": "Elexabeitia", "text": "Elexabeitia Arteagako (Bizkaia) auzoa da. 2007ko urtarrilaren 1eko erroldaren arabera, auzoak 61 biztanle ditu."}
{"id": "68445", "revid": "119347", "url": "https://eu.wikipedia.org/wiki?curid=68445", "title": "Errotabarri (Arteaga)", "text": "Errotabarri Arteagako (Bizkaia) auzoa da.\nEgitasmoak.\nEusko Jaurlaritzak babes-ofizialeko 25 etxebizitza eta haurreskola bat eraikiko du auzoan."}
{"id": "68446", "revid": "119347", "url": "https://eu.wikipedia.org/wiki?curid=68446", "title": "Ezparta", "text": "Ezparta Arteagako (Bizkaia) auzoa da. 2007ko urtarrilaren 1eko erroldaren arabera, auzoak 74 biztanle ditu."}
{"id": "68447", "revid": "119347", "url": "https://eu.wikipedia.org/wiki?curid=68447", "title": "Garai (Arteaga)", "text": "Garai Arteagako (Bizkaia) auzoa da.\nInguru naturala.\nSantiago auzoaren ondoan dago, auzotik gertu, zuhaitz artean, eta muino baten gainean San Martin baseliza dago."}
{"id": "68448", "revid": "119347", "url": "https://eu.wikipedia.org/wiki?curid=68448", "title": "Gaztelu (Arteaga)", "text": "Gaztelu Arteagako (Bizkaia) auzoa da.\nJakingarriak.\nArteagako herriak lehen zuen \"Gaztelu-Elexabeitia\" izena, auzo honetako gaztelutik eratorri zen."}
{"id": "68449", "revid": "119347", "url": "https://eu.wikipedia.org/wiki?curid=68449", "title": "Larrazabal", "text": "Larrazabal Arteagako (Bizkaia) auzoa da.\nInguru naturala.\nEzparta auzotik hurbil dago, bertara iristeko eskumarantza doan errepidea hartu behar da. Larrazabalgo auzotik hurbil Zeanuriko Urreskoatxa mendia ikus daiteke."}
{"id": "68450", "revid": "81544", "url": "https://eu.wikipedia.org/wiki?curid=68450", "title": "Ugarte (Arteaga)", "text": "Ugarte Arteagako (Bizkaia) auzoa da. 2007ko urtarrilaren 1eko erroldaren arabera, auzoak 66 biztanle ditu."}
{"id": "68453", "revid": "119347", "url": "https://eu.wikipedia.org/wiki?curid=68453", "title": "Karen (herria)", "text": "Karen, baita ere Kayin, Kariang edo Yang (euren buruei \"Pwa Ka Nyaw\", kareneraz: \u1000\u100a\u102e\u1000\u101c\u102f\u102c\u1039, deitzen diete) ia bederatzi milioi pertsonak osaturiko etnia bat da. Gehienak Myanmarren bizi dira, Myanmarreko 50 milioi biztanleetatik % 7 karen etniakoak direlarik. 1948z geroztik karen herritar batzuk karen gerrilla (KNLA) buru dutela Myanmarreko gobernu zentralaren aurka borrokan dago. Gerrillaren lehendabiziko asmoa karen herriaren independentzia zen arren, 1976tik sistema federal bat eskatu du. Lehenengo ihesaldiak XVIII. mendekoak badira ere, egun 400 000 karen Thailandian daude erbesteratuta, Myanmarreko mugatik gertu batik bat.\nTibet-mongoliar jatorria dute karenek. Myanmarrera hainbat migraziotan iritsita, iparraldeko lautada zabaletako lehen biztanleak omen ziren. Hala ere, antzinako Asiako, edo, zehatzago, antzinako Myanmarreko historia baldintzan idatzi behar da, ahozko literatura beste oinarririk ez baitauka. Are gehiago, karen herriaren eta Birmaniako militarren arteko borrokan historia garrantzia handiko arma politikoa da. Batzuen zein besteen adierazpenak tentuz hartu behar dira.\nKaren herri osoa kristaua dela uste hedatua da, agian gerrillan gehienak direlako. Hala ere, oro har, heren bat kristaua izango litzateke, heren bat budista eta azken herena animista edo jatorrizko erlijioen fededuna. Aipatu beharra dago Thailandiako zein Myanmarreko gobernuek budismoa bultzatzen dutela etnia desberdinak asimilatzeko.\nKaren herria testu batzuetan herri horretako Karenni edo Karen gorri azpitaldearekin oker nahastu dute. Karenni herriko Padaung azpitaldea Thailandian bizi da, Birmaniako mugatik gertu eta tribu honetako emakumeek lepoan daramatzaten lepokoengatik ezaguna da.\nKaren izena arerioek mespretxuz ipini zieten. Aurrerago eurek onartu dute harrotasunez.\nHedapena.\nKaren gehienak Myanmarren bizi dira ekialdeko eskualdearen eta Irrawaddy deltaren alboko mendietan, Karen Estatuan gehienak eta batzuk Kayah (karenni) Estatuan, hegoaldeko Shan Estatuan (MoBye eskualdean), Ayeyarwady atalean (Irrawaddy atala), Hegoaldeko Kawthoolei (Tenasserim kostaldeko eskualdean) eta Thailandiako mendebalean.\nKaren kopuru zehatza ezagutzea zaila da. 2006ko AEB-tako gobernuaren VOA komunikabideetako artikulu batek zioenez, 7 bat milioi karen bizi da Myanmarren eta 400.000 Thailandian, bertan mendietako triburik handiena delarik.\nAzpitaldeak.\nEtnologoek karen herria karen gorrien eta karen zurien azpitaldeetan sailkatu dituzte.\nKaren gorriak (Karenni).\nTalde ezberdin anitzek osatzen dute: Kayah, Geko (Kayan Ka Khaung, Gekho, Gaykho), Geba (Kayan Gebar, Gaybar), Padaung (Kayan Lahwi), Bres, Manu-Manaus (Manumanao), Yintale, Yinbaw, Bwe, Paku, Shan and Pao. Talde hauetatik batzuk (Geko, Gebar, Padaung) Kayan taldearen barnean sailkatzen dira.\nKaren zuriak.\nBi taldek osatzen dute:\nHizkuntza.\nKaren hizkuntzak sino-tibetar hizkuntzen familiako tibetar-birmaniar hizkuntzen taldean sailkatzen dira. Elkar ulertzen ez duten hiru adarretan sailkatzen dira: Sgaw, Pwo, and Pa'o. Karenni (Karen gorriak) eta Kayan herriak Sgaw adarrekoak dira.\nKaren hizkuntzak tibetar-birmaniar hizkuntzen artean subjektu-aditz-objektu hitz ordena duten ia bakarrak dira; Karen eta Bai ez beste tibetar-birmaniar hizkuntza guztiek subjektu-objektu-aditz hitz ordena dute. Berezitasun honen arrazoia ziurrenik hurbileko Mon eta Tai hizkuntzen eragina izango da.\nErlijioa.\nKaren herriak jatorriz sinesmen animistak zituen. Izadiko elementuek (mendiek, harriek) arima dutela sinisten zuten, jainkotzat ala indar txartzat zituzten. XVIII. mendeko erdialdera arte Myanmarreko hegoaldean jende gehiengoa Mon herrikoak ziren eta haien eraginez Karen herria budista izaten hasi zen eta gaur egun Karen gehiengoa budista da.\n1828an George Boardman misiolariak Ko Tha Byu kristautasunean bataiatu zuen. Lehendabiziko karen kristaua izan zen. Karen batzuk zazpigarren eguneko eliza adbentistean sinisten dute. Birmaniako aginteek gaur egun arte kristauak jazarri dituzte, mendebaldeko inperialistek haien herria bai etniatan bai erlijioaren bidez zatitu nahi izan dutela uste baitute."}
{"id": "68454", "revid": "6327", "url": "https://eu.wikipedia.org/wiki?curid=68454", "title": "Marea Beltza", "text": ""}
{"id": "68455", "revid": "1150", "url": "https://eu.wikipedia.org/wiki?curid=68455", "title": "Zangozako merinerria", "text": ""}
{"id": "68457", "revid": "105290", "url": "https://eu.wikipedia.org/wiki?curid=68457", "title": "Angeli", "text": "Angeli (iparraldeko samieraz: \"A\u014b\u014bel\"), Inari udalerrian dagoen herrixka bat da, Finlandiako Lappi lurraldean. Inarijoki ibaiaren inguruan antolatzen den herrixka hau, Muotkatunturi Eremu Basatiaren ondoan dago, Norvegiako mugatik gertu.\nHerrixkako biztanle gehienak samitarrak dira eta hizkuntza nagusia ondorioz, iparraldeko samiera da."}
{"id": "68458", "revid": "1545", "url": "https://eu.wikipedia.org/wiki?curid=68458", "title": "Kevlar", "text": "Kevlarra edo poliparafenileno tereftalamida Stephanie Kwolek kimikariak lehen aldiz, 1965. urtean sintetizaturiko poliamida bat da. Stephaniek DuPontentzat lan egiten zuen. Kevlar zuntzen lorpena, ez zen batere erraza izan, eta Herbert Bladesen ekarpena nabarmendu behar da. Herbertek, prozesuan erabili beharreko disolbatzailearen arazoa konpondu zuen. Azkenik, DuPontek, 1972. urtetik aurrera, merkaturatu egin zuen.\nBi Kevlar mota daude batik-bat: Kevlar 29a eta Kevlar 49a\nKevlar 29a, ekoizpenetik irteten den zuntza bera da. Ohi, bere propietate mekanikoengatik, tiretan errefortzu bezala, edo ehunentzat erabiltzen da. Bere erabilpenen artean, kable, arropa erresistente (babeserako) eta balen aurkako txalekoen fabrikazioak daude.\nKevlar 49a, material konposatu bat eratzeko, zuntzak erretxinean zopatuak izan behar direnean erabiltzen da. Kevlar 49aren zuntzak gainaldetik bakarrik daude tratatuak, erretxinarekin izango duen lotura errazteko. Kevlar 49a muturreko kirolen ekipamendurako bozgorailuendako eta industria aeronautikoan erabiltzen da.\nPoliamida honek, talde aromatikoak ditu bere barnean (aramida bat da), eta talde hauen artean elkarreragina dago. Baita ere amida taldeen artean, hidrogeno zubien bidez. Elkarreragin hauen ondorioz, lortutako zuntzek, prestazio altuak erakusten dituzte, makromolekula guztiak noranzko berean orientatuak geratzen baitira, baita ongi paketatuak ere.\nPolimero honen sintesia, p-fenilendiamina eta azido tereftalikoaren dikloruroaren pausoz pausoko polimerizazioaren bidez egiten da.\nKevlarraren erabilerak.\nKevlarrak, paper garrantzitsua bete du erabilera kritiko askotan:\nAramida.\nAramidak, nylonen familia batean daude, Nomexa eta Kevlarra barne. Kevlarra, balen aurkako txalekoak eta zulaketei erresistenteak diren bizikleta pneumatikoak egiteko erabiltzen da. Nomex eta Kevlar nahasketak, suaren aurkako arropak egiteko erabiltzen dira. Arrazoi honegatik, suhiltzaileek erabiltzen dituzte nahasketa hauekin egindako arropak.\nKevlarra poliamida bat da, amida taldeak para-fenileno taldeez banandurik dituena. Hau da, amida taldeak, fenilo eraztunari, elkarrekiko kontrako kokapenetan lotzen dira, karbono 1 eta 4an. Kevlarra polimero oso kristalinoa da. Denbora asko pasatu zen, material honentzat zentzuzko erabilpenen bat aurkitu zen arte, ez baitzen disolbatzaile bakar batean ere disolbagarri. Bere prozesua disolbazioan, beraz, erabat baztertua zegoen. Ez zen 500\u00ba Ctik behera disolbatzen.\nBeste alde batetik, Nomexak, meta-fenileno taldeak ditu, hau da, amida taldeak, fenilo eraztunari, 1 eta 3 posizioetan lotzen dira.\nBaina badago oraindik hobeto luzatzen den beste polimero bat: polietilenoa, molekula pisu ultra handikoa. Kevlarra ordezkatzera ere heldu zen, balen aurkako txalekoen fabrikazioan."}
{"id": "68459", "revid": "1519", "url": "https://eu.wikipedia.org/wiki?curid=68459", "title": "Elexalde", "text": "Elexalde izen berarekin, hainbat auzo aurki daitezke, hainbat herri bizkaitarretan errepikatzen den toponimoa baita. Deitura ere bada. Bi eremuetan Elejalde grafia ere topa daiteke, espainieraz batez ere."}
{"id": "68461", "revid": "336", "url": "https://eu.wikipedia.org/wiki?curid=68461", "title": "Kevlarra", "text": ""}
{"id": "68463", "revid": "103793", "url": "https://eu.wikipedia.org/wiki?curid=68463", "title": "Erreniega (mendia)", "text": "Erreniega ( eta\n\"La Reniega\") Nafarroa Garaiko mendia da, Erreniega mendilerroan dagoen garaiena. Iru\u00f1etik 10 kilometro hegoaldera dago, eta 1.036 metro garai da."}
{"id": "68464", "revid": "105290", "url": "https://eu.wikipedia.org/wiki?curid=68464", "title": "Dalton Anaiak", "text": "Dalton Anaiak, Lucky Luken komikietan, protagonista nagusiaren arerio ohikoenak dira. Orotara, 4 dira, eta euren garaiera eta lelotasun mailagatik bereizten dira. Joe, txikiena garaieraz, azkarrena ere bada. Ondoren, William, pixkat garaiagoa, ez da hain azkarra. Hirugarrena, Jack da, aurreko biak baino garaixeagoa, hau, oraindik leloagoa. Eta azkenik, garaiena eta leloena, Averell da, Lucky Luken garaiera berekoa. Batipat Joeren asmoa, Lucky Luke akabatzea da, baina ez dute sekula lortzen. Eta, gainera, Lucky Luken abentura guztietan, espetxean amaitzen dute, preso, baina espetxeko zaintzaileen arduragabetasuna probestuz, beti ihes egiten dute.\nJantziko berezitasunak.\nEuren jantzian nabarmendu daitekeena, euren kapelak dira. Aurrealdean, erdi-erdian, zuloa dute euren kapelek.\nOinarria.\nMorris, pertsonaia hauek sortzeko, abizen bera izan zuten XIX. mendeko lau benetako anaitan oinarritu zen. Dalton Anai historikoen izenak Bob, Grat, Bill eta Emmett ziren. Horretaz gain, Lucky Luken komikietan ere agertu ziren, 1951. urtean."}
{"id": "68465", "revid": "98220", "url": "https://eu.wikipedia.org/wiki?curid=68465", "title": "Veneziako Errepublika", "text": "Veneziako Errepublika (; venezieraz: \"Rep\u00f9blica V\u00e8neta\"), Veneziako Errepublika Txit Lasaia edo San Markoren Errepublika, gaur egungo Italiaren ipar-ekialdea hartzen zuen antzinako estatua izan zen. Haren hiriburua Venezia hiria zen.\nPetrarkak, 1321eko abuztuan Boloniako lagun bati bidalitako gutun batean, honela deskribatzen zuen Veneziako Errepublika Txit Lasaia:\nHistoria.\nJatorria.\nDukerriaren sortzea.\nErrepublika IX. mendean \"\u201dItsas Venezia\u201d\" inperio bizantziarraren probintzian jaio zen, Ravennako exarka-herriaren menekoa izan zena, 751. urtean longobardoek hiri hau hartu zuten arte. Tradizioak dio lehen dogoa, Paulicio Anafesto, 697an aukeratu zutela venetikoek, alabaina dukerriaren sortzea Bizantzioko probintzia italiarren erreforman kokatu behar da, dukeak hauen buru izendatzearekin batera, inbasio longobardoa geldiarazteko saialdian. \"Dux\" bizantziarraren irudiak, mendeekin dogo bihurtua, geroz eta autonomia handiagoa konkistatu zuen, beti politika independienteago bat inposatuz, egoitza \"Eracliana\"-tik (Eraclea) lehenengo \"Metamauco\"-ra (Malamocco) eta azkenik \"Rivus Altus\"-era (Rialto, gaur egungo Venezia) mugituz 810ean, hiri defendagarriagoa baitzen bere kokapenagatik aintzira erdian.\nIndependentzia.\n726an, Leone III.a enperadorearen egintza ikonoklasten hedapenak Italian Aita Santuaren erreakzioa eta sartaldeko lurralde bizantziar guztietan matxinaden zabaltzea eragiten du: Venezian herriak eta kleroak \"Dux\"-aren izendatzearen eskubide inperiala prebarikatzen dute, hala ere, altxamendua gorabehera, Veneziak exarka-herriaren mantentzea bermatzen du longobardoen aurka. 737a eta 741aren ostean, bizantziarrek urteroko magistratu hautatuen (\"Tribuni dei Militi\") esku zegoen probintziako gobernua deuseztatu zuten, 742an enperadoreak herriari \"Dux\"-aren izendatzea landatzen dion arte.\nBizantziok Ravenna behin betiko galtzeak 751n, eta longobardar erreinuaren konkistak Karlo Magnoren frankoen eskutik 774an, (honek suposaturiko Erromatar Inperio Sakroaren sorkuntzarekin 800. urteko gabon gauean), erabat aldatzen dute Veneziako dukerriaren testuingurua. Frankoak eta Bizantziarrak nagusitasunagatik lehiatzen dira, barneko boterea frankoen aldeko partiduan eta bizantziarren aldeko partiduan zatikatzen delarik.\nHiri berriaren babesean, veneziar dukerriak bizantziar agerrune bat izaten jarraitzen du Sartaldeko Erdi Aro feudalean. Hala ere, hurrengo bi mendeetan erakundeak eta politika veneziarra beti urrunago zegoen inperio baten gertaeretatik aldenduz joan ziren. Garai honetan, bizantziar eredu inperialaren gainean sistema politiko bat eratzearen ahaleginekin batera, botereagatik borrokatzen diren familia patrizio batzuk garatuz doaz (honen seinale dira ohiko erreboltak eta Dogoen kentzeak), etorkizuneko merkataritza-oligarkiaren erdigune izango direnak Estatuaren gidaritzapean.\nHedapen handia.\nAdriatikoa eta merkataritza.\nBehe Erdi Aroan, Venezia izugarri aberastu zen Levanteko merkataritzaren kontrolari esker, eta itsaso adriatikoan zehar hedatzen hasi zen. Hedapen fase hau 1000 urtetik aurrera eman zen, Pietro II.a Orseolo dogoak gidaturiko flotak kostako hiri dalmata eta istriarrak eskuperatu zituenean eta enperadore bizantziarraren aintzat hartzeagatik, \"Istria eta Dalmaziako duke\" bezala.\n1071n Gregorio VII.a Aita Santuaren eta Henrike IV.a Germaniako Erromatar Inperio Santuko enperadorearen arteko inbestidura lortzeko borroka prozesuan zegoen, baina Venezia, potentzia handien arteko oreka-politikari eutsiz, ez zen ez pontifizearen ez enperadorearen alde jarri. Penintsula hegoaldean normandiarrak bilakatu ziren benetako protagonistak. Hasieran veneziarrek erlazio onak garatu zituzten Altavillatarrekin (975 eta 985 urteen bitartean Sizilia gobernatu zuten dinastia normandiarra), baina hauek adriatikoan esku sartzen hastean harremanak hautsi zituzten. Durr\u00ebs eta Korfuren okupazio normandiarrak ekintza armatuetara bultzatu zituen veneziarrak. Gerrak bi urte baino gehiago iraun zituen eta itsasoko eta lurreko operazioak ez ziren mesedegarri izan veneziar-bizantziar aliatuentzat. Roberto Guiscardo altavillatarra hiltzean, bere ejerzitoak lortutako posizioak laga zituen Pugliara itzultzeko. Normandarraren desagerpenarekin, Veneziak arrakasta izan zuen Konstantinoplatik nahi izan zuen haina eskuratzen, hala nola 1082ko maiatzeko \u201cCrisobolo\u201da (edo \"urrezko burbuila\"), zeinarekin Sortaldeko enperadoreak lehentasun zabalak eta salbuespen ugari ematen baitzizkien bere merkatariei Inperio Latindar osoan.\nItsasoko Estatua (Stato da Mar).\nAreagoturiko potentziak eta pribilegio kopuru handiak bizantziarrak eta veneziarrak aurka jartzera eroan zituen, Genoari sortaldeko hedapen komertziala asko erraztu zizkioten istiluak sortuz. Veneziak ez zuen ahalegin handirik egin bizantziarrak laguntzeko lehenengo hiru gurutzadetan: lehenengo gurutzada hasia zenean Jerusalemgo presaren alde egiteko hartu zuen parte, baina ez zuen esku sartu ez bigarrenean ez hirugarrenean, zeinak merkataritza-onura nabarmenak ekarri zizkien Pisa eta Genoa arerioei.\n1148an, \"Promissio Ducale\" delakoa ezarri zen, hau da, Dogoaren fideltasun konstituzionalaren zin egitea, ezen momentu hartatik, hauteskunde berri bakoitzean berritua, printzearen botereak mugatzen zituen arian-arian, beste erakunde errepublikazaleen aurrerakuntzaren oinarriak finkatuz.\nEnrico Dandolo-ren dogoaldian, ontziteria veneziarra erabakigarria izan zen Konstantinoplako arpilaketan, 1204ko laugarren gurutzadan. Gurutzada harek amaiera eman zion inperio bizantziarrari eta Sortaldeko Inperio Latindarra sortu zen, sartaldeko feudalismoaren erakundeen ezaugarriak hartzen zituena. Inperio bizantziarraren lurraldeak lautan banatu ziren Fiandrako Baldovino Enperadorearen, Monferratoko Markesaren, printze eta baroi frankoen eta Txit Lasaiaren artean. Veneziak lurralde asko irabazi zituen Egeo Itsasoan, esaterako Candia (Kreta) eta Eubea uharteak edota Peloponesoko hainbat portu, non dogo veneziarrari \"Sortaldeko Inperio Erromatarreko laurden eta erdi baten Jauna\" izena eman zitzaion.\n1297an, \u201cKontseilu Nagusiaren Eragozpena\u201dk, familia berriei Estatuko gobernura sarrera eragotziz, errepublika oligarkiko itxura eman zion Veneziari behin betiko, Patriziatu merkantil batek gobernatua.\nErrepublika Adriatikoan eta Mediterraneoan hedatuz joan zen hurrengo mendeetan, baita Bizantziar Inperioaren berreraketaren ostean ere, hainbat mendetan Adriatikoko sortaldeko kostalde ia guztiak barnean hartuz, baina baita Kreta (\"Candia\", veneziarrentzat), Zipre eta Peloponesoko uharteen zati handi bat ere (\"Morea,\" veneziarrentzat). Uharte eta kostaldeko jabari itzel horien multzoak, veneziarrek \"Stato da Mar\" zeritzena eratzen zuen. 1379an, Genovak larriki mehatxatu zuen Chioggiako guduan, baina gatazka hiri honen errendizioarekin bukatu zen.\nLehorraren konkista (Stato da Terra).\nMende askotan, Veneziako Errepublika uhartez eta kostaldeko lur zerrendaz eratutako estatu bat izan zen, \"Stato da Mar\" deiturikoa osatzen zutena. Aintzira inguruko lurretan soilik egin ziren barneratze batzuk, Padua eta Treviso bezalako hirien zabalkundeari aurre egiteko. XV. mendearen hasieran, veneziarrek ere lehorrean zehar zabaltzeari ekin zioten, Gian Galeazzo Visconti Milango dukearen hedapen mehatxagarriari aurre egiteko.\n1410ean, Veneziak Venetoko zati on bat konkistatua zuen jada, Verona eta Padua legezko hiri garrantzitsuak barne. Errepublika, penintsula italikoko X. erregio augustoak (\"Venetia et Histria\") hartzen zituen lurraldeak bezain handia izatera iritsi zen. 1428an, veneziar bihurtu ziren Bergamo, Brescia eta Crema hiri lombardiarrak eta baita Camonica Haraneko lurraldeak ere. Kanpaina militar hauetan, paper garrantzitsua jokatu zuen Bartolomeo Colleoni buruzagiak. 1489an, Zipre uhartea anexionatu zen, lehenago gurutzadetako estatua izandakoa, eta bere azken buruzagi veneziarrak emana, Caterina Cornarok (veneteraz \"Corn\u00e8r\"). 1495ean, Veneziak Karlos VIII.a Frantziakoa Italiatik kanporatzea lortu zuen, Fornovoko guduan, frantsesen oldarketa sorta batetik lehendabizikoa saihestuz. Behin-behinez, XVI. mendearen hasieran, veneziar bilakatu ziren Cremona, Forl\u00ec, Cesena, Monopoli, Bari, Barletta eta Trani hiriak, besteak beste. Halako hedapenarekin, baina, Venezia liskarretan sartu zen Aita Santuen Lurraldearekin \"Romagna\" kontrolatzeagatik. Gatazkak, 1508an, Veneziaren aurka Cambraiko Liga osatzera eraman zituen Aita Santua, Frantziako erregea, Germaniako Erromatar Inperio Santuko enperadorea eta Aragoako erregea, Venezia suntsitzeko. 1509ko Agnadelloko Guduan frantsesak garaile atera baziren ere, ligako armada aintziraren inguruan gelditu behar izan zen: koalizioa bizkor apurtu zen eta Veneziak atzera ere ikusi zuen bere burua seguru, lurralde askorik galdu gabe; halere, ontziteria ia osoa suntsiturik gelditu zen Polesellako guduan, urte bereko amaieran, Este familia longobardarrak egindako erasoaldian.\nGainbehera.\nTurkiarren aurkako guduak.\nXV. mendearen hasieratik, beste arrisku batek mehatxatzen zuen Errepublika: Otomandar Inperioaren hedapenak Balkanetan eta sortaldeko Mediterraneoan. XVI. mendean, Selim II.ak, otomandar tronuaren oinordekoak, berriro ekin zion bortizkeriari sortaldeko domeinu veneziarren aurka, Zipre uhartea erasoz. Uhartea otomandarren esku erori zen erresistentzia luze eta heroiko baten ostean, Famagostako setioan. Erasoari erantzuteko, Veneziak ontziteria bat bidali zuen Egeo itsasora eta erlazioak berpiztu zituen Pio V.a Aita Santuarekin, Txit Lasaiaren borroka sostengatuko zuen Liga Kristaua osatzeko asmotan.\nLiga hau 1571ko maiatzaren 25ean burutu zen, eta hurrengo estatu hauek izan ziren partaide: Venezia, Espainia, Aita Santuen Lurraldea eta Malta. Joanes Austriakoa zuten buru, Filipe II.a Espainiakoaren anaia. Indar kristau eta turkiarrek Lepantoko golkoan egin zuten topo, eta berrehun eta hogeita hamasei ontzi kristauk egin zieten aurre Ali Pasha almiranteak zuzendutako berrehun eta laurogeita bi ontzi otomandarrei, 1571ko urriaren 7an. Itsas-borroka izugarria, eguerditik ilunabarrera arte gauzatu zena, Liga Kristauaren garaipenarekin bukatu zen. Halere, Lepanton irabazi izanagatik ere, Errepublika laguntzen jarraitzeko Felipe II.ak asmo handirik ez zuenez gero, Venezia bake-hitzarmen bat sinatzera behartua izan zen, bai eta otomandarrei Zipre uhartea eta Moreako (gaur egungo Peloponeso) beste jabari batzuk entregatzera ere. Tratatu honek Txit Lasaiaren gainbehera militar eta maritimoaren hasiera suposatu zuen.\nXVII. mendean, gatazka luze baten ondorioz (1645 eta 1669 bitartekoa), Candia (Kreta) ere otomandarren esku geratu zen, 24 bat urte iraun zuen setio baten ostean. Hala eta guztiz ere, Veneziak Morea osoa errekonkistatzea lortu zuen 1683 eta 1687 urteen bitartean, Francesco Morosini azken buruzagi handiaren iaiotasunari esker. Peloponeso, baina, bizkor berreskuratu zuen Otomandar Inperioak (1718). Azken gertaera honetan herritar greziarrek veneziarrei eskainitako laguntza eskasak ere eragina izan zuen, ez baitzituzten oso begi onez ikusten.\nXVIII. mendea.\nXVIII. mendean, Errepublikak, galdutako botere guztiaren ondorioz, kontserbadutismo eta neutraltasun politikari eutsi zion. Honi klase politikoaren geroz eta dinamismo gutxiagoa gehitu zitzaion, beti patriziatu veneziarrak Lehorrean zituen interes hazkorrei lotua. Patriziatu honek, gero, geroz eta familia gehiagoren sargoa pairatu zuen, eta Lehorreko klase gidariekiko erlazioak indarberritzeko ardura eta Estatuaren ekonomiaren sostengua bere gain hartu zituen.\nGarai honetan oraindik, Errepublika Txit Lasaia -politikoki gainbeheran bazegoen ere- kultura aldetik asko nabarmentzen zen: Vivaldi musikan, Goldoni literaturan, eta Tiepoldo eta Canaletto pinturan aipatzea besterik ez dago.\nXIX. mende berriaren bezperan, bizitza publiko veneziarrak astindu bat jasan zuen Frantziar Iraultzak ekarritako ideiengatik, eta gobernuak, jarrera guztiz kontserbatzaileekin babestuaz, ez zuen erantzun eraginkor bat ematen jakin. Egoera honek Errepublikaren behin betiko erorketari mesede egin zion, eta honekin batera klase aristokratikoak \"errebolta jakobinoak\" gertatzeari zion beldurrak (errealitatean, errebolta hauek ez ziren egundo gertatu).\nErorketa.\nFrantzia iraultzaileak Italian gauzatutako kanpainan Errepublikak bere neutraltasuna azaldu arren, Napoleon Bonaparteren tropek Lehorra inbaditu zuten 1797an, aintziraren inguruetaraino iritsiz. Hirian sartzeko frantsesek egindako mehatxuaren ostean, 1797ko maiatzaren 12an, Dogoak eta magistratuek agintearen entseinak utzi egin zituzten eta Kontseilu Nagusiak abdikatu egin zuen, Errepublika eroria deklaratuz eta behin-behineko udal baten gobernua ezarriz, \"\"schiavoni\" (istriar eta dalmaziar) soldadu fidelek eragindako beldur generalizatuan, errebolta bat gauzatuko ote zuten. Soldadu hauek borrokak ekiditeko eman zen ebakuazio-aginduari men egin zioten, eta honela Napoleon, ia tirorik egin gabe sartu zen Veneziara. Halere, Sant'Andrea Gotorlekutik, \"Le Lib\u00e9rateur d'Italie\"\" izeneko fragata frantsesa suntsitu zuten veneziarrek, artilleria astunez. Denbora gutxiren buruan, Istria eta Dalmazia ere, ama aberria erorita, frantsesei errenditu zitzaizkien.\nAskatasunerako eta batasun nazionalerako saiakerak.\n1848ko Italiaren Bateraketaren mugimenduetan, antzinako errepublika berrezartzeko saiakera bat egon zen, Austriar Inperioaren dominazioaren aurka. Lonbardia-Venezia Erresumaren dominazioaren aurka Veneton gertatutako altxamenduan, Venezia austriarren kontra jagi zen 1848ko martxoaren 17an, Armategia (\"Arsenale\") okupatuz eta tropa inperialak hiritik irtetera behartuz. Daniele Martin eta Niccol\u00f2 Tommaseoren gidaritzapean, San Markoren Errepublika proklamatu egin zen. Honek, austriarren errepresioa lehorrean handitzean, piemontearrengana jo zuen, Sardiniako Erreinuarekin anexioa eskatuz.\nPenintsulako mugimendu erreboltariek, oro har, huts egin zuten arren, Veneziak Radetzky jeneral austriarraren setioari eutsi zion 1849ko abuztuaren 22ra arte, orduan amore eman behar izan baitzuen.\nGobernua.\nGobernuko erakundeak.\nVeneziako Errepublikan, organo goren kontsideratzen ziren erakundeak hurrengo hauek ziren: Dogoa, San Markoren 9 prokuradoreak, Estatuko 3 Inkisidoreak, Hamarren Kontseiluko 3 Buruak, 6 Duke-Kontseilariak eta 6 Jakintsu Handiak.\nAdministrazioa.\nKantziler Handia eta burokrazia.\nEstatuko funtzionarioen eta burokraten buruzagi nagusiak, Kantziler Handiak (\"Cancellier Grando\"), lehentasuna zuen zeremonia publikoetan eta, bereziki, garrantzizko prozesioetan, senatarien eta magistratuen aurretik baina beti Dogoaren ostean.\nJauregiko kantzilergoak hurrengo hauen artean zeuden banatuta:\nHiritarren ordenari erreserbaturiko beste magistratura batzuk hurrengo hauek ziren:\nViva San Marco!\n\"Viva San Marco!\" (\"Gora San Marko!\") Veneziako Errepublikaren borroka oihua izan zen, 1797ko desegitera arte erabilia, baina baita Daniele Manin eta Niccol\u00f2 Tommaseok proklamaturiko San Markoren Errepublika laburrean ere. Erabilia izan zen azken aldia 1866ko Lissako gudua izan zen, non austriar ontziteriak (nazionalitate askok osatua, euren artean veneziarrak, giuliarrak eta dalmaziarrak ere) veneziarra garaitu zuen."}
{"id": "68467", "revid": "1150", "url": "https://eu.wikipedia.org/wiki?curid=68467", "title": "Yolanda Barcina Angulo", "text": ""}
{"id": "68468", "revid": "1150", "url": "https://eu.wikipedia.org/wiki?curid=68468", "title": "Alfredo Jaime Irujo", "text": ""}
{"id": "68469", "revid": "1491", "url": "https://eu.wikipedia.org/wiki?curid=68469", "title": "Odol hotzean", "text": "Odol hotzean (ingelesez: \"In Cold Blood\") 1966an argitara emandako Truman Capoteren lana da. Ez fikziozko eleberria da egilearen beraren berbetan, kazetaritza eta literatur testuak uztartzeko saioa.\nHaria.\n1959an jazotako hilketa baten inguruan ardaztu zuen Capotek bere lana. \"In Cold Blood: A True Account of a Multiple Murder and Its Consequences\" idazlanaren abiapuntua The New York Times egunkariaren 1959ko azaroaren 16ko edizioaren 19. orrialdeko 300 hitzeko artikulua da. Kansasen, Holcomb herrian, Clutter familiakoak garbitu zuteneko berria:\nBerri labur honek txundituta Capote Holcombera abiatu zen hilketaren lekua bisitatzeko asmoz, Harper Lee laguna bidaide. Hurrengo urteetan krimena izan zuen bere literatur lanerako oinarri eta ikerketan zebiltzan guztiak aurrez aurre ezagutu zituen, eta bai herriko bizilagun gehienak ere. Ez zuen idatzizko oharrik jasotzen egiten zituen elkarrizketetan: behin amaituta idazteari ekiten zion; Capotek berak esana da bere memoria ahalmena kontuak hitzez hitz gogoratzeko % 94koa zela.\nRichard \"Dick\" Hickock eta Perry Smith hilketak egin eta gutxira atxilotu zituzten. Capoteren lanak hilketaren ingurukoak jasotzeaz ostean, gaizkileen bizitzak ere ditu ikerketa-gai eta arretagune. Kansas estatuko kartzeleko presoak izan ziren Hickock eta Smith. Lehenak kartzelan bertan jakin zuen Herb Clutterren berri, eta lapurreta egiteko egokia begitandu zitzaion Kansasko familia hura. Smith kide bihurtu zuen gaiztakeria horretarako.\nLanaren gainean.\nSan Franciscoko 1974ko nazioarteko zinemaldian horrela gogoratu zuen sasoi hura:\nHarrera.\n\"In Cold Blood\" zatika atera zuen \"The New Yorker\" aldizkariak 1965ean; 1966an Random Housek liburua argitaratu zuen. \"Ez fikziozko eleberria\", horrela bataiatu zuen Capotek berak lan hura eta berehala best-seller bihurtu zen.\nKenneth Tynan literatur kritikariak \"The Observer\"-en eginiko liburuaren iruzkinak hautsak harrotu zituen eta Capoterekin ika-mikan hasi zen. Tynanen arabera Capotek bi hiltzaileen exekuzioa gertatzea nahi zuen, liburuak amaiera biribila izan zezan:\nEuskarazko bertsioa.\n1993an Igela argitaletxeak Capoteren lana euskaraz eskaini zuen. Itzulpena Xabier Olarrak egin zuen: \"Odol hotzean. Sarraski baten eta haren ondorioen zinezko kontaera\". Igela, Zarautz, 1993. 446 orrialde, paper-azalean, ISBN: 84-87484-17-4."}
{"id": "68470", "revid": "6950", "url": "https://eu.wikipedia.org/wiki?curid=68470", "title": "Arratoko mendilerroa", "text": "Arratoko mendilerroa Arabako iparraldean dago kokatuta, Gasteizen iparraldean eta Zuia-Gorbeialdearen hegoaldean. Bere punturik altuena Armikelo mendia da, 888 metrorekin.\nMendilerroan dagoen Arrato mendiak ematen dio izena mendilerroari. Bertan 1200. urte inguruan Arratoko gudua gertatu zen, noiz I\u00f1igo Gebarakoak zuzenduriko ganboatar baleztariek oinaztar zalditeria sarraskitu zuten."}
{"id": "68471", "revid": "6327", "url": "https://eu.wikipedia.org/wiki?curid=68471", "title": "Petrolio isuri", "text": ""}
{"id": "68473", "revid": "201", "url": "https://eu.wikipedia.org/wiki?curid=68473", "title": "Chikung", "text": ""}
{"id": "68474", "revid": "201", "url": "https://eu.wikipedia.org/wiki?curid=68474", "title": "Dani maeztu", "text": ""}
{"id": "68477", "revid": "105290", "url": "https://eu.wikipedia.org/wiki?curid=68477", "title": "Bistakoatxa lepoa", "text": "Bistakoatxa lepoa, baita ere Apotzakarta lepoa, Zaraia mendilerroan dagoen mendatea da, ia 1.100 metroko garaierara, Elorretako Haitza eta Aranguren mendien artean.\nBerezitasunak.\nMendate honetan, Aretxabaleta eta Eskoriatza herrien lurraldeak zeintzuk diren adierazten duten mugarri bat dago."}
{"id": "68478", "revid": "63274", "url": "https://eu.wikipedia.org/wiki?curid=68478", "title": "Era\u00f1a", "text": "Era\u00f1a Eskoriatzako Bolibar elizateko auzoetako bat da. Baserri tokia da, batik bat. Horietako batzuk, hor segitzen dute, lehen bezala. Beste batzuk, berriz, bota egin dituzte, bertan etxe berriak eginez. Lete auzoarekin bidexka estu baten bidez lotuta dago. 436 metro inguruko altueran dago. Gertutik abiatzen da Zaraiako mendilerroan aurkitzen diren zenbait menditarako bidea."}
{"id": "68479", "revid": "96030", "url": "https://eu.wikipedia.org/wiki?curid=68479", "title": "Deontologia", "text": "Deontologia (grekeratik: \u03b4\u03ad\u03bf\u03bd \"\"zor zaion\", \u03bb\u03cc\u03b3\u03bf\u03c2 \"trataera\"\") Jeremy Bentham izeneko pentsalari britainiarrak erabili zuen lehen aldiz, eta, horrekin, etikaren (morala eta gizakiaren beharrak jorratzen dituen filosofiaren adarra) adar bat izendatzen zuen. Adar horren oinarria honakoa da: eginbeharren oinarriak eta arau moralak aztertzea. Erreferentzia egiten dio arlo zehatz bateko profesionalek bete beharreko eginbeharren eta betebeharren multzo antolatuari. \nMedikuen kode deontologikoari hipokratiko esaten zaio. Mediku guztiek derrigorrez egiten dute zin hipokratikoa.\nDeontologia etika laboralaren edo profesionalaren barruan dago. Etikan kode deontologikoa dago, lan jarduera bati lotutako printzipio etabalio batzu adierazi ohi dira luzeera handiagoko zenbait dokumentutan. Etika arautzailearen parte batda eta derrigorrez bete behar diren printzipio eta arau batzuk ematen ditu.\nHelburuaren ikuspuntutik,bi deontologia mota bereizten dira:\nMetaetika.\nTermino honekin kontzeptu etikoen esanahiari, zentzuari eta bilakaera historikoari buruzko azterlana izendatzen da. Hasiera batean, bi teoria-multzo nagusi bereizten dira: ezagutzaileak edo deskriptibistak (etika edo morala egiazko ezagutzaren terminoetan ezagut dezakegula esaten dute) eta ez-ezagutzaileak edo ez-deskriptiboak (horietan ez dago ezagutzarik).\nDeskribatzaileen artean, naturalistak bereizten dira (termino etikoek gauzen propietate behagarriak deskribatzen dituztela diote), utilitarismoa adibide gisa hartzen dute. Eta, bestalde, teoria ez-naturalistek (balio-judizioak egiazkoak edo faltsuak direla uste dute, baina gauzen ezaugarriak esperientziaren bidez ezin dira behatu), intuizionismoa hartzen dute adibide gisa.\nTeoria ez-deskriptibisten barruan, emozionismoa aurki daiteke (baieztapen moralekin ez dugula ezagutza adierazten defendatzen du, emozioak baizik, besteen emozio eta portaeretan eragiteko balio dutenak). Horrez gain preskriptibismoa ere badago (judizio moralak egitean ez ditugula gauzak \"diren bezala\u201d deskribatzen, \"izan beharko luketena\" bezala baizik; hau da, aginduzkoak adierazten ditugu, arauak adierazten ditugu).\nEtika normatiboa.\nTeoria deontologiko zein teleologikoak bereizteaz gain, hirugarren kategoria bat gehitzen da, bertutearen etika, haiz zuzen ere. Desberdintasun nagusiak gainetik azalduko dira jarraian. Teoria deontologikoek \u201caurretiaz ezarritako betebeharra\u201d dute kontzeptu nagusitzat eta Immanuel Kantengan inspiratzen dira. Teoria teleologikoak ondorioetan oinarritzen dira eta inspiratzen dituen korrontea utilitarismoa da. Azkenik, bertutearen etika pertsonen jokaeretan oinarritzen da, Aristotelesen korrontea izanik honen oinarri teorikoa.\nAristotelesen arabera, bertutearen etika osatzen duten ezaugarri multzo bat seinala daiteke. Filosofo honentzat, bizi moduetako ordena soziala zuzenki lotua dago euren ordena naturalarekin. Haren ustez, gauzak ona denera joateko joera daukate naturalki. Beste modu batera esanda, Aristotelesen ikuspegitik, naturala den guztia ona da.\nHala ere, teoria hau ez dago kritikagandik libre. Desadostasun gehien sortzen duena beharbada, bere ikuspegiaren absolutizazioa da; izan ere, ezin da probatu guztiz naturala den zerbait existitzen denik.\nBeste alde batetik, \u201cnaturalak\u201d kontsideratzen ditugun gauza asko kulturak ematen dizkigu. Horrez gain, ezin dugu ahaztu naturak eboluzionatu egiten duela, hau da, ez da estatikoa. Horregatik, aldaketak gasan baditzake, ona den hori ere aldatu egingo litzateke naturarekin batera.\nErdiguneko proposamena.\nErdian geratuko litzateken bidea ideia preskriptibista batean oinarrituko litzateke, baita ikuspegi deontologista batean ere. Hala ere, honek ez du esan nahi ez denik bateragarria beste ikuspegi desberdin batzuekin. Proposamen teorikoa da, baina aldi berean, praktikoa ere bai. Bere ezaugarri nagusiak honako hauek lirateke: ikuspegi moral bat izatea, dialogoaren garrantzia, arrazionalitate praktikoa eta koherentzia eta unibertsalitatea (inpartzialitatearen ideiari lotuta beti ere).\nEtika kantiarra baieztatzen duten ezaugarriak ere esanguratsuak dira. Kantek, deontologiaren definizioa eman zuenean, erreferentzia betebehar eta obligazioei egin zien, ez zuen gizakiaren patua, helburu edo bizitzan eduki ditzakeen aspirazioei lotutako etika batez hitz egin. Betebeharraren etika batengan fokatzen da, herritarrak erregulatzen edo hauek jarraitu beharreko portaera arauak edo legeak ezartzen dituena.\nEsan liteke hau etika independiente eta formala dela, kontuan izanez gero ez duela edukia eskaintzen; ez ditu pauta batzuk ematen \u201cona\u201d edo \u201cokerra\u201d kontsideratu daitekeen bizi estiloa aurrera eramateko.\nAzkenik, unibertsalizazio gaitasunarekin daukan inplikazioa aipatzen du, moral mota eta ez direnen arteko desberdintasuna hautemateko aukera ematen duena.\nAristotelesen teoriarekin gertatzen den bezala, Kanten teoriak kritika ugari jaso ditu denboran zehar:\nLehenik eta behin, Kanti egotzi dakioke, etika gauzak egin behar diren modu zuzenarekin erlazionatzen duenean, kontzeptua unibertsalizatzen ari dela, guztiok modu berean ulertu behar dugula edo dezakegula suposatuz. Dena den, etika moralari lotuta dago, eta hau pertsona edo banako bakoitzaren araberakoa eta partikularra da. Ondorioz, betebeharra seguruenik, ez dugu guztiok berdin ikusten.\nBigarrenik, Kantek nola jokatu behar den ezartzen du, baina ez du esaten hori ona den ala ez. Etika ez da formari buruz bakarrik aritzen, gauzen sakontasuneraino iritsi beharko litzateke.\nAzkenik, Kant ahaztu egiten da gizakiaren sentimenduez, suposatuz betebeharraren arabera soilik jokatu behar dela, ez gure benetako nahimena edo sentimenduen arabera. Zentzu horretan, betebeharra jarraitzeak zoriontasunetik aldendu gaitzake.\nEtika profesionala.\nDeontologiaren definizioa \u201cbetebeharraren zientzia edo tratatu\u201d\u00a0 litzateke, grezierazko deontos (deonen genitiboa), \u201cbetebehar\u201d esan nahi duena, eta logos, \u201cdiskurtso tratatu\u201d, osatzen da. Jeremy Bentham eskola utilitaristako filosofo ingelesak erabili zuen lehen aldiz, maila pribatuan zein publikoan zuzena dena argudiatzeko. Deontologiak, gaur egun, interes publikoko lanbidetzat hartzen diren eta bezeroarekiko lotura eskatzen duten lanbideetan sortzen diren betebeharren azterketara jotzen du batez ere. Halaber, garapen profesionala ematen du eskakizun etiko objektiboen ikuspegiak, gizakiarengan, bere duintasunean eta bere naturan, lanbidearen nolakotasunean kodifikatuta edo ez egon, errespetatu behar direnak.\nBeraz, etika profesionala gizaki ororen kontzientzia morala da, eta horrek motor, balazta edo norabide gisa balio du; hori unearen eta kasuen araberakoa da, eta horrek aukera ematen du portaera profesionalean okerrak ez izateko, etikak zer egin behar duen edo ez arautzeaz gain, nola egin behar duen ere arautzen du. Arau etikoen arabera jokatzeak aukera ematen du egoera horiek kontzientziarik gabe konpontzeko.\nEboluzio baten ondorioz etika eta morala nahasten dira, baina alde handia dago. Moralak arauak irakasten ditu ongia egiteko eta gaizkia saihesteko. Aldiz, etika gizakiaren moralaz eta betebeharrez diharduen alderdi filosofikoa da. Hori dela eta, profesionalek lanbidearen zentzua izan behar dute, ondasun edo helburu bat lortu nahi dutenean. Bizitza sozialerako ezinbestekoa den zerbait.\nHori egiteko, subjektuak ohiturak edo bikaintasunak lantzea eskatzen du, eta egiten duen ekintza; azkenik, jarduera profesionala ez da jarduera isolatua, komunitarioa baizik; beraz, garrantzitsua da profesionalak zerbitzu justua eta lan ona eskaintzea, hori da dagokiona eta bezeroentzat ona dena.\nEtika eta morala.\nEtika terminoa grezierazko \u00eathos (karakter) dator eta moral hitza latinetik, mos\u2212moris\u00a0 (ohitura). Biek erro semantiko bera daukate, beraz, esanahi original berbera. Etika eta morala, etimologikoki, identifikatu egiten dira eta \u201cohituren zientzia\u201d bezala definitzen dira. Dena den, denborarekin bi hitzak esanahi desberdinetara eboluzionatu dute.\nEtika eta moral kontzeptuak erabilera desberdinetara moldatzen dira autorearen, garaiaren edo korronte filosofikoaren arabera. Arrazoi horrengatik, beharrezkoa da bi terminoen ezaugarriak identifikatzea bien arteko desberdintasun eta berdintasunak ezartzeko.\nMoralak gizarteak ezartzen dituen jokabide arauei egiten die erreferentzia. Arau hauek belaunaldiz belaunaldi igarotzen dira, denborarekin eboluzionatu egiten dira eta beste gizarte edo denbora historikoen arauekiko desberdintasunak dituzte. Arau moral hauek bilatzen duten azken helburua gizarteko kideen jokabidea orientatzea da.\nBere aldetik, etika pertsona batzuen mentalitatearen barnean gertatzen den faktua da; hau da, pertsona batek dituen arau, printzipio eta arrazoi multzoa, bere jokabide propioari ezartzen dizkionak. \nDeontologia eta kontsekuentzialismoa.\nDeontologia eta kontsekuentzialismoa teoria etiko motak dira. Bi eredu etikoek \"ona\" denari buruzko edo balio moralari buruzko ikuskera desberdinak dauzkate. Deontologia ekintzarako printzipioetan oinarritzen da, eragile moral baten gain erortzen diren betebeharretan (adibidez, egia esatea); konsekuentzialismoak, berriz, ekintza moral baten ondorioetan balio, moralari erantzuna ematea bilatzen du (adibidez, askorentzat onura edo plazer handiagoa).\nAzken berrogei urteetan, konsekuentzialismoak hainbesteko bilakaera izan du, non gaur egun ezaugarri garrantzitsuak partekatzen dituen teoria deontologikoekin; hala ere, bien artean ezinbesteko desadostasuna dago. Desberdintasun hori giza arrazoimen praktikoaren benetako dimentsioetan ikusten da."}
{"id": "68483", "revid": "512", "url": "https://eu.wikipedia.org/wiki?curid=68483", "title": "Aranguren (mendia)", "text": "Aranguren mendia, Zaraiako mendilerroan dagoen mendi bat da, mendilerroko garaiena, 1.158 metroko garaierarekin. Deguria edo Degurixa haranaren ipar-mendebaldeko muturrean kokatua dago, Arlutz mendiarekin batera, U itxurako haran txikitxoago bat eratzen duelarik. Elorretako Haitza eta Arangurenen artean, Kargaleku lepoa zabaltzen da, oso lepo zabala. Inguruko beste mendiak bezala, tontorretik gertu, zuhaitzez josita dago, tontorra bera, izatez, harrizkoa den arren.\nIrispideak.\nMendiolatik abiatuta, harrizko monumentuaren eskuinetara dagoen bidetik, aurrera segitu behar da, bidegurutze batetara heldu arte. Hemen, eskuinetara doan bidea hartu, eta aurrera jarraitu behar da. Ondoren, ezkerretara doan bidea hartu, eta norantza hortan jarraitu behar da pixkatean, Pe\u00f1akulu inguruan, eskuinetara hartzen den bihurgune batetara heldu eta berau hartuz. Hemendik, aurrera jarraitu baino ez dago. Handik denbora batera, behean San Juan Portaleta\u00f1a eta Elixabarriko iturria utziz, aurrera segitu behar da, Kargaleku mendatea Apotza ere deitua dena, begi bistan izan arte. Hona heldu ondoren, Elorretako Haitza eta Aranguren artean dagoen zelaia gurutzatu behar da, bidea jarraituz. Bide honek, Degurixara daraman bideko gas hodiaren bidearekin bat egiten du. Bideak, eskuinetarantz bira egiten du, eta Bistakoatxa edo Apotzakarta mendatean amaitzen da. Toki honetatik, eta lur garbitik, errez hel daiteke mendiaren tontorrera\nBeste bide bat, Bolibartik doana da. Aitzorrotzetik gertu dagoen Urizar edo Uxarko bidegurutzetik hain zuzen. Toki honetan, Alabitarako bidea hartu behar da, eta zuzen jarraitu denbora guztian, Lizargarateko lepoa adierazita dagoen tokira heldu arte. Hemen, ezkerretara doan bidea hartu behar da, berau baita gas hodiaren bidea. Eta aurrera jarraitu behar da. Arlutz begi bistan agertzen da bide honen amaierara heldu ondoren. Azkenik, Deguriara jaisten den bidea eskuinetara utziz, Arlutz mendiaren tontorra igaro behar da. Handik gutxira, Aranguren mendia begi bistan agertzen da. Hemendik aurrera, tontorrera igotzea baino ez da geratzen."}
{"id": "68484", "revid": "201", "url": "https://eu.wikipedia.org/wiki?curid=68484", "title": "Aire kutsadura", "text": ""}
{"id": "68486", "revid": "105290", "url": "https://eu.wikipedia.org/wiki?curid=68486", "title": "Nashua (Iowa)", "text": "Nashua Ameriketako Estatu Batuetako hiri bat da, Iowa estatuan dagoena. The Church in the Wildwood kantuan agertzen den Eliza Marroi Txikia, Nashuan kokatua dago.\nGeografia.\nAmeriketako Estatu Batuetako Errolda Bulegoarekin adostuz, herriak, 6,8 kilometro karratuko hedadura du. Horietatik, 6,4, lurgainari dagozkio, eta beste 0,4ak, urari.\nDemografia.\n2000. urteko erroldaren arabera, bertan, 1.618 biztanle bizi dira. 691 etxebizitza eta 469 familia daude. Bere dentsitatea, 253,9 biztanle kilometro karratukoa da. Arrazaren arabera, honela banatzen dira herri honetako biztanleak: Zuriak, %99,26, Afroamerikarrak, %0,06, Jatorrizko amerikarrak, %0,06, Asiarrak, %0,19, beste arraza batzuk, %0,06, bi arraza edo gehiagotakoak, %0,37. Azkenik, hispaniarrak edo latindarrak, biztanleriaren %0,31 dira. Herriko 691 etxebizitzetan bizi diren pertsonen %28,2a 18 urtetik beherakoak dira.\nNahiz eta udalerriak bi mila biztanleetara ez iritsi, hiri maila du eta ez herri maila."}
{"id": "68492", "revid": "58701", "url": "https://eu.wikipedia.org/wiki?curid=68492", "title": "MGMT", "text": "MGMT (lehen \"The Management\") 2002an Brooklynen (AEB) sortutako musika taldea da.\nGoldwasserrek eta VanWyngardenek 2002ko abenduan sortu zuten taldea Wesleyango Unibertsitatean, beren lehendabiziko ikasturtean. Biak 2005ean graduatu ziren eta biran jotzeari ekin zioten."}
{"id": "68493", "revid": "11782", "url": "https://eu.wikipedia.org/wiki?curid=68493", "title": "Sarasate", "text": ""}
{"id": "68494", "revid": "336", "url": "https://eu.wikipedia.org/wiki?curid=68494", "title": "Sarasa", "text": ""}
{"id": "68499", "revid": "1519", "url": "https://eu.wikipedia.org/wiki?curid=68499", "title": "Giza proba", "text": "Giza proba herri kirol bat da, \"probarri\" izeneko harri astun bat denbora mugatu batean ahalik eta distantzia luzeenean garraiatzean datzana. Taldeka nahiz banaka jokatu daiteke eta harritik tiratzeko kirolaria kate batez harria lotzen duen gerriko bat jartzen du.\nAtzerantz tiratuko da. Bidea plazan eta joan etorrian egiten da. Erreka harri biribilez egindako plazetan lehiatzen da normalean harriak ondo irrista daitezen. Gerria ahalik eta tinkoen mantentzea eta lan gehiena hankekin egitea ezinbestekoa da.\nXXI. mendearen hasieran giza probaren modalitate berri bat garatu zen, sagar uzta jokoaren baitan, non kizkiaz bildutako sagarrak, zakuetan bildu ondoren, lera batera igo eta arrastaka eraman behar den tolareraino."}
{"id": "68502", "revid": "6327", "url": "https://eu.wikipedia.org/wiki?curid=68502", "title": "Diodo argi igorle", "text": ""}
{"id": "68503", "revid": "109565", "url": "https://eu.wikipedia.org/wiki?curid=68503", "title": "Erromanikoa Euskal Herrian", "text": "Erromanikoa Euskal Herrian gaur egun presente dago batik bat Nafarroa Garaian eta Araban.\nEuropako beste toki batzuetan bezala, arte mota hau Donejakue bideari lotuta dago.\nArte erromanikoa, hizkuntza europar bat.\nErromanikoa: kultur gertakaria.\nErromanikoa arte estilo bat baino zerbait gehiago da. Kultur gertakari bat da. Mendebaldeko kristautasunean X. eta XI. mendeetan zehar osatuz joan zen pen\u00adtsa\u00adtzeko, senti\u00adtzeko, adierazteko eta bizi\u00adtzeko modu jakin bat da. Izaera oso ezberdineko eragileen elkar\u00adtzea izan zen eraketa honen egilea.\nPolitika alorrean, berriz, ziurtasun egoera: estatu kristauak lehenago arriskuz estu\u00adtzen zituzten kontrako indarren aurrean \u2013Hungaroak, Bikingoak nahiz Musulmanak\u2013 lor\u00adtzen ari ziren nagusitasun gero eta handiagoak sorturikoa. Nafar euskaldunen lurraldeari bagagoz\u00adkio, sortu berri zen Aristatarren monar\u00adkia Ebro ibarreko Banu\u2011Kasiren gorteko interesetatik urrundu zenean eta musulmanen aur\u00adkako frontearen behin betiko atzera\u00adtzea lortu zenean hasi zen aldi hori eta ehunka familien monasterio txikiek bereganatu zituzten sarrazenoek utzitako lurrak.\nBizimodua gizarteko eta ekonomiako kimu berrien garapenari esker ere aldatu zen eta, hazkunde demografiko ikaragarri batekin batera, hiriko mer\u00adkatari\u00adtza eta gizarte baten sorrera erraztu zuen. Iru\u00f1eko erreinuari dagokionez, Lacarrak XI. mendean diruaren garapenak izan zuen garran\u00adtzia az\u00adpimarra\u00adtzen du, musulmanei zergetan eskatu zi\u00adtzaien urrearen bitartez eta, Iru\u00f1eko errege\u2011erreginak Donejakueko erromesbidetik pasa\u00adtzen ziren kanpotarren\u00adtzat sorturi\u00adko ostatuen bidez sor\u00adtzen zen gaur egun \u201cdibisen mugimendua\u201d izena emango geniokeen horretan oinarrituz, eta Iru\u00f1ea, Lizarra eta Garesko \u201cFrankoen\u201d burgu berrien ezarpenekin lortuak.\nGiza alderdia ere erabakigarria izan zen: per\u00adtsona erlijioso ospe\u00adtsuen agerpenak funtzio handia izan zuten gizalegeari dagokionez. Nahikoa da kultur alorrean ezohiko eragina izan zuten ar\u00adtzain ba\u00adtzuen izenak aipa\u00adtzea, Clunyko abade ospe\u00adtsuetatik hasita: beraien abadia ikaragarriaren eraiki\u00adtzaile Mayolo (906\u2011984), Odilon (962\u20111049), eta ondoren Hugo Handia (1034\u20111109); bere garairako jakituria en\u00adtziklopedikoa zuen Gerberto balioanitza (938\u20111003), Silbestre II.a izenarekin go\u00adtzain duintasunera igoa izan zena; Adson bere laguna, Saint\u2011Benigne de Montier\u2011en\u2011Der abadiako lehenengo berri\u00adtzaileetako bat; Oton III.aren hezi\u00adtzailea izan zen Hildesheimeko Bernward (960\u20111022); Gauzlin (980\u20111030), Hugo Capeto Fran\u00adtziako erregearen sasiko semea eta Fleury\u2011sur\u2011Loireko abadea; Caengo Saint\u2011Etienneko abade eta Ingalaterrako go\u00adtzain Lanfranco (990\u20111030); Dijongo St. Benig\u00adneko abade Volpianoko Gillermo (962\u20111033); Chartresko go\u00adtzain, zien\u00adtzialari, poeta eta musikari, Europa guztiko ikasleak bil\u00adtzen zireneko eskola humanistiko ezagunaren sor\u00adtzaile izan zen Fulberto (960\u20111028); bere monasterioari Naiarako Gartzia erregeak Garinoaingo eliza \u2013Elotik hurrean dagoena\u2013) eta Erroko Antso kondeak Erronkariko Burguko eliza eta ospitalea eman zion Conqueseko Sainte\u2011Foyeko Odalrico abadea; konde eta erregeen kon\u00adtseilaria, \"avant la lettre\" esaten zioten europar bat, Fleuryko Gauzlin eta Clunyko Odilon abadeekin eskuti\u00adtzez\u00adko harremanak izan zituen Ripolleko Oliva abadea; Toledoko ar\u00adtzapez\u00adpiku Clunyko Bernardo (1086\u20111124); eta Baskoniara etorriz, Saint\u2011Sever\u2011sur\u2011l'Adoureko abade Montaner\u00adko Gregorio; Rodako (Rodez) edo Andouqueko Pedro (1083\u20111115), Iru\u00f1eko go\u00adtzain bizia, eta abar luzea.\nErromanikoa: artea.\nNoiz eta nola jaio ote zen arte erromanikoa? Azal dezagun, lehenik eta behin, XVIII. mendean erabil\u00adtzen hasi eta latinetik eratorritako Erromaniako hiz\u00adkun\u00adtzak oroi\u00adtzen dituen erromanikoaren izendapena desegokia dela; izan ere XI. mende hasieratik \u201ciparraldeko erromanikoa\u201d azal\u00adtzen da, eragin mediterraneoarekin zerikusi handirik ez duena, eta arte erromanikoan arrago bat berean elementu kultural arras ezberdinak urtu ziren, hainbat mundutakoak: latindarrak, germaniarrak, zeltak, bizan\u00adtziarrak eta arabiarrak nahiz ekialdekoak.\nErromanikoaren sorreran gai eztabaidatua izan da bidearen eragina. Denboraldi batez erromesaldiei oinarriz\u00adko garran\u00adtzia eman izan zaie arte erromanikoaren jaio\u00adtzan. Aro modernoan iri\u00adtzi hori kritikatua izan da. \"Ez da Bideko arterik\", ida\u00adtzi zuen Bango Torvisok nolabaiteko anbiguotasunez.\nZiur asko, eta Donejakueko katedrala salbuespentzat hartuz, erromanikoaren foku nagusien sorreran Bidea ezinbesteko eragilea ez zela izan froga daiteke; hau da, monumentu erromaniko nagusiak erromesaldiak bul\u00adtzatu nahia ez bezalako arrazoiengatik eraiki zirela.\nBaina, ukaezina da erromesen joan-etorriek arte erromanikoari hats estilistiko nahikoa batera\u00adtzailea ematen ziela eta Europako herrialde ezberdinetan bere zabalkundea erraztu zuela.\nEraikun\u00adtza erromaniko handi asko Europako iparraldetik jai\u00adtsiz Donejakue aldera Fran\u00adtzia eta Espainiatik pasa\u00adtzen diren lau ibilbide nagusi ezagunetan kokaturik dauden monasterio eta elizak dira. Donejakuerako ibilbideak Ostabat eta Garesen elkar\u00adtzeak nahikoa froga\u00adtzen du Baskoniako arte erromanikoaren garapenean Bidea erabakigarria izan zela dioen tesia.\nBaina, non jaio zen erromanikoa? Baina Donejakue izan al zen estilo honen ama, edo Burgundian edo Languedozen jaio ote zen gerora Pirinioen hegoaldera eramateko?\nIparramerikatako iker\u00adtzaile handi Arthur Kingsley Poterrek baieztatu egin zuen Donejakuerekiko lehentasuna. Bere teoriaren aur\u00adka, besteak beste, Emile M\u00e2le, Paul Deschamps eta fran\u00adtses aditu ba\u00adtzuk al\u00adtxa ziren, eta hauek estilo berriaren bul\u00adtza\u00adtzaile nagusia Clunyko Ordena izan zenaren iri\u00adtziari eu\u00adtsi zioten. Historialariak sutu egin zituen eztabaida horrek 1920\u20111930ko hamarkadan. Hasieran su\u00adtsuki babesten zuen fran\u00adtziarren tesia George Gaillardek; besteen jarrerak arindu eta \"korronte paraleloei\" buruz hitz egitera iri\u00adtsi zen.\nGaur egun ez da jada eztabaidarik sor\u00adtzen arazo horri buruz eta artisau, eraikun\u00adtza ira\u00adkasle eta monjeen bi norabideetako joan-etorriak zen\u00adtzu bietan eraginak sortuko zituela onar\u00adtzen da.\nErromanikoa: elkartasun espirituala.\nDonejakuerako ibilbideen bitartez egin zitez\u00adkeen eraikin-formulei eta modu estilistikoen transmisioari garran\u00adtzia eman beharrean, agian Europako hainbat herrialdetako jendea topa\u00adtzen zeneko bide eta bideguru\u00adtze hauetan sor\u00adtzen ziren elkarte espiritualak az\u00adpimarratu behar\u00adko genituz\u00adke. \u201cJainkoaren ibiltari\u201d haiek hainbat herrialde eta gizarte maila ezberdinetakoak ziren; eta jende heterogeneoen aldibereko mugimendu hark \u201cEuropa erromaniko\u201d izenez ezagutzen zen kultur batasun handia bultzatu zuen.\nBaina, Europari nolabaiteko batasun bat eman zion espiritu erromanikoarena ez da ulertu behar era bereko egituren moduan, izan ere garaiko monumentuak gertutik beha\u00adtzen direnean harrigarria da egituren eta eraikun\u00adtzako irtenbideen ugaritasuna. Zen\u00adtzu materialean baino gehiago, balio sinbolikoan begiratu behar den XI. eta XII. mendeetako gizaki ia nomada hezurmamitu zuen mugimendu haren zen\u00adtzu sakonean sar\u00adtzea da historialariari gehien axola zaiona: lurretik askatu eta betikotasunaren bilaketarako prestutasun seinale da Bidea. Bidearen mistikak \u2013Guru\u00adtzadetako mistikak bezala\u2013 horrela batzen mistika eskatologikoarekin.\nLehendabizi, mende haietako sinestunak erlikia sagaratuak ikusteko, uki\u00adtzeko eta muin emateko senti\u00adtzen zuen egarri bizi hura zuela eta, ibiltari izatea fedearen kanpoko zeinu bat ote zen ulertu behar da, Raymond Ourselek ida\u00adtzi zuen bezala egarri hura \u201cdebozio erromanikoaren zutabe eta hazgarrietako bat izan zen\u201d. Bekatuaren kon\u00adtzien\u00adtzia, zigorraren beldurra, epaimahai baten epaia bete\u00adtzeko beharra, bizi\u00adtzako une zail batean emaniko zin-hi\u00adtzarekiko leialtasuna edo bidearen aszetika gogorraren bidez martiri eta santuen an\u00adtzeko izan nahia oso bizirik zeuden mende hartan, ez zen falta egarri hura senti\u00adtzeko arrazoirik.\nMonjeek beraien egonkortasun botoa uniber\u00adtsoaz haraindiko erromesaldi es\u00adpiritual batekin elkar\u00adtzen zuten monasterioetako peregrinatio in stabilitate\u2011ren aurrean, bere fedean sendo zegoen herri bat astin\u00adtzen eta mugi\u00adtzen zen \u2013stabilitas in peregrinatione\u2013 santuen, erlikien eta mirarien etengabeko bilaketan.\nHain zuzen ere, 1200. urtearen ingurumarian, XIII. mendearen hasera honetan ikus daitekeen guztiaren per\u00adtzepzio sinbolikoa uniber\u00adtsoaren arrazoi mailako ikuskera batez ordez\u00adkatzea izango zen erromesaldien zaletasun haren gainbeheraren eragilea. Debozio hori elizetako eta katedraletako benetako kristau-liturgian oinarrituriko gur\u00adtza arrazional baten menpe egonkor\u00adtzen denean amaituko da garai erromanikoa.\nGerora ere, monjeak izango dira \u2013baina ez lehengo kontenplariak, berriak baizik, \u201cMendikanteak\u201d\u2013 \u201cabian jarriko direnak\u201d.\nEuskal artea erromes bihurtua.\nErromesbideak eta guru\u00adtzadak.\nAgiri ofiziala IX. mendean Santiagoren hilobiaz eta bere gainean eraiki beharrez\u00adko elizaz hitz egiten hastearekin batera, Kristautasuna erromes bihurtu zen, abiatu egin zen eta gaur egun, kristautasunaren Hirugarren Milurteko honetan, Apostoluaren hilobi alderako jaiera ibiltarian hamaika mende igaro direla esan dezakegu.\nHasierako mendeetatik jada ez ziren gu\u00adtxi, Eteria moja galiziarrak bezala, Salba\u00adtzailearen Hilobi Santua Jerusalemen bisita\u00adtzeko ame\u00adtsa bete\u00adtzen zuten lagunak. Eta X. eta XI. mendeetan Jesusen lur honetako aberriaren gainean musulmanen indarrek Palestina alderako bidaia guztiz arrisku\u00adtsua bihurtu zutenean, Erromako Go\u00adtzainek deituriko borroka santuarenganako berotasuna hedatu egin zen kristautasunean.\nGuru\u00adtzadak gerra ekimenak izan ziren, kristautasun osoak bereak bezala hartu eta Palestina aldeko santutegien profanazio eta txikiziotik salba\u00adtzeko eta halako lekuetara sinestedunak joaten jarraitu zezaten lor\u00adtzeko beharrez\u00adko\u00adtzat hartu zituzten gerrak.\nErromes ala guru\u00adtzatu izatea bekatuetatik askatu eta salbamena ziurta\u00adtzeko bi moduak ziren. Kokatuak gauden garai honetan hiru izen mitiko izan ziren Jerusalem, Erroma eta Donejakue; eta XII. mendean sorturiko Gesta Kantek horren berri ematen dute.\nBaina, erromesaldi eta guru\u00adtzaden erlijioz\u00adko ikuspegi honek ez diz\u00adkigu beste ikuspegiak ahaztarazi behar, nazioarteko mer\u00adkatari\u00adtzari indar berria ematearekin batera, arte eta kultura egitura berriak lo\u00adtzeko bitartekoak izan bai\u00adtziren, Donejakue aldeko bideak.\nAntso Nagusiak buruturiko lan itzela laburtu nahi izan denean, artearen historiarekin zuzen-zuzeneko zerikusia duten hiru gertakari aipatu izan dira: Donejakuerako erromesbideak, Almanzor eta Abd\u2011al Malik\u2011ek txikituriko elizen berreraikuntza eta mugetako gotorleku-marrak.\nNafar errege handia izan zen Donejakue bideko aldaketaren susta\u00adtzailea, euskal probin\u00adtzietan sar\u00adtzeko bide deserosoak utzi eta Pirinioetan bi igarobideak, Orreagakoa eta Somportekoa hartuz, Nafarroatik eta Errioxatik Gaztela aldera sar\u00adtzeko \u201cfran\u00adtses Bidea\u201d sortu eta sustatu zuena. Santiagorako bide berriak XI. eta XII. mendeetan barna garran\u00adtzi oso eraginkorra izan zuen Europa erdialdeko herrien lotura sozioekonomikoak eta kulturalak eragiteko; izan ere, gertakari honek era guztietako fundazioak, hasi zubi eta ospitaleetatik eta auzo edo \u201dburguak\u201d eta baita, Gal\u00adtzadaren zerbi\u00adtzu hoberako jaioak ziren hiri osoak ere, egokitu behar izan bai\u00adtzituen.\nLau bideak.\nEgia bada ere erromesen hedapenik handiena XIII. mendean eman zela, egia da halaber arte erromaniko ikusgarrienak egungo Donejakue aldera doazen Europa aldeko lau ibilbide famatuetan aur\u00adki di\u00adtzakegula. Hori dela eta kapitulu honetan aipa\u00adtzea merezi dute:\nHiru bide hauek \u201cad Hostavallem\u201den (Erromesaren gida), 1140 aldera hiri pilaketa bezala aipa\u00adtzen den egungo Ostabat euskal herrixka ondoan elkar\u00adtzen ziren, Nafarroan, Iba\u00f1etako Zize mendatetik sar\u00adtzeko.\nBeste bide ba\u00adtzuk. Euskal Herriari dagokionez, ez dugu ahaztu behar Bordeletik eta Baionatik zetozen bazirela bi bide, euskal itsasaldetik sar\u00adtzen zirenak, eta besteak baino gu\u00adtxiago ibiliko ziren bideak nonbait.\nBi bide horiek XI. mendera arte izango ziren ibiliak, Errioxako ibilbidea musulman zelata\u00adrien ha\u00adtzaparretatik oraindik aske ez zen garaietan.\nIba\u00f1eta\u2011Orreaga igarobidea.\nBaina, Iba\u00f1eta eta Orreaga ziren Nafarroa eta Fran\u00adtzia arteko ibilbide arruntak. An\u00adtzina, Burdigalatik Asturikara zihoan gal\u00adtzada erromatarra \u201csummus Pyrimeus\u201d horretatik egin zen.\nLacarraren ustez, Orreagako inguruetan egona izango zen San Zakariasen monasterioa, 848. urtean San Eulogiok bisitatu zuena \u2013\u201csitum ad radices montium Pyrinaeorum\u201d, dio Kordobako santu martiriak\u2013, zeinak bertatik monasterioko liburutegitik al\u00adtxor aberats bat eraman zuen. Orreagatik gertuan izan ziren Leire eta Sante\u2011Foy de Conques\u2011en menpe egonak izan ziren monasterio eta ospitale fundazioak.\nCalixtino Kodizeko Erromesaren Gidak delako Crux Caroli batez hitz egiten du; elezaharrak dioenez, mendiaren gailurrean Carlomagnok kokaturikoa zen, eta gailur horren gainetik egin ohi zioten erromesek Santiago apostoluari beren lehen otoi\u00adtza.\nAntso erregeak, Pe\u00f1alengoak, 1071. urtean monasterio bat eman egin zuen \u2013Sanctus Salvator de Iba\u00f1eta\u2013 edo Rolandi Kapera. Monje edo kanoniko elkarte txiki bat izango zen, agustindarrak ziur asko, kaperaz arduratu zena. Lehenbiziko eraikin hura behin eta berriz sun\u00adtsitua eta beste hainbestetan berreraikia izan zen.\nArtean ere, XVII. mendean, erromesak Iba\u00f1etan igaro ohi zuten gaua, biharamunean Orreagara jai\u00adsteko. Egun, eguraldiak eta bestek gogorarazten diz\u00adkigute zenbait alditan hondaturiko monumentu xume bat, Pirinioetako ospitaletan fundazio zaharrenetarikoa, eta han gertuan nonbait hil zen Chanson de Roland\u2011en egile-heroia.\nIba\u00f1etaren magalean, mendiaren hegalean bertan, Orreagako Andre Mariaren Errege Kole\u00adgio\u2011eliza dago.\nMendiko lehen ostatu bat sor\u00adtzetik hasi ziren 1127. urtean. Gerora mendiaren hegalera ekarri zen, gaur egun Kolegio\u2011eliza dagoen lekura. Urteekin Iru\u00f1eko Kabildoaren ondasunez eta bestelako emai\u00adtzez jan\u00adtzi egin zen, ospitalea eta aterpe\u00adtxea bihurtzeko, aldi berean. Erromako Go\u00adtzainaren babes eta eskumen zuzenean erromesen aldeko osasun, ospitale eta ongizatezko lanak buru\u00adtzen zituelako sona handia hartu zuen, ondorengo mendeetan. Pixkanaka aipaturiko zeregin hau Erroldan heroiaren elezaharrarekin lotu zen, eta az\u00adkenean \u201cErromesen Gidan\u201d Hospitale Rotolandi esaten zaio.\nOstatuaren ondoan Sancti Spiritus kapera eraiki zen, Orreagako eraikinik zaharrenetarikoa, XII. mendekoa; karratua da eta egitura bera duen kobazulo baten gainean eraikia, ospitalean hil\u00adtzen ziren erromesen hezurtegi modura erabil\u00adtzen zena.\nKolegio\u2011elizaren hegoaldean \u20131215. aldera, nonbait\u2013, Santiagoren Kapera eraiki zen eta, egun utzia badago ere, Orreagako eraikinik zainduena da. Txikia eta xumea da, ojibaz\u00adko bi tarte dituena, saihe\u00adtsetan kapitel loreztatuak dituen hiru zutabe parerekin du atea eta krismoi bat tinpanoan.\nOrreagako eraikinik galantena Santa Maria Elizarena da; nafar gotikoaz hitz egitean aipatu behar\u00adko dugu.\nOrreagatik Garesera.\nOrreagatik erromesak Auritz, Aurizberri eta Biz\u00adkarretatik igaroz Zubiri zubia zehar\u00adkatu, eta Larrasoa\u00f1ara iristen ziren, XI. mendean Santa Mariari eta San Agustini eskainitako monasterioa eta ospitale bat sortuak ziren lekutik. Eraikin luze bati eusten zioten horma\u2011bular zati ba\u00adtzuk geratu dira zutik, eta aurrealdeko horma batean Orreagako guru\u00adtzea ikus daiteke.\nHurrengo ibilaldia Iru\u00f1ean buka\u00adtzen zen, eta erromesek han, harrera atsegina eta ostatu erosoaz gain, guretzat ikusezina den eder\u00adtasun bat gore\u00adtsi zezaketen: katedral erromanikoa.\nNafar hiriburuaren barruko ohi\u00adko ibilbideak Katedralaren mendebalde aldera jotzen zuen, Curia eta Mer\u00adcaderes kaleetan zehar, San Zernin auzora arte. Han bazen ospitale bat \u2013XIV. mendean, bederen\u2013 Burgoko frankoek goberna\u00adtzen zutena. Erromesen\u00adtzat jaiera bereziko eliza zuen honek, San Saturninori eskainia; zeren eta leku honetan San Saturninok lehenengo kristauak bataiatu zituela uste izaten bai\u00adtzen. Hemen ere izan zen lehen eliza erromaniko bat, gerora, XIII. mendearen az\u00adken aldera egungo eraikin batek ordez\u00adkaturikoa.\nNafar hiriburua utzi ondoren, erromesen ba\u00adtzuk agian, Gazolaz\u00adko eliza bisita\u00adtzeko kilometro pare bat desbideratuko ziren, eta haren atariko kapitelen ederra gozatu ahal izaten zuten. Gehienak ordea, Erreniega mendikate aldera abiatuko ziren errenkan. Egungo errepidetik ez\u00adkerretara saihestuz Zizur Txikin kokaturiko ospitale batera iristen zen. Gaur egun, ez dago Jerusalengo San Joan Ordenari 1135. urtean emaniko eliza bat besterik, han emai\u00adtza ugariak jasoaz jarraitu zuen honek, XII. mendean Ordenako gunerik garran\u00adtziz\u00adkoena bilakaturik. Protogotiko estiloko eliza honek lau tarte eta zir\u00adkuluerdi-formako absidea du; 1835. urtean, desamortizazioaren ondoren, bazterrera\u00adtze tristea izan zuen, duela gutxi (1989) zaharberritua izan den arte.\nZizur Txikitik ospitale txiki bat zegoen Astrain aldera jarrai\u00adtzen du bideak eta mendikatearen gorenean, mendi berari izena eman zion Bar\u00adkamenarena deritzon ermita. Jai\u00adtsieran, erromesek San Joan Ordenako etxe bat topa\u00adtzen zuten, Garesko Guru\u00adtzearen zain\u00adtzaren menpe zegoena, Legardatik jarraitu eta beharbada Obanosera hurbilduko ziren beren ibilbidea Garesen buka\u00adtzeko; han aurkitzen baitzituzten beren debozioak behar zuen berotasuna eta arte aberastasun apartak, geroxeago azalduko dugun bezala.\nGaresen bide guztien elkargunea. Kale Nagusitik herriari izena ematen dion zubi ospe\u00adtsura iristen ziren. Gaur egun oinez\u00adkoek eta animaliek besterik erabil\u00adtzen ez duten zubi hau, sei ar\u00adkuz osaturikoa da, XI. mende hasierakoa eta beraz, Santiago bidean zutik daudenetatik zubi erromanikorik garran\u00adtziz\u00adkoena da eta hemen elkartzen ziren Donejakuera zihoazen bide guztiak.\nSomporteko bidea.\nSomportetik Garesera.\nFran\u00adtziako hegoaldetik edo Erromatik zetozen erromesak Somportetik sar\u00adtzen ziren eta Santa Kristina ospitalean har\u00adtzen zuten ostatu.\nCanfrac\u2011tik barrena Jakaraino jaisten ziren, eta han An\u00adtso Ramirezek XI. mendean eraikitako katedral erromanikoa bisita\u00adtzen zuten. Santutegi bikain honen oroimena bide luzean lagun izango zuten halako bikaintasuneko beste eraikinik ez bai\u00adtzuten topatuko Donejakuera bitartean.\nErromes batzuk San Joan de la Pe\u00f1ako monasterioa ikusteko desbideratzen ziren, aurrerago Tiermas herria aldenik alde igaroz sar\u00adtzen zirelarik Nafarroan, ordurako ospe\u00adtsua zen Leireko monasteriora igota; izan ere, IX. mendean, San Elogio martiriak bisitatu zuenetik harturiko izen ona Europa osoan barreia\u00adtzen hasia baitzen.\nLeiretik auzoan zegoen Zangozara pasatzen ziren, herri hau lehendabizi Rocaforte muinoan eraikia izan bazen ere, Aragoi ibaiaren er\u00adtzeko egungo kokalekura Sancho Ramirezek (1076\u20111094) eraman zuen, erromesaldiak sustatu nahiez eta bere menpeko lurretan frankoak finkatzeko erraztasunak bilatuz. Santiago eta Santa Maria la Real elizak \u2013eraikuntzaz eta irudiz\u00adko apainketaz XII. mendean zehar osatzen zihoazkienak\u2013 bisitatu ondoren, Aragoi ibaia han bertatik igarotzen zelako, Vadoluengo zeri\u00adtzan San Adrian ermita eta ospitalea bisita\u00adtzen zituzten erromesek.\nMonreal aldera jo\u00adtzen zuen bideak; herri hau da, gainera, Erromesen Gidaren arabera, Aragoiko Biderako az\u00adken txangoa. Aragoiko gal\u00adtzada horretako erromesak Garesera iri\u00adtsi aurretik Eunateko eliza liluragarri honetatik pasa\u00adtzeko zoriona ere bazuten.\nGarestik Lizarrara.\nGarestik erromesak Ma\u00f1eru eta Ziraukitik jarrai\u00adtzen zuten, bertan San Romanen eliza ederra bisitatu, eta atariko eskulturak kontenpla\u00adtzen gelditu ondoren. Gero, gaur egun orain\u00addik zutik dirauen zubi batetik erreka zehar\u00adkatu, eta Vilatortako San Migelera iristen ziren, han bertan izandako eliza eta ospitaletik arte latz batez landutako harlandu ba\u00adtzuk baino ez dira gorde; horiei buruz hitz egin dugu aurreko kapituluan. Ez oso urrun, beren ibilbideko txango baten az\u00adkena bistaratzen zitzaien: Lizarra. Calistino Kodizearen Gidak herri hau Bideko txango nagusi moduan goraipa\u00adtzen du: \u201cErromesak han aur\u00adki\u00adtzen du ogi ona, ardo bikaina eta haragi nahiz arrain ugari eta era guztietako zoriona\u201d. Herria oinetan begizta\u00adtzen zuen muinoan, Sancho Ramirez (1063\u20111094) \u201caragoitarrak\u201d, Borrokalariaren aitak, gaztelu bat eraikia zuen \u20131572. urtean eraitsirikoa\u2013 eta XII. aren az\u00adken aldera Nafarroako Erregeen Jauregia al\u00adtxatu zen. Anaidiek zain\u00adtzen zituzten ospitalez bete\u00adtzen joan zen hiria. Ez zen falta ez, urte horietan eraiki\u00adtzen hasi ziren santutegi eta erlijioz\u00adko monumenturik: Lizarrako San Pedro, Ruako San Migel, San Pedro, San Joanen parrokiak eta Hilobi Santuarena.\nLizarratik Logro\u00f1ora.\nLogro\u00f1oko bideak, aldaketa gu\u00adtxi ba\u00adtzuk gorabehera, XIX. mendeko egungo errepide beretik jarrai\u00adtzen zuen. Rocamadorretik fran\u00adtzes erromesek, Quercy\u2011tik zetozenak alegia, bada, lortu zuten beren zeruko zaindaria han ere gurtua izateko modua, berehala eraiki baitzen Ira\u00adtxeko monasterioa, X. mendeko monasterio beneditarra, Zister\u00adko monjeek monasterioa okupatu zutenean al\u00adtxa zen hiru habeartetako eliza erromaniko bikaina.\nIra\u00adtxetik bideak, Montejurra eta Monjardinen artetik jarrai\u00adtzen zuen, delakoen gaztelua Turpinen Kronikan aipatua azal\u00adtzen delarik. Gaur egun ez dira aurriak besterik gera\u00adtzen. Mendiaren oinetan, berriz, atari eder bat erakusten duen parrokia-eliza erromaniko duen Villamayor de Monjardin aur\u00adki\u00adtzen da; haren kapiteletan guru\u00adtzadetako heroien borroka-eszenak ikus daitezke.\nUran\u00adtziatik, XIII. mendetik aurrera garatuko zen hirigunetik, eta ospitale bat zegoen San\u00adtzoletik igaroz iristen ziren erromesak Torresera, Donejakuerako bidean eliza\u2011faro izenekora; hau hilobi-eliza izan zen, Eunatekoa bezala. Guru\u00adtzaturiko nerbioak zituen kalifa-ganga bereziek erromesei gogora ekarriko ziz\u00adkieten, Pirinioak zehar\u00adkatu aurretik, Oloroen eta Done Bladin lehen ikusiak zituztenak.\nTorrestik, Poyoko Andre Mariaren ermitaren ondotik pasa ondoren, erromesak Vienara iristen ziren. Antso Indar\u00adtsuak eraiki zuen hau, Gaztelaren noizbehinkako erasoetatik Nafarroa babesteko. Berehalakoan hazi eta garatu zen. Gaur egun desagertuak diren eliza ba\u00adtzuk ere eraiki ziren. Bazen han erromesek aur\u00adki zezaketen aterpe\u00adtxe bat baino gehiago; han\u00adtxe indarberriturik bide lauetatik barrena, bara\u00adtza oparo eta zelai berdeetatik pasatuz, Logro\u00f1ora iristen ziren.\nEbro gainetik zubia zehar\u00adka\u00adtzean, beste erreinu batean sar\u00adtzen zireneko ezaugarria zen ibiltarien\u00adtzat Errioxan sar\u00adtzea, txanpon aldaketak egin behar bai\u00adtzituzten \u2013oraingoan ez ordea kornadu nafarrez, Gaztelako marabediez baizik. Orain zehar\u00adka\u00adtzen hastera zihoazen lur haiek eta bide haiek Gaztelakoak ziren 1076.az geroztik.\nBaionatik Mirandarako bidea.\nGaztelakoak ziren, halaber, Baionatik zetozen erromesak hautatzen zituzten Gipuz\u00adkoa aldeko lur eta bideak, erlijio ikuspegi nahiz ikuspegi estetikotik interes gu\u00adtxi eskain\u00adtzen zuen bidea izateaz gain, Beasaindik hasita bihurriak eta neke\u00adtsuak ziren, Aiz\u00adkorri mendikatea aldenik alde igaro behar bai\u00adtzen elezaharretako San Adriango zubitik. San Adrianetik Araiara jaisten ziren eta Aistrako baselizak \u2013San Joan eta Santa Basilia\u2013 eta Amianoko San Joan, denak ere Zalduendon \u2013Erdi Aroko \u201cSaldodon\u201d\u2013 direnak bisitatu ondoren, harrapa\u00adtzen zuten, bada, Arabar lautada: Agurain eta Gasteiz.\nAsko harri\u00adtzen zituen halako paisaiak, han erabatekoa baitzen aldaketa. Gasteiztik \u20131200ez geroztik, hau ere Gaztelari lotua\u2013 bidea laua zenez ez zen inolako eragoz\u00adpenik aurrera egiteko, go\u00adtzainaren egoi\u00adtza zuen eliza zoragarria duen Armentiatik an\u00adtzinako Iru\u00f1a (Veleia) inguratu, eta Arganzon eta Lakorzana herriak aldenik alde zehar\u00adkatuz, Mirandara iri\u00adtsi arte.\nAraba aldeko ia herri hauek guztiek \u2013nahiz eta oso desi\u00adtxuratuak dituzten izenekin erromesaldietako kroniketan askotan aipatzen diren herri hauek\u2013 gaur egunera arte oso gu\u00adtxi gorde dute \"Jainko\u00adaren bidazti\" haiek kontenplatu zutenetik eta zenbait lekutan gorde direnak ez dira arte balio handienekoak. Santiago Apostoluaren hilobiari muin egin nahi zioten milaka erromes haiek barren-barrendik bila\u00adtzen zuten a\u00adtsedena eta babesleku a\u00adtsegina eskain\u00adtzen zien lekuek garai haietan zuten garran\u00adtziaren kon\u00adtzien\u00adtzia izatea oso da zaila, gaur egun.\nBeste ibilbide ba\u00adtzuk.\nDonejakuerako bidearen eskemaren laburpen honetan aipatu ditugun izenak berriro ere ahoan erabili behar\u00adko ditugu arte erromaniko eta gotikoaz hitz egitean. Baina ezin ahaztuko ditugu bigarren mailako beste bide ba\u00adtzuk:\nEz da zalan\u00adtzan jar\u00adtzekoa an\u00adtzinako Baskonian arte garapenerako erromesbide hauek izan zuten garran\u00adtzi itzela, ezta Antso Nagusiak Europa aldera ireki\u00adtzeko egin zituen ahaleginak ere. Arrazoiez zioen I\u00f1iguez Almechek, Antso Nagusiaren Fran\u00adtzia aldeko ibilerek eta klunitarren aldeko proiektuek baieztapen egokia dutela eragin zituen artelanetan; hala ere, ireki\u00adtze horrek ez zuen erago\u00adtzi Nafarroak ohikoa zuen berez\u00adko izaera eta arte tradizioaren zati handi bat gorde\u00adtzea.\nIbili beharre\u00adkoak dira erromes-gal\u00adtzada zabal eta bide estu horiek, baldin eta Nafarroako eta Arabako arte aberastasun galant horren ezaguera osoa hartu nahi bada. Ez dugu ahan\u00adtzi behar, esaten den bezala, \"bide guztiek Erromara daramatela\" egia baldin bada, beste hau ere hala izango dela: gure Euskal Herrian, \u201cbide guztiek Donejakuera garama\u00adtzatela\u201d.\nLehen euskal erromanikoa.\nAzalpena.\n\u201cLehen arte erromaniko\u201d kon\u00adtzeptu hau Puig i Cdafach\u2011ena da, eta Penin\u00adtsula mailan, berak eman nahi dion zen\u00adtzu zehatzean, Kataluniako eliza ba\u00adtzuetan baizik ez zen hasi, eta gerora ar\u00adkitektura erromanikoa izango den berrikun\u00adtzari dagokio. Bestalde, gogoan izan behar da beti, lonbardiarraren ondoan oso bestelakoa den \u201cotoniarra\u201d dei diezaiokegun beste \u201cIparraldeko lehen arte erromanikoaz\u201d hitz egin daitekeela.\nPuig i Cadafalchek lehendabizi bere ideiak katalanez argitaratu zituen, L\u00b4Arquitectura rom\u00e1nica a Catalunya izenburua zuen lana lau liburukitan, 1911tik 1918ra bitartean. Gerorago azalduak dira gai berberari gaztelaniaz eskainitako El Primer Arte Rom\u00e1nico eta Geograf\u00eda del Primer Arte Rom\u00e1nico izenburua duten beste bi lan hauek (1929\u20111932). Eraiki\u00adtzaile katalanek hainbat herri eta eskualdetatik jasoko zituzten eragin ugariak aztertu eta aipa\u00adtzen ditu egile honek, hala nola: Ekialdea, Italia, Languedoc\u2011a eta Proven\u00adtza, Cluny, musulmanen Hispania eta abar. Ondoren, Kataluniako lurraldeetan azaldu ziren hainbat kristau-eli\u00adza diakronikoki kokatuz eta horien hainbat motatako desberdintasunak deskribatuz jarrai\u00adtzen du.\nEzaugarriak.\nPuig i Cadafalch-en\u00adtzat \u201cLehen arte erromanikoa\u201d eraikun\u00adtzako ezaugarrietatik ezagu\u00adtzen da: paramentuan harri zakarra erabil\u00adtzen du, kolpekako tresneriaz moztua eta opus spictum eran kokatua sarritan; bere hu\u00adtsarteak oso estuak dira, barruko espazioak kanoi-erdiko gangez estal\u00adtzen da; eta ez du apaingarritako eskulturarik.\nErromaniko zakar eta fun\u00adtsez\u00adko hau hasieran bere burujabe\u00adtzaz gara\u00adtzen da baina, luze baino lehen, X. mende erdialdean edo, Italiako Iparraldeko eragina jaso zuen eta bat egin \u201cestilo lon\u00adbardoaz\u201d, bere kanpoaldeko apaingarriak alai\u00adtzen dituzten zerrenda eta ar\u00adkuengatik ezagut daitekeenaz. Kanoi-gangen gainean tronpa gainetan kokatua dagoen oskolpe edo kupula azaldua da, XI. menderako jada, italiar elizen erara, eta, beroietan bezala, sa\u00adihe\u00adtsetan leiho askoz zulaturiko dorre garaiak eta ar\u00adkuen apainduria dutela, esaterako, Ripoll, Cardona, Cuixa, eta abar.\nEspainiaren Iparraldeko erromanikoari buruz Raymond Oursel\u2011ek az\u00adpimarra\u00adtzen du \u2013Kataluniaz pen\u00adtsatuz, batez ere\u2013, sistema berriak, ordura arte erabil\u00adtzen ziren mozarabiarren formulak utzita, beste hiz\u00adkera bat sortu zuela egituran, esaterako, bere ferra ar\u00adkuen profil gaindituak; eta horien ordez, hartu zituen \u201citaliar Lakuetan garai\u00adtsu hartan bertan nagusi ziren egitura eta apainketa osagai guztiak, egundoko an\u00adtzarekin, alegia, mailuz mozturiko paramentu txikiak, zerrenda eta ar\u00adku makurrak, absideko horma\u2011hi\u00adlobiak eta sigi\u2011sagako osagai apaingarriak\u201d. Ar\u00adkitektura hau, \u201clonbardiar\u201d izenekoa \u2013geografikoki, etenaldi bi\u00adtxiak dituen arren\u2013, ia Italia, Dalmazia, Fran\u00adtzia mediterraneoa, Katalunia, Sui\u00adtza, Renania, Burgundia eta Herbehere osoan hedatu zen.\nEuskal eta Nafar monumentuetatik mozarabiarren eragineko osagaiak baztertu zituena, eragin lonbardiarra izan zen XI. mendearen az\u00adken aldean; mozarabiar hauen agerpenak prerromaniko\u00adtzat har\u00adtzera bul\u00adtzatu izan gaitu, ba\u00adtzuetan behin\u00adtzat \u2013Aragoiko Serrabloko eliza, adibidez\u2013, eta, iriz\u00adpide kronologiakoetatik kanpo utzirik, aurreko kapituluan koka\u00adtzera bul\u00adtzatu gaitu. Dena den, kultur ikuspegitik behin\u00adtzat, gogoan hartu behar dugu kristau-errekonkistak beti eta nonahi ez zuela islameko kultura deusezta\u00adtzea eragin, eta XI. mendetik Ebro ibarreko kokaleku judutarrek, arabiarren kultura eta kristauen kulturaren arteko transmisio ildoak ezarri zituztela.\n\u201cLehen Arte Erromanikoaz\u201d hitz egiten duten idazle guztiak ez zaiz\u00adkio katalan historialari honek duen iriz\u00adpide zorro\u00adtzari lo\u00adtzen. Az\u00adken batean, hiz\u00adkera edo deitura horrekin normalean, estilo erromanikoaren lehen aldia izendatu nahi izan du, idazle bakoi\u00adtza bere erara defini\u00adtzen saia\u00adtzen baita.\n\"Lehen erromanikoaren\" esanahia.\nHemen behin\u00adtzat, lehen arte erromanikoaren izenburuari esanahi kronologikoa emango diogu, batez ere, betiere, ohartarazi nahiez, Europako arte estiloen ibilbide historiko guztian gerta\u00adtzen den bezala, ez dela sinkroniarik izan hainbat herrialdeetan.\nGure\u00adtzat lehen arte erromanikoa soil-soilik ar\u00adkitek\u00adturari atxiki\u00adtzen zaion kon\u00adtzeptua izango da.\nEraikun\u00adtza mota berria da, harriz\u00adko gangez espazioak estal\u00adtzen hasi, eta hainbat habearte artikula\u00adtzeko edo erdiko habeartea bere guru\u00adtzadurarekin lo\u00adtzeko egituraz\u00adko konponbideen bila baitabil.\nGehienetan bere paramentuak zakarrak dira, eta normalean ez du eskulturarik. Eta noizbait azal\u00adtzen bada, oso soiltasun latz eta esanahirik gabekoa da, apaingarritako erliebe gisa begiratu beharreko ebakidurak dituzten ateburu eta kapitelak alai\u00adtzeko besterik ez.\nLeireko monasterioa.\nAntso Nagusiak nabarmenki lagundu zien, bai alde materialean nahiz alde espiritualean, Nafarroako monasterioei; izan ere, jabetza pribatuzkoak zirelako, asko izan arren, kulturaz eta erlijioz bizimodu ahuldua zeramaten.\nErreforma politiko garbi batean saiatu zen Errege Handia, monasterioetan beneditar arautegia sartuz eta jabetza pribatu eta laikoen eskutik berauek askatuz; hauek helburutzat harturik etorrarazi zituen zenbait fraide Clunytik, Paterno buru zutela eta San Juan de la Pe\u00f1a monasterioan eman zien bizilekua. Litekeena da, 1022an, bere eskutik zaharberritua izatea Iru\u00f1eko eliza, laster bota zutena. Antso Nagusiaren ondoren, Nafarroako beste errege-erreginek ere jokaera bera izan zuten eta, behin eta berriz\u00adko emarien ondorioz, LEIREKO monasterioa erreinuko egoi\u00adtza erlijiosorik garran\u00adtziz\u00adkoena izatea lortu zuten.\nGo\u00f1i Gaztanbidek azal\u00adtzen duenez, kultur gune handi bat izan ez bazen ere, gauza materialetan behin\u00adtzat, aurrerapen maila handia iri\u00adtsi zuen bere baitan beste monasterio asko bildu zituelako. Eskumenean 72 monasterio eta zaz\u00adpi herri izatera ere iri\u00adtsi zen Leire. \u201cLeireko abade-e\u00adtxea Nafarroak Fran\u00adtziarekin izan beharreko harremanak ziurta\u00adtzen ziz\u00adkion monasterio guztiak bilduz joan zen\u201d.\nAn\u00adtzeko gertakariak esan daitez\u00adke Ira\u00adtxeko monasterioari buruz ere. Han santu baten, San Verebundo deritzonaren\u2013 itzalak erakarpen handi bat sor\u00adtzen zuen, egia bada ere XI. mendeko hamar\u00adkada horietan Nafarroako monasterio hain handi bati buruz\u00adko agiriak guztiz urriak direla. Ira\u00adtxeko ondarea nabarmenki hazi zen eta honek XII. mendeko eliza erromaniko bikaina eraiki\u00adtzen lagundu zion. Leireko ondasunak handitzeak monasterioaberreraiki\u00adtzeko zeregina erraztu zuen.\nLeireko San Salbatore eliza, 1057an sagaratu zenak monasterio bizi\u00adtzako unerik gorena erakusten dute Antso eta Joanen abade\u00adtza aldietan, hauek Iru\u00f1eko go\u00adtzain ere izan ziren. Lanbide honi, Antso Nagusia erregeak lehenik eta, ziurra izan daitekeen babesaren ondoren, bere seme Gar\u00adtzia San\u00adtxezek eman zion jarraipena.\nLeireko eliza erromanikoak bakearen gozotasunera baino borrokako ohituretara jarriagoak dauden gizon ba\u00adtzuen espiritua bistaratzen du. Lanak kriptatik hasi ziren eta burualdetik jarraitu, biak ere batera sortuak nonbait, eta aldaketarik gabe burutuak, Lamperezen ustez. Horregatik gorde dute halako oreka. Horma lau eta biluzien, profil garbien eta hainbat \u00f1abardurako hareharrien margo beroenganako zaletasun modernoa duenaren\u00adtzat, Leireko abside hirukoi\u00adtzaren kanpoko ikuskizunak edertasun liluragarria eskain\u00adtzen du.\nLur sailaren maila desberdinen oztopoa gaindi\u00adtzeko pen\u00adtsaturiko kriptak burualdearen zama izugarria jasan behar du. Horregatik, nonbait, halako harri\u00adtzat izugarriak, fusteen garaiera txikia eta haien bikaintasun ikusgarria \u2013usteen arabera, berriz erabilitako erromatarren garaiko harroinak dira. Erdiko habeartearen zabalerak beldur emango zien eta goiko elizaren zama guztia jasan behar\u00adko zuen harriz\u00adko gangaren ziurtasunagatik, arrisku guztietatik ihes egitea erabaki zuten, espazioren ikuskizun estetikoaren kontura: beste eusgarri ilara bat kokatu zen erdiko habeartearen arda\u00adtzean. Kontraesan arkitektoniko horrekin guztiarekin, eta, egitura osoaren laztasun itze\u00adlaz aparte, bisitaria ez da geldituko oroimenetik ezabatu ezinez\u00adko harridurarik gabe.\nGoiko elizaren burualdea, halako oinarri sendoen gainean finkaturik, oldar\u00adtsu al\u00adtxa\u00adtzen da goialdera. Zir\u00adkuluerdi-formako oinplanoa duten hiru abside zoragarri ditu, nolabait ere mozarabiar zaporedunak. Luze-zabalean habearteak berdinak eta Hispaniako artearen historiaren barruan berrikun\u00adtza dira. Bi tartetako hiru habearteak \u2013ez dakigu gehiago egin ziren\u2013 kriptakoei dagoz\u00adkienak dira; lerdenak dira kanoi-ganga jarraituez estal\u00adtzen dira. Harlanduetan ohikoa ez den neurri galantak edonor uzten du harriturik.\nArrazoi osoz idazten zuen On Luis M\u00aa Lojendiok Leireko San Salbatoreko fun\u00adtsez\u00adko pieza burualde erromanikoa dela eta bere garran\u00adtzia an\u00adtzinakotasunean sustrai\u00adtzen dela esatean. Lehenengoz, 1057an sagaratu zen eta 1090ean hurrengo aldian. \u201cEspainiako erromaniko monumentu handietan lehenengoa da, lonbardiar joerako eragina duten eliza kataluniar ba\u00adtzuen salbuespenarekin. Jakako katedrala, Leongo San Isidoro, Fromistako San Martin eta zalan\u00adtzarik gabe Santiagoko katedrala baino lehenagokoa da. Bere marren zehaztasunak, bere handitasunak, bere kapitelen berezitasunak eta aitor\u00adtzen zaion an\u00adtzinakotasuna dela eta Leireko burualdea paregabea eta bakarra da\u201d.\nJ.Gudiol eta J.A.Gaya Nu\u00f1ok \u201cNafarroako erromanikoko lehen lan gorena\u201d dela diote eta \u201cmonumentu jakin honetan eta Aragoiko ibarretako eliza zenbaitetan guztiz zehaztua geldi\u00adtzen dela bertan jaio zirenen eraikuntza-eskola baten aukera\u201d ere erakusten duela.\nLehendabiziko ataria \u2013gaur egun Porta Speciosa deritzona\u2013 ondoren egun dagoen kokalekura eraman zuten, XIV. mendean handiagotu zen mul\u00adtzo gotiko osoaren ate izateko. Horregatik, bada, bere eskultura zatiak neurriz kanpoko handitasuneko ate-mar\u00adkoetan txertaturik azal\u00adtzen dira.\nJakako katedrala.\nRamiro I.ak, Antso Nagusiaren semeak, oinordeko\u00adtzan Aragoiko konderria bereganatuz dinastia bat sortu zuenak, 1063an kon\u00adtzilio bat bildu zuen Jaka hirian. Idazle ba\u00adtzuen ustez, errege hori edo bere seme eta oinordeko Antso Ramirez izan zen bere eraikun\u00adtza hasi eta bul\u00adtzatu zuena (1076\u20111082): baina iri\u00adtzi berriago batek beraren hasierako data 1094\u20111098 artean koka\u00adtzen du.\nAr\u00adkitektura nafar-euskaldunaren ondoren etorriko denaren gainean Jakako eragina izan zuen eraikin honek, merezi du hemen arreta pixka bat. Eraikina, Leireko eliza erromanikoa baino askoz beranduagokoa izanik, ez bai\u00adtzen 1130era arte bukatu, Pirinioetako alde honetan eginiko guztiaren gainetik jar\u00adtzen da handitasunean.\nElizak baditu hiru habearte, guru\u00adtzadura eta absidea. Horma trinko eta sendoek eta hu\u00adtsarte gu\u00adtxi ba\u00adtzuk ematen dute garai hartako borrokarako indar la\u00adtzeko espirituaren berri. Oinarriak zutabeekin txandaka\u00adtzen dira.\nHiru absideek begirada berezia merezi dute, jatorriz\u00adko bat besterik ez delarik gera\u00adtzen: zoruen arteko altueran gara\u00adtzen diren inpostaz mar\u00adkaturiko hiru gune horizontaletan, tako edo zerrenda klasikoz apaindurikoei \"xake-itxurako jakarrei\" izena emango diena eta ondorengo eraikin erromaniko askotan aur\u00adkituko dena.\nGuru\u00adtzaduraren besoak kanoi-gangaz estal\u00adtzen dira eta erdiko zatia nerbio-gangaz, kupula itsu moduan, tronpa gainetan etzanak daude eta ez dira kanpora azal\u00adtzen.\nHabearteetan gangak gotikoak eta oso beranduan al\u00adtxaturikoak dira.\nSartaldeko atariak uztai\u00adtzen du elizaren bi sarbideetatik bat. Atari ederra da, landutako kapitelak dituzten zutabe eta ar\u00adkiboltekin, bi lehoiek uztaituriko krismoia duen tinpanoaz. Eskulturaz\u00adko erliebeak, arte erromaniko guztia goiargiz janzten zuen espiritua oroimenean eduki\u00adtzeko, behingoz buruz gogoan har\u00adtzea komeni izaten den ida\u00adtziez uztaiturik izaten dira sarritan. Jakako katedraleko sarrerako krismoiaren ondoan latinez\u00adko ber\u00adtsoetan idaz\u00adkun batek bere sinbologia azal\u00adtzen du:\n\"Irakurle, eskultura honetan saia zaitez hau ikasten: P aita dela, A semea; bikoi\u00adtza Espiritu Saindua. Hirurak Jaun bat bera dira\".\nAlboetako irudizta\u00adtzeak Kristo adierazten dute lehoi irudian (Ap. 5, 5) eroritako gizonari bar\u00adka\u00adtzen eta sugearen gainean ibiliz doana edo, har\u00adtzari eu\u00adtsiz, herensugearen gainetik dabilela (Ps 91, 13). Bi erliebeak bakoi\u00adtza bere idaz\u00adkuna buruan dutela daude. Lehengoak hau dio:\n\"Lehoiak badaki bere aurrean makur\u00adtzen denari bar\u00adka\u00adtzen, eta Kristok bere izenari dei egiten dionari\"\nBigarrenean irakur\u00adtzen denak hau dio:\n\"Herioaren erresuma zapal\u00adtzen duen lehoi indar\u00adtsua da\"\nTinpanoaren az\u00adpian beste idaz\u00adpuru bat heda\u00adtzen da:\n\"Herio\u00adtzaren legeari lotuta zauden horrek, bizi nahi baduzu, zatoz hona otoizlari, sen pozoi\u00adtsuak utzirik. Garbi ezazu zure biho\u00adtza bekatu guztietatik bigarren herio\u00adtza batean hil ez zaitezen.\"\nEz da zalan\u00adtzarik eliza honen egitura berriek miresmena sortuko zutela. Eta laster asko asmakizun berri haren imitazioak ikusi ahal izan ziren. Pen\u00adtsatu izan da Carcipollera ibarreko Iguacel elizak Jakakoaren eragina jaso zuela; baina dena galderatan geldi\u00adtzen da, Jakako katedralaren data zeha\u00adtza argi\u00adtzen ez den bitartean, izan ere, Iguaceleko atariaren gainaldean idaz\u00adpuru batek elizaren eraiki\u00adtzea Antso Galindez eta bere emazte Urrakari zor zaiela dio, San\u00adtxo Ramirez agintean zela egina dela, 1072. urtean.\nUxueko eliza.\nJakako eredu hau Uxuera eramana izan zen, zalan\u00adtzarik gabe, Gar\u00adtzia Berreza\u00adrlea Erregearen erabakiz. Baina Uxuera, 1089an eraiki\u00adtzen hasi zen eliza ikusi nahiez joaten den bisitaria uste gabekoarekin topatzen da. Habearteak erai\u00adtsiak izan ziren beranduxeago eta absideak estali egin ziren eta deanbulatorio modura, gotiko garaian eraiki zen eliza gazteluan bereganatua geratu zen. Hala ere, tako ilarak ikus daitez\u00adke oraindik, baita Jaka aldeko artearen eragineko apaingarri la\u00adtzak ere.\nNolanahi ere, Dulce Ocon Alonsok hain zehaz\u00adki ida\u00adtzi duen legez, garran\u00adtziz\u00adkoena da Leire eta Uxuerekin \u201cNafarroa europarturiko ar\u00adkitekturaren joeretan sartu zela\u201d.\nAralar\u00adko santutegia.\nAralar\u00adko San Migel in excelsisen Santutegiari dagokionez, bere karolingio jatorriaz aipamenak eginak ditugu. Iru\u00f1eko elizakoa zen eta, nahiz eta hasieran Zamar\u00adtzeko monasterioaren menpe izan, bere ondareak gero eta gehiago haziz joan ziren az\u00adkar, Pedro I.a Erregeren ustez\u00adko mirariz\u00adko sendakun\u00adtza zela eta. Horrela, abade\u00ad-etxe bihurtu zen.\nLehendabiziko eliza erromanikoa, habearte bakar eta zir\u00adkuluerdi-formako absidea zituena, agian 1074an sagaratu zena, buka\u00adtzerik gabe geratua izango zen; garai horretakoak dira absideen az\u00adpieneko zatiak.\nOndorenean, aurrealdea berregin zen absideen altuera haziz, harburuz\u00adko erlai\u00adtzak eran\u00adtsi zi\u00adtzaiz\u00adkion eta tronpen gaineko kupula egin edo berreraiki zen. Hiru habearteak eta nartexa ere eraiki ziren. Alfon\u00adtso Borrokalariaren garaian beharbada hasiak izango ziren lan hauek, XII. mendean zehar luze jo zuten, baina ez da ziurtasunez bere sagara\u00adtzearen datarik azal\u00adtzen.\nAz\u00adkenik elizaren barruan monjeen otoi\u00adtzerako kapera bat eraiki zen. Zamar\u00adtzeko eraikuntza-lana egin zuen ar\u00adkitektoa bera izatea litekeena da, oinplanoaren planteamendua, inposten egitura, erroseten eta zerrenden apainketa eta hu\u00adtsarteetako diseinu urria berdin berdinak baitute.\nIkonografia erromanikoa.\nEsanahiak eta jatorriak.\nEskultura erromanikoren azter\u00adketa, bai Euskal Herrian nahiz kanpoan, lehen mailako garran\u00adtzia duena da kristau artearen historian.\nZenbait mendeetako isiltasun ikonografikoa igaro ondoren, Europa berriko kristau-elkarteak bere fedea adierazteko beharra izan zuen, egitura plastikoen sor\u00adkun\u00adtza-lanen bitartez, \u201csalbamen historia\u201d deituko dena bistaratuko dutenak. Goiz Erdi Aroko mututasun plastikoa gaindituz, arte erromanikoa saiatu zen, XI. mendeko bigarren erdi aldera fedearen misterioak kanpora\u00adtzen, adieraz\u00adpide horretan\u00adtxe utziz aldi berean, kristau eliza hornitu eta eder\u00adtzearen zeregina.\nKultur ilunaldi bat.\nEdozein arte historialariren\u00adtzat an\u00adtzinako kulturak nozitu zuen bi ala hiru mendetako geldialdia, Iparraldeko herrien eskualde mediterraneoak indarrean hartu zituena, nonbait nabari\u00adtzekotan ikonografian nabarituko zen. Zenbait mendetan sartaldeko gizonak ingura\u00adtzen zuen mundu naturala beste nonbait adierazia ikusteko gogo guztia galdua zuela esan daiteke. Axolagabetasun honek, beste sentiberatasun bat adierazten zuen honek, ertilari grekolatindarrak burutu zituen arte klasiko zoragarri haiek buru\u00adtzeko erabilitako teknikak ahanztea ekarri zuen. Herri horiek kristau\u00adtzen eta, nolabait ere, \u201cerromanizatzen\u201d joan ziren heinean, marraz\u00adketa eta eskulturaren berez\u00adko tek\u00adniken berreskura\u00adtzea astiro egina eta geldia izan behar\u00adko zuen, besteak beste, judu\u2011kristauak ingura\u00adtzen zuen mundu sentikorra adierazteko sentitu behar zuen mesfidan\u00adtzagatik.\nGizon Egitearen misterioaren ondorio logikoak norberagana\u00adtzea eman zenean, desagertu egin zen mesfidan\u00adtza hori, an\u00adtzinako arte klasikoaren edertasunak ezagu\u00adtzen eta miresten ziren abiada berean, ertilariak arte figuratiboa mendera\u00adtzen eta eskura\u00adtzen hasi ziren eta Europa prest zegoen estilo berri baten jaio\u00adtza onartzeko.\nKultur laburbil\u00adtze berri bat.\nIkonografia erromanikoa, \u2013marraz\u00adketa eta eskultura\u2013 orduan, zenbait iturrietatik ateratako osagaien bilduma bezala jaio zen: Jain\u00adkoa Gizon Egitearen dogma, ekialdeko irudimen bi\u00adtxi eta zoragarria, iparraldeko herriek edergarrietarako zuten sena, eta paganismorik sakoneneko herrien \u201cgenius locia\u201d elkar\u00adtzetik, alegia.\nArte erromanikoan ikonoen estilistika bilduma batetik sor\u00adtzen da: errealismo mediterraneoaren eta ekialdeko abstrakzioaren arteko bildumatik; imita\u00adtzeko irudiaren eta sinbolo adierazgarrien bilduma, eta berez\u00adko egituren edertasunarekiko nahiera heleniarraren eta apaingarri atseginen eta edergarri bikainenganako zelten eta anglosaxoien zaletasunaren laburpen.\nGarai bateko Baskonian, kristautasunaren sarreraren aur\u00adka luzez gogor eu\u00adtsi ondoren, eskultura, prerromanikoa deitu diogun ar\u00adkitekturari herabetasunez atxikia azaltzen zaigu. Leireko kriptako kapitelen ebakidurak eta Villatuertako harlanduen egitura lau eta eskematikoak ezin igar daitezke jaio\u00adtzen saiatzen den artearen hastapeneko bul\u00adtzada gisa izan ezik.\nArte txikiak.\nEuskal artearen historialariaren arreta eska\u00adtzen duen esparru tekniko bat da arte txiki ala luxuz\u00adkoena, non ertiaren jeinua ala talentua, Europa iparraldeko jatorria duten herrien edergarrietako tradizio handiko ahaleginetik abiatuta, egitura naturalen irudigin\u00adtzaz liluratua sentituko den. Kristau-ikuspegitik, lilura honi mesedegarri zaio, neurri txikiko objektuak izatea \u2013ku\u00adtxak, erlikia-on\u00adtziak, antipendioak, ostilamendu liturgikoak\u2013 gur\u00adtzako idolo jarrerarik ez baitute eragiten. Hor\u00adtxe dago beraz, arte historiaren begirale soilarengan nahas\u00admena sor\u00adtzen duen nolabaiteko kontraesan hori, gorputz-irudienganako leialtasuna eska\u00adtzen duenaren\u00adtzat konkor biribileko, hegalkin handiko eta betiere, osatu gabea eta munstroz\u00adkoa denaren bi\u00adtxitasuna, eta, bestetik, arte txiki ugarietan \u2013marfilak, metalak, esmalteak, eta abar\u2013 teknika mendera\u00adtze baten ondoan, egitura naturaletan, kontaketetan eta adieraz\u00adpenetan errealismo alderako joera garbi bat adierazten den eskulturen artekoa.\nMarfilez\u00adko ku\u00adtxak. Hain zuzen ere, atal honetan gogoratu behar ditugu Donemiliagako monasterioan gorde\u00adtzen diren marfilez\u00adko ku\u00adtxak. Donemiliagako ku\u00adtxa deri\u00adtzona, non zorionez, salbatu ziren erasoan etorritako soldaduen irrikatik monasterioaren sor\u00adtzaile bakarzalearen bizi\u00adtza eta mirariak konta\u00adtzen direneko marfilez\u00adko lauki txikiak, gaur egun metal bi\u00adtxiez gabeturiko ku\u00adtxarenak. Naiarako Gartziaren garaikoak dira, 1053koak eta Leongo San Isidro elizako, San Joan eta San Pelaioren ku\u00adtxa osa\u00adtzen dutenen oso an\u00adtzekoak dira. Beste beranduagoko data \u2013XI. mende az\u00adken aldekoa\u2013 Yusoko San Millan monasterioan jasotako bigarren ku\u00adtxari dagokio: San Felicesen ku\u00adtxa.\nMonumentuz\u00adko eskultura.\nMonumentuz\u00adko eskulturaren sorrerari dagokionez, arte erromaniko bikainaren ezaugarri izango denari buruz Henri Focillonek mar\u00adkatu dituen aldiak gogora\u00adtzea onuragarria gerta dakiguke.\nLehenengo aldia \u201ctutu-formako\u201d esaten zaiona da, naturako egiturak eskema batean tolesten direlako non geometriaz\u00adko tutu-forman azal\u00adtzen diren gorputz atalak.\nBigarren aldi bat \u201car\u00adkupeko per\u00adtsonaia\u201d duena bezala ezagut daiteke, sarritan presbiterioetan eta ateburu an\u00adtzinakoenetan ikusten dira; giza irudiak oso modu zapalean erakusten dira, ar\u00adkuek eta beren eusgarriek eskain\u00adtzen duten tartean zorroz\u00adki egokituak direlarik.\nHirugarren aldi bat \u201cfrisoen artea\u201d deritzonak osatua izango li\u00adtzateke; giza irudia, gorputz egiturari leialago izango zaio eta, berez\u00adkoa duen dinamismoa eraku\u00adtsiz, ar\u00adkitekturaren esparruko menpekotasun orokorraren arauak hau\u00adtsi gabekoa da.\nEskultura erromanikoak berez\u00adkoa duen garai klasikoa \u2013XII. mendeko bigarren az\u00adken zatia\u2013 \u201cAtearen mendekotasun\u201d horren ondoan, ezaugarri orokor bezala aipa litez\u00adke nolabaiteko irrealtasun espiritualista, sinbolismo alderako joera eta, bere apaingarri eta edergarrien zainketagatik, \u201chorror vacui\u201dan inspiraturikoa. Ezaugarri horiek, arte erromanikoaren eskulturari ku\u00adtsu berdin eta nahastezinez\u00adko bat eman zioten, horregatik Europako eskualde bakoi\u00adtzean \u201cgenius loci\u201d-aren agerpena erago\u00adtzi gabe.\nAtal honen hasieran aipatu dugu arte erromanikoaren jaio\u00adtzaren kontua, data eta kokamenak, historialari ba\u00adtzuen nazio-espiritua sutan jarri zuen kontua. Delako gorabehera hau eskulturan kokatu zen, batez ere, eta eztabaida su\u00adtsuan esku hartu zutenak arte esparru honetan adituenak izan ziren.\nEskultura erromanikoaren jatorria, Fran\u00adtzian \u2013Tolosa eta Moissac monasterioetan\u2013 jarri behar da? edo Espainian \u2013Jaka, Silos, Donejakuen? Arazoa konpondu gabe gelditu zen eta batak besteaganako izan zuen eraginen interpretazio bat aur\u00adkitu zen eta konben\u00adtzigarria izan ez bazen ere, bai bakerakoa.\nArte historialariaren\u00adtzat bereziki interesgarria gerta\u00adtzen da gorabehera hori Euskal Herrian; izan ere, herri hau, Nafarroa zehaz\u00adkiago, Bidearen erdian finkaturik dago, Pirinioen alde bateko nahiz besteko eraginen aukera berdinetan. Gure eskualdeko lehen eskultura-lanei buruz hitz egiterakoan, Nafarroako Erdi Aroko Artea lanaren egileak Jaka aldeko joera nabarmen\u00adtzen zuten Iguacel, Uxue eta Naiarako eraikinetan.\nZenbait maisuren talentua bi mendeen abagunean agertu zen eta beroien lanak ondoren ekarriko zuen erromaniko plastikoaren garapen bikainaren norabidea. Uste izaten da 1100 urtea baino hamar urte lehenago jarri beharrez\u00adkoak direla Nafarroako arte erromanikoaren maisu bikainen artelanak: mende haren bukaeran Nafarroako bi eliza nagusienak eraiki eta apain\u00adtzeko hautatu zirenak: Iru\u00f1eko katedrala eta bere klaustroa eta Leireko eliza. Has gaitezen, zorigai\u00adtzez az\u00adkar asko erai\u00adtsi zutenetik: Katedraletik.\nEztebe maisua.\n\"Magister Stephanus\" edo Eztebe maisua da euskal arte erromanikoaren historiak gogoan gorde behar duen lehenengo izena. Nafar batekin zegoen ez\u00adkondua zegoen, eta Marina izena azal\u00adtzen da agirietan, baita maisuaren beste etxe, lur eta errentak ere. Biziki ibiltaria izango zen. Egia\u00adtzat har daiteke, Leongo Bar\u00adkamenaren Atean, Donejakuen Zilarrezko Atean eta Iru\u00f1eko Katedralean aritu zela; \u201cerromesaldieta\u00adko artea\u201d deitura zuzenesten duten \u2013esaterako, Durliat\u2013 haiei argudio sendoak ematen zizkioten gertakaria.\nIru\u00f1ean.\nKatedral erromanikoaren kapitelak. Baina, 1100 urtean sagaratua eta 1391. urtean erai\u00adtsi zen Iru\u00f1eko katedralaren inguruan nahikoa harri gelditu da, 1101 eta 1127 bitartean landurikoen artean, Esteban maisuaren edo bere lantegiaren estetikako kalitatearen berri emateko adina: bi erlaitz eta eliza atariko zaz\u00adpi kapitel handi.\nHaietako bat, \u201ctxorien kapitela\u201d deri\u00adtzana, hankak mokoka\u00adtzen dituzten eta ba\u00adtzuetan beren lepo luzeak elkar guru\u00adtza\u00adtzen dituzten bi txori izanik, beste Nafarroa eta Aragoiren mugako beste elizetan kopiatua izan da.\nNahikoa eder\u00adki gordeak izan diren hainbat zatiren artean, hiru dira eskulan bikainekoak, hauetako bat zapatari bat irudikatzen duena.\nLeiren.\nLeireko eliza erromanikoaren eskulturari hel\u00adtzerakoan, ez da imita\u00adtzeaz hainbeste hitz egin behar, baizik eta egileaz beraz: Esteban Maisuaz. Bertako kripta eta burualdea eraiki zutenek zelaitua zeukaten bidea.\nGogora ekar dezagun, bere kripta zirraragarrian suma\u00adtzen direla, nolabaiteko zan\u00adtzu figuratiboa duen apaingarritako eskulturaren bilaketa-saioak. Han XI. mende erdialdera, kapitelak lan\u00adtzen zituzten ba\u00adtzuen lan xaloek harri\u00adtzen gaituzte: ildoak eta kiribildurak tartekatuak, buruak edo fruituak adierazten dituzten bolekin. Oso oinarriz\u00adko lana da, kriptaren berehalako segidan eraiki izan zen elizaren burualdeko beste kapiteletan ikusten direnen an\u00adtzekoa. Historialariek Erdi Aroko Katalunia eta Fran\u00adtziako beste lan-garaikideen ahaidetasunak aur\u00adki dezakete horietan.\nBaina, Leireko elizaren kapiteletan ezagunak ditugun marra-eskemak, erroleoak, erronboak, eta marradura geometrikoez gainera, giza aurpegiak ere azal\u00adtzen dira, oso oinarriz\u00adko trazu eta kerak ferra-ar\u00adkuetan uztaiturik, desagertu nahi ez duen mozarabiar joera baten islak, zalan\u00adtzarik gabe.\nAlderan\u00adtziz\u00adko zen\u00adtzuan berriz, elizaren hegoaldeko saihe\u00adtsean, XIV. mendeko handiago\u00adtze zistertarra egin zeneko hartan, zenbait leiho eta XII. mendeko hegoaldeko atea eta arkupe erromaniko bat errespetatu egin ziren: tinpanoaren erdian krismoia dago; eta kapiteletan, estilizaturiko landare-gaiak, erromesaldietako bideetan ematen zen estilo hoberenaren araberakoak.\nSpeziosa Atea.\nGaraturiko eskultura erromaniko bat elizako ate nagusian aur\u00adki dezakegu, bi mendeetako egoera hartakoa. Ate hori ordea, agiri zeha\u00adtzik agerian ez dagoenez, benetako misterioa da.\nBere itxura bikainak zirrara eragiten du, alde bakoi\u00adtzean fuste lauak dituen hiruna zutabe dituela, er\u00adtz biribilez bihurrituak izatean, seiren itxura dutenak. Alboetako janbetan eskulturaz\u00adko irudiak egonak izango ziren, haietatik bat bakarra gelditu denez, ez\u00adker aldean.\nErdi erdian, ezkila\u2011formako janz\u00adkerak dituzten irudi zaharreko tinpano bi\u00adtxi bat dago, zir\u00adkuluerdi-formako errosetaz inguraturik, eta lehoi eta zezen baten burugainera jaisten da. Erdian mainela, kapitel eta harroin oso apainduekin.\nTinpanoaren gainean eta er\u00adtzetan irudi mordoa eta talde sakabanatuak, beren arteko antolaketarik gabekoak, halabeharrez jarriak, tarte hu\u00adtsak bete\u00adtzeko besterik gabe.\nAtari honek, itsa\u00adtsitako irudietan antolaketa gabea izanik \u2013hau hala izanagatik Porta Speciosa deritzona\u2013, ez du berma\u00adtzen inongo ziurtasunik Sartaldeko Atearen pieza guztiak Maisu bakar bati dagoz\u00adkionak direla esateko. Azter\u00adketa formalak badirudi alderan\u00adtziz\u00adko zerbait esan nahi duela, hots, mul\u00adtzo osoaren eraketa astiro egina dela, eta eskulturen eraikuntza hiru unetan eginikoa.\nTinpanoa.\nTinpanoko tailak dira zaharrenaren garaikoak. Jatorriz zaz\u00adpi irudi ziren, eta egungoa baino txikiagoa zen tinpano bati zegoz\u00adkionak.\nIrudietako bat desagertua da, beste biri burua falta zaie. Ongi samar gorde diren beste lau gera\u00adtzen dira: Salba\u00adtzaileak erdiko tartea har\u00adtzen du; bere eskuinaldean Maria Birjina dago eta haren ondoan San Pedro, gil\u00adtza eta guzti; bestaldean apostolu gazte bat, San Joan Ebanjelaria izan behar duena, eta gero beste apostolu bat. Kontrako aldean Ebanjelari bat izan daitekeen irudi bat, burua falta zaiona.\nEskulturek beren egilearengan, esangura\u00adtsuak diren xehetasunak errealismoz osa\u00adtzeko arreta azal\u00adtzen dute. Kristok ongi samar landutako bizar joria du. Besteen aldean, Ama Birjinari aberastasuna nabarmen\u00adtzen zaio jan\u00adtzian, harri bi\u00adtxizko ilaraz osatua.\nAtariko gainerako irudietakoak baino margo okre ilunagoko harria da honena, honexegatik baieztatu daitekeelarik kronologia desberdintasuna. Itxura guztien arabera, neurri txikiagoko aurreko atariaren tinpanokoa zen, 1098an sagaratu zen elizari sarbidea ematen zionarena. Une honetan\u00adtxe berdindu nahi izan ziren neurri desegokitasunak, erroseta zerrenda bat sarturik.\nKapitelak eta ar\u00adkiboltak.\nLeireko bigarren eskultura mul\u00adtzoa bere kapitel eta zutabeek osa\u00adtzen dutena da. Ez\u00adkerraldetik eskuinaldera, Jaka aldeko eragina duten lauoineko ba\u00adtzuk ditu lehenengoak. Bigarrenak kuz\u00adkurtuta dagoen irudi bat du, erromesen bideko irudi jatorra da. Hirugarrena lepoak guru\u00adtzatuak dituzten txoriena da, eta lehen aipatu dugun Iru\u00f1eko katedrala ekartzen dute gogora. Gainerako kapiteletan landare gaien geometrizazioak dira nagusi.\nTinpanoaren gaineko biran lau ar\u00adkibolta jarri ziren, era guztietako animalia-irudi oso finki landuekin; zalan\u00adtzarik gabe moral sinbolismoaren balioa dutenak dira. Hemen ere, beste mul\u00adtzo erromanikoetan bezala, bizipoza, bihurrikeria eta moral mailako asmoak nahasten dira.\nAr\u00adkuteriaren gainean.\nHorretaz gain, badira, atearen ar\u00adkuen gainean, hormatal bat eta ertz parea, oso bi\u00adtxi eta heteroklitoena izan daitekeen irudi sail bat nabarmen jarriak dituena: Kristo Pantokratorretik eta San Pedro edo San Migel bezalako Santuetatik hasi eta Ebanjelioko \u2013Andre Maria Gizakundekoa eta Aingeruak bisita egin zionekoa\u2013 irudietarainokoak, infernuko irudiak eta abar, hau dena \u2013diote Gudiol eta Gaya Nu\u00f1ok\u2013 \u201cSantiagoko zilargin\u00adtzako atearen urrutiko isla\u201d da.\nIru\u00f1eko klaustroaren maisua.\nEsan daiteke katedralean Esteban Maisuak eginiko lanak eta delako Maisuaren Leireko atariko lanak Nafarroako eskualdean XII. mendeko eskultura erromaniko galantaren osotasun miresgarrirako bidea libre uzten zutela jada. Horretatik laster asko sartu zen, bada, Klaustroko Maisua izenez ezagutzen duguna.\nKapitelak.\nKlaustroa 1122 aldera hasi zen eraiki\u00adtzen. Artean, behin\u00adtzat, lanean ari ziren 1122an; izan ere, agirietan azaldu egiten da bukatu ahal izateko eskupekoak eska\u00adtzen zirela. Biziraun duten kapitelak, ustez 1120 eta1140ko aldian eginak dira, eta, bada gainera Melero Moneoren ustea bera duenik, Moissacen lantegiaren eragina jaso dutela dionik. Bedera\u00adtzi kapitel bikoitz dira \u2013gaur egun Nafarroako Museoan direnak\u2013, landare apaingarriak dituztenak horietako sei dira, eta gainerako beste hirurak, berriz, apaindurez hanpaturiko tailak dituztenak.\nKapitel landaredunak.\nHosto-zuztar eta guru\u00adtzadurez \u2013horietako ba\u00adtzuetan animalia irudi txikiak ere sar\u00adtzen dira\u2013 hornituriko sei landareetan tailaren trebezia gorengo mailara iristen da. Aski da lanbide horren fintasuna egiazta\u00adtzea bere egilearen ala egileen \u2013itxura guztien arabera lantegi bat baldin bazen\u2013 arte- kalitatea zenbaterainokoa zen ikusteko.\nApaindurez hanpaturiko kapitelak.\nHalako hiru kapiteletan talentu handiko eskua azal\u00adtzen da. Hauek dira gaiak: Joben bibliako historia, Kristoren Nekaldia eta Piztuera. Hiruretan, ikusgarria da irudimen bizia, simetriaz eta simetria gabeko antolaketaz esku jakin\u00adtsu baten bidez lorturiko konposaketa plastikoaren sentiberatasun estetikoa, eta harriaren lanketa oso egokia.\nJoben kapitela.\nJobenak harrituta uzten gaitu, bere indar eta irudimenezko hiz\u00adkeraren trinkotasunagatik: Jainkoak bidaliko dion frogaren aurreko Joben bizimodu zorion\u00adtsua; Jainkoarekin hiz\u00adketan dagoen deabrua; artaldeen akaba\u00adtzea; etxearen hondamendia \u2013deabru\u00adtzar batek erdiko arda\u00adtzetik gogor astin\u00adtzen duen oihal denda bitartez adierazitakoa\u2013, Joben konbertsioa bere emazte eta lagunekin; Job zauri artean; Jon bere zaurietatik sendatua...\nNola esan daiteke hainbeste kontu hain leku murri\u00adtzean? Ez da inola ere harri\u00adtzekoa pieza hauek \u201cNafarroako erromanikoaren gailurra\u201d direla aitortzea. Benetako harridura sor\u00adtzen du eskulturagile honek, zein maisuki dakien filigranazko lanketa bidez, itzal sakonak sor\u00adtzen dituen puntu jakinetan benetako zulaketekin joka\u00adtzen non, pun\u00adtzoiak arropa finak iradoki behar dituen.\nAhaidetasunak eta kontrasteak.\n\u201cDeus ez dakigu egileaz \u2013idazten du Lojendiok\u2013 baina ez dago zalan\u00adtzarik ere, Nafarra da, eta Aragoi aldeko eraginekin, eta artelanetan ahaidetasuna du Uncastillo, Unxeko San Martin eta beste Fran\u00adtzia aldeko lantegiekin\u201d. \u201cGaiari hel\u00adtzeko moduan, Fran\u00adtzia aldekoari buruz esan daitekeenarekin kontraste garbia du. Bai baitago beste Joben kapitel bat Toulouseko Agustindarren Museoan, La Daurade monasteriotik datorrena. Fran\u00adtziako kapitel hau urregin\u00adtza garbikoa da, oso ederra gainera. Iru\u00f1ekoa monumentu eskulturagile handi batena da, bere trinkotasun eta adierazgarritasunaz gainera, historian zeharreko Hispaniako arte jatorraren trazuak azal\u00adtzen zaiz\u00adkio\u201d.\nNekaldiaren kapitela.\nEskulturagileak, nekaldiaren irudiak egiteko nahiago izan du gai nagusiak kapitelaren alderdirik estuenetan ipintzea, gainerakoak kontakizuna osa\u00adtzeko utzirik.\nJudaren iruzurraren eszena da indar\u00adtsuen adierazita dagoena. Musuan, Kristoren ez\u00adpainak eta apostolu iruzurgilearenak elkar\u00adtzerakoan, per\u00adtsonaia bakar batenak direla dirudite. Salba\u00adtzailearen buru ederra, guru\u00adtzeko koroi argitsu batez inguratua, konposaketa osoaren erdian dago, alde bakoi\u00adtzeko hiru lagun simetrikoz osa\u00adtzen dena. Juda bera da hiruetako bat. Beste bostak Jesusen bila datozen borreroak dira. Batek Haren gainean dauka eskua.\nGainon\u00adtzekoek lan-tresnak dituzte eskuetan arma modura. Eszena hau beste alderdian osa\u00adtzen da. Alde batera hiru lagun \u2013bat, ez\u00adpata\u00adtzar bat duela\u2013, eskribau eta farisearren segizioko taldea osatuz. Deabru itxura duen makur bat ere ikusten da, baita San Pedro bat ere, \u2013besomo\u00adtza, zori\u00adtxarrez\u2013 indarrez besoa jaso\u00adtzen duena defen\u00adtsaz\u00adko jarrera hartuz, beste besoarekin per\u00adtsonaia txiki bati hel\u00adtzen diolarik \u2013belarria moztu zion morroia.\nEskuineko aldean, kapitelaren alde bikoi\u00adtzarenean, irtetera doan Kristo ikusten da, Anas eta Sanedrinen etxetik kanpora botata bezala. Gozotasuna eta noblezia isur\u00adtzen duen irudia da.\nBere bigarren erdian, kapitelak Guru\u00adtzil\u00adtza\u00adtzearen gaiari hel\u00adtzen dio: Kristo guru\u00adtzean dagoen ohiko eszena koka\u00adtzen da, alderdi estuan, eta bai alde batera eta bai bestera, lapur onaren nahiz txarraren oinazeak azal\u00adtzen dira.\nPiztueraren kapitela. Kapitelaren lau aurrealdetan piztuerako hiru unerik fun\u00adtsez\u00adkoenak gara\u00adtzen dira: Guru\u00adtzetik jaistea, hobira\u00adtzea eta piztuera.\nJai\u00adtsierakoan guru\u00adtzearen besoak goi samar azal\u00adtzen dira, Kristoren gorpuari neurria berezia emateko. Nikodemo eta Arimateakoaren irudiak bizitasunez beteak daude.\nBaina batez ere, Hobira\u00adtzearen eszena da edertasun plastiko paregabea harrapa\u00adtzen duena. Hilarria luzexka da eta bi zutabe sailez eu\u00adtsitako aldare baten an\u00adtza du. Estalgarriak ar\u00adku baten itxura du eta bi lagunek eu\u00adtsita, erdian Kristoren gorpu\u00adtza ageri da hil-oihalez guztiz bildurik. Honek delikatuki areago\u00adtzen du gorputz sagaratuaren tamaina. Hil-oihalaren eta mihiseetako tolesturen errealismoa eta simetriarik gabeko antolaketa oso dira erakargarriak, erromanikoaren erliebetako jardueran aur\u00adki daitezkeen onenak. Konposaketa osoak, Kristoren irudiari darion misterioz\u00adko argia manten\u00adtzen du.\nKapitel bereko beste aurre bikoi\u00adtzak Piztueraren eszena gogorarazten du. Erdian, hilobi hu\u00adtsetik aingeru batek eta emakumetako batek estalkia al\u00adtxa\u00adtzen dute; eta az\u00adpian, soldadu eta tankera guztietako arma-nahaste bat pila\u00adtzen da. Eszenako per\u00adtsonaia guztietatik, aingerua da erakargarriena, kapitelaren bazter batera eramanak diren emakumeei piztueraren berri ematen die eserita jarririk; horietako batek lurrin gozoko on\u00adtzia lurrean utzi du, hilobiaren estalkia al\u00adtxa ahal izateko.\nKapitelaren beste aurre estu batean ertilariak sentiberatasun handiz Madalena landu du Pedrori mirariz\u00adko gertakariaren berri ematen. Ederra emakume honen burua, finki landutako kapela jan\u00adtzita, esku batean bere lurrin-on\u00adtzia eta bestea zerua erakusten duela. Soina makurtua, jan\u00adtziaren eta zangoaren mugimendua, sorbaldetatik jaisten zaion mantua, denak eszenari berotasuna eman nahirik.\nSan Joan de la Pe\u00f1ako maisua.\nAldi honetan kokatu behar dugu, hain zuzen ere, San Joan de la Pe\u00f1ako Maisua, monasterio sonatu horretako klaustroko eskulturen egilea. Egile honetaz esan izan da, gogoan oso garbi zituela Iru\u00f1eko katedralean ikusiak. Bere jarduera 1145 eta 1175 artean koka\u00adtzen den maisu honek lan handia egin zuen Aragoiren alde.\nBere lanik ezagunena Huescako San Pedro el Viejo\u2011n ikus daiteke. Han aginduko zi\u00adtzaion noski, Ramiro Monjearen (1147) hilobi kapera; zeren eta, han gelditu bai\u00adtziren bere hilobiko idaz\u00adkunak.\nLitekeena dirudi Iru\u00f1eko Klaustroko Maisuagandik ikasia izatea bere taldeak sendoki uztar\u00adtzen. Baina, bestalde bere nortasuna ahaztezina da. Ezer baino lehen esan dezagun, bere irudien kanona oso mo\u00adtza dela: ez ditu lau buruak gaindi\u00adtzen. Gainera erraldoi-begiak jar\u00adtzen zizkien, beren profilak zakar\u00adki kanporatuz. Hark eginiko per\u00adtsonaia guztiak hotz ageri dira, bai aurpegiz nahiz jarreraz. Hark bere eskulanetan nahiago ditu zoru zer\u00adtxobait uhinduak. Irudien jantziak marra txiki\u00adtxoz osa\u00adtzen diren ildo ilarez gauza\u00adtzen da.\nMaisu horren eskua ikusi nahi izan da beste hainbat lekutan ere: Zangozako Andre Mariaren elizako atari konplexuaren goieneko aldean, \u2013Huescako probintzia\u2013 Santiago de Ag\u00fceroko eskulturetan eta \u2013bere az\u00adken aldian, agian\u2013 Egea de los Caballeros\u2011eko eliza atarian. Ez dirudi Nafarroan lan egiteko traturik egin zuenik.\nUncastilloko maisua.\nAragoar Maisuaren garaikide zorro\u00adtza izan zen beste ertilaria, nafarra agian Gudiol eta Gaya Nu\u00f1ok Uncastilloko Maisua abizena eman zioten herri horretan egin bai\u00adtzuen bere lanik ezagunenetariko bat: Santa Marta eta San Migel elizako tinpanoak eta kapitelak \u2013egun Bostonen direnak.\nLeireko Maisuarenak izan litez\u00adkeen itzalez eta Artaiz\u00adko erlaitzaren harburuen an\u00adtzaz hitz egin izan bada ere, Uncastilloko Maisuaren hiz\u00adkera plastikoa oso berea da. Janz\u00adkera handi eta zabalen eta aurpegietako bibote luzatuak libre uzten dituzten ez\u00adpain guztiz handien alderako joeraz ematen du ezagu\u00adtzera bere burua. Ar\u00adkiboltako hu\u00adtsuneak bete\u00adtzen dituzte bere irudiek: eta kanpoaldeko baketoiez zapalduak bezala ikusten dira. Kapri\u00adtxoz\u00adko txibistetan, hostoil lauak edo pi\u00adtxiz beteak, eta tximino-buru exotikoak egiten atsegin har\u00adtzen zuen. Delako irudiei eman behar zaien esanahiagatik garbi ikusten da joera satiriko eta barre\u00adragilea duela.\nBeste maisu ba\u00adtzuk.\nHain urrutiko mendeetan Euskal Herriko artisten bizi\u00adtza eta jarduera zuzen zuzenean aipatuko dituzten dokumenturik ez egoteak baldin\u00adtzaturik gaudenez, gure eliza erromanikoen monumentuz\u00adko apainketan eginiko hain lan handiaren hari gida\u00adtzaile modura, nolabaiteko zuzentasun eta argitasunez azal\u00adtzen lagunduko digun azter\u00adketa estilistiko batera jo beharra daukagu.\nJ.E. Urangak dioen bezala, XII. mendearen erdialdean, Nafarroan arte bul\u00adtzada berri bat gertatu omen zen eskultura erromanikoan, Iru\u00f1ean mende horren hasieran bertan gertatu zenaren parekoa. Nafar eskuen iaiotasun plastiko eta arte sentiberatasunaren lekukoak aur\u00adki daitez\u00adkeen atarien zerrenda luzea egiten du idazle honek berak, hasi Ira\u00adtxe, Artaxona, Gazolaz, Orisoain eta Zarikiegi eta Zirauki eta abarrera arte.\nNabarmendu dezagun, adibidez, filobizanziar artista nafar baten lan fina, Erriberriko San Pedro elizako atearen kapiteletan eta zimazioetan dagoena.\nBeranduago beste ertilari bat etorri zen tinpano eta ateburu gotiko batez apain\u00adtzera. I\u00f1iguezek badu susmo bat, Silosko bigarren maisuaren lana izan zela lora\u00adtze horren bul\u00adtzada erabakigarria.\nOrokorrean onartua izaten da, XII. mendeko elizen ar\u00adkitekto maisua ados izaten zela monumentuz\u00adko apainketa lan osoa zuzen\u00adtzen zuen eskulturagile nagusiarekin. Hori dela eta, XII. mendeko euskal erromaniko eskulturari hel\u00adtzean, ez dugu aldi berean ar\u00adkitektura aipatuz baizik egingo. Ikuspegi honek, kristau figuratibo plastikoa Kristautasunaren ar\u00adkitektura sagaratuko Erromaniko handi eta oparoa den barrunbe horretatik jaio\u00adtzen dela dakien inor ez du harrituko.\nNafarroako erromanikoaren hedapena.\nLeireko monasterioa da bere tamainako eraikin erromanikorik zaharrena lurralde osoan, Esako udalerrian kokatutakoa. Honetaz gain, azpimarratzekoak dira Eunateko baseliza ikusgarria (Muruzabal) eta Aralarko San Migelen santutegia (Uharte Arakil), azken honek sinbolismo handia daukana. Sakana aldean ere, Zamartzeko monasterioa eta Itxasperriko Santiago eliza daude.\nBestela, Lizarrerrian alde batetik Hilobi Santuaren Eliza dugu, Torres del Rioko udalerrian kokatutakoa, eta bestetik Lizarran bertan dauden eraikinak: San Migel eta San Pedro de la Rua eliza azpimarragarriak eta Nafarroako errege-erreginen jauregia, lurralde osoko eraikin zibilik hoberena dena. Halaber, Lizarrako Santa Mar\u00eda Jus del Castilloren, Hilobi Santuaren eta San Joanen elizak ere aipatzekoak dira. Merindade berean, Andre Mariaren eliza (Egiarte) eta San Andres eliza (Etaiu) ditugu.\nIru\u00f1errian, Gatzolatz eta Araitz (San Martin) udalerrietako elizak ditugu, eta Iru\u00f1ean Nafarroako Museoak arte bilduma ederra gordetzen du. San Andres eliza (Zarikiegi), Doneztebe eliza (Eusa), Doneztebe eliza zaharra (Berriozar), San Emeterio eta San Zeledonio eliza (Zizur), San Kosme eta San Damian eliza (Antsoain), San Migel eliza (Orkoien) eta San Migel eliza zaharra (Noain) eskaulde honetan daude. Merindade berean, Gares udalerrian Garesko zubi erromanikoa, Gurutzearen eliza eta Done Jakue eliza daude.\nErriberriko merindadean, San Pedro eliza (Erriberri) eta San Martin eliza (San Martin Unx)| oso nabarmentzekoak dira. Orbaibarrek ere altxor ikusgarriak eskaintzen ditu: Katalaingo Kristo Santuaren baseliza(Garinoain), Etxanoko San Pedroren baseliza (Oloritz), Jasokundeko Andre Mariaren eliza (Leotz) eta San Martin baseliza (Orisoain).\nBertzela, Zangozako Santa Maria la Real eliza oso nabarmentzekoa da, bai eta Nabaskozeko Santa Mar\u00eda del Campo izeneko baseliza, Ezkarozeko Madalenarena eta Otsagabian dagoen Muskildakoa ere. Merindade berean, Andre Maria eliza (Artze), San Martin eliza (Itzagaondoa), San Martin eliza (Untzitibar), Santa Maria basilika (Oibar), San Salbador eliza (Galipentzu), Done Bikendi eliza (Itzalle) eta Done Sebasti baseliza (Bidankoze) daude.\nErriberan, Tuterako Santa Mariaren Katedralaren ipar eta hegoaldeko atariak eta mendebaldekoa (\"Judizioaren Atea\") ikusgarriak dira, klaustroarekin batera. Madalenaren Eliza bere dorrearekin eta San Julian ere nabarmentzen dira. Gainera, Fiteroko monasterioa, Olibakoa (Zarrakaztelu) eta Tulebraskoa baditugu. Azkenik, San Joan eliza (Cabanillas) dago.\nFrankoen eliz erasoa.\nNafarroa hasia zen Antso Nagusiaren garairako jada bere erresuma europar\u00adtzen, hau da, ipar Pirinioetako iriz\u00adpideak, errito liturgikoak eta kultur ereduak beregana\u00adtzen. Baina Aragoi eta Nafarroako errege Antso Ramirezen (1076\u20111094) agintaldian areagotu ze,n batez ere, mugimendu hori. Errege hau, bigarren ez\u00adkon\u00adtzaz Roucy kondearen alaba Felizianarekin ez\u00adkondu zena, Iru\u00f1eko egoi\u00adtzan bere anaia jar\u00adtzen ausartu zelako Erromarekin zeukan lehenengo arazo bat gainditu ondoren, jakin zuen onar\u00adtzen Saint\u2011Pons de Tomi\u00e8res\u2011eko Gregorio VII. abade eta Aita Santuaren eskualde hartako gorabeheretako ordez\u00adkaria zen Frotardok bere gustuko go\u00adtzainaren aukeraketa. Honako hau Pedro de Rodez izan zen \u2013edo Pedro Andouque\u2013, monje fran\u00adtziar bat, jan\u00adtzia, az\u00adkarra eta bizia, Saint\u2011Foy de Conques monasteriotik zetorrena eta elizbarrutiko historiografian Rodako Pedro izenez ezagu\u00adtzen dena. Berau izan zen San Agustinen araudiaren araberako aginpide kanonikoa Iru\u00f1eko elizan sartu, eta Go\u00f1i Gaztanbidek \u201cfrankoen eliz eraso\u201d izenpe\u00adtzen duena babeslea.\nBestalde badirudi, nafarren errentak, eliza eta monasterio frankoetara bidal\u00adtzen neurriz gainez\u00adka ibili zela eta horretaz gain, ez zuen eragoz\u00adpenik jarri bere elizbarrutiko aginpidezko karguetan monje fran\u00adtsesak jartzeko. Deyoko San Esteban monasterioan monje fran\u00adtsesak indarrez sartu ziren nafarrak bidali ondoren. Pedro go\u00adtzainak bere katedraleko nagusi izendatu zuen Aymon fran\u00adtsesa. Halako kontuak bat baino gehiago izan ziren. Hugo de Conquesek duintasun bera lortu zuen. Eta Iru\u00f1eko katedraleko Ar\u00adtxiboan elkarteko kolonjei buruz\u00adko izen fran\u00adtses ugari azal\u00adtzen da.\nFran\u00adtsesen aldetiko \u201ceraso\u201d hau ez zen elizbarrutian soilik gertatu. Nafarroako errege-erreginek popula\u00adtze politika aurrera eraman zuten burgu frankoen kokapena erraztuz, harrigarriz\u00adko moduan ematen hasi zen ekimen hau, batez ere Iru\u00f1ea, Zangoza, Gares eta Lizarran.\nXI. mendeko ondarearen sun\u00adtsiketa. Ezin jar daiteke zalan\u00adtzan, Iru\u00f1eko katedraletik hasita, nafar eta aragoarren erresumako jabegoetan arte erromanikoaren garapen eta hedapenaren maila guztietako aurrerapen bistakoan eragileek babesa jaso zutela, Iru\u00f1eko egoi\u00adtzaren eta Alfon\u00adtso Borrokalari hedapen -zalearen aldetik (1104\u20111134). Ar\u00adkitekturaren lora\u00adtzea, Raul Glaberrek esan zuen esaldi ezagun horretako gaia izango zen: \u201cKristautasuna elizen mantu zuriz jan\u00adtzi zen\u201d. Historialariaren lumatik atera zen liluraz\u00adko berotasun leher\u00adtze haren ondoren, hurrengo urteetan halako ondare abera\u00adtsak desagerrarazi zituen hondamendi sun\u00adtsi\u00adtzaileren gainean negar egiten jarraitu behar\u00adko du. Nafarroari dagokionez, J.E. Urangak gure hausnar\u00adketa merezi duten eta arte ederrenganako maitasun apur bat duenari zirrara eragingo dion zati baten zenba\u00adketa egin du datuekin:\n\u201cKristautasunak galdu zituen, besteak beste, XI. mendeko Naiara eta Yusoko Donemiliagako monumentu nagusiak; bolada berak jarraitu zuen XII. mendean eta Iru\u00f1eko katedrala, klaustroa eta burguetako eliza guztiak, Zangozako Santa Maria eta Garesko Santiago izan ziren txikituak. Lizarrako hasierako eliza guztietan gauza bera gertatu zen; haietan abside ba\u00adtzuk baino ez ziren utzi zutik. Eta hauei eransten badiz\u00adkiogu mila monasterio eta monasterio ondo, Tenplarioen eta Jerusalengo San Joanen ospita\u00adle eta aterpe\u00adtxe-fundazioak, ondorioa da arte erromanikoaren gune handiak ziren haietatik fun\u00adtsez\u00adko guztia falta dela eta Leondik zetorren eta Naiaran garatu zen ar\u00adkitektura handia izango zenaren zati bat besterik ezin irudika dezakegula; edo Jaka aldetik zetorrena, Zangozan garatuz Ira\u00adtxeko burualdean bukatu zena; ezta Donejakue aldekoa ere, Iru\u00f1eko katedralean inspiratu izan zena\u201d.\nBeste hondamendiak.\nEta an\u00adtzeko zerbait esan daiteke gainerako euskal lurraldeez ere, Barrio Loza irakasleak ida\u00adtzi duen bezala, gure lurrean borroka eta gizarte gataz\u00adkak zirela-eta eman diren hondamendiei buruz: \u201c1794.go inbasioa fran\u00adtsesa, Independen\u00adtzia gerra, Karlisten Gerra Zibilak, eta Espainiako Gerra Zibila. Guzti honi, gizarte gataz\u00adka eta Bandoen Gerra bukaezinak eransten badiz\u00adkiogu, erraz ulertuko dugu Penin\u00adtsulako zigortuena izan dela euskal artea eta batez ere Erdi Arokoa\u201d.\nSun\u00adtsitua izan denaz gain, abera\u00adtsa da Nafarroan ar\u00adkitektura erromanikoa, beste gainerako euskal probin\u00adtzietan baino aberatsagoa. Hainbestekoa, non merezi duen ezaugarri ber\u00adtsuak dituztenak taldeka aipa\u00adtzea.\nEliza\u2011faroak.\nDorre ireki eta argi\u00adtsua zutelako eta gal\u00adtzada bazterretik Santiago Bidean erromes zihoanaren bidea argitu eta haien urrats su\u00adharrak biziago\u00adtzen zituelako merezi zuen eliza talde honek izen berezi hau.\nVadoluengo.\nZangozako ingurunean aur\u00adki\u00adtzen da Vadoluengoko San Adrian eliza, nafar eta aragoar Pirinioetako mendi adarrak utzita, Aragoi ibaia zehar\u00adka\u00adtzeko eta Ebroko erribera aldera beren urra\u00adtsak abia\u00adtzeko, erromesak presta\u00adtzen ziren tokian, hain zuzen ere. Alfon\u00adtso Borrokalariak eman zion, 1141ean sagaratu zen eliza hau Clunyko abade-e\u00adtxeari.\nBere oinplanoa bi zatiko angeluzuzen xume bat eta burualde zir\u00adkuluerdi-formakoa du. Garaipen ar\u00adkua, erdi-puntu tolestua, zutarri gainean etzaten da. Zimazioen altuera berean inposta bat du inguru osoan. Barruan apaingarritako osagai guztiak jakatarrak dira. Ar\u00adku zerrenda gainean kanoi\u2011erdiko ganga du eta absidea labe tankerakoa da.\nKanpora aldeko ataria Epistola aldetik ireki\u00adtzen da; baditu bi ar\u00adkibolta lau; fuste mo\u00adtzeko bi zutaberen gainean etzaten da barrukoa. Ateburua eta tinpanoa osatu dira orain\u00adtsu zaharberri\u00adtzean; baina krismoi bat gordea da. Apaingarriz\u00adko osagaiak eta animaliak adierazten dituzten harburu-ilara bat doa teilatu-hegal osoan zehar.\nHabeartearen az\u00adken zati gainean, behealdean gezi\u2011leiho bat duen dorre lauki bat jaiki\u00adtzen da, eta goiengo gorpu\u00adtzean leiho biki parea alde banatan, profil oso lirainekoak, eliza\u2011faro izena egiaztatuz.\nEunate.\nGarestik ez oso urrun, zelai artean bakarti, erromesaren zain beti, Eunateko Santa Maria eliza, 1175 aldera eraiki zen eliza erromaniko erakargarria.\nBisitariari oso harrigarria gerta\u00adtzen zaio honen oinplano berezia. Torreskoren antzera, oktogonoa da, eta batez ere ermita bere alde guztietatik ingura\u00adtzen duen ar\u00adkupea da berritasun bakarra, ez egituran eta ez eraikinean kaperarekin inolako loturarik ez duen oktogonoz\u00adko ar\u00adku irregularrez osaturikoa.\nGauza jakina da eraikin honen funtzioa 1520an hilerri izatea zela. Baina bere jatorriari buruz\u00adko ezer ez dakigu. Urteak dira Tenplarioen Ordenako fundazio bat izan zitekeenaren gogoetak ibili zirela, egitekorik garran\u00adtziz\u00adkoena erromesak zain\u00adtzea zuelarik. Orain berriz, Jerusalemgo San Joan Ordenaren ondasuna izan zitekeela uste da, eskualde honetan izan bai\u00adtzituen halako fundazio ba\u00adtzuk.\nErmitak, bi gorpu\u00adtzeko abside \u00f1imi\u00f1o bat du, behealdekoa ar\u00adkupe itsua duena, eta goialdekoa erdi\u2011puntuko ar\u00adkuduna. Ermita honen berezitasunetako bat da sarrerako atea eta absidea bata bestearekiko elkarzutak izatea. Aurrealdean, inposta lau batez bereizten diren bi solairu bil\u00adtzen dira. Goialdekoak, fuste oso mo\u00adtzez inguraturiko hu\u00adtsarteetan irekitako leihoak ditu. Zutabe\u00adtxo horien gainean gangen nerbio hasierak daude kokatuak, txermen\u2011formako musulman ku\u00adtsuko kupula. Gangak bil\u00adtzen dituzten nerbioak oker\u00adtzen hasten dira, nahiz eta koka\u00adtzen direneko horma, beste inposta lau bateraino zuzen igo\u00adtzen den.\nMul\u00adtzo osoaren tamaina oktogonala ez da prismaz\u00adko dorre\u00adtzarra han dagoelako baliogabe\u00adtzen, ez horixe, baizik eta teilatura igo\u00adtzeko eta Izarbeibar lautadan kokatua dagoen ermita erakargarri horrek faroaren eginkizuna duela ere esan daiteke.\nMul\u00adtzo osoaren apaingarritako osagai bakarrak zutabeetako kapitelak dira. Landareak, benetako animalia- eta mamu-irudiak, baita giza irudiak ere: hauen artean dan\u00adtzari eta musikarien eszena bi\u00adtxiak ere badira. Baina argi dago eraikin honen balioa esteti\u00adkoa eta erakargarritasuna bere ar\u00adkitekturaren edertasun soil, berezian, eta apartekoa esan genezakeenean dagoela. Gauza bera esan daiteke gertuan dagoen Torresko eliza-faroaz ere.\nTorres.\nHilobi sainduaren eliza.\nDonejakueko gal\u00adtzada zaharraren er\u00adtzean dagoen herri xelebre bat da Torres, Uran\u00adtzia eta Viena arteko bidean. Badakigu han bazela ospitale bat; baina oraindik eztabaidan dago Hilobi Sainduaren Zaldunena ala Ira\u00adtxe monasterioaren menpekoa zen.\nEliza 1170ean eraikia izango zen. Beranduko data badu ere, harginentzat ez zen eragozpen izan mozarabiarren oroimena gorde\u00adtzeko eta beren esparru hori kalifa-gangaz estali zuten, guru\u00adtza\u00adtzen diren arren gil\u00adtzarrian elkar\u00adtzen ez diren ar\u00adkuez.\nJerusalengo elizaren aztarna bezala, oinplano erdiratuak badirudi lehenengo hipotesia iradoki\u00adtzen duela, baina, egia esan eliza horren oinplanoa ez da biribila, baizik eta nabarmenki oktogonala.\nElizako sarrera hegoaldetik da; bere aurrealdea, altueraz txikiago\u00adtzen diren bi gorpu\u00adtzen bitartez ba\u00adtzen da jakaldeko tradizioz\u00adko takeaturiko inpostaz bereiziak. Barruko esparruak horrela oso mul\u00adtzo trinkoa osa\u00adtzen du, edertasun plastiko ahan\u00adtzezinez\u00adkoa.\nEraikin nagusiari sartalde aldean, benetako \u201cfaroa\u201d izan zedin eta eliza buka\u00adtuta, eskuargi lirainean suari pizturik eusteko, dorre\u00adtzarra eraiki behar izan zitzaion, karakola-eskailera itsa\u00adtsia eta guzti; kontrako aldean abside txiki bat ireki zitzaion, burualde gisa.\nI\u00f1iguezen ustez, eskulturak, Iru\u00f1eko oroigarriak Arabako San Vicentejoko eta Oz\u00adkabarteko emariak bil\u00adtzen ditu bere baitan. Kapitelen artean badira, eder\u00adki landuriko ba\u00adtzuk. Beren ikonografiagatik bereziki garran\u00adtziz\u00adkoak dira garaipen ar\u00adkuko zutabeetako kapitelak, Piztuerako gertakariak sirobizanziar tradizioaren erara erabaki\u00adtzen dituztenak. Absideko leiho txaranbelduak uztai\u00adtzen dituzten zutabe\u00adtxoetan nagusi dira apaindutako kapitelak, hosto- edo animalia-irudiak (gameluak), hautako ba\u00adtzuek Oz\u00adkabartekoen eragin garbikoak direlarik. Badira zistertarren tradiziokoak ere.\nHiru habearte eta eliza oso apainduak.\nEliza berezi moduan, lehenik eta behin, monumentalak direnak aipatu behar\u00adko lirateke \u2013nekazaritza alorrean kokaturikoak ba\u00adtzuk, gainera\u2013, hiru habearte eta edergarri ugari dituztenak.\nAibar\u00adko San Pedro.\nAibar\u00adko San Pedro 1146koa da: Bideko elizetako arte erromaniko jatorra duenetarikoa.\nHonek ager\u00adtzen duen berezitasuna hiru ataletako hiru habearte izatearena da, eta uste izatekoa da bazuela, XVI. mendean eliza zabalagotu zenean desagertu ziren zir\u00adkuluerdi-formako hiru absidetako burualde bat. Al\u00adtxaeran habearteak kapitelak dituzten guru\u00adtze egiturako sei harroinez bereiziak daude, beren aurrealdeei atxikitako zutabe erdiekin.\nHain zuzen ere, bere 23 kapitelen aberastasun eta joritasuna dira Aibar\u00adko San Pedro honen benetako arte al\u00adtxorra. Ezin ditugu deskribatu. Baina berauetan aur\u00adki daiteke erromaniko helduaren monumentuz\u00adko apaingarrietan gai abera\u00adtsen agerpen zabala: kiribildurez hasi eta aldaskaz buka\u00adtzen diren landare geometrizatu, lehoi eta lauoinekoak, arranoak, sirenak eta beste iru\u00addimenez\u00adko izakietaraino.\nEskultura mul\u00adtzo aberats hau Leongo erromanikoarekin zerikusia duena dela aitortzen da, nahiz eta beste ba\u00adtzuk gertuagoko ahaide\u00ad batera jo\u00adtzen duten, Loarreko gaztelura, alegia; zeren eta txori eta arranoen gaiak hangoak izan baitaitez\u00adke. Baina, aho bateko aitortza da Aibar\u00adko maisua Oz\u00adkabarteko erromanikoaren gai eta estilistikan guztiz murgilduta dagoela.\nZangozako Santa Maria.\nAibartik kilometro gu\u00adtxitara, Zangozako Santa Maria ar\u00adkitekturaz\u00adko mul\u00adtzo oso interesgarria da, modu iradoki\u00adtzaile batean zaharbe\u00adrritua, mende batean zehar luzatu zeneko \u2013erromanikoetatik hasi eta protogorikoetaraino\u2013 lan baten emai\u00adtza konplexua.\nAr\u00adkitekturaz mintzatu garenean esan dugun bezala, Zangozako Santa Maria mendearen bigarren herenean hasia izango zen eraiki\u00adtzen eta hala hartu behar da, San Joanen Zaldunen mesedetan 1131n Alfon\u00adtso Borrokalariak fundatu zuenetik laster.\nGuztiz erromanikoa den horretan hiru habearte gera\u00adtzen zaiz\u00adkio \u2013erdikoa alboetakoak baino garaiagoa\u2013, hiru solairutan egitura\u00adtua, bi inposta marrez bereiziak, kanpoaldean bezala, jacaldeko eragina azal\u00adtzen dutelarik.\nBaina, Santa Mariako eskultura da erromesaren eta bisitariaren arreta erakar\u00adtzen duena eta historialariari igar\u00adkizunak kanpora\u00adtzen dizkiona.\nMiresgarria da monumentuz\u00adko apaingarri-mota eta ugaritasuna, atariaren estal\u00adgarri, espainiar erromanikoetan lanketarik abera\u00adtsena duena.\nAtea.\nZangozako atea txaranbeldua da eta bost ar\u00adkibolta puntadunez egitura\u00adtzen da zutabe-estatuen gainean finka\u00adtzen direlarik \u2013hiruna, alde banatan\u2013 eta 1200 baino lehenagokoak ez direnak. Horietan monumentuen hieratikotasuna, adieraz\u00adpide plastiko moduan, bikain uztar\u00adtzen da erritmo eta kontraste zen\u00adtzu on batez.\nEz\u00adkerretako hiru janbetakoak Hiru Mariak adierazten dituzte \u2013Madalena, Jesusen Ama eta Santiagoren eta Joanen ama\u2013 Birjina Mariak eusten dion liburuaren gainean utzi nahi izan zu egileak bere sinadura: \"LEODIGARIUS ME FECIT\". Eskuineko hiru janbetakoak dira San Petri, San Paulo eta apostolu iruzurgilea: JUDAS MERCATOR; idaz\u00adkunaren bitarteko ezagu\u00adtza egileak bilatu duena izan da, agian erromesei lagun\u00adtzen zien mer\u00adkatari lukurreroen meha\u00adtxuen aur\u00adka ohartaraziz.\nAtearen gaineko atala.\nAteburuan, berriro ere hamabi apostoluak ikusten dira Andre Maria buru dutela. Apostoluak, bakoi\u00adtzak berea duen idaz\u00adkunagatik ezagu\u00adtzen dira eta jan\u00adtziak daramatzaten soingainekoek tolesdura txiki eta lerro itxurakoak dituzte.\nTinpanoan, oso gizatiar eta bedeinka\u00adtzailea den Kristo, sorbalda agerian eta belaun gainean liburu bat duela, Az\u00adken Epaiaren irudikapena dago. Suma\u00adtzen da Epaile sagaratuak salbatuko direnengan gehiago pen\u00adtsa\u00adtzen duela \u2013bere ez\u00adkerretan\u2013 ilara estuetan pilatuta, alde batera beren galerara eroriz doazelarik galduko direnengan baino.\nAtariko er\u00adtzetan, hainbat neurritako eta mota askotako edukiak dituzten erliebe sailak txertatu dira mul\u00adtzo askotatik datozenak zalan\u00adtzarik gabe. Ikonoetako nahaspila horrek, atariaren fun\u00adtsez\u00adko zatietan azal\u00adtzen diren tamainarekiko zen\u00adtzu handi horrekin desegoki direlarik, berriro ere sentiberatasun erromanikoaren \"horror vacui\"ari eran\u00adtzuten dio, baina kategoria gu\u00adtxiagoko maisuen esku-hartzea ere susmarazten du.\nEgiletza.\nEsku batek baino gehiagok landua da zalan\u00adtzarik gabe, gu\u00adtxienez bi maisuren zuzendari\u00adtzapean; argi dago, bata XII. mendeko az\u00adken laurdenekoa eta bestea XIII. mendearen hasierakoa denaren ondoz ondoko bi atariei dagoz\u00adkien eskulturak berrerabili egin zirela. Garai honetan\u00adtxe osatua izango zen ataria egun ezagu\u00adtzen dugun bezalaxe; zabartasun handi samarrez, gainera, bi aldeak zentratu gabe gelditu zirela ikusten bada.\nSan Juan de la Pe\u00f1ako Maisutzat ezagu\u00adtzen den egilerik zaharrenak egina har\u00adtzen da goiko aldea, hau da, Pantokratorra buru dela apostolu\u00adtza estal\u00adtzen duen koroaduran dauden bi ar\u00adkuteriak; geldi-geldian dauden irudiak dira, ebakidura soilez\u00adko tolesturak eta begi handietako aurpegi karratuak dituztenak.\nBeste maisua Leodegario da, ez\u00adkerreko janbako zutabe-estatuan sina\u00adtzen duelako ezagutzen da. Aurrekoa baino garatuagoa da maisu hau, fran\u00adtsesa izango da agian, edo Chartreseko Portail Royaleko eskultura bikainen berri bazuena behin\u00adtzat, nahiz eta beste ba\u00adtzuk arte borgoindarrarekin lo\u00adtzen duten.\nHabearte bakarra eta tronpa-kupula duten elizak.\nNafarroan ere badira hainbat eliza, beren egitura berezia dela-eta arte erromanikoaren aberastasuna ager\u00adtzen dutenak. Beronen iker\u00adketak, itxuraz\u00adko batasun-ideia baten gainean gure erromanikoarekiko iriz\u00adpidea zehaztetik urruntzen gaitu. Bada Nafarroan eliza txiki talde\u00adtxo bat, habearte bakarrekoak, guru\u00adtzadurarik gabeak gainera, baina tronpa-kupula batez bere erdi-erdiko gunean estaliak direnak.\nUste izatekoa da, Loarreko elizaren kupula eraiki zuten maisuak ala hauen ikasleak direla hauetan lan egin zutenak.\nAzueloko San Jurgi.\nLeku honetan bazen berehala desagertu zen beneditarren monasterio bat. Naiarako Santa Mariaren menpe zegoen abade\u00ad-etxe bat izaten hasi zen 1054an. Gaur egungo eraikina, Azueloko San Jurgiren elizarena, XII. mendeko lehen laurdenekoa da. Baina, zaharberritua izan da hainbat alditan. Bere ganga, adibidez, XVI.go berrikun\u00adtza bati dagokiona da.\nErromanikoz egin zen lehenengo eraikuntzak Loarre gazteluko eliza izan zuen eredu.\nBere habearte bakarra bi tartetako karratu zabala da, horma\u2011hobi artean du guru\u00adtzadura, eta burualdea kanoi-erdiko tarte batez osatua eta zir\u00adkuluerdi-formako absidea lau esferaz estalia. Guru\u00adtzaduraren erdiko tartea, lau tronpa txaranbelduren gainetan finka\u00adtzen da, karratua oktogono bihur\u00adtzen dutelarik; hau garai batean gaur egun galdua den oskolpe batez estaliko zen.\nAl\u00adtxaera zutabe lirainez ba\u00adtzen da harroin poligonal bikoi\u00adtzetan eta zenbait kapiteletan.\nKanpotik ikusita, eliza honek horma sendoak ditu ongi lauturiko harlanduz\u00adkoak, eta bere burualdeak bolumen-joko ederrak eskain\u00adtzen ditu guru\u00adtzadurako gorputz kubikoaren bitartez, estalkiaren poligonoz\u00adko gorpu\u00adtzetan eta bere absideko zir\u00adkuluerdi-formakoetan amaituz.\nGuru\u00adtzaduraren barrualdean apaindurez hanpaturiko kapitelak ditu eta Loarrekoak etor\u00adtzen dira gogora: Badituzte lehoiak eta beste irudi sinbolikoak, Kristo ain\u00adtza\u00adtsuarena nabarmen\u00adtzen delarik. Absideak hiru leiho ditu zutabe\u00adtxoak eta hainbat motatako kapitelak, landareki gaiak gailentzen dira besteen gainetik.\nKatalaingo Kristoa.\nKatalaingo Kristoren Santutegia Orreagako kolegio\u2011elizari eman zi\u00adtzaion an\u00adtzinako monasterioa genuen. Donejakueko erromesen ospitale modura erabilia izan zen. Eta denbora pasa ahala garran\u00adtzia galduz joan bazen ere, gaur egunera arte iraun izan du Katalaingo Kristorenganako jaiera herrikoiak.\nEraikin erromanikoa da santutegia, nahiz eta oso aldatua iri\u00adtsi den guganaino, XVIII. mendeko lanak batetik eta duela gutxi eginiko zaharberri\u00adtzea direla bestetik. Gorde diren zatiak, XII. mendekoak, al\u00adtxaerako sistema, estaliriko absidea, inguruko hormak \u2013habearte bakarreko lau tartedunak\u2013 eta elizaren aurpegia dira. Mul\u00adtzoari batasuna eta izaera ematen dion oskolpea eta elizaren aurpegia koroa\u00adtzen duen kanpai\u2011horma berriz, beranduago zaharberri\u00adtu zirenekoak dira.\nApaingarri monumentalak.\nBeharbada gehien axola zaiguna izanik, Jakako artearen ukitua duena da, Valdorba eskualdekoa, gainerako elizak bezala. Absidea bi inpostaz bereizitako bi erregistroetan zatiturik dago, behekoa takeatua da eta goikoa boladuna. Behealdeko gorpu\u00adtzak erdi-puntuko zaz\u00adpi ar\u00adkuen galeria aur\u00adkezten du, Loarren bezala, hosto eskematikoez apainduriko kapiteletako zutabeen gainetatik, gainetik doakion zimazioa duela. Bigarren erregistroan hiru leiho txaranbeldu irek dira, aurrerago labe tankerako ganga datorrelarik.\nElizako atariak, goialdeko zatian, hiru leihoz zulaturiko hormatal bat du. Az\u00adpian, erdi-puntuko bi ar\u00adkibolta lau, eta hauei, kiribilean erroleoz apaindutako kanpoko ar\u00adkua eta behean hosto-eskemaz\u00adkoa beste bat eran\u00adtsi behar zaiz\u00adkie. Alde banatako bi zutabeak zenbait motatako kapitelez koroatuak daude: harpiak eta asko ezagu\u00adtzen ez diren per\u00adtsonaiak. Tinpanoan krismoi bat dago. Jakako estiloaren eragina ikusten da denean, baina era zakarragoan.\nOlletako Jasokundea.\nOlletalo Jasokundeko parrokia XII. mendeko bigarren zatian sortua izango zen, biek duten an\u00adtzagatik, aurreko bi elizen eraginpean; eta haien antzera, zenbait zaharberri\u00adtze nozitu dituzte.\nOinplanoa angeluzuzena da hiru zatitan, zir\u00adkuluerdi-formako abside sakona, kapitel sendoak eta tronpa gaineko kupula handia, egitura karratuko dorre batean kokatua. Azuelon bezala, alboetan \u2013iparrean eta hegoan\u2013 horma\u2011hobiak tronpak baino lehenagoko mailan, oskolpearen zama bota\u00adtzen dute. Oinarriek zutabe erdiko entregak dituzte kapitel eta zimazioekin. Barruan halako kapitel sail handiaren artean, badira figuratiboak \u2013eseritako irudiak, animaliak eta mamuak\u2013, baita landarekiak eta apaingarritako beste gai batzuk ere.\nAbsidea, hostoz apaindutako inposten gaineko labe-gangaz estal\u00adtzen da, zeinaren az\u00adpian erdi-puntuko hiru leiho txaranbeldu dauden. Inguruko horma, era guztietako harburuz apaindurik dago hegalean, eta lau kontrahorma lirainez sendotua.\nSarrerako atea, erdi-puntuko ar\u00adkuduna da biribileko bi ar\u00adkibolta lodiez \u2013kanpoaldekoa, erroseta eta boladuna\u2013 fuste lauz\u00adko zutabe\u00adtxo ukondotuez zutituak. Kapiteletan buruak ikusten dira, kiribildura eta aldaska artean; beraietan zimazioetan bezala, Jaka aldeko aztarna ikus daiteke.\nBeste hamaika baseliza.\nAipatu berri ditugun hiru eliza horiez gain, eta beren neurri eta topografiagatik hiriguneetatik urrutiratuak diruditenak \u2013Gudiol eta Gayak \u201cXII. menderen lehen erdiko landa-eraikinik onena\u201d izendatu dute Azuelokoa\u2013, gogoratu behar genituzke hemen\u00adtxe. Nafarroako zelaietan barrena sakabanaturik, landako erromanikoak eman zituen eliza\u00adtxo mordoxka dago eta sentiberatasunez begiratuko lukeenaren bisita merezi dute, ez egituretan edo edergarrietan fintasun berezia izateagatik, baizik eta halako eraikun\u00adtza natural eta xumeen berez\u00adko graziagatik. Hala ere, honek ez du harridura a\u00adtseginik ken\u00adtzen ba\u00adtzuen eskultura-apaingarrietan.\nHalakoetan adituak gustura ari\u00adtzen dira lehen aipaturiko maisu handien lanak eta landako beste eliza nafar askoren arteko berdintasunak erregistra\u00adtzen; monumentu berezirik ez duten ermitak bazterretan gordeak. Nabarmendu di\u00adtzagun haietako ba\u00adtzuk.\nArtaiz\u00adko San Martin.\nIrunberri eta Iru\u00f1ea artean dagoen Artaiz\u00adko San Martinen ate ederrean ikusi nahi izan dira Iru\u00f1eko Klaustroko Maisuaren arrastoak. Egia da, bai, atearen alboetan diren lehoi sinbolikoak alde batera utzita, bai alde bakoi\u00adtzeko zutabeek, bai ar\u00adkibolta eta kapitelek trebezia berezia duen artista bat erakusten dutela.\nHango sei kapiteletatik bik dituzte finki landutako landareak, beste bik harpia irudiak eta gainerakoak apaindurez hanpaturikoak dira. Harburuetako irudiak nekez ezagu\u00adtzen dira, eta metopetan, badira eskulangin\u00adtza zakarrekoak \u2013arimak pisa\u00adtzen, meza, Epulon abera\u00adtsa, eta abar.\nZamar\u00adtzeko Santa Maria.\nArakildik ez oso urruti, Zamar\u00adtzen an\u00adtzina monasterio bat izan zela azaltzen da dokumentuetan; Iru\u00f1eko egoi\u00adtzari X. mendetik loturikoa zen. Hurrengo mendean, San Migel in Excelsis monasterioa, Zamar\u00adtzeko monasterioaren buru azal\u00adtzen da; baina, honek ondorengo urteetan bereganatu zuen garran\u00adtziagatik, monasterio hura bigarren mailako bihurtu zen.\nEliza txikiaren eraikun\u00adtza, gaur egun ikusten dugun moduan, Aralar\u00adko eliza baino beranduagokoa izango zen. Ar\u00adkitektoa, Jakako erromanikoa egoki ezagu\u00adtzen zuenak, hu\u00adtsarteen inguruei ar\u00adkuen zorioneko konponbide eman zien, Zangozako ereduei jarraituz. Eskulturetako apainketak landare-egiturak ditu. Palma-itxurako apaingarriak eta guru\u00adtzaketak sentiberatasun handikoak dira eta Artaiz\u00adko elizakoen an\u00adtza dezente dute.\nUnxeko San Martin.\nMuino bat garaituz, Uxuetik hurbil dago San Martingo eliza, Unxeko San Martingo baserriari izena eman zion eta gaur egun desagertua den gaztelu baten bueltan osatuz joan zen.\nElizak lau tartetako habearte bat, kripta gaineko zir\u00adkuluerdi-formako absidea eta oinetan koru garai bat du, ar\u00adku zorrotz baten gainean \u2013XIV. mendeko lana. Absidea eta kripta dira zatirik an\u00adtzinakoenak. Absideak hiru leiho ditu erdi-puntuko ar\u00adku tolestuekin, eta laz\u00adki landutako mamu buruak dituen harburu figuratibo gainetan inposta lauez amai\u00adtzen da. Epistolaren alboan, XVIII. mendean eraikinari beste habearte bat eran\u00adtsi zi\u00adtzaion.\nAtari nagusia da, iparraldetik beste bat baitu, lehen erromanikoa. Ar\u00adkupe moderno batek babesturik dagoen eskultura landuak erakar\u00adtzen du bisitariaren arreta. Hiru ar\u00adkibolta txaranbelduak zutabe ukondodunek zur\u00adkaizturikoak dira eta zimaziozko kapiteletan amaitua. Hauek Uncastilloko Maisuarenak direla esaten da. Hauen arteko bat fun\u00adtsean edergarria da; gainon\u00adtzeko hirurak irudidunak. Batean, leku hartako zaindari santua, San Martin dakusagu, bere kapa eskalearekin erdibi\u00adtzen. Janbetan buru arraroak ikusten dira txibistez nahasian; ar\u00adkiboltak edergarritan oso soilak dira, eta harburu\u00adtxoetan musikarien eta irudi bihurrikatuak sor\u00adtzen dira; Artaiz\u00adkoan ikusten dira horien modukoak.\nAguilar Kodesko San Bartolome.\nKodesko mendilerroaren oinetan, Azuelotik ez oso urruti, San Bartolomeren ermita dago.\nEliza, habearte bakarrekoa da eta bi tarte eta zir\u00adkuluerdi-formako absidea du, XII. mendeko hormak zutik ditu baina, gerora zenbait alditan zaharberritua izan da; bere estalkia gurutze-ganga da, habearteetan protogotiko estilokoa et galloi\u2011kupula absidean.\nJatorrizko eraikinetik zati nagusia bere ataria da eta, zenbaiten ustez, bere zutabeen kapiteletako irudiek \u2013harpiak, hegazti harrapariak, arrano buruak eta abar\u2013 Esteban Maisua oroitarazten omen dute. Tinpanok, lehoi- eta ahun\u00adtz-buru irudiko harburuen gainetan kokatuak, bere baitan har\u00adtzen ditu ateburu estu batean Bibliako idaz\u00adkun batekin dauden bi aingeru makurtuek eu\u00adtsitako Krismoi baten barruan Bildots Mistikoaren erliebea; Armentiakoaren kidea den lanarekin lotu daiteke.\nAma birjina larreko.\nNabaskozetik gertuan, errepidearen ondoan, Ama Birjina Larreko ermita aur\u00adki\u00adtzen da, gaur egun hilerriko kapera modura erabil\u00adtzen bada ere. Xumeetan xumeena den ermita honel XI. mendearen az\u00adkenekoa ala XII. aren hasierakoa dirudi.\nTarte bereizgarririk gabeko habearte ba\u00adkarrekoa da eta zir\u00adkuluerdi-formako absidea esfera\u2011laur\u00adden batez estal\u00adtzen da. Habeartearen gainean, ganga zorrotz bat abia\u00adtzen da, inguru osoa ibil\u00adtzen duen inposta lau batetik.\nBere barneko kapiteletan eta harburu\u00adtxoetan, batez ere, lumaje gogorreko eta moko sendoko txoriak, eta XII. mendeko hasierako hamar\u00adkada horietan oso herrikoiak ziren alegia-bildumetako irudiak ikusten dira. Kuz\u00adkurturiko giza irudiak, ileak laztanduz, musulman eskatologiako arima zigor\u00adkatuak, eta abar.\nBerriobeitiko Garbikundea.\nBerriobeitiko Garbikundeko egungo parrokia-elizak 1200 aldeko eraikin protogotiko bat du.\nElizak hiru tartetako angeluzuzeneko oinplanoa duen habeartea eta labe-itxurako ganga eta zir\u00adkuluerdi-formako burualdea ditu. Habeartearen estalkia kanoi-ganga da, zutabe karratuetan zin\u00adtzilikaturiko erdi-puntuko ar\u00adku zerrendaz eta korurako\u00adtze ar\u00adkuan atxikitako harroin bikoi\u00adtzez eu\u00adtsitakoa.\nAtaria da eliza honen bi\u00adtxikerietako bat, behin eta berriz eginiko zaharberri\u00adtzeetan oso aldatua izan den ataria, hain justu. Baketoiak dituen hiru ar\u00adkiboltako ataria da, ar\u00adkibolta hauetako zutabe gainetako kapitelak, zentauroaren eta san Migelen arteko borrokaren irudiez apaindurikoak dira, Baskonian goiaingeruaren irudikapen zaharrenetarikoa delarik. Sarrerako ar\u00adku zorro\u00adtza krismoi batez buka\u00adtzen da. Eskulturaz\u00adko lan honek guztiak oso an\u00adtzinako zapore herrikoia du.\nAr\u00adtzeko Santa Maria.\nAr\u00adtze ibarra eliza erromaniko txikiz beterik egon zen. Gelditu direnen aztarnetatik eta oraindik landetan aur\u00adki daitez\u00adkeen ermitetatik, Ar\u00adtzeko Santa Mariaren eliza nabarmen\u00adtzen da.\nElizak oinplano angeluzuzena eta hiru tarte desberdin ditu eta aurretik tarte zuzen bat duen burualde zir\u00adkuluerdi-formako bat, ar\u00adku zerrenden artean kanoi erdi batez estal\u00adtzen da, garaipen ar\u00adkua besteak baino makurragoa delarik. Zerrendak harroinetan finkatuak inposta lauez bira osoa ingura\u00adtzen du. Beste inposta takeatu bat aurrekoa baino beheragoko mailan dago kokatua. Absidean hiru leiho daude eta bi habeartearen alde banatan. Erdi-puntukoak dira, landarez\u00adko kapitelak edo errosetak eta palma-itxarako irudiak.\nKanpoan, hegalaren az\u00adpiko harburuak higaduraz nahikoa hondatuak badira ere, Artaiz\u00adkoak gogorarazten dituzten giza aurpegi eta irudiak igar daitezke. Kanpoko hu\u00adtsarteetako ar\u00adkuen kapitelak, landareki eta estilo eskematiko berekoak dira.\nAtariak, hegoaldean kokatua denak, hegal baten az\u00adpian hiru ar\u00adkiboltako erdi-puntuko ar\u00adku bat azal\u00adtzen du puxtarriz, buru\u00adtxoz eta pinaburuz apainduak. Ar\u00adku hauei eusten dien zutabeek ederturiko kapitelak darama\u00adtzate, kanpoko biak guru\u00adtzaturiko landaredunak eta barrukoak irudidunak; eskuinekoak Kristo mandorladuna, bost lagunez inguratua, eta ez\u00adkerretakoa sei irudi dituena. Oso hondatua badago ere, Igokundeko eszena dela esan daiteke.\nJakako eraginak.\nEraginei buruz hitz egiten hasiz gero ez da zalan\u00adtzarik ere, erromesaldietako Gal\u00adtzadan kokaturiko eliza askotako gramatika zeinuak badirela. Jakaldeko apainketa modua Nafarroako leku askotan ezarria izan zen, hain zuzen ere lehen aipatu ditugun, Vadolungoko San Adrianen, Aibar\u00adko San Pedron, Katalain, Azuelo eta abarretan. Nahiko zaharrak diren datak aipatu ditugu jada.\nProtogotiko elizak.\nNafarroan landako beste eliza asko beranduagoko aldietan kokatu behar dira, sarritan protogotikoan izenda\u00adtzekoak baitira; izan ere, guztiz erromanikoa denetik oso gu\u00adtxi baitago, adibidez: Aberingo San Joan Bataia\u00adtzailean, Badostaingo San Migelen, Ziraukiko San Romanen, Lergako San Martinen, Etxanoko (Oloriz) San Pedro ad Vinculako ermitan, Eusako San Estebanen, Orisoaingo San Martinen, Egiarteko Santa Marian eta abarretan.\nBideko foku handiak.\nGares.\nDonejakuerako erromesbide nagusiak Garesen bil\u00adtzen ziren. Hiribildu honen jatorria, zubi erromanikoari estuki loturik aur\u00adki\u00adtzen da, honen ondoan kokatuz eta haziz joan bai\u00adtzen. Zubia XI. mendean eraiki zen hiribilduaren sorrera bera baino lehenago, Arga ibaiaren beste aldera erromesak igaro\u00adtzen lagun\u00adtzeko ezinbestekoa bai\u00adtzen.\nSantiago eliza.\nRua (kale) nagusian kokaturik, Santiago elizaren ataria Donejakueko gal\u00adtzadara begira dago zuzenean. An\u00adtza denez 1142rako eraikia zegoen. Baina, hasiera hartako elizatik, habearte oso zabal bat ingura\u00adtzen duten hormak baino ez dirau\u00adte zutik; baina XII. mendean hiru izango ziren, agian.\nHegoaldeko ataria da eliza horretan garran\u00adtzitsuena eta erromanikoa. Tinpano gabeko ate baten gainean ar\u00adku gingildunak Lizarrako Ruako San Pedron eta Ziraukin bezala, bere bost ar\u00adkiboltetako erdi-puntuko ar\u00adkuak turuta itxura har\u00adtzen dute, eskultura landuz beterik, ez erradio eran kokatu\u00adak, baizik eta ar\u00adkibolta bakoi\u00adtzaren lerroa jarraituz segidako eskulturekin.\nAr\u00adkiboltak, oso egoera hondatuan dauden giza buruak eta beste gai ba\u00adtzuk ikusten dira, kapitel txikiak dituen zutabe ukondodunen gainean kokaturik. Alboetako hormak apainduak eta egoera hobean gordeak diren harpia zerrenda batek badirudi San Joan de la Pe\u00f1ako Maisuaren presen\u00adtzia iradoki nahi duela, Garesen.\nAr\u00adkiboltetako edergarriei buruz, aldiz, egoera onean zaindu izan balira, 79 erliebeek arretaz eginiko azter\u00adketa bat mereziko zuketen; izan ere, mul\u00adtzo osoak oso ongi hausnarturiko egitasmo batena dirudi.\nHori asko nabarmen\u00adtzen da adibidez, ar\u00adkibolta bakoi\u00adtzaren gil\u00adtzarria okupa\u00adtzen duten irudiak begiratuz gero. Birjina Maria dago lehenengoan; aingeru bat, bigarrenean; Espiritu Saindua, hirugarrenean, Gizakunde bat, \u201cErospenaren historia\u201dko oinarriz\u00adko gertakaria oroitarazten duena.\nAr\u00adkibolten biran aingeruak ezagu\u00adtzen dira lehenengoan; San Jurgi eta zentauro ba\u00adtzuk, bigarrenean; Haur\u00adtzaro aldiak, hirugarrenean; Sorreraren saila, az\u00adkenekoan.\nGuru\u00adtzearen kapera.\nGuru\u00adtzearen kaperan, Murugarren auzoan kokaturikoa \u2013Gares\u00adko Hiribildu zaharra deritzonean\u2013, gaur egun hiribildu historiko honetan gorde den eliza erroma\u00adnikoetan zaharrenetakoa da. Lehenbiziko elizak XII. mendearen az\u00adken aldeko data dauka. Tenplarioen Ordenak eraikia izango zen. Nafarroako eliza erromanikoetan hainbestetan errepikatu den eskema jarraituz eraiki zen: lau tartetako habearte bakarra, tarte zuzen batekin eta zir\u00adkuluerdi-formako abside batez osaturiko burualdearekin, zorroztasun apur bat duten ar\u00adku zerrenda, kanoi-gangez estalia.\nEraikin erromanikoari XIV. mendean iparraldetik beste habearte gotiko bat eran\u00adtsi zi\u00adtzaion.\nAbsideko monumentuz\u00adko zenbait apaingarri erromanikoz aparte, Guru\u00adtzearen kaperako gauzarik nabarmenena bere hegoaldeko ataria da.\nHiru ar\u00adkibolta eta beroien artean leudekeen bi baketoi ditu. Atari honetan gure begirada erakar\u00adtzen dute oso finki landutako moldurek. Ataria ingura\u00adtzen duen az\u00adken moldurako hostoek bizan\u00adtziar estilo garbia dute.\nBisitariaren begirada lilura\u00adtzen dute ar\u00adkiboltetan pila\u00adtzen zaizkion gai figuratiboek. Hostoenak eta \u00adgurutzaketak ugari dira, baita hegazti eta lauoinekoak ere; baina, batez ere, harrigarrienak gizakiaren grina txarrak gogorarazi nahi dituzten irudiak dira ugari: diruzalekeria, haragikeria, haserrea, sabelkoikeria, emakume tenta\u00adtzailea... katekesi oso bat erromesen erabilerako.\nLizarra.\nGure erromesaldiarekin jarraituz, Garestik laster iri\u00adtsiko ginateke Lizarrara, lehenengo herri gune batetik; Lizarra, eta XI. mendean Antso Ramirez erregeak babesturiko ondoz\u00adko ondoko burguen fundazioetatik \u2013frankoenak eta nafarrenak, ongi bereiziak hasieran\u2013 hiria garatuz joan zen eta, erromesbidea denez, garran\u00adtzian haziz. Erromesek han arte eta debozio-leku galanki aur\u00adki\u00adtzen zituzten, ospitaleaz gainera.\nRuako San Pedro.\nRuako San Pedro XII. mendearen az\u00adken laurdenekoa da. Muino baten gainean eraikia eta San Juan de la Pe\u00f1a monasteriokoa izan zen hasieratik, Iru\u00f1eko Go\u00adtzaindegiarekin auzi luzeak izan bazituen ere.\nElizak hiru habearteak ez ditu zabalera berekoak. Hiru abside dituzte. Erdikoak hiru absidiolo ditu. Ar\u00adkuak, zistertarren eraginekoak, zorro\u00adtzak dira. Alboetako habearteen gangak XIV. mendean berritu ziren; baina beranduago zaharberri\u00adtze baten premian izan zen, XVI. mendean.\nRuako San Pedroren ikusgarritasunik handiena agian, bere klaustro erromaniko handian egonen da, Nafarroako eskulturgin\u00adtzako mul\u00adtzorik abera\u00adtsena baita. Zori\u00adtxarrez, gaur egun bi hegal besterik ezin ikus di\u00adtzakegu; izan ere, beste biak 1572. urtean txikituak izan ziren eliza gainean kokaturiko gazteluaren hondora\u00adtze dorpe baten erruz. Inondik ere, 1170. urtean landua izango zen. Egile honek ezagu\u00adtzen zuen Iru\u00f1ekoa, zalan\u00adtza handirik gabe, eta baita San Joan de la Pe\u00f1ako maisuaren lanak ere beharbada.\nBere kapiteletako gaiak oso dira aberats eta ugariak. Badira landarekiak, baita animalienak ere, eta argi\u00adtzen oso erraz ez diren harpien sinboloak. Ebanjelioen araberako Kristoren bizi\u00adtzako gertaerak eta beren martiri\u00adtzako akten araberako apostolu eta martirienak dira jarrai\u00adan. Hauetako ba\u00adtzuetan, eszenak azalpen epigrafiakoa ematen du:\nSan Loren\u00adtzorenak,\nSan Andresenak,\nIkonoetako bi\u00adtxitasunagatik eta ia lauak diren azalera kurbatuen gaineko tolesturen grabatuengatik, J. E. Urangaren ustez, ertilariak bere ereduak bilatu zituen, ez hainbat Silosko klaustroan, baizik eta erromaniko aragoarrean.\nSan Migel.\nSan Migelen eliza ere berant erromanikoa da. Berau, 1187rako egina zela baiezta daiteke, auzo eta azoka berria popula\u00adtzeko Antso Az\u00adkarraren agindua ezagu\u00adtzen delako. Elizak hiru zistertar habearte ditu. Burualdea besterik ez du erromanikoa.\nIparraldeko ataria.\nHegoko eta iparreko bi sarreratatik, iparraldeko ataria da interesgarriena, aro modernoan berriro armatua, nahaspila\u00adtsua beraz. Nafarroako eskultura erromanikoaren sinkretismoaren adibidea da San Migelen ataria, estilo protogotiko baten barruan hainbat eragin bil\u00adtzen baititu, eta hurrengo urra\u00adtsa izango dira Tuterako Epaiaren Atea eta beste ondorengo mul\u00adtzoak. Han, beste ateren batetik ekarritako Apostoluak daude, ba\u00adtzuk zutabeei itsa\u00adtsiak eta paramentu lauei besteak, Zangozako ataria ekartzen dute gogora. Azter\u00adketa estilistikoaren arabera badirudi hainbat maisuren lana dela.\nLehenengo maisuak bere\u00adtzat hartu zuen tinpanoaren lanketa \u2013Kristo Pantokratorra tetramorfoekin; Maria eta San Joanen imajinak, alboetan\u2013, ar\u00adkiboltak \u2013aingeru lurrinkari, profeta eta abarrekin\u2013, kapitelak eta Apostoluen bi erliebe handiak. Horien identitate-ikurrak buru ile\u00adtsu eta zapien ezaugarrietan bil daitez\u00adke. Ertilari garden bat da, burdin ziriz eginiko kaligrafia eta okerduretako lanketa nahiago izan zuen jan\u00adtzietan eta aldi berean aurpegiak nolabait idealiza\u00adtzea, gotikoaren aldarrikapena eginez. Komentariogile batek egiten duena gehiegiz\u00adkoa irudi\u00adtzen zaigu: honen estiloa Silosko Andre Maria Gizakundekoaren Maisuaren estiloarekin lo\u00adtzea.\nTinpano erdian Kristoren irudia ingura\u00adtzen duen argi-koroan latinez\u00adko epigrafiaz eginiko bi seioinekoren irudikatze trinkoa interesgarria da, idolatriaz\u00adko sineskerietan eror\u00adtzeko tentaldiaren aur\u00adka erne jarrarazteko.\n\"Ez da Jainkoa ez eta Gizona ere ikusten duzun gizona; baina Jainkoa eta Gizona da irudi honek adierazten duen Hura\"\nLau ar\u00adkiboltak Bibliako gaiez eta ebanjelioetako gertakariez estaliak daude. Kanpoaldeko eraztuna, bosgarren ar\u00adkibolta bat izango li\u00adtzatekeena, santuei eskainia dago: San Pedro, San Joan Ebanjelaria, San Loren\u00adtzo eta abar. Ez\u00adker aldeko zutabeetako kapiteletan Haur\u00adtzaroko aldiak eta beste gaiak doaz. Janbetako erliebeetan: San Migel herensugea lan\u00adtzaz zauri\u00adtzen eta arimak haztagan pisa\u00adtzen; hilobi hu\u00adtsa eta emakume santuak: hau dena, lanketa finetan, oihalen koka\u00adtze ugarietan, eta zen\u00adtzuz\u00adko konposaketa ederrean.\nZutabe\u2011estatuak bigarren maisu batenak direla esan behar: apostolu eta profeten irudi handiak, aurpegi eskematiko eta modelatu laburrekoak, lerrodura handieneko tolesturak dituztelarik.\nHirugarren esku batek tailatuak izango dira atariko eskuin aldeko muturreko bi kapitelak, erromesaldiei buruzko gaiak. Konposaketaren oso bestelako iriz\u00adpide bat adierazten du, eta sakona da bere teknika, argi\u2011ilunen eragina bila\u00adtzen duena.\nHemen ez gara geldituko Lizarrako San Pedro elizaren aipamena egiten, zalan\u00adtzarik gabe Lizarrako zaharrena delarik ere, baina gerora gotiko bihurtua; ezta Hilobi Santuarena ere, beranduko erromaniko hasierako eliza baten eskema errepikatua aur\u00adkituko baitugu, burualde hirukoi\u00adtza eta zistertar estiloko hiru habeartetan jarrai\u00adtzen duena, eta beharbada izan zuen eskultura lanetatik balioz\u00adkoa duen ezer gelditu ez zaiona. Dena aldatu egin zen ondorengo mendeetan.\nErrege Jauregiak.\nErrege Jauregiak, aldiz, merezi du bisita bat, bera baita erromaniko zibiletik geldi\u00adtzen zaigun aztarna apurra. San Martin plazan dagoen hau, XII. mendearen az\u00adken herenekotzat jo daitekeena, eskulangin\u00adtza erromaniko izugarria handi bat duena da.\nEraikinak baditu harlanduz\u00adko bi gorputz eder, molduraz\u00adko inpostez mar\u00adkatua fatxada bakoi\u00adtzean, hainbat mailatan. Apaindurazko edergarrietan, giza eta gai adieraz\u00adkorren apaingarrien ordez zistertar artearen geometriaz\u00adko eta lorez\u00adkoen aldaketa hasia ikusten da. Ar\u00adku eta zimazioen edergarri guztiak zerra-hortz edo moldura soilak baino ez dira. Leihoetako kapitel txikiek behin eta berriz\u00adko osagaiak errepika\u00adtzen dituzte, harpiak eta irudimenez\u00adko animaliak Ruako San Pedroren klaustrokoen senideak inola ere.\nOrreagari buruz\u00adko Gesta Kantuetan inspiraturiko gaiagatik, Erroldanen eta Ferraguten arteko borroka irudikatzen duen kapitel bat ezaguna da, eta horrela sina\u00adtzen du:\n\"MARTINUS DE LOCRONIO ME FECIT.\"\nDuelu mitiko baten historia da eta merezi du begirada pausatu bat borroka garaiko uneak eta armen zein janz\u00adkera benetakoak nolako errealismoz gogora\u00adtzen diren.\nIra\u00adtxeko Santa Maria.\nIra\u00adtxeko Santa Maria monasterioaren an\u00adtzinako jatorriaz ezer gu\u00adtxi dakigu. Monasterio hau, Nafarroatik Errioxarako igarobidean kokatuta egoteak haz\u00adkundean mesede galanta egin zion XI. mendean zehar. Emari asko jasotakoa da. Eta mende honen bigarren erdian santu batek \u2013San Verebundok\u2013 gobernatu zituen haren norabideak. Gaur egun oraindik baden eliza bikain hau, hainbat alditan izan zen eraikia hurrengo mendearen erdialdean, eta osatu, berriz, zistertarrak bertan monasterioa okupatu zutenean osatu zen. Bere gainbehera XIII. mendean hasi zen eta, diziplina lasaitu ahala, eraikina bera ere hondatuz joan zen. Maila guztietako berreskura\u00adtzea lor\u00adtzeko eta klaustro plateresko ederra eraiki\u00adtzeko, XVI. mendeak iritsi behar izan zuen.\nBeharbada, aurreko beste prerromaniko baten ordez etorri zen, monasterio-eliza XII. mendearen erdi aldera hasi zen eraiki\u00adtzen. Garai horretakoak dira abside hirukoi\u00adtza duen burualdea eta guru\u00adtzadura. XIII. menderaino iri\u00adtsi ziren ondorengo aldi ba\u00adtzuetan guru\u00adtzadura eta hiru habearteak zistertar erara estali ziren, guru\u00adtze-gangaz.\nAtariko al\u00adtxaeran, hiru gorpu\u00adtzetan zati\u00adtzen da erdiko habeartea, takoz\u00adko inpostez, landare gaiez eta guru\u00adtzaduraren besoetatik luza\u00adtzen diren diamante-muturrez bereizirik. Erdiko habeartearen behereneko gorpu\u00adtza itsua da; honen gainean dagoen bigarrenak badu zutabe\u00adtxoen gaineko erdi-puntuko ar\u00adku sail bat eta bien artean hiru leiho txaranbeldu ditu. Hirugarren gorpu\u00adtzaren amaiera begi\u2011zulo eta ar\u00adku txiki itsu sail batek ematen du. Guztien artean mul\u00adtzo orekatu eta bi\u00adtxia osatzen dute.\nMonumentuz\u00adko bere apaingarriei buruz lehendabizi Ebanjelarien lau irudi antropomorfoak aipatu behar dira, animalia-buru sinbolikoak dituztela, guru\u00adtzaduraren tronpa az\u00adpian egokituak eta beharbada XIII. mendean landuak. Honek ataria ere zistertar eraginekoa du, XII. mendekoa.\nBaina kapiteletan azal\u00adtzen dira dotoreen eskultura-apaingarriak. Zutabe handien buruetan direnak bikainak dira; baina leihoak uztai\u00adtzen dituztenak ez dira gu\u00adtxiago. Habearteetan eta guru\u00adtzaduran ugari dira jatorriz zistertarrak direnak, landarez\u00adkoak eta geometriazkoak alegia. Absideetakoak zeharo erromanikoak dira, apaindurez hanpaturikoak eta landarez\u00adkoak elkarren ondoan direlarik.\nGaraipen ar\u00adkuan kokaturikoak dira ederrenak: ez\u00adkerretako zutabeak zaldunen arteko borroka bat erakusten du eta eskuinaldekoak, berriz, Ager\u00adkundearena. Biak, lerromakurrez\u00adko eta tratamendu laburreko marraz\u00adki bikaineko irudiak dituzte agerian. Interesgarriak dira San Martin bere kapa ebaki\u00adtzen eta ame\u00adtsetan Jesus azal\u00adtzearen ikuskaria dutenak. Gainerako kapiteletan gerrarien borrokaldiak, sagittarius bat, zuztarrez elkar loturiko zomorroak \u2013Lizarrakoan bezala. Desagertuak dira ar\u00adkiboltak eta haien ordez\u00adkoak dira moldura gotikoak.\nTutera: mugako erromaniko bat.\nTutera Ebro ibarreko hiriburua delarik, Tuterako erromanikoa, kronologiaz eta aldi berean geografiaz\u00ad nolabaiteko muga batean gara\u00adtzen da. Ezin harrituko gaitu, sorreraz islamdarra eta Alfon\u00adtso Borrokalariak 1119an bere errekonkista burutu zuen arte, zenbait mendez musulman, mozarabiar eta juduez populatua izan zen Tuterak berant erromaniko eta protogotiko baten ezaugarriak azal\u00adtzeak.\nMadalenaren eliza.\nGorde direnetatik elizarik zaharrena Madalenarena da. Ba omen da han, XII. mendearen hasierako urteetatik dirudienez mozarabiarra izan daitekeen eliza bat.\nGaur egun\u00adko eliza mende horretako bigarren erdikoa da. Trazu irregularreko habeartea eta ardatz desbideratua du, zaz\u00adpi tartetan bereizia. Kanoi erdiko ganga zorrotz batez dago estalia, zutabe-erdiz buka\u00adtzen duten ar\u00adku zerrenda indar\u00adtsuez zurkaiztua dago. Denbora joan ahala eliza honi kaperak erantsi zi\u00adtzaiz\u00adkion; horietako batek, kanpoaldera, gaur egun oso zahar\u00adkituak dituen apainketa desberdineko ar\u00adkiboltak eta kapitel apaindurez hanpatuak dituen ataria zuen.\nEliza honetan deigarriena, zalan\u00adtzarik gabe, erdi-puntuko atari nagusia da, eta badu berezitasun bat, atari erromaniko nafarretan bi\u00adtxia dena: lau ar\u00adkibolten erradioetan kokaturiko irudi landuak.\nBarru aldeko ar\u00adkiboltan, Gizakundeko Andre Mariaren gertakaria landu zen. Oso bi\u00adtxia da bere diseinua: eserita en\u00adtzuten du Andre Mariak belauniko dagoen Aingeruaren berria. Gizonoi eskain\u00adtzen digun Jainko Haragi eginaren Egoi\u00adtza soil izatearen Andre Maria baten an\u00adtzinako uler\u00admenetik urrutira\u00adtzen gaituen lana da. Oraingoan bera da koroaturiko Erreginaren begirada eta begirunea erakar\u00adtzen duena. Eta han\u00adtxe bertan dago aingeruaren ondoan, argi\u2011koroetan dagoen usoa, Espiritu Sainduaren sinboloa, Birjinaren sabela sagara\u00adtzen duena. Bigarren ar\u00adkiboltan harpia eta animalia sinboliko sail bat dago: benetako eta fantasiaz\u00adko animalia-multzo oso bat.\nMandorla laugingildun baten barruan tetramorfoz inguraturiko Kristo dakusagu tinpanoan; eta bi emakume \u2013zalan\u00adtzarik gabe Marta eta Maria dira, zeina Madalenarekin identifika\u00adtzen zen. Az\u00adken Epaia gogorazten duten tronpetak joaz, aingeruak ikusten direneko men\u00adtsula gainetan kokatua dago tinpanoa.\nKapitelak, kanpoko atarian \u2013oso egoera txarrean dago\u2013 nahiz barrukoan, Kristori buruz\u00adko ebanjeliotako gaiak dira, haur\u00adtzarokoak batez ere. Landarez\u00adkoak ere badira eta hauek estilistikoki Katedraleko lehenbizikoenekin zerikusia dutenak dira. Mul\u00adtzo hau Ira\u00adtxen ala Oz\u00adkabarten ikus daitekeen harburu-multzoaren oso an\u00adtzekoa da.\nBeronen kronologiari dagokionez, badirudi Madalenaren eliza hau, Tuterako katedralaren klaustroko lanak baino zerbait lehenagokoetan sailkatu behar dela.\nSan Nikolasen eliza.\nIzan ziren bai, zalan\u00adtzarik gabe Tuteran beste eliza erromaniko ba\u00adtzuk, baina ez dira beroien zati ba\u00adtzuk baino geratzen. Aipa dezagun San Nikolas eliza, 1131n eraiki eta O\u00f1ako monasterioari eman zi\u00adtzaiona. Erai\u00adtsia izan zen beranduago eta horren ordez eraikin barroko bat jaso zuten.\nHasierako elizaren tinpano erromanikoa besterik ez da gorde. Gaur egungo elizaren saihe\u00adtseko ate baten sarrerako ar\u00adku gainean kokatu zen. XII. mendearen az\u00adkenaldikoa da. Honen erdiko puntua hosto\u00adtza mardul eta pinaburuak dituen zuztar zerrenda aberats batez dago apaindurik.\nHirutasun Santua da gaia, goitik behera irudikaturik: Usoa mendelaren muinean dago, eta Aita az\u00adpian, bere belaun gainean duela Semea, ez\u00adkerreko eskuan ebanjelioa daraman Jesus Haurra. Aita eta Semea hesi\u00adtzen duen mandorla mistikoa tetramorfoen eta ertz batean kuz\u00adkurtuta dauden Dabid eta Eliasen irudi profetikoez inguraturik dago.\nOhartaraz dezagun Silosko hirutasun taldea ere (1160\u201170) \u2013honen eredua izan daitekeena\u2013 bertikalean egituratua dagoela, Jeseren Zuhai\u00adtzaren amaiera moduan; baina, ez Tuterako hirutasunaren antzera, zeren eta Aitaren esku bedeinka\u00adtzailea ez baitago konposaketaren arda\u00adtzean jarria.\nEredu bizan\u00adtziarraz hitz egin izan da. Dena dela, hemen molduren, zuztarren eta profeten lan\u00adketa San Nikolasen lanarekin aldera\u00adtzen da, batez ere, Lizarrako Magdalena eta San Migelekin.\nUkitu erromanikoak dituen hirutasun gaiaren an\u00adtzeko garapen bat Donejakueko Ain\u00adtzaren atarian besterik ezin aur\u00adki dezakegu, gainon\u00adtzekoak gotikoak baitira.\nKatedrala.\nAbia gaitezen orain Katedraleko lanetara. Bazen Santa Maria Zuria izeneko eliza bat berau eraiki aurretik. Berari itsa\u00adtsita hasi ziren gaur egun\u00adgo klaustroa eraiki\u00adtzen. Gerora eliza osoaren berri\u00adtzea etorri zen, eta katedrala eraiki.\nKlaustroa.\nEgokia da beraz, gure aipamena klaustrotik hastea. Gauza jakina da zenbait gela bazela klaustroan, 1160 aldera. Hormako oroigarri batean ikus dezakegun datagatik: 1174. Eta agirietan ere azal\u00adtzen da 1186. urtean oraindik eskupekoak ematen zirela \u201cklaustroko lanetarako\u201d. Beraz, kronologikoki mendearen az\u00adken hereneko eraikina dela esan dezakegu.\nBi hegal ditu, ipar eta hegoan, bedera\u00adtzi ar\u00adkuz osatuak; eta beste bi, sortalde eta sartaldean, hamabikoak; txandakako bi eta hiru zuta\u00adbe-taldeen gainetan zur\u00adkaiztuak. Bada deseginiko kapitelen bat baina, orokorrean, nahikoa ongi gordeak dira, gaiak ezagutu eta bere taila ederrak estima\u00adtzeko. Ipar galeriako kapitelak Kristoren bizi\u00adtzari eskainiak daude, ebanjelioen arabera, Nekaldiko eszenak falta badira ere. Hego aldeko galerian apostolu eta santuen historiak ikus di\u00adtzakegu. Sartaldeko galerian berriz era guztietako animalia eta zomorroen gaiek ugari dira.\nEstilistikoki, tolesdura astun ugariez jan\u00adtzitako irudi trinkoak nagusi\u00adtzen dira, gorpu\u00adtzak nabarmen\u00adtzea lor\u00adtzen dutelarik. Badirudi klaustroko maisuei buruak axola zaiz\u00adkiela gehien, nabarmenki mar\u00adkaturiko begiak dituzten buru handiak, arima begietara\u00adtzeko behar gotikoa senti\u00adtzen hasiak balira bezala. Ileak eta bizarrak ba\u00adtzuetan ildo soilez zirriborratuak daude, eta besteetan berriz kiz\u00adkur eta txirikorda mardulak xeheki landuak. Irudiak ba\u00adtzuetan hondo ar\u00adkitektoniko edo landarez\u00adko era baten gainean emanak dira, estilo berri bat aldarrika\u00adtzen duen paisaiaren garapena.\nTuterako klaustroaren iker\u00adketarik osoena egin zuen De Egryren arabera, estiloz eta ikonografiaz, lan honen ezohiko \u201cnafar\u201d berezitasuna az\u00adpimarra\u00adtzekoa da, eta an\u00adtza denez hiru eskuren ezagupidea suma\u00adtzen du kapitel horien lanketan: iparreko eta sortaldeko kapitelak esku bat berarenak dira; aurrekoaren an\u00adtzeko eskuaren estilokoa, baina askeagoa, hegoaldeko horma-tartea, eta hirugarren batena, sartaldeko ar\u00adkuteria, estilo aurreratuago eta naturalistago bat nabari\u00adtzen zaiona.\nEliza.\nKlaustrotik katedralera igaro\u00adtzen bagara, beste garai batera igo garela konturatuko gara. Tamaina handiko eliza protogotiko bat da, kolegio\u2011eliza izaerakoa \u2013XIX. mendera arte ez zuen katedral izenik jaso\u2013, an\u00adtzinako mes\u00adkitaren sailean eraiki zen eta harlandu onez jan\u00adtzi XII. mende bukaeran eta hurrengoaren hasieran, Antso Az\u00adkarraren eta Antso Indar\u00adtsuaren erregealdi artean.\nZistertarren ar\u00adkitektura eskemak jarraituz lau tartetako hiru habearte ditu, hauetatik nagusia garaiagoa eta zabalagoa da, eta tarteak angeluzuzenak, aldiz, alboetakoak karratuak. Bost zatitan ongi mar\u00adkaturiko guru\u00adtzadura batez jarrai\u00adtzen du, erdikoa karratua eta burualdea zikloerdiko erdigune sakoneko absidea, zir\u00adkuluerdi- eta karratu-formako kapera bikoitz artean, Zistertarren tradizioren arabera. Bai habearteak eta bai guru\u00adtzadura, hirugingilez\u00adko traza duten guru\u00adtze-gangaz estal\u00adtzen dira, beren er\u00adtzetan baketa handiz zuinkaturiko ar\u00adku zerrenda indar\u00adtsuez berezitakoak, zistertar ezaugarri jatorrak, ia erabatekoa den apaingarririk eza bezala.\nBarrualdeko erromanikoa, burualdean eta guru\u00adtzaduran bilatu behar da; ipar eta hegoaldeko ateek, ziur asko, aldi hartan lanean zebilen klaustro lantegietan eginiko kapitelak dituzten.\nAteak.\nKatedralera eginiko bisitan az\u00adpimarra\u00adtzekoak dira bere hiru ateak. Hiruretan zaharrena hegoaldekoa da, \u201cBirjinaren atea\u201d ere esaten zaiona. Ez du tinpanorik; bai, ordea, ongi gordetako kapitelak, nahiz eta ez diren oso kalitate onekoak. Kristoren Piztueraren gai bat konta\u00adtzen du.\nIparraldeko guru\u00adtzaduraren atariak, \u201cSanta Mariaren atea\u201d izenekoak, ar\u00adku zorro\u00adtzak ditu. Hiru ar\u00adkibolta ditu eta haietan Joan Bataia\u00adtzailearen historia eta San Martinen kaparen eszena kontatzen dute. Atlante pare batek osa\u00adtzen du tinpanoa: Sansonek eta Dabidek.\nAte nagusiak, Epaiaren atea izenez ezagutzen denak, sor\u00adtzen du bisitariaren jakin-minik handiena. Galdua du tinpanoa; baina nahiko ongi gorde ditu joritasunez apainduriko bere zor\u00adtzi ar\u00adkiboltak. Lerroan jarriak ditu zenbait irudi gil\u00adtzarrietan: Agnus Deia, Andre Maria, aingerua eta martiria.\nAr\u00adkiboltetako gai nagusia Az\u00adken Epaiarena da: ikuslearen ez\u00adkerraldean doha\u00adtsuen poza eta beste aldean kondenatuen saminak. Eskatologiaz\u00adko adieraz\u00adpen ba\u00adtzuen araberako Erdi Aroko pen\u00adtsamendua laburbil\u00adtzen duten 51 dobela ditugu gizadiaren amaierari buruz\u00adkoak: sartaldekoak, bizan\u00adtziarrak eta musulmanak. Herri arimaren ezten zirika\u00adtzaileak irudimena aske utzi duela dirudi bekaturik higuingarrienei buruz\u00adko bere epaia adierazteko eta zigorrik finenak irudika\u00adtzeko: Mer\u00adkatari gezurtiak, truka\u00adtzaileak eta lukurreruak, baita infernutik ateratako \u201cehiztari makurra\u201d ere.\nAtearen alde banatan, men\u00adtsula gainetan, hirien irudiak ikus daitez\u00adke pizti eta animalia musikariekin. Gorago, errosetoi handiaren az\u00adpialdean harburu\u00adtxoen erlaitz bat.\nAr\u00adkiboltak zur\u00adkaizten direneko kapitelek Hasierako gaiak gara\u00adtzen dituzte; nekez gaindi daite\u00adkeen kalitatea dute. Kontenplari sinestuna gizakiaren sorrerako irudietatik az\u00adken hondameneraino igaro\u00adtzen da. Aldi baten amaierako igaro\u00adtze-krisi eta arrazionalismo gotikoko aldiaren inguruan \u201cgizadiaren historiaren\u201d laburpen moduko bat zen. Margo anitzetan irudika dezagun, halakoak izango bai\u00adtziren klaustroko kapitelak, baldin eta garai hartako gizon emakumeengan sortuko zuen eragin emozionalaren an\u00adtzeko ideia hartu nahi badugu.\nEliza atari honen barrokotasuna ariko zen estilo baten akidura islatzen. Katekesi baten irakasbide zorro\u00adtzetan baino gainez\u00adka egin eta gaiztoturiko herri fantasiaren irudikapen gehiago sar\u00adtzen uzten zion estiloa zen hau nonbait. Monasterioetako artea, ikonoetako lasaikeria horrek ku\u00adtsatua gertatu zen, eta horren aur\u00adka haserre biziz al\u00adtxa\u00adtzen hasiak ziren, nahiz eta aldi bateko eta erdiz\u00adkako arrakastaz izan, Klarabaleko San Bernardoren asmoak.\nArte erromanikoa Ipar Euskal Herrian.\nIparraldeko Euskal Herrian erromanikoa, baserri girokoa bereziki, ugaria izango zen. Baina, gehienetan XII. eta XIII. mendetako elizak ondorengo mendeetan fun\u00adtsean aldatuak izan ziren eta, ondorioz, burualde eta abside ba\u00adtzuk besterik ez da gelditu.\nLapurdi.\nAinhoako Ama Birjina.\nBada Ainhoan, Andre Mariaren eliza bat, hareharriz\u00adko harlanduen paramentua eta okre eta more kontrastez\u00adko margoak dituena, bisitariaren begirada liluratuz. Birmoldatu egin zuten XVI. mendean; bere barrunbean ez da dotoreziarik, ez berezitasunik falta, labe abside ederra, eta elkarte fededunaren\u00adtzat gorde\u00adtzen den esparru guztia euskal erako zurez\u00adko balkoi bikoitzak zeharkatzen du aldenik alde. Bere bost mailatako dorrea, oktogonoz hesituriko dorre\u00adtxo batez buka\u00adtzen da, lau piramide\u00adtzarrez karratuan sartua eta arbelez\u00adko xafladun gezia duelarik buruan ( XVII. mendea).\nDonibane Lohi\u00adtzuneko San Joan Bataia\u00adtzailea.\nDonibane Lohi\u00adtzunen, Luis XIV.a eta Espainiako prin\u00adtzesa Maria Teresa Austriakoaren ez\u00adkontzako San Joan Bataia\u00adtzailearen eliza oso adibide argia da lehen aipatu dugun berrikun\u00adtzen kontu horretan, bere oinarri erromanikoak besterik ez baititu gorde.\nIrisarriko ospitalea.\nJerusalemgo San Joanen zaldunena izan omen zen egun oraindik ikus daitekeen XII. mendeko eraikina, Irisarriko ospitale eta priore\u00adtxea; XVII. mendean zaharberritua da.\nSenpereko eliza.\nSenpereko elizak ere, XVII. mendeko erretaula galantean interesaturik eta euskal herriko ezaugarri bereizgarrik dituen zurez\u00adko balkoia ikustera turista ugari bil\u00adtzen duenak, baditu bere egituran XII. eta XIII. mendeetako aztarnak.\nNafarroa Beherea.\nZuzen-zuzenean Iru\u00f1eko errege-erreginaren menpe zegoen eskualde honetan XII. eta XIII. mendeetako elizen aztarnak ez dira gu\u00adtxi; baina, betiere ondorengo mendeetan birmoldatuak eta aberastuak.\nBidarraiko Andre Maria.\nKanbotik 16 km\u2011tara, muino batean den Bidarraiko Andre Mariaren eliza, oinetan baserriz ereindako zelai berdeeta\u00adko paisaia eder bat begiztatzeko aukera eskaintzen duena, hareharriz\u00adkoa da, eskualde horretan beste asko bezala. Jatorrizko eraikun\u00adtza erromanikoaren aztarnak ditu.\nLaurhibar ibarra.\nLaurhibar ibarrean, Donibane Garazitik bost kilometrotara Alzietako Guru\u00adtze Saindua eta Baskasango San Andres kapera erromanikoak hargin berak eginak dirudite, hain baitira berdinak. Begien gozamenerako kanpoaldeko itxuraren goxotasuna eskain\u00adtzen dute, barrualdeko aberastasun ezohikoa lagun dutela: esku sotil baina jakin\u00adtsu batek margoturiko zurez\u00adkoak ditu gangak.\nHaranbel\u00adtzeko San Nikolas.\nNafarroa behe\u00adrea alde horretan bertan, Haranbel\u00adtzeko San Nikolasen kapera beroa topa dezakegu, abel\u00adtzain\u00adtzako, mer\u00adkatari\u00adtzako eta erromesaldietako bide zaharraren er\u00adtzean kokaturik. Priore\u00adtxe\u2011ospitale batena zen eta XII. mendeko agiriek diotenez Maltako Ordenako \u201ckideek\u201d agin\u00adtzen zuten bertan, Ostabat alderat \u2013lau bat kilometro haran\u00adtzago, ez gehiago\u2013 eta handik Orreagako pasabidera zihoazen milaka erromesen laguntzaile ziren.\nBadu oraindik aterpe ireki zabal bat, agian oso erosoa ez bada ere, gauak harrapatu dituen erromesen\u00adtzat aterpe\u00adtxea segurua. Erdi-puntuko ar\u00adku zabaleko aterpe hau kapera xume baten ondorengoa da, zorua angeluzuzena du eta XII. mende aldera eraikia izango da ziur asko, eta barroko aldian berreraikia. Barrualdean ez du erromanikoa gogorarazten duen ezer. Atariak barruko zatian badu, zorionez, Kristoren monograma duen krismoi eder bat, Alfa eta Omega, zir\u00adkulu batean sarturiko Maltako guru\u00adtzearen az\u00adpian.\nBidaxune.\nBaskonian beste asko bezala, XIII. mendean eraiki ziren baina, aire erromaniko arnastuz, XIII. mendeko Bidaxuneko elizak erdi-puntuko ar\u00adku bikoitz bat duen ataria du, berezitasun batekin, inon kokatu gabeko gil\u00adtzarri zin\u00adtzilikako bat duela.\nIratiko San Salbatore.\nHaritz\u00adguru\u00adtzeko lepoa igaroz, abside prerromaniko baten zatia gorde\u00adtzen duen San Salbatoreren kaperara iristen da. Haren habeartea XII. mendekoa da, ondorengo mendeetan birmoldatua. Gur\u00adtza prerromaniko egin zitekeeneko toki batean dago eraikia Malta Ordenako ospitale zahar hau, kanpoan zutabe txikien gainean Guru\u00adtze Bide bi\u00adtxi bat duela. Barrua, garai batean irudietan abera\u00adtsa, orain hu\u00adtsa dago zori\u00adtxarrez.\nDonazaharrek badu oraindik imus pirineus\u2011etako iragan la\u00adtzaren zenbait oroigarri. Hemendik gertu, utzia dagoen Done Bladiko santutegia erromanikoa dago, Aphat\u2011Ospital deitua, Donejakue alderako erromesen ospitale-aterpe\u00adtxea izan zena. Badu oraindik ar\u00adku zorrotz samarrak dituen ataria.\nUsakoako San Pierre eliza XII. mendekoa da, baina oso zaharberritua dago. Ha\u00adla ere, badu oraindik bere atari zaharra, apaindurez hanpaturiko kapitelak eta irudimenez\u00adko piztiak dituena.\nDonibane Garazin merezi du historialariaren bisita Ugandeko Santa Eulalie elizak. Oraindik ikus daitez\u00adke arte erromanikoaren aztarna ba\u00adtzuk, esaterako, Baigorriko Doneztebeko eliza.\nZuberoa.\nSan Migel Eliza erromanikoa.\nZuberoako Ordiarpen, Errobi ibaiaren er\u00adtzean, paisaia ederren batean, zutik da oraindik San Migel eliza erromanikoa.\nZilindro-formako egitura duten bi oinarrik, ziur asko gotikoak izan daitez\u00adkeenak, bereizten dute habearte soila beste ondoko bietatik. Burualde erromaniko zabala, erdiko zati bat eta alboetako biz osatzen dena, kanoi-erdiko gangaz estaliak, hiru zir\u00adkuluerdi-formako absidetan buka\u00adtzen da, baina berauen aurrean azal\u00adtzen da lo\u00adtsatu antzera ar\u00adku zorro\u00adtza, uste gabeko eta itxaropen sor\u00adtzaile den kimu baten an\u00adtzera. Itsatsiriko zutabeak dituen oinarri gainetan koka\u00adtzen da burualde erromanikoa. Hurrengo zatiak konpondu beharra izango zuen, zeren eta oinarriak kapitelik gabeko zilindro-formako eusgarri landuez ordez\u00adkatuak izan bai\u00adtziren ar\u00adkuak han ezar\u00adtzeko.\nRaymon Ourselen ustez, mul\u00adtzo hau dena \u201cZuberoako biz\u00adkonterri osoko eta baita Euskal Herri osoko ederren eta bi\u00adtxienetakoa da\u201d.\nDone Bladi Ospitale.\nBiarnoren mugan Zuberoako az\u00adken muturrera iristen bagara, bere historian Baskoniari her\u00adtsiki loturiko herrialdea izanik, aur\u00adkituko dugu bai az\u00adkenik, arte erromanikoaren barruan benetan berezia den zerbait. Garai bateko Done Bladi Ospitaletik eliza erromaniko bizan\u00adtziar bat gera\u00adtzen da, XII. eta XIII. mende bitarte horretan eraiki zena ziur asko. Ipar Euskal Herriak gaur egun duen lan erromanikorik ederrena eta interesgarriena da, zalan\u00adtzarik gabe, eta Euskal herrian Erdi Aroko fran\u00adtziar ondareetan behar bezala zaindua izan den eraikin bakarretakoa. Bitan zaharberritua dago:1903an eta 1980ean.\nGuru\u00adtze grekozko oinplanoaren gainean oreka\u00adtzen eta antola\u00adtzen dira bere gorpu\u00adtzak guru\u00adtze-gangei eta oktogonoz\u00adko linterna ikusgarri bati eusteko, tronpa gaineko kalifa\u2011kupula bat buruan duela, berau delarik euskal lurraldeko ale bakarra.\nElizak gorde du bere hasierako gangaren egitura zati garran\u00adtziz\u00adko bat; harrituta utzi dituzte eraikun\u00adtzetako ar\u00adkeologoak, absidearen hormetan atxikitako zurez\u00adko erlai\u00adtzaren egitura apartak eta erlaitza bera estalkiaren egiturarekin elkar\u00adtzen zuten habeek. Zuraren hondakinen azter\u00adketa dendrologikoak eraikuntza-lanen hasierako ustezko data eman du: 1184a.\nMul\u00adtzo batu eta trinko honek guztiak, kanpotik begiratuta, tamainen joko eder eta orekatuak miresmena sortzen du.\nHistorialariari eliza honek emango dion beste ustekabekoa klaustraz ala hareharriz\u00adko konbinaketa geometrikoz eginiko mudejar tankerako leiho itxiak dira. Xehetasun honek eta kalifa\u2011gangak \u2013gertuan duen Oloroeko Done Marian berriro azal\u00adtzen da\u2013, eskualde honek Torres, Almazan eta beste lur hispaniarrekin izandako kultur batasuna adierazten du.\nDonejakuera alderako erromesen\u00adtzat Done Bladi bigarren mailako ibilaldia zen, non Euskal Herri aldera sartuz, Arlestik Somport\u2011erantz zihoanetik desbidera\u00adtzen zen.\nKanpandorre hirukoitzak.\nGure herrialde honetan zenbat eta ekialderago sartu, orduan eta aldi erromanikoko aztarna ugariago eta bi\u00adtxiagoak topatuko ditugu, labe absideak, atari ederrak eta abarrekoak adibidez, Laguinge\u2011Restoue elizan, Aturbetik 3 km-ra, Sunhar\u2011ekoan, Haux\u2011ekoan.\nBaina bi\u00adtxi ikusgarrienak hirutasun egitura duten kanpandorreak dira: hormapiko oso garaia pinakulu hirukoitz batean buka\u00adtzen da, erdiko hor\u00adtza garaiera handiagoa hartuz nabarmen\u00adtzen delarik. Mota bi\u00adtxi honetako erakinik adierazgarriena Gota\u00f1e\u2011Libarreux\u2011eko Andre Done elizan dago, Aturbetik 10 km\u2011tara. Baina ez dirudi erromanikoak direnik.\nSanta Grazi.\nBiarnoko mugan, baina Zuberoako lurralde berean, eskualdeko santutegirik ospe\u00adtsuena aur\u00adkituko dugu; historiaz abera\u00adtsa da, fran\u00adtziar bidean kokatua delako eta bereziki garran\u00adtziz\u00adkoa, erromanikoaz eskain\u00adtzen eta gorde\u00adtzen duenagatik. Santa Graziko eliza da, erromesaldietako santutegi honetan, Zaragozako zaindaria den, santa martiriaren besoa gur\u00adtzen da. An\u00adtzina abade-e\u00adtxe bat izan zen, XI. mendean Fran\u00adtziako erregeak, Aragoikoak eta Nafarroakoak sortua izan zen, toki hunkigarrian mendi lepo eta uharren artean estuki itxia dago.\nKareharriz eraikitako elizak badu kanpandorre erdi bat, estalgarri eta guzti, eta oso berriak diren XIX. mendeko kontrahorma handiak.\nEliza zaharrak lau tartetako hiru habearte eta hiru abside ditu. Transeptuko eta absideetako oinarriek kono-enbor\u00adrez\u00adko kapitelak dituzte, bibliako historiak ongi zizelaturik \u2013emakume santuak eta Apostoluak Kristoren hilobi aurrean\u2013 eta profanoak \u2013ehizakoak, txalupariak, irudi sinbolikoak.\nIparreko ar\u00adkupea, elizarako sarbidea, gai figuratiboak dituzten kapitel eta ar\u00adkiboltaz apaindurik dago, eta bere tinpanoan alde banatan krismoi eder bat, aingeru banarekin.\nOloroen.\nEskualdeko erromanikoaren begiz\u00adko ezaguera osa\u00adtzeko Baskoniaren muga estuetatik irten eta euskal lurrarekin bere his\u00adtoriaz\u00adko hainbat elkartasun, bai ahaidez\u00adko nahiz politiko gogoratuz Biarnon sartu behar\u00adko genuke eta lurralde honetako hiriburua bisitatu.\nSanta Guru\u00adtze.\nOloroen deigarriena Santa Guru\u00adtzeko eliza da: Hiru habearte, hiru tarte eta hiru abside ditu, kalifa-tronpa estilokoak eta nerbio gainean oktogono ganga nabarmen duelarik; apaindurez hanpaturiko kapitelak.\nAndre Maria.\nHiri berean bisita merezi du Andre Mariaren elizak, garai bateko ka\u00adtedralak.\nIkonografia konplexuz\u00adko atari sonatua dauka: ar\u00adku handiaren az\u00adpian, irudimen erromanikoan oso arrunta ez den gaia, Kristoren gorputz hila guru\u00adtzetik jaisten. Ar\u00adku handi horren barruan beste bi daude, alde banatan kokatuak. Apokalipsiko 24 zahar Bildo\u00adtsaren inguruan eseririk dauden bileraren adieraz\u00adpena den. Ar\u00adkuaren ar\u00adkiboltatan hainbat urtaroetan gizonaren lanei dagoz\u00adkien eszenak adierazten dira. Badira ehiza, arran\u00adtza, mahats bil\u00adtzeak eta batez ere, etxeko eta herriko otoruntzen eszenak. Hemen, ertilari erromaniko herrikoia azaltzen da hiz\u00adkera bizi eta ekin\u00adtzailean.\nArte erromanikoa Araban.\nArabako lurraldean, bere arte erromanikoaren ondare zati handi bat gorde ahal izan da zorionez. Honen ezaugarria da, monumentuz\u00adko apaingarrien kalitateaz gain, ugaria dela emai\u00adtza. Arabako erromanikoaren historia osoaren azter\u00adketa, agian, oso oinarriz\u00adko \u201clehen erromaniko\u201d baten urra\u00adtsak miatuz hasi behar\u00adko li\u00adtzateke; XI. mendean jada bere lehen haur ho\u00adtsak probin\u00adtziaren iparrean emanak izango zituen Donejakue alderako erromesek ez\u00adkutuko bideen bila ibilitako haietatik; hau da, Ayuda ibarrean zehar, Valdegoviatik eta Ebroko goialdeko aldetik, zeren eta defen\u00adtsaz\u00adko dorreen babesean bizirik gordeak izango baitziren biztanle-guneren ba\u00adtzuk.\nHain urrutiko kronologia hori agian Toberako Santa Maria eliza\u00adtxo bi\u00adtxiari eman behar\u00adko zaio, zir\u00adkuluerdi-formako burualdea eta kapitel irudidunak, oso erliebe lauez landuak, eta prerromanikoa gogorarazten duen ezkila-formako janz\u00adkerak dituztela.\nEgia da, Araban ez dela posible benetako erromaniko monumentala aur\u00adki\u00adtzea \u2013azter\u00adketa egiteko moduan ongi zaindurikoa\u2013, XII. mendean oso aurrera ez bada, Nafarroako errege Antso Az\u00adkarra eta Antso Indar\u00adtsuaren eskutik foruak, besteak beste, Trebi\u00f1u (1161), Guardia (1164), Labranza (1196) eta Gaztelako Alfon\u00adtso VIII.ak Lapueblari (1190) ematen hasi zirenetik, hau da, erromanikoaren beranduko aldietan izan ezik. Atzerapen hau erraz ulertzekoa gerta\u00adtzen da, eskualdearen historia politikotik begiratuz gero; izan ere, arabar lurraldeko ia gehien\u00adtsuenetan erlijioz\u00adko eta kulturaz\u00adko ezarpen egitasmo gu\u00adtxi egitaratu zitez\u00adkeen sarrazenoen ma\u00adtxinaden aurrean abangoardiako gotorleku gisa iraun behar zuen urteetan. Iru\u00f1eko erregeen zaharberri\u00adtze egitasmoetan, Araba, XII. mendearen erdialdetik aurrera baino ezin sar zitekeen.\nHala ere, atzerapen hau berehala berdindu zen erlijio eta arte eraikun\u00adtzen egitasmo ugariak abian jarri zirenean. Arabako mugetatik errekonkista borroka frenteak betirako ihes egin zuenetik gertatu zen biztanleriaren haz\u00adkundeak eta ondorioz\u00adko biztanleriaren kokapenak eta lekune irekiak laboran\u00adtzarako hartzeak gur\u00adtza-tokien benetako beharra ekarri zuten. Ar\u00adkitektura erromanikoaren ernamuin\u00adtze hau bi ezaugarri orokorretatik deskriba daiteke: ugari izatea eta landakoa izatea, bi edo hiru eraikun\u00adtza monumental izan ezik. Lopez del Valladoren ustez, monumentu erromanikoetan ehun arte ere konta daitez\u00adke, osorik nahiz zati bat gorde dutenak, zenbaki horretan estilo protogotikoa azal\u00adtzen zaien eraikinak sartuz gero. Lauz\u00adpabost eraikin ezagun aipa\u00adtzetik hasiko gara.\nArmentiako basilika eta Estibalizko Andre Mariaren santutegia dira nabarmenenak; Gasteiz aldean daude biak. Halaber, aipagarri dira Abetxukuko San Migel, Lopidako eta Gamarragutxiako (Natibitatearena) elizak ere. Azkenik, Arabako Arte Ederretako Museoan ere ikusgai ditugu hainbat objektu erromaniko.\nBestela, Tuestako Jasokundeko Andre Mariaren eliza, Karkamoko San Joanena eta Toberako Andre Mariarena ditugu A\u00f1anako Kuadrillan.\nMendialdean, Markinezko San Joanen, Uribarri Haranako Andre Mariaren, Kontrastako Elizmendiko Andre Mariaren eta Maeztuko Landako Andre Mariaren baselizak daude.\nAzkenik, Arabako Lautadan dauden Otobarren, Otogoien, Oreitia, Burgu, Dulantzi eta Gazeoko elizak ikustekoak dira, bai eta Trebi\u00f1un dagoen San Vicentejokoa ere.\nArmentia.\nArmentiako egoi\u00adtza.\nAlvaro Velegia izeneko go\u00adtzain baten ziurtasuna badugu agirietan 881. urtean jada, arabar lurraldean izan zenekoa, eta 987. urtean aldiz Munio azal\u00adtzen da Arabako go\u00adtzain, baina ez da zehaztasunez ager\u00adtzen gaur\u00ad egun Gasteiztik 3 km\u2011tara dagoen Armentiara noiz aldatu zen egoi\u00adtza. Calahorra musulmanen eskuetan erori zenean eta Valpuestako elizbarrutia sortu zenean, zeinaren menpe geratu zen Araba ipar-ekialde osoa, Bizkaiko Enkarterrietara arte, elizaren babesik gabe geratua izan zitekeela uste izaten da; inola ere, hau izango zen Armentian egoi\u00adtza zuen Arabako go\u00adtzaindegia sor\u00adtzeko arrazoia. Eta han gelditu zen 75 urtez, indar nafarrek Calahorra berreskuratu eta herri hartan berriro Arabako go\u00adtzaindegiak bat egin zuen arte (1087). Armentiako egoi\u00adtza Kolegio\u2011eliza moduan gelditu zen 1498. urtean, Gasteiz\u00adko Santa Mariara eramana izan zen arte.\nEliza.\nArmentiako eliza lehendabizi San Andresi eta az\u00adkenik San Pruden\u00adtziori eskainia izan zen. Kaskanteko Errodrigo, 1146tik 1190era Calahorrako go\u00adtzaina izan zenak sagaratua, beraz, argi azaltzen da, XII. mendeko bigarren zatian izango luke eraikuntza data. Berrikun\u00adtza handiak egin ziren 1776. urtean, batez ere, kanpoko aldean, desagertu egin bai\u00adtzen ataria, ar\u00adkupea (zimitorioa) eraiki eta eraikin zahar osoa, absidea izan ezik, horma berriz inguratuz.\nHabeartea lehenbiziko egiturarena izango da, oinplano guru\u00adtze latindarra, orain ganga modernoz estalitako guru\u00adtzadura duena. Alboetako bere bi besoak kanoi puntudunak dira. Guru\u00adtzaduraren gainean zinborioa al\u00adtxa\u00adtzen da, bi guru\u00adtze ar\u00adkuz osatzen dena eta bere abiapun\u00adtutan tetramorfoaren irudiez \u2013lau ebanjelariak: lehoi, zezen, arrano eta aingeru-buruaz sinbolizatuez\u2013 eu\u00adtsitakoa; Ira\u00adtxekoa eta Lizarrako San Migel elizakoak gogora ekar\u00adtzen diz\u00adkigun kupulako gangak eta Gaztela\u2011Leongo an\u00adtzeko egitura garaikideek, Poitou fran\u00adtsesaren iturriaren jatorrikoak izan daitez\u00adkeen pen\u00adtsa\u00adtzera eramaten gaituzte.\nArmentiako presbiterioa bi zatitan antola\u00adturik dago; kanoi-gangaz estalia bata, guru\u00adtzadurarekin elkar\u00adtzen den garaipen ar\u00adkuaren egiturari egokiturikoa; eta ondoren, abside txikiagoa eta estuagoa, labe-gangaz estalia. Absidearen sakonean hiru leiho txaranbeldu ireki\u00adtzen dira, erdi-puntuko ar\u00adkuez; beroien az\u00adpitik bost ilaratako xake-itxurako erlaitz bat igaro\u00adtzen da.\nElizatea.\nOinetan bi ate zeuden, iparraldera bata, komentuko geletara sarbidea zuena eta hegoaldean bestea, egungo eran, kanpoal\u00addera ematen zuena. Eliz\u00adpean, 1776an kokatu ziren hasierako elizak ate nagusian zituen erliebeak.\nAn\u00adtza denez, hegoaldeko atariak bi mailatan landutako lanak ditu. Az\u00adpikoan, erdi-puntuko ar\u00adkuaren az\u00adpian Bildo\u00adtsaren tinpanoa erakusten zuen ate burudun bat zegoen; gainean, begi ala agian leiho baten inguruan, Apostoluen Salba\u00adtzailearen tinpanoa zegoen kokatua eta saihe\u00adtsetan Hobiratze Santua eta Anastasisenak izan behar zuten erliebeak. Eskultura-lan hori guztia, XVIII. mendeko berrikun\u00adtzan eliza aurrera ekarri zen.\nUler\u00adtzekoa da, jatorriz\u00adko elizari egin zaion berrikun\u00adtza garran\u00adtziz\u00adkoaren ondorenean, Armentiako basilika horrek gaur egun eskain\u00adtzen digun gauzarik nabarmenena eta interesgarriena apaingarri eskultorikoetan dagoela esan behar izatea, ez berrikun\u00adtza aldian zorionez salbatu ziren bere kapitelen eta erliebeen kalitate eta berezitasunagatik soilik, baita erliebeei interpretazio ikonologiko bat eman eta jatorriz\u00adko ordena eta kokapena dokumentatu nahi duen historialariarengan sor\u00adtzen duen arazo larriagatik ere.\nAzter\u00adketa estilistikoak erakusten duenez, eskulturen tailak hiru maisuen artean eginak dira.\nLehenengo maisuarenak lirateke absideko leihoaren kapitelak. Aldarte herrikoia, tolesgabea eta adieraz\u00adkorra duen ertilaria da egituretan nolabaiteko ar\u00adkaikotasuna eta zenbait sinplifikazio geometrikorako joera duena. Egitura bi\u00adtxiko mamuak, deabru-buruak adieraztea gusta\u00adtzen zaio, landare gaiez nahastuak. Bere lanei XII. mendearen az\u00adken hereneko data jar diezaiekegu.\nBigarren maisua, Gal\u00adtzadako artearen egitura eta gaiei dien leialtasunarekin azal\u00adtzen da. Berari zor zaizkionak izango li\u00adrateke guru\u00adtzadurako zor\u00adtzi kapitelak; eta baita agian bertako harburu\u00adtxoak eta ebanjelariak ere. Bere eskua suma\u00adtzen da Gizakundearen, Konstantinoren eta eliza aurreko beste erliebe ba\u00adtzuetan ere, besteak beste: Bildo\u00adtsaren tinpanoa. Bere lan honi 1200. urte aldeko data eman diezaiokegu.\nHirugarren maisuak, XIII. mendean jada, Silosko artera bideratzen digu pen\u00adtsamendua, Kristoren hilobiko Marien irudiagatik eta elizaren aurreko Anastasis eta Apostoluekin dagoen Kristoren tinpanoagatik.\nHarri Pontea.\nBada Armentian bataiarri erromaniko bat ere, zimazio baten zatia izan behar zuen oinarri baten gainean jarria. Kopak tailaturiko apaingarriak ditu, angeluetan ferra lanketa ba\u00adtzuk imitatuz, inguru osoaren biran koruko zutabeen oinarrietakoak gogorarazten dituzten ar\u00adku\u00adtxo ba\u00adtzuekin.\nEstibalitz.\nGasteiztik 8 km\u2011tara, gutxi gorabehera, mendixka baten gainean, 1074. urtean jada bazen Naiarako Santa Maria Erreginaren menpean zegoen monasterio bat. Bi tartetako habeartea zuen. Mende honen hasieran hirugarren tarte bat eran\u00adtsi zi\u00adtzaion. Eta 1972-1973 bitartean burutu zen hirugarren zaharberritzea.\nEliza.\nGaur egun oinplano guru\u00adtze latindarraren gainean eraikitako basilika bat ikus daiteke, guru\u00adtzaduran linterna duena, erdiko habeartean abside bat eta guru\u00adtzaduraren beso gainean ireki\u00adtzen diren bi kaperei dagoz\u00adkien beste bi. Armentian bezala, elizaren burualdea, aurreko tartea baino txikiagoa den angeluzuzenez\u00adko tarte batez eta zir\u00adkuluerdi-formako abside batez dago osatua. Honako hau guru\u00adtzadurara irekia dago garaipen ar\u00adku zorrotz baten bitartez eta kanoi-gangez estal\u00adtzen da. Labe gangaz estal\u00adtzen da absidea eta xake-itxurako lau ilaratako erlaitz batetik abia\u00adtzen da. Erdi-puntuko ar\u00adkuak dituen bi leiho baino ez ditu sakonean, lauak dira, hona ermita batetik ekarriak izan zirela sumarazten dute. Hegoal\u00addeko absideak ere bi leiho ditu.\nHegoaldeko guru\u00adtzadurakoak eta habeartekoak puntudun kanoi-gangak dira, iparraldeko guru\u00adtzadurako besoetan, berriz, ojiba-gangak. Eusgarriak prisma-forma\u00adkoak dira, zutabeak haiei itsa\u00adtsitarik, ar\u00adku zerrendak eta barruak zur\u00adkaiztuz, zeinetan gangaren ojibak zamalka\u00adtzen diren. Oskolpea edo zinborioa kanpoaldera nabarmen\u00adtzen da, dorre karratu moduan eta angeluetan zutabe\u00adtxoak dituela. Berandukoa da bere data, ar\u00adkuen zur\u00adkaiztetatik eta bere eskultura apaingarrien garapenetik atera daitekeen ondorioa delarik.\nEskulturak.\nEskultura-lanak, bere habearte bakarrean, kapitel eta zutabeetan bana\u00adtzen dira. Hemen ere azter\u00adketa estilistikoak hiru maisuen aipamena egiten du.\nLehenengo maisua guru\u00adtzaduratik burualderako lau kapitelen egilea li\u00adtzateke. Erospenaren misterioa azal\u00adtzen da horretan ikusgai: Adan eta Ebaren bekatua, paradisutik jaur\u00adti\u00adtzea, Aingeruak Mariari eginiko bisita eta bekatu nagusiak.\nBigarren maisua, zenbait aztarna islandarrei loturiko hainbat klasizismorengatik, eta zulagailu teknika dela eta ezagutuko li\u00adtzateke. Barruko zenbait kapitel zor zaizkio: bata guru\u00adtzadurakoa, bestea habeartearen abiapuntukoa eta Epistola aldeko biak.\nEliza atariei buruz berriz, esan dezagun sartaldekoak ez duela ezer berezirik: berreginiko ate bat da horma-bular edo kontrahorma lauen artean kokatua, ar\u00adku zorro\u00adtza eta eskema kiribileko kapitelak dituen bost ar\u00adkibolta lauak.\nHegoaldeko atea deigarriagoa da, eskultura monumentalaren benetako harri bi\u00adtxia; nahiz eta, Lopez del Valladoren ustez, apaingarri ugariek dotoreziari osotasunean kalte egiten dioten, bere eusgarrien apainketak miresmena sor\u00adtzen du, berauetan Borgoinako eliza klunitarren inspira\u00adzio ongarri bat ikusiz, Gaztela edo Aragoitik \u2013Uncastilloko Santa Maria\u2013 agian zehar\u00adka jasotakoa. Eliza ataria inolako zalan\u00adtzarik gabe XII. mendean landua da.\nJanbetan bi zutabe ukondotu ditu alde banatan, apaindutako fusteak irudi berak errepikatuz, simetrikoki; hala ere eskuinaldekoak ez\u00adkerraldekoak baino taila finagoa ager\u00adtzen du, izan ere, lehenengoaren perlaz tartekaturiko lau lhostotako lore nerbiodunak, marraz\u00adki geometriko lauak bihur\u00adtzen dira ez\u00adkerreko zutabean.\nAtearen ondo ondoko beste zutabeetan, fusteetako apaingarriak txirikordaz\u00adkoak dira, guru\u00adtzaturiko lau hariz\u00adpien zerrendatan. Horien kapitelak eliza barrukoen aldean bestelakoak dira. Horietako bik badute nolabaiteko kutsu korintiotarrik, beste biek landarez\u00adko erroleoekin joka\u00adtzen dute.\nJanbetan irudiak azal\u00adtzen dira: ez\u00adkerretara Pantokratorraren gaia: eskuinetara, San Joan Bataia\u00adtzaileaz gainera, guru\u00adtzaturiko zenbait irudi apaingarritako hosto\u00adtzekin. Lau ar\u00adkiboltak agerian dituzten egiturak eta eskemak apaingarritako soilak dira. Erliebeetan ageri dira Gizakundeko Birjina, sagitario bat eta beste.\nEstibali\u00adzko eraginak egiaz\u00adkoa dirudi Argando\u00f1an, Duranan, Lasarten, eta bereziki Lopidanan.\nSan Bizentejo.\nSan Bizentejo ermita zoragarria, gaur egun Arabako San Bizenteko Guztiz Garbiari eskainitako ermita bezala ezagu\u00adtzen dena, 1963. urtean izan zen zaharberritua. Idaz\u00adkun epi\u00adgrafiko bat daukanez, 1162ko data zeha\u00adtza emateaz gainera, eskain\u00adtza bat du:\nEliza gozo honen jatorrizko egitura bizan\u00adtziarra\u00adk harri\u00adtu ez gaitzan, gogora dezagun garai\u00adtsu horretan Zamorako katedraleko kupula ari zirela eraiki\u00adtzen (151\u20111174), joera bizan\u00adtziar garbikoa. Neurriz oso da txikia, euskal erromanikoan aur\u00adki\u00adtzen dugun ia guztia bezala, San Bizentejo Gasteiz\u00adko elizbarrutiko eraikinik ederrenetarikoa da.\nEliza.\nOso da soila bere ar\u00adkitektura: habearte bakarra, bi tarte eta hirugarren tarte mo\u00adtzago batez osa\u00adtzen den presbiterioa eta zir\u00adkuluerdi-formako absidea. Harlanduz\u00adko gangez estal\u00adtzen da, kanoi-erdi zorro\u00adtzez habeartean eta labe-gangaz absidean. Ar\u00adku zerrendak, zutabe erdiak itsa\u00adtsian dituzten harroinez osatuak diren babesgarrietan etzaten dira. Neurri handiko kapitelek badituzte akanto-hosto eder estilizatuak eta giza aurpegiak ere. Lanketaren fintasunak eta beren buru-zuloen sakontasunak bizan\u00adtziar eta musulman eraginak bistaratzen dituzte. Barruko hormetan apaindu gabeko men\u00adtsuletan kokaturiko erlaitz bat doa, burualdean gizaki eta animalien irudiz eta landaredi eta geometria gaiez edertua. Absidean dauden hiru leiho txaranbeldu ditu, modu berean kanpoaldera. Presbiterioko tartearen alde banatan bakoi\u00adtzak erdi-puntuko ar\u00adku bikoi\u00adtza duen bi horma\u2011hobi egin ziren, mainel sendoetan koka\u00adtzen direnak, egun inork ez dakien moduan galduak.\nKanpoaldean, absidea horma-bularrez bereizten diren bost planotan zabal\u00adtzen da, zutabe erdiz eta beren arteko poligonoz\u00adko oinarriez osatuak; zutabe erdi hauek hiru hu\u00adtsartetako ar\u00adkuak zur\u00adkaizteko balio dute. Harroinak teilaturaino igo\u00adtzen dira urratuz, hau da, beren neurria haziz. Bi kapitel erakusten ditu bakoi\u00adtzak, garaiera desberdinetan. Teilatuaren ondokoek, oso zulaturiko hosto sortez apainduak daudenak, paregabeko edertasuna dute.\nBata bestearen gainean jarritako gorpu\u00adtzek absidearen neurria goialderako mugimendua areagotu egiten dute. Lehen gorpu\u00adtza trinkoa eta zir\u00adkuluerdi-formakoa da. Bigarrenak bost hormatal osa\u00adtzen ditu, aurretik aipatu ditugun hiru hu\u00adtsarteen artean erdikoan irekiz, landare\u00adtza apainketa naroa duten ar\u00adku eta kapitelak dituztela. Hirugarren gorpu\u00adtza berriro ere zir\u00adkuluerdi-formakoa da eta apainduretan, erlai\u00adtzetan kokaturiko ar\u00adku hirugingildun itsuak daude itsa\u00adtsiak.\nElizako sarbidean kapitel zistertarretan zur\u00adkaizturiko sei ar\u00adkibolta dituen ate bat dago, musulman kutsua duten biribilak dituzten eta apainketa soileko hiru izan ezik, harlandu lauez eginiko hegal baten pean. Oso ederrak dira bere kapitelak, arte korintiar garbi samarrekoak ba\u00adtzuk, hosto\u00adtzak jakin\u00adtsuki tratatuak daude, buru zulaketa egokiez.\nSan Bizentejo oso eraikin berezia da euskal erromanikoaren barruan. Estilistiko\u00adki antz ugari aurkitu izan zaiz\u00adkio: Silos, Donejakue, Zamora, Burgundia eta abar, eta guztien gainetik eredu bizan\u00adtziarrak eta musulmanak. Bestalde, San Bizentejoko ereduak Araba, Errioxa, Nafarroa eta Gaztelan heda\u00adtzen direla esan izan da. Begien bistakoa dirudiena da kanpotar ertilariren bat izan zela egilea.\nTuesta.\nArabako hego\u2011mendebaldean, Tuestako Jasokundearen parrokia \u201cGaubeako katedrala\u201d izenez ezagutzen da. Harri\u00adtzekoa da hain herri an\u00adtzinakoa izanik \u2013993an jada dokumentuetan agertu izan da\u2013 bere eliza berant erromanikoak joan den mendera arte historialarien arretarik erakarri ez izana. Agian, ahazte honen arrazoia nahasmendu estilistikoan eta eliza honen eraiki\u00adtze aldiei buruz eman den hainbat kronologiatan bilatu behar\u00adko da. Eraikuntza XIII. mendean hasi bazen ere, bere gorputz eta esparruak ondorengo eranskinez aldatuak ditu.\nEliza.\nHabearte bakarrekoa da, 29m luzean eta 11m zabalean, lau tartetakoa eta santutegiaren zatia ere eran\u00adtsi behar zaio; poligonoz\u00adko burualdea bost hormataletan bilduak ixten du, beste hainbeste leihorekin. Paramentuz ezin hobea da eta kareharriak isodomoz\u00ad landuak ditu, oso berdinduak neurrian eta bukaera zaindua er\u00adtzetan. Erromanikoaz pen\u00adtsarazten digun gauza bakarra bere burualdea da: erdiguneko espazioan biltzen dira marra indargarriak gil\u00adtzarrian, guru\u00adtzea daramaten aingeruen inguruan, eta batez ere garaipen ar\u00adkuaren amaieran kokatua dagoen Pantokratorrarenean, zeinaren gainean badirudien gangako sei zainak ba\u00adtzen direla. Hauek gangetako osagaien zama arin\u00adtzera datoz, absideko poligonoko angeluetan sartuak dauden zutabe ederren kapitelen gainetan.\nElias maisua.\nEz dugu arrazoirik ikusten maisu eraiki\u00adtzailearen izaera zalan\u00adtzan jar\u00adtzeko, zeren eta Elias izena idaz\u00adkun bati itsa\u00adtsirik baitago eta, espiritu erromanikoaren arabera, eskatologiaz\u00adko egia galanten aurrean sinestunari bere betebeharrak gogorarazten baitiz\u00adkio:\n\"Oi aberats, aberats, ez zara betirako. Egizu on Jaungoikoaren\u00adtzat gizonengan, hil ondorenean ere bizi nahi baduzu. Eliasek egin ninduen\"\nMar\u00adkiz.\nTrebi\u00f1uko Arabako mugan, mendialdeko eskualdean Mar\u00adkiz hiribildutik kanpo dagoen San Joan ermitaz min\u00adtzatu gara aurreko atalean. Hau ere gaur egunera arte gur\u00adtza katolikorako gorde den monumentu erromaniko deigarria da. Ermita honi buruz\u00adko agiririk ez da ia geratu, baina, bere fatxada nagusian duen idaz\u00adkun batek 1226ra eramaten gaitu, eraikun\u00adtzaren eta Calahorrako go\u00adtzain Juan Perezek fundatu zueneko garaira.\nEliza.\nTrantsizio aldiko eraikin baten aurrean gaude, lanketa oneko harlanduez jan\u00adtzia, hegoaldeko habearteko horma izan ezik, hau harlanduskoz eraikia baitago. Kanpoaldetik, eraikin osoa bisitariari erliebe deigarriz azal\u00adtzen zaio, bai aldaparen desnibela konpon\u00adtzeko burualdea al\u00adtxa\u00adtzen duten harroinengatik, bai edergarritarako dituen apaingarriengatik: takeatuz\u00adko apaingarriak dituen erlaixa eta horma bitan zati\u00adtzen eta, mul\u00adtzoaren zabalerako garapenarekin, goialderako mugimendua oreka ederrean zati\u00adtzen duen, altuera erdiko inposta marra.\nArabako eliza txiki hauen guztien eskemaren arabera, bere oinplanoa areto egiturakoa da, hiru tartetako habearte bakarrekoa, zer\u00adtxobait zorro\u00adtza den kanoi-ganga, pilastratan zutituriko bi ar\u00adku zerrendez zatitua. Burualdea bi tartetan zatituriko zir\u00adkuluerdi-formako da, zeinaren altuera pixkanaka gu\u00adtxituz doan. Burualdearen eta gainerakoaren altura desberdinek tamainen arteko joko ederra eskain\u00adtzen dute. Estalgarria, hasieran egurrez\u00adkoa izango zena, zaharberri\u00adtze aldiren batean beste zeramikaz\u00adko burdin lan batez ordez\u00adkatu zen.\nBat bestearen atzetik estu\u00adtzen diren bi tartetan zatituta dago burualdea. Absidearen erdigunean, hu\u00adtsarte bat dago, neurriz gainerakoak baino txikiagoa. Erdi-puntuko ar\u00adku egitura du, eta inposta batean kokaturiko bi baketoiez osatua da. Burualde osoa horizontalki tartekatuta dago biletez apaindutako inposten bitartez. Harritu egiten du barruko apainketa soilak, eta kapiteletako landareen eskematismoak.\nAtari bakarra, habeartearen bigarren tartearen hegoaldeko fatxadan dago, turuta-an\u00adtzeko ate bat jar\u00adtzen uzten duen kanpoalderako gorputz bat osatuz: landarez eta besante sortez apainduriko hiru arkibolta baketoiez tartekaturik. Ar\u00adkiboltak, hiruna atzapar harroinez\u00adko zutabeen gainetan atse\u00adden hartuz eta baketoiak zutabe bitartetan; eta sistema bera azal\u00adtzen da janbetan. Kapiteletan landarekiak azal\u00adtzen dira gehien. Lopez Valladori ar\u00adkiboltak lan\u00adtzeko erak iradoki dio, lan hauen egilea Estibali\u00adzko edo Duranako eskolako ertilari bat izan zitekeela.\nHegoaldeko horman bi an\u00adtzeko leiho daude, bata atariaren ondoan eta habeartearen lehen tartean bestea. Erdi-puntuko ar\u00adkuak dira, baketoie eratuak eta hiruna atzapar harroinez\u00adko zutabe parea, inposta soilak eta akanto-hosto\u00adko kapitel ongi landuak eta zutabe atzeko harroinetan besante (txanpon) sorta.\nArabako beste eliza erromaniko bat.\nArte historialariaren\u00adtzat garran\u00adtziz\u00adko alderdiak eskain\u00adtzen dituzten beste elizen artean, arabar lautadakoak dira nabarmenenak, go\u00adtzain-egoi\u00adtza izan zenetik ez oso urrun.\nLasarteko eliza.\nLasarteko lehendabiziko elizatik absideko bi leiho txaranbeldu gelditu dira, Armentia eta Estibali\u00adzko eskultura eta erliebeen garai berekoak diruditenak eta beharbada egile berak tailatuak. Hego aldean dagoenak akanto-hostoz apainduriko hiru ar\u00adkibolta ditu, bai barrualdean bai kanpoaldean.\nLasarteko elizaren alderdirik deigarriena absidearen hego-eki\u00ada\u00adldeko horman duen beste leihatea da. Apostoluen irudiak ditu bere leiho\u2011zangoetan, sei kanpoaldean eta beste seiak 1974. urteko zaharberri\u00adtzean bistaratu diren barrualdeko txaranbelduan. Irudiek ez dute ezaugarririk eta kapitelen ondo-ondoko fusteen ordez jarriak daude, an\u00adtzinako kariatideen tradizioa eskuratu nahiko balitz bezala. Hauetan, Armentiakoen gelditasun bera eta zapien kokamen bera suma\u00adtzen da. Leiho honen gainerako apainketa akanto-hostoen eta geometriaz\u00adko guru\u00adtzaketetan oinarritua dago.\nZaharberri\u00adtzearen aurretik Aingeruak Andre Mariari eginiko bisitaldiaren bi irudiak hu\u00adtsartearen saihe\u00adtsak har\u00adtzen zituzten, beste irudien kariatide-jarrera berdin berdinean. Ez\u00adkerretara aingerua lore bat eskuan duela; eskuinaldean Birjina, bar\u00adkila an\u00adtzeko tolesturak dituen soingainekoaz jan\u00adtzita. Az\u00adkenekoz zaharberritu zenean bi irudi hauek eliza barnera sartu ziren.\nDuranako San Esteban.\nDuranako San Estebanen XIII. mendeko elizan ere, an\u00adtzinakoena eta ikusgarriena ataria da; burualdea XVI. mende aldera bi tarteetan zabaldu zi\u00adtzaion. Bere ar\u00adku zorro\u00adtza, lau zutabe bihurrituen gainean iraul\u00adtzen da alde banatan eta hauek hosto\u00adtza soilez apainduriko harroinetan. Lau ar\u00adkiboltak duten apain\u00adketak harridura sortzen du ugaritasunagatik eta ekialdeko ezaugarriengatik.\nApainketa nahiko laua da. Ar\u00adku\u00adtxoak, palmondo-hostoak, zir\u00adkulu izarreztatuak, zinten sigi-sagak eta sugeak dira oinarrien apaingarriak eta zutabeen oinarriak. Janben iz\u00adkinak eta hauen aurreneko aurpegiak eta ar\u00adkibolta ba\u00adtzuk ekialdekoen kutsua dute. Eta agian ekialdetik etorriak izango ziren, halaber \u2013Lopez del Valladoren ustez\u2013, kapiteletan, buru la\u00adtzak, gezurrez\u00adko kiribildurak, palmondo-hosto zakarrak, zir\u00adkulu eta triangeluen egileak; eta zenbai\u00adten iz\u00adkinetan borrokan ari diren mamuak, arrano ha\u00adtzaparlariak, kopa beretik edaten duten hegaztiak eta abar.\nArgando\u00f1ako Santa Kolunba.\nGasteiztik eta Estibali\u00adztik kilometro gu\u00adtxitara Argando\u00f1ako Santa Kolunba elizak XIII. mendeko arabar erromaniko elizak duten egitura ezaguna erakusten du: habearte bakarra, puntudun kanoi erdiz estalia, hiru tartetako ar\u00adku zerrenda, zir\u00adkuluerdi-formako absidea, eta abar.\nBadu atari eder bat ere, Estibaliz\u00adkoaren an\u00adtzera zestoz\u00adko fusteak dituen zutabeduna; eta absidean, leiho bikain bat, lehen ziren bietatik bat. Harrigarriak dira bere zimazioak eta bere sei pare zutabeetako kapitelak eta hauek kokatuak direneko janba iz\u00adkinak dituzten apaingarri ugariak. Duranako ahaidetasuna oso begien bistakoa da.\nLopidanako eliza.\nArabar elizetan, Estibali\u00adzko eragina nabarien ager\u00adtzen zaiona, Lopidanako parrokia\u2011eliza da, agian. Ar\u00adkuen zur\u00adkaitzak oso deigarriak dira, hu\u00adtsarteetan batez ere. Angeluzuzenez\u00adkoa du burualdea, erromaniko biz\u00adkaitarrak bezala. Absideak baditu zenbait leiho, baketa handiz osaturiko ar\u00adkiboltekin, baketa handien zutabeetan zatika\u00adtzen direnak berauek ere, baina kapitel oso bereziekin; hauetako ba\u00adtzuk giza buruez soilik osatuak.\nZalan\u00adtzarik gabe Lopidanako gauzarik deigarriena bere atari ederra da: hiru ar\u00adkibolta ditu, hiruretan erdikoa da akanto-hosto estilizatuez edertua. Alde bateko zutabeak beste aldekoen berdinak dira. Kanpoko lauak zestoz\u00adkoak dira eta barruko biak sarekarak.\nArgando\u00f1a eta Lopidanan bezalako fuste zestodunak Okarizen ere ikus daitez\u00adke, zalan\u00adtzarik gabe Estibalizko monasterioa izango zen arabar erromanikoaren foku horren eraginean sorturiko lana.\nBaselizak.\nNafarroan bezala Araban ere, ar\u00adkitektura erromanikoaren zerrenda luze batek lekuen izenak aipa\u00adtzera behartzen gaitu, parrokia-elizak izan ziren baselizetatik hasita. Bi aipatuko ditugu, hala nola:\nAmamioko San Joan, Donemiliagaren menpeko Araia eta Albeniz herri komuneroen artean dago; oinplano angeluzuzenekoa duen eraikin txikia, burualdea zuzena eta ongi eraikia du eta bertan leihate txaranbeldu bat. Burualdeko saihe\u00adtsetan xake-itxurako inposta beste apaingarririk ez duena.\nToberako Santa Maria ermita, lehen esan dugun bezala, probin\u00adtziako hego\u2011mendebaldeko eskualdeetan erromaniko elizetan zaharrena da.\nTrantsizioko elizak Gotikorantz.\nTuesta eta Markizen frogatu dugun bezala, gotiko alderako trantsizioko beste eliza askotan ere adierazten da eta hauetako ba\u00adtzuk merezi dute hemen aipa\u00adtzea:\nDulan\u00adtziko Aiarako Ama santutegiak egitura protogotiko garbia du, deskribatu dugun eskemaren arabera; apaingarri gu\u00adtxikoa: apaingarriz\u00adko landareak dituzten kapitel ba\u00adtzuk, presbiterioaren hegoaldean hu\u00adtsarte interesgarri bat, hegaleko harlandu sail bi\u00adtxia eta abar.\nOtogien eta Otobarrengo bi parrokia\u2011elizak, beren egituran XIII. mendeko protogotikoak dira.\nOtogoiengo elizak harlanduz\u00adko horma zabalaren monotonia hausten dute hiru gorpu\u00adtzetan bana\u00adtzen duten bi inpostek eta erdi-puntuko bi leihok, baina ez da ikusten inongo apaingarri eta moldurarik, ez hauetan, ez erlai\u00adtzetan, ez hegaletan, ez eusgarri dituzten harlandu\u00adtxoetan.\nOtobarrengo elizak apainketa alderdia bereziki zaindua du. Burualdeko hegalean oso apaindutako harlandu ilara ager\u00adtzen du; gero, absideko erdiko gorpu\u00adtzeko txanponetan, itsa\u00adtsitako zutabe erdiez banatuta, ia erdi-puntuko hiru leiho\u00adtzar daude, akanto-hostoko eta xake-itxurako ar\u00adkiboltaz apainduak ba\u00adtzuk. Ederrak dira baita ere kapitelak apain\u00adtzen dituzten akanto-hostoak. Ar\u00adku zorro\u00adtza duen ataria baketoiak dituen bost ar\u00adkibolta ditu eta hauek apainketa ugaria duten kapitelez koroaturiko baketa handietan etzaten dira: hosto\u00adtzak, giza irudiak, buruz buruko animaliak, eta abar.\nBeto\u00f1oko San Estebanen atariak, propor\u00adtzio ederrak ditu eta ia zur\u00adkaiztu gabea da. Bere hiru ar\u00adkiboltak, begi apainketa urrikoak, ia kapitel berdinak dituzten hiru zutabe paretan bermatzen dira, soil-soilki apainduak daude, akanto-hostoz, kiribilduraz eta pinaburuz.\nGarran\u00adtziz\u00adko beste aztarna batzuk hainbat elizetan ikus daitez\u00adke, adibidez, Urrialde, Mi\u00f1ao Gutxia, Gazeo eta Guardiako San Andresen.\nErromanikoa Bizkaian.\nBiz\u00adkaiko erromanikoa, zalan\u00adtzarik gabe, Arabakoa baino urriagoa da, hala kantitatean nola kalitatean. Hala ere, lurralde honetan aur\u00adki di\u00adtzakegu, zati eta puska ugariez gain, erromanikoak izan daitez\u00adkeen eta ia osorik gorde diren eraikinak ere.\nHemen ez dugu Arrigorriagako Abrisketako San Pedro ermitaz hitz egingo, aurreko atalean jada, eginak baititugu prerromaniko eta agian bisigotiko aztarna ba\u00adtzuk dituen kapera oso an\u00adtzinako honen aipamenak.\nMuxikan, Erdi Aroko arte historialariaren\u00adtzat garran\u00adtziz\u00adko bi gur\u00adtza leku aur\u00adki di\u00adtzakegu: Ugarteko San Bizente parrokia eta San Erroman ermita.\nUgarteko San Bizente.\nSan Bizente elizak baditu garai batean eliza erromanikoa izango zenaren arrastoak, hala nola, oinplano angeluzuzena, bi tarte karratu eta burualdea. Gogoratu ditugun arrastoak, iparraldeko horman hu\u00adtsarte bikoitz pare bat, gaur egun itsuak badira ere, eta zenbait harlandu\u00adtxo bestaldeko horman, eliza aurrean babesten eta profil ganbil bateko erlai\u00adtzari eusten diotenak. Erlai\u00adtzean, apainketa gaiak hostoak dira, modu zakarrean landuak baina berez\u00adko grazia apur bat badutenak. Figuratiboak dira bost harlandu txikiak, baina denborarekin higatuak daudela-eta ezagutu ezinez\u00adko gaiak dituzte. Teknikaz, berriz, esku zakar batek eginak dirudite, nahiz eta, beste alde batetik, lan osoa XII. mende bete betekoaren aurrekoa ez den arte erromanikoari dagokiona izan.\nSan Roman.\nSan Roman ermita, tontor atse\u00adgin batean dago eta ohiko habearte bakarra eta burualde angeluzuzenaren eskemari jarraiki\u00adtzen zaio. Hargin-lan xumekoa da; harlanduak er\u00adtzetan baino ez ditu. Estua izateak, hasiera hasieratik beharbada, zurez estal\u00adtzen utziko zuen. Hegoaldetik du sarrera, zor\u00adtzi dobela handiz buruturiko ar\u00adkuaz zur\u00adkaizturiko hu\u00adtsarte batetik. Dena lanketa la\u00adtzeko inposta baten gainean dago kokaturik. Sartaldeko paretan bi hu\u00adtsarte daude. Baina, beharbada deigarrienak bere absideko bi leiho bikiak dira, maineldunak, kanpoalderako isuri nabarmena dutenak; ar\u00adku zorro\u00adtz xumeak ditu estalgarri. Bi\u00adtxia da, halaber, tinpanoa eta inguruan dituen ar\u00adkuak harlandu bakar batean landuak izatea.\nZume\u00adtxagako San Migel.\nZume\u00adtxagako San Migel ermita, kokapen eroso, ingurune la\u00adtz eta kalitate estetikoagatik Biz\u00adkaiko arte erromanikoaren maitaleek gehien bisita\u00adtzen eta estima\u00adtzen duten tokia da.\nArkitekturaz ohiko eskemari jarraiki\u00adtzen zaio: oinplano angeluzuzena, habearte bakarra eta absidea ere angeluzuzena. Horma-harri txikiz osatua da ermitaren er\u00adtzetan eta hu\u00adtsarteetan harlanduz tartekatua. Horma gizenetakoa izan arren, sendogarri horma\u2011bular ba\u00adtzuk jarri behar izan zaiz\u00adkio eraiki ondoren. Jarraian doan inposta batetik abia\u00adtzen den kanoi-ganga bat du barruan. Absidea karratua eta estua da \u20134 m baino gu\u00adtxiago\u2013 eta erdi-puntuko kanoi batez estalia da.\nBadu leihate zoragarri bat txaranbeldu joerakoa, bi ar\u00adkutakoa, landare eta taila guru\u00adtzaketak dituena bata. Bi ar\u00adku hauek zutabe gainetan daude, bata fuste laua duena eta bestea apaindua; geometria alderako kapitelak, bakarren batean giza bururen bat ikus daitekeen arren.\nHiru sarbide ditu ermitak. Interesgarriena hegoaldekoa da. Bi ar\u00adkibolta lau dituen ate txaranbeldu joerakoa. Kanpo aldekoena horma gainean bermatzen da eta besteak janba gainetan. Deigarri egiten da apainketarik ez ikustea. Ar\u00adkiboltak zuti\u00adtzen direneko zutabeek hainbat tankeretako fusteak dituzte. Hauen arteko bik, irudi geometriko eta landare-irudien nahasketak dituzte; besteak zestoz\u00adkoak dira. Hainbat tankeretakoak dira bere kapitelak ere, izan ere, batak giza aurpegia dauka eta besteetan hosto\u00adtzak eta pinaburuak nagusi\u00adtzen dira, akanto-hostoak eta aldaxkak dituztela. Barrio Lozak, kanpotik ikusita, leiho\u00adtxo honen edertasuna az\u00adpimarra\u00adtzen du, \u201cbai apainduria ugariengatik, herri estetikan hain sustraituriko gaiengatik eta hain ongi gordea egoteagatik\u201d. Herri usaia handia bada ere, bere fuste zestoz\u00adkoetan Arabarekin, Estibalizekin eta Argando\u00f1arekin, zerikusia baduela eta honekin batera euskal hargin talde ibiltariak izan zitez\u00adkeela ere pen\u00adtsa\u00adtzera behar\u00adtzen gaitu.\nBakioko San Pelaio.\nBakioko San Pelaio elizak, Bermeotik askatu zenetik Bakio esaten zaiolarik (1927), Gazteluga\u00adtxeko San Joanera igo eta jai\u00adtsi ibil\u00adtzera behartuak zeuden jendeei liturgia zerbi\u00adtzu erosoago bat eskain\u00adtzeko balio izan zuen monasterioa, 1053. urtean San Joan de la Pe\u00f1ari emana izan zi\u00adtzaion.\nZume\u00adtxagatik gertu dagoen San Pelaio betiko eskematan sar\u00adtzen da: habearte bakarra eta abside angeluzuzena. Habeartea zu\u00adrezko teilatuz estal\u00adtzen da, eta absidea gangaz. Paramentua hareharriz\u00adkoa da er\u00adtzetan tarteka harlanduekin. Hormak metrokoak dira zabalean, eta az\u00adken zaharberri\u00adtzearen ostean itxura bikaina hartu du.\nBarruan garaipen ar\u00adku zorrotz batek har\u00adtzen du habeartearen zabalera osoa. Zarpadun harroin euskarrietan babesturiko zutabe erditan eusten da. Fustak ahulak ditu, kapitelak ez bezala, zestoz\u00adko hostodun oso handiak baitira. Moldura lau eta ez oso lodi batek inposta nazelatu garbi bat bidera\u00adtzen du. Zabal samarra den absidea \u20134 m eta erdikoa\u2013 leihate txaranbeldu atsegin bat du, zutabe txikietan kokaturiko ar\u00adkuak, alde banatan bana eta zestozkoak dituena.\nAtea.\nErmitako sarrera bakarra sartaldeko eliza aurrean dagoena da. Txaranbeldua da. Atearen ar\u00adku aldetik kanpoaldeko hiru ar\u00adkiboltak lauak ditu; zutabe ukondotuen gainetan inposten bidez daude kokaturik, fuste lauetan, eta berezitasun batekin: plinto kubiko ba\u00adtzuen gainean lurretik tarte bat utzita daudela kokaturik. Kapitelek itxura la\u00adtza dute, beren diseinu bakarra profil okerrez barneraturiko ildoak dituela, nekazari giroko egileak zirela nabarmen utziz.\nFruiz\u00adko San Salbatore.\nFruniz\u00adko San Salbatoreren an\u00adtzinako eliza erromanikotik geratu den gauza deigarri bakarra ataria da. Elizaren hego aldean kokaturik, fuste garai eta mehezko zutabeek eu\u00adtsita dagoen kanpoal\u00adderako gorputz batek uztaitua eta babestua dago, mul\u00adtzo osoak metro erdiko zokalo baten gainean uzten du bere zama.\nAtearen hu\u00adtsartea, argiz 1,22 m-koa dena, janba, erlaitz eta ar\u00adkibolta zorro\u00adtzez mugaturik dago. Horietan ederrena barne aldekoa da, landare eta akanto-hostoz landutako dobelaz osatua dago \u2013giza irudia ager\u00adtzen duen erdikoaz aparte. Atari honetan arreta handienaz landurikoa eusgarrietan dago, animalia figuratiboen harroinen gainetan kokaturik dauden zutabe ukondotuak dira. Er\u00adtzetako fusteak bikiak dira txirikordaz\u00adko sare estu batean sartuak, erronboz\u00adko zirrikitu sakonekin.\nPiramide\u2011enborrez\u00adko kapitelak ere interesgarriak dira, kemen\u00adtsu zulaturiko hostoak, pinaburuak eta kardo-hostoez apainduak. Beste bi kapitelak figuratiboak dira per\u00adtsonaia geldiak eta zaldunak azalduz, oso litekeena da torneo ala borroketako eszenak irudikatu nahi izatea. Mul\u00adtzo hau dena, uste da kronologikoki 1200ean koka daitekeela, arabar erromanikoaren eraginekoa izan daitekeenez.\nLemoiz\u00adko Andre Maria.\nAtari bat, absideko leiho bat eta beste arrastoren bat geratu da XIII. mende hasierako eliza\u00adtxo zaharretik, Lemoiz\u00adko Andre Marin. Ataria, erdi-puntuko hiru ar\u00adku dituen sarrera txiki bat da, eta hari dagozkionak bi ar\u00adkibolta eta bukaera-ar\u00adkua. Kapitelak eta Jakako takeatuz bizi\u00adagotzen den erlai\u00adtzaz gain, apainketarik gabeak dira atari honen gai guztiak: janbak, zutabeak eta ar\u00adkuak. Kapitelak bakarrik dute apaingarri ugari, ikonoz\u00adkoak ba\u00adtzuk, eta estilizaturiko landareak eta gai geometrikoak besteak. Haietan ez da erraz irudiak eta gaiak ezagu\u00adtzea. Batean badirudi go\u00adtzain bat irudikatu nahi izan dela. Kapera honen hormetan leihate erromaniko bat ere gorde da, oso xumea, zutabe gizen\u00adtxoak eta hosto zabalen kapitelak dituela.\nTobirako San Pedro.\nBiz\u00adkaia aldeko lurraldeetan agirietan an\u00adtzinakoenak Durango aldekoak dira. Gauza jakina da han, XI. mendean, zenbait monasterio txiki izan bazirela. Horietako bat Tabirako San Pedrorena zen. Haren an\u00adtzinakotasuna paretetako horma-atal ba\u00adtzuen lekukotasunak baino ez adierazten, eta berauek begiratzeak garbi dago ez doala XII. mendea baino haran\u00adtzago. Agian, 1180a da dagokiona, garai hartan eman bai\u00adtzion Antso Az\u00adkarrak, Nafarroako erregek bere forua Durangoko Villanueva hari. Nahiz eta oso eraldatua dagoen XV. mendeko eranskinez eta ondorengo zaharberri\u00adtzeez, garbi ikusten da hasierako elizak ohiko eredua zuela, oinplanoa angeluzuzena habeartean eta absidean.\nHegoaldeko horma\u2011atalak baditu bi bao: profilez erromanikoa da bata eta oxkaturiko ar\u00adku\u2011barnera duena bestea, zistertar joerakoa. Ikusgarriak dira beste bi piezak: koruko baranda, taila mozarabiarra \u2013 ba\u00adtzuek XII. menderaino atzeratu diote jatorria\u2013 eta bataiarri bat, eskema erronboidez apaindua, XIII. mendekoa izan daitekeena.\nBarrikako Andre Mari.\nBarrikako Andre Mariaren eliza ere, monasterio bat sor\u00adtzearekin lotu beharra dago, XI. mendeko emarien agirietan azaltzen baita.\nBaina, hasierako elizatik leihate bat duen absideko horma besterik ez da geratu. Honek ager\u00adtzen du garaiko eliza biz\u00adkaitarretan txaranbelduena dela. Erdi-puntuko hiru ar\u00adkibolta ditu eta bolaz apainduriko hauts-babesa. Kanpoaldeko ar\u00adkibolta laua da; beste biak zir\u00adkulu\u00adtxo soilez daude apainduak, txaranbeldu osoan zehar doan inposta baten gainean koka\u00adtzen dira, janbak barne direla. Kono-enbo\u00adrrez\u00adkoa eta landare gaiak inolako fintasunik gabe eskematiza\u00adtzen dituen kapitela da. Zutabe\u00adtxoek ebakidura geometrikoz apur bat apainduriko fusteak dituzte.\nGaldakaoko Elexalde.\nEsparru estilistiko eta ikonografiko baten barruan, Biz\u00adkaiko elizarik deigarriena Galdakaoko Elexaldeko Andre Mariarena da, nahiz eta kronologikoki saihesten bada ere, oraindik ere erromaniko bezala sailkatu dezakegun. Ikerlariek XX. mendearen hasieratik Bizkaian gehien bisitatu eta aztertu duten Erdi Aroko arte monumentua da. Barrio Loza eta F. Malo Anguianoren arabera, badira 1250ko data emateko agiri frogagarriak. Bestalde, Leopoldo Torres Balb\u00e1sek dioenez, Galdakaoko zenbait emakumeren buruko kapela Alfon\u00adtso Az\u00adkarraren (1252\u201184) eta Antso IV.aren (1284\u201195) erregealdian modan zeuden. Elexaldeko Andre Mariren eliza, beste euskal eliza asko bezala, oso eraldatua izan da ondoren.\nEliza.\nErromanikoz arnasten duen eraikin zabal bat da, ezaugarri gotiko nabariak baditu ere. Aurretik beste eliza bat izana da, agirietan eliza \u201czaharra\u201d izenez aipa\u00adtzen dena. Gaur egun ikusten duguna, bere atzealdean XIII. mende aurreratukoa da: habeartearen bi tarteak oinetan. Gerora, burualde osoari eragin zion errenazimenduko berrikun\u00adtza bat iri\u00adtsi zen, eta 1738an bestea. Zaharberri\u00adtze hauetan hu\u00adtsarte ba\u00adtzuk itxi egin ziren, aire korronteak eragoztearren, ospakizunak zail\u00adtzen bai\u00adtzituzten. Eraikun\u00adtza sendoa da, horma\u2011bular indar\u00adtsuez babestua, eta harlandu onez eginikoa paramentua. Habeartea zabala da: 30 m luzeran eta 18 m-ko zabalera guru\u00adtzaduran eta 7 habeartean. Eraikin hau protogotikotzat jo behar da, baina badu erromaniko jatorrizko zerbait, zutikako parpain-ar\u00adku gizenen egituran, nerbioak eusten dituzten zutabe barneratuen kapiteletan, eta jasaten dituzten harroin garaietan. Habeartea hegoal\u00addeko horman irekitako bi leiho\u00adtzarrez argizta\u00adtzen da, bata txaranbeldua da eta bestea, atari gainean dagoena, bikoi\u00adtza. Eraikina, oso zaharberrituriko kanpandorre sendo batez koroaturik dago eta gotorleku baten tankera ematen dio.\nElizako ataria, isur\u00adki batez eta ia hiru zir\u00adkuluerdi-formako ar\u00adkiboltaz eta bere barrualdean beste ar\u00adku hirugingildun batez mugatua dago. Ar\u00adku hirugingildun horren eta az\u00adken ar\u00adkiboltaren artean geldi\u00adtzen den tartean Gizakundearen eszena \u2013Aingerua ez\u00adkerretara eta Birjina eskuinetara\u2013 ikus daiteke, gai nagusia bera dela nabarmendu nahi izango balitz bezala. Gainon\u00adtzeko apainketa ar\u00adkitektonikoa ar\u00adkibolta eta kapiteletan isur\u00adtzen da. Hauek fuste monolitiko lauetan zutabe ukondotuen gainean dira kokatuak, turuta an\u00adtzean. Goitik atea bedera\u00adtzi harburu txiki dituen hegal batez mugatzen da. Egiturazko zenbait ezaugarrik protogorikoaz pen\u00adtsa\u00adtzen jar\u00adtzen bagaitu ere, bere atariko ikonografiak erromanikora itzularazten gaitu.\nIsur\u00adkia bere er\u00adtzetan bi aingeruren gainean babesten da, eta landarez apain\u00adtzen. Kanpoeneko ar\u00adkiboltak hildakoen piztuera gogorarazten du. Beste ar\u00adkiboltatan apainketa era askotakoa da: landareak, animaliak eta gu\u00adtxi ezagu\u00adtzen diren giza irudiak. Lerromakurrean daude irudi guztiak, erresel gotiko zakarren az\u00adpian. Zenbait aurpegietako irribarreen zirriborroek azal\u00adtzen dituzten espresio bilaketan lora\u00adtzen den naturalismo hasiberri batez hitz egin daiteke. Kosme Bara\u00f1ano eta Gonzalez de Duranaren lan jakin\u00adtsu eta agiri asko duenak atari honen iker\u00adketa ikonografiko osatu eta xehea egiten du, azter\u00adketa ikonologi\u00adko bat oraingoz ezinez\u00adkoa dela ohartaraztearekin batera, garai horretako kultur berririk ez baitago. Atari nagusiko ikonografiaz gain, az\u00adpimarratu behar dugu horman beste gai figuratibo ba\u00adtzuk txertatuak badirela, ezagu\u00adtzen zailak badira ere, eta bigarren ate bat ere badela, txikia eta zutabe, kapitel eta abakoetan kokaturiko ar\u00adku zorro\u00adtza eta berauen gainean oso zahar\u00adkituriko bi aingeru\u00adtxo.\nJatorrian espiritualki gu\u00adtxitua den gizartearen berez\u00adko ezaugarria izanik, eta fran\u00adtziskotarren bizi\u00adtzarekiko ikuspuntuarekin zerikusia izan dezakeen naturaltasun irribarre\u00adtsu baten bilaketak ikono gaietan nahasketa bi\u00adtxia duen Galdakaoko eliza berezi honi jatortasuna ematen dio.\nAztarna erromanikoak.\nKapitulu hau buka\u00adtzeko konta di\u00adtzagun aztarna erromanikoak aurki daitez\u00adkeen lekuak, hauetako ba\u00adtzuk ez dira-eta arte mailan garran\u00adtzirik gabeak. Biz\u00adkaiko sartalde aldeko lurraldeetan zehar abiatuz Koli\u00adtxa mendiaren gainean San Roke eta San Sebastian ermita aur\u00adkituko dugu, paramentu xumea duen eraikina, zalan\u00adtzarik gabe denboran zehar bere egitura eta paramentuaren zakartasuna errespetatu duten behin eta berriz\u00adko berrikun\u00adtzak jasandakoa eta an\u00adtzinako bi sarbide salbatu zaiz\u00adkiona: ataria erromanikoa baketa handi\u00adko bi ar\u00adkibolta oso estuak men\u00adtsula mehe gainetan kokatuak dituen, eta hegoaldeko beste ataria estilo protogotiko handiagoa duena.\nFede eta gur\u00adtza beraren elkarte baten sinboloa gisa, an\u00adtzinako elizaren zati baten begirune izatea XVI. eta XVII. mendeetako berreraikuntza guztietarako agindu ofiziala balitz bezala Ar\u00adtzentaleseko San Migelen elizan zuhur\u00adki gorde da, marraz\u00adki geometrikoz apainduriko bi ar\u00adkiboltako atari estua. Era berean Biz\u00adkaia hegoaldeko mugatik oso gertu, Oroz\u00adkoko Olarteko San Bartolomen an\u00adtzinako elizarena izan zen atari erromaniko bat ikus daiteke.\nBaketoi zakarrezko ar\u00adkiboltak dituzten ateak ikus daiteke, halaber, Iurreko San Kristobalen, ar\u00adku erromaniko zorro\u00adtzen testigan\u00adtza. Modu berean Arteagako Andre Marin, bertako atari txaranbelduak baditu orain\u00addik ere zorro\u00adtzagoak diren hiru ar\u00adkibolta.\nAztarna erromaniko ala protogotikoak dituzte Ge\u00adtxoko Santa Mariak eta Murgiako San Pedrok \u2013kapitelak, bietan ere\u2013, Kortezubiko parrokia-elizak bataiarri bat, Sondikako San Joan Bataia\u00adtzaileak, Bermejilloko San Loren\u00adtzoren ermitak, eta abar. Gaur egun aztarna hauetako ba\u00adtzuk Biz\u00adkaiko Historia Museoan erakusgai daude.\nSantur\u00adtziko San Jurgi.\nApokalipsiko Teofania adierazten da bertan, Kristo Ain\u00adtza\u00adtsuaren inguruan Tetramorfoa duelarik. Irudiaren diseinu zakarrarekin kontrajarria dagoen sigi-sagako apainketa finez\u00adko zerrenda batez inguratua dago. Baina, agian irudien marraz\u00adketa eta lanketaren zakartasunaz baino gehiago hitz egin behar\u00adko li\u00adtzateke oinarriz\u00adko espresionismo itxuragabe\u00adtzaileaz.\nBerari buruzko kronologiaz eztabaida luzeak egon dira. Ba\u00adtzuen ustez, \u201citsas er\u00adtzeko San Jurgi monasterioa\u201d elizaren emailearen agirietan azal\u00adtzen denaren garaikide egin behar du \u20131075ekoa, alegia. San Jurgiren hasierako elizaren beste ohar ba\u00adtzuengatik bada tinpano hau XII. mende bete betean koka\u00adtzen duenik (Apraiz). Gaya Nu\u00f1ok, haren lanketa lau eta zakarraren laztasuna az\u00adpimarratuz, XII. mende aurreraturikoa dela uste du.\nErromanikoa Gipuzkoan.\nAstigarribia Deba ibaiaren arroan alde batera utziz, gaur\u00ad egungo Gipuz\u00adkoan zeharreko lurraldeetan, arte erromanikoak aztarna apal ba\u00adtzuk besterik ez ditu utzi. Beste behin ere esan beharra daukagu probin\u00adtzian eraikin erromanikorik ez aur\u00adki\u00adtzeak, ez duela izan ez zirenik adierazi nahi. A. Felix L\u00f3pez del Valladok ematen duen azalpena guztiz zuzena irudi\u00adtzen zaigu. Haren iritziz, Erdi Aroko elizen desager\u00adtzea nazioko bizi\u00adtzan XVI. mendean gipuz\u00adkoarrek izan zuten esku-hartze handiaren ondorioa izan zen, eta \u201cherri honetara zetozen aberastasun asko, eraikin handi guztiak berreraiki\u00adtzen ala berriak al\u00adtxatzeko izatea\u201d da honen arrazoia.\nBedo\u00f1ako eliza (Arrasate), Aretxabaletako hilerriaren atea, Ormaiztegiko elizaren ataria, Idiazabalgo San Migel elizarena, Abaltzisketako ataria, Ezkio-Itsasoko ataria eta Tolosako Andre Mariaren elizarena ditugu. Badaude osagarri erromanikoak hurrengo elizetan ere: San Pedro eliza (Asteasu) eta San Martin Tourskoaren eliza (Berastegi).\nLeihoak.\nBedo\u00f1a.\nAr\u00adkeologo honek berak dio probin\u00adtziako aztarna erromanikorik an\u00adtzinakoenak Arrasatetik 3 km\u2011tara dagoen Bedo\u00f1an ikus daitez\u00adkeela: gaur\u00ad egungo elizaren hormetan itsa\u00ad\u00adtsirik dauden leiho bat eta beste baten zuta\u00adbeak. Hasierako eliza beraren beste leiho bat apaiz-etxera eraman zen.\nIgeldo.\nEta erromaniko profileko leihoak zenba\u00adtzen jarraitu behar izanez gero, Donostian Igeldoko elizan presbiterioko horman azal\u00adtzen diren bi leiho\u00adtxoak gogoratu behar\u00adko lirateke.\nAstigarribia.\nEz ditzagun ahantzi lehen aipaturiko Astigarribiako leihoak.\nAtariak.\nBaina, atariak dira Gipuz\u00adkoan gorde diren arrasto erromanikorik esangura\u00adtsuenak. Eder\u00adtzeko hartu den arretarengatik zenbait desberdintasun suma\u00adtzen zaien dozena bat atariek, esan daiteke arte fineziagatik ez bada ere, neurriengatik historialariaren arreta ia beti erakarri behar luketela; zeren eta agerian jar\u00adtzen baitute nekazari-herri sakabanatu batek elizkizunei eskainitako eraikinek barrualdean izan behar zuten handitasuna.\nTolosa.\nAdibide garbi bat gaur egun Tolosan bataiategiko atea da, hiribilduaren kanpoaldean zen San Estebanen an\u00adtzinako ermita batetik ekarritakoa. Sei ar\u00adkibolta ditu eta txaranbeldua da, janben antzera eskailera moduan; baketa handiko zutabe sendoetan koka\u00adtzen dira, ar\u00adkuen abiada osoa etenik gabe zehar\u00adka\u00adtzen duen xake-itxurako erlaitz alakatu deigarri batek koroa\u00adtzen duelarik. Horma honen er\u00adtzak ere baketa handizkoak dira. Inpostaren kanpoko zatitik izarrez apainduriko ar\u00adkibolta bat irteten da eta hurrengo biak era berean ditu: horietako bat, barrualdera takeatuz edertua, eta zerra hortz handiez, bestea.\nAbal\u00adtzisketa.\nNeurrietan, apaingarrien soiltasunean eta ar\u00adkibolten kopuruan Tolosako horren an\u00adtzeko ataria du Abal\u00adtzisketako elizak. Sei ar\u00adkuen aurrealdeko zati lauan sigi-sagako soka bat erakusten du eta kapiteletako uhinak \u2013horrela dei\u00adtzerik balego\u2013 kordoi edo kiribilduren marra-lerroak ditu.\nIdiazabal.\nAurreko bien an\u00adtzekoa da, baina neurrietan handiagoa. Idiazabalgo parrokia-elizakoa da, izan ere, zaz\u00adpi ar\u00adkibolta ditu. Lehenengoan ar\u00adku\u00adtxo zorrotz koskadun hirugingildunak erakusten ditu. Inposta-lokarri handi batez koroatua da; janben iz\u00adkinetan zenbait buru tailatu ziren eta berauen aurrealde lauak, baketa handirik gabeak, lokarrien apainketaz eder\u00adtzen dira, lauhostoz, guru\u00adtzaketaz eta irudi geometrikoez biribilak osatuz, L\u00f3pez del Valladoren ustez \u201cekialdekoen ukitua du\u201d.\nBeste zenbait.\nAipa di\u00adtzagun Gipuz\u00adkoan mota askotakoak ez diren beste zenbait atari erromaniko; haien apainketa oso soila da, ezer ere gabea dela ez esatearren, eta bakoi\u00adtzean desberdina gainera.\nErdi\u2011puntuko atariak.\nPasai San Pedron, gaur\u00ad egungo hilerrian, an\u00adtzinako elizaren zati bat den horretan, aztarna erromanikoak ikus daitez\u00adke beraren atari bikoi\u00adtzean. An\u00adtzeko kasua da Are\u00adtxabaletako kanposantuko atea, an\u00adtzina parrokia elizakoa izana. Era berean, Az\u00adkoitiko parrokia-elizaren an\u00adtzinako atea hilerrira eramana izan zen eta han aur\u00adki\u00adtzen da orain.\nHain zuzen ere, tokiz aldaturiko hiru ate hauek, erdi-puntuko garbiak dira. Erdi-puntu hau bera ikus daiteke Amez\u00adketako Ugarteko atean eta Arrasateko Garagarzakoan.\nAr\u00adku zorro\u00adtzeko atariak.\nUrnietan, berriz, San Migel parrokia-elizan dorrepean dagoen atari handiak ar\u00adku zorro\u00adtza du, trantsizio aldietakoen antzekoa, baina oraindik badu kareharriz\u00adko ar\u00adkibolta eta kapiteletako jokoan nolabaiteko kutsu erromanikorik.\nHernanin, lekaime agustindarren elizako ataria XVI. mendera arte an\u00adtzinako parrokia-eliza izandakoaren ateak ar\u00adkibolta lau eta soilak ditu.\nBerastegi, Elduain eta Berrobiko atarietan egitura gotikoak azal\u00adtzen dira jada.\nAntiguako baseliza.\nZumarragan, \u201cGipuz\u00adkoako ermiten katedrala\u201d deritzon Antiguakoari buruz Manuel Lekuonak az\u00adpimarratu egiten du. Absideko egitura laua eta estiloetan sailkapena egiten erraza ez den leiho txiki bat du \u201chala ere, \u2013dio berak\u2013 erroma\u00adniko\u00adtzat har daiteke, egitura osoa tankeraz erromanikoa baita, eta, batez ere, barrualde osoa zurez hornitua duelako, dena ere erromaniko kutsukoa\u201d. Horretaz gain, Lekuonak ohartarazten du berak XII. mende betekoa dela deritzon atariari eman behar zaion kronologia desberdina dela, hegoaldeko alde horretan, elizari itsa\u00adtsirik zeuden lehenagoko eraikun\u00adtzak bota\u00adtzean azaldu ziren hormako leiho itsuen aldean.\nAntiguako elizaren barruan landutako zureria eder eta interesgarriaz, hauxe dio Lekuonak: \u201cerromaniko jatorreko lanketak, atxiki ezinez\u00adko gure ku\u00adtxa maiteen artea ekar\u00adtzen digu oroimenera; hauek ere erromanikoan inspiratuak, beti lerro simetriko eta trazu geometrikoak zituzten, ia beti erregela eta konpasaz eginak\u201d.\nArrasto hauek denak, Gipuz\u00adkoaren hedadura estua gogoan ez duenaren\u00adtzat, gu\u00adtxienekoak eta esanahi txikikoak izango dira. Baina arkitekturaz\u00adko zatiak izanik, halaxe baitira, garran\u00adtziz\u00adkoak dira, lurralde honetan ar\u00adkitektura erromanikorik izan zela erakusten baitute. Beste alde batetik, arrasto guztien arabera, eliza txikiak zurez\u00adko gangez estal\u00adtzen ziren eta materialaren ahultasunak berak eragin zuela \u2013kasu hauetan eta beste askotan ere, ziur asko\u2013 beste eliza sendoago eta iraunkorragoez ordez\u00adka\u00adtu beharra.\nZenotafioak, irudi solteak, luxuzko arteak.\nZenotafioak.\nBlanka Nafarrokoaren zenotafioa.\nMonumentuetatik mende horretako beste arte erakusgaietara igarotzen bagara, arte baliogatik Naiarako XII. mendeko Blanka Nafarroakoaren hilobi hu\u00adtsa aipatu beharko genuke. Sar\u00adkofago bat da eta Santa Maria elizan bere senar Antso \u201cDesiratua\u201d Gaztelako eta Leongo erregeak kokatu zuen. Lan hau 1156 eta 1158ra bitartean egina izan daiteke, senar emazteen herio\u00adtza datari lo\u00adtzen baga\u00adtzaiz\u00adkio.\nSarkofagoaren estiloan aur\u00adkitu ditu Urangak hainbat eragin: Iru\u00f1eko klaustroko Maisuarena eta Borgoinako eskulturagilearena, Gislebertus fran\u00adtsesarena hain zuzen ere; agian, honek Autuneko San Lazaron tinpanoko Az\u00adken Epaia zirraragarria urte ba\u00adtzuk lehen\u00adtxeago, 1148. urtean, bukatua zuelako; eta Blanka Anderearen hiletarien samin agerpenetan eta Errugabeen Zin\u00adtzur ebaki\u00adtzeetan, erraz suma zitekeelako kidetasuna Autungo infernura zigortuak zirenen aurpegi izutuetan. Baina eragin hori ez da oso konben\u00adtzigarria, baldin eta Hilobi hu\u00adtseko irudien kanon mo\u00adtza kontutan hartzen bada, desberdinegia baita Gislebertorena, izugarri luzea eta guztiz leiala baita hiz\u00adkera espresionistarekin.\nSan\u00adtxa Anderearen Zenotafioa.\nHemen aipa\u00adtzekoa da, halaber, mende bereko maisu lan bat, apainketa ar\u00adkitekturaren sailekoa ez dena: San\u00adtxa Aderearen Hilobi hu\u00adtsa. Prin\u00adtzesa hau Ramiro I.aren alaba zen, Antso Nagusia erregeren biloba, beraz. Aragoiko lurretan bizi eta hil bazen ere, Nafarroako gorteetako haren ahaidego eta hurbiltasun topologikoagatik, haren hilobia nafar erromanikoaren alorrean eginiko lana dela esan daiteke.\nSan\u00adtxa Anderea Serosko Santa Guru\u00adtze monasteriora erretiratua bizi zen eta 1095. urtean hil zen. Monasterio horretako elkarte erlijiosoa Jakara lekualdatu zen, eta urte gu\u00adtxi ba\u00adtzuen buruan \u20131622.go azaroaren 22an, hain juxtu\u2013 San\u00adtxa Anderearen sar\u00adkofagoa ere, hara eramana zen. Artelan hau XII. mendearen az\u00adken urteetakoa da eta beraren egilea beste lan ba\u00adtzuk egin zituen maisu ezezagun batena dela esaten da, San\u00adtxa Anderearen Maisutzat har\u00adtzen delarik. Harri gris gogor batean landua den sar\u00adkofagoa, oinarri trapeziala du eta garaieran baditu 65 cm eta mutur baten zabalerak 85 cm eta bestearenak 55 cm. Harlosa lau eta landugabe batez estalirik dago; lau aurpegiak, berriz, landuak ditu, horietatik bat apaindurez hanpaturikoa da eta besteak sinboloz\u00adkoak.\nKonposaketa ezin hobea du aurpegi nagusian; erdian, hildakoaren arima, gorpuz biluz eta sexurik gabearen irudian, zerurantz bi aingeruk daramatela ikus daiteke. Alde batean, aulki tolesgarri batean eserita eskuan liburu bat duela eta bi anderez inguraturik dago San\u00adtxa Anderea; beste aldean, erdiko per\u00adtsonaia, go\u00adtzain ala abade, go\u00adtzain makila daramana, apaingarriak darama\u00adtzaten bi elizgi\u00adzon lagun dituela. Talde hauek babesten diren ar\u00adkuen sostengu dira, hegoak zabaldurik eta ha\u00adtzapar artean liburuak dituzten bi arranoen oinpean daude kapiteletako zutabeak.\nBigarren aurpegiak, lehenengoaren kontrakoak, ar\u00adkuez mugaturiko hirutan zati\u00adtze bat ager\u00adtzen du, eta lehen bi zatietan zaldiz\u00adko gerrari armatu baten irudia dago bakoi\u00adtzean; erdikoa ez\u00adkutuarekin, ez\u00adkerraldekoaren aurrez aurre jar\u00adtzen dela, eta eskuinaldekoa, lehoi bat zamalkatzen.\nSar\u00adkofagoaren er\u00adtz batean bi grifo daude, edergarriez, zuztarrez eta hostoz, apainduriko zir\u00adkulu batean finkatu eta itsa\u00adtsirik.\nBeste er\u00adtzean finki landutako krismoi oso eder bat erakusten du, eta erdiko zir\u00adkulu \u00f1imi\u00f1oan guru\u00adtzea duen Bildots mistikoa dago. Krismoiaren hiz\u00adkiak, diseinu fineko apaingarri-zerrenda batek osaturik.\nMariaren irudiak.\nIkonografia.\nEuropako arte erromanikoan orokorra den bezala, Euskal Herrian eskultura askeak kristau-fedearen oinarriz\u00adko bi gaiak har\u00adtzen ditu, Gizakundea eta Erospena: Jaungoikoaren Ama eta Kristo Guru\u00adtzil\u00adtzatua.\nJaungoikoaren Amaren eskulturei dagokienez \u2013Erdi Aroan, horiek ziren gairik ohikoenak\u2013, bi irudi mota bereizi izan ohi da \u2013inposatua zaigun bereiz\u00adketa, bestalde\u2013 bai edukiz, bai egituraz eta baiestiloz, horietatik atera baitaiteke nolabaiteko data.\nSedes Sapientiae tankerako ikonoa. Bada lehen eredu ar\u00adkaiko bat: Birjina Haurrarekin, Sedes Sapientiae esan ohi zaion jarrera horretan, Birjinaren Theotokos edo Kiriotissa adierari eran\u00adtzuten dio. Normalean XI. eta XII. mendeetan, Eliza ofizialak arianismo berpiztu bati aurre egiteko ezagu\u00adtzera eman izan duen irudia da: Birjina Mariaren dogma nabarmen\u00adtzea beharrez\u00adkoa zela-eta, Jaungoikoaren Hi\u00adtzaren hartzailea gizasemeoi erakusteko eta emateko.\nNafarroa.\nNafarroan, Pirinioen ekialdean, badira ideia dogmatiko horri eran\u00adtzuten dioten Mariaren hainbat irudi. Tronuratuta eta jarrera hieratikoan dagoen Birjinak, Jainko Haur bedeinkazio-emailea erakusten du magalaren erdian eserita. Hoa hemen talde horretako zenbait:\nAraba.\nBeste euskal probin\u00adtzietan badira, asko ez badira ere, Birjina mota ar\u00adkaikoago hau irudika\u00adtzen duten beste ba\u00adtzuk:\nEstibalizkoa esate baterako, 1898ko eraberri\u00adtzean oso aldatu bazuten ere, bizan\u00adtziar ereduari jarraiki\u00adtzen zaiola ikusten da, simetriaz ardatz bakarreko eta toles oso soilak baititu; XII. mendekoa izango da agian.\nAr\u00adtziniegako Arteko Andre Mariarena ere hasierako eskemari jarrai\u00adtzen zaio. Maria ikus dezakegun aurrez aurreko jarreran, bere bi eskuak luzatuz, Kristo salba\u00adtzaile moduan, bere magalean janz\u00adkera ospe\u00adtsuan eta Bizi\u00adtzako Liburua eskuan duela Jesus munduari eskain\u00adtzeko.\nSendadianokoa \u2013gaur egun, Gasteiz\u00adko Elizbarrutiko Museoan dena\u2013 erromanikotzat jo behar\u00adko dugu, jada XIII. mendekoa den arren, aurrez aurreko jarreran eta simetrian, erromanikoak bere-bereak dituen goitik beherako toles ezaugarriak eta guzti.\nGipuz\u00adkoan.\nGipuz\u00adkoan, Junkaleko Andre Mari Probin\u00adtziako Birjinetan erromaniko zaharrena dela esaten da. Itziar\u00adkoa eta Hernaniko Ziku\u00f1agakoa.\nBadira elezaharretan \u201cBirjina Bel\u00adtzak\u201d izenez sartu diren beste ba\u00adtzuk, XIII. mendekoak, hauetako bakarren bat jendearen gur\u00adtza tokitik desagertu egin zen, esku pribatuetara joateko, an\u00adtza denez.\nIkono Protogotikoa.\nGure an\u00adtzinako santutegietan sarriagotan ikusi ohi ditugu, sorreraz eta egituraz, protogotikoak diren bigarren mota honetako Birjinaren estatuak. Hauetako ba\u00adtzuetan \u2013Biz\u00adkaiko zaharrenetan gertatu ohi den bezala\u2013 zenbait taxu erromaniko ikusten bada ere, ez da zalan\u00adtzarik berriagoak direlako iri\u00adtzien atzetik doala eta horren ondorioz estilo aldaketa bat hasten dela. Birjina Mariarengan oraingoan ama berriago baten irudia bilatuko du. Beste garai bateko espiritua islatzen duten irudiak dira, eta haiei buruz gotiko estiloari eskainitako atalean hitz egin behar\u00adko dugu.\nKristo Guru\u00adtzil\u00adtzatuaren irudia.\nGure eskulturagile eta tailagile an\u00adtzinakoenen artea teologia beste gai iradokitzailea Kristo Guru\u00adtzil\u00adtzatua da.\nGauza jakina da, guru\u00adtzeko Eroslearen irudiak, teknika guztietan berregin izan denak \u2013miniaturatatik hasi eta marfilez\u00adko erliebeetara arte\u2013, historian etengabeko tradizioa du, VIII. eta IX. mendeetan nolabaiteko ilunaldia izan bazuen ere.\nIkonografia.\nGuru\u00adtzil\u00adtzatuaren irudia XI. eta XII. mendeetan indarrez azal\u00adtzen da eta erraz ezagut daitez\u00adke haren ezaugarri ikonografiak: Guru\u00adtzil\u00adtzatuaren irudia zuzen azal\u00adtzen da, gu\u00adtxi ba\u00adtzuetan izan ezik, bere bi oinak, hil\u00adtzedun finkoak hasieran zabaldu eta gero paraleloan jartzen dira; besoak oso dira horizontalean edo apur bat okertuak; beha\u00adtzetako hatz lodiak \u201cabdukzioan\u201d ireki\u00adtzen dira hasieran eta beste beha\u00adtzengana bil\u00adtzeko joera har\u00adtzen dute; sarritan, burua zuzen eta apur\u00adka-apur\u00adka eskuineko sorbalda aldera makur\u00adtzera jo\u00adtzen du: ez du minik adierazten eta errege-koroa izaten du sarritan \u2013ez da ohikoa arran\u00adtzaz\u00adko koroa; hasieran zurruna bada ere, an\u00adtzinakoen irudietan gorputz osoa siriar jatorrikoa den colobium edo errege estalkiz jan\u00adtzia azal\u00adtzen da; gerora perizonium\u2011ez \u201cgarbitasun oihal\u201d deritzonean jan\u00adtzia, gerrian lotua eta belaunetaraino iristen zaiona besterik ez dute azalduko.\nHalako eredua dute Kaparrosoko Kristo hunkigarri eta bareak \u2013gaur egun, Iru\u00f1ean, katedraleko Santa Kristina Kaperan dena\u2013, Pitillaskoa, Torreskoa eta beste ba\u00adtzuk.\nProzesioetako guru\u00adtzeak.\nGainerakoan euskal lurraldeetan, bulto solteei dagozkion\u00ad Guru\u00adtze ba\u00adtzuk, aipatu ezaugarri jakin ba\u00adtzuk besterik ageri ez dutenak, gorde izan dira, eta erromanikotik gotikorantz gara\u00adtzen ari ziren garaikoak direla dirudite. Izan ere arruntena den Kristoren oinak hil\u00adtze bakar batez zulaturiko xehetasun ikonografiko hau, gorputz atalak bigundu nahi horrekin uztar\u00adtzen dela dirudi, gotikoko errealismo alderako ezaugarria. Mende haietatik orokorrean, Kristo guru\u00adtzil\u00adtzatuaren gur\u00adtzaren lekuko geratu zaiguna prozesioetako guru\u00adtzea da.\nGipuz\u00adkoan adibidez, Zegamako prozesioetako bi guru\u00adtzeak, Aiz\u00adkorrikoa eta Zeraingoa, XII. mendearen az\u00adken aldekoak ala XIII. mende hasierakoak izan daitez\u00adke.\nLuxuz\u00adko arteak.\nOrreagako ebanjelarioa.\nLuxuz\u00adko arteari buruz berriz, Euskal Herrian ez da benetako arte kalitatea duen ezer geratu. Izatekotan, gogora dezagun Orreagako ostatuko ebanjelio liburuaren azalean, ezaugarri erromanikoak dituen Guru\u00adtzil\u00adtzatuaren irudia, dena mailuz landua da, zilarreztatua eta filigrana eta harri\u2011kristalez apaindua.\nAralar\u00adko aurrealdea.\nBalio handikoa eta kalitate berezikoa da Aralar\u00adko San Migelen aurrealdea, ba\u00adtzuen ustez \u201cEuropako esmalteztaturiko kobre-lanik hoberena\u201d da. Jatorriz, Iru\u00f1eko katedraleko aldare nagusiko antipendioa izan zen, Santa Mariaren gorespenari eskainia baitago eta ez dago bertan San Migelen inolako adieraz\u00adpenik.\nMar\u00adko modura 1765ean eraberri\u00adtzeko agindua hartu zuen urreginak. Letoiz\u00adko burutez\u00adko er\u00adtza eran\u00adtsi zion taulak baditu 2 m luzean eta 1,40 m zabalean. Erdian du mandorla moduko gorputz bat, saihe\u00adtsetan bi solairutako ar\u00adkuteriaren babesean, apostoluak eta 18 domina handi adierazten dituzten irudi esmalteztatuak. Taularen hondo guztia apaindua dago ebakiez eta harri naturalez.\nIrudietan dauden per\u00adtsonaiek burua erliebean dute, bikain landua. Erromanikoko hieratismoa distira\u00adtzen badute ere, XIII. mendeak berea duen indar adieraz\u00adkor bat islatzen da jada harengandik. Amanda-begietako irisak esmaltez\u00adko bola\u00adtxo pittinez eginak diranez, bizitasun zoragarria ematen diete. Laino urdin eta izarreztatua den zeruaren erdian tronuko Birjinaren irudiak, Jainko Haurra du bere magalean benedikapena emanaz; edertasun plastiko liluragarria du.\n\u201cMaisu baten bikaintasuna jartzen dute agerian, bai jarrerak, bai per\u00adtsonaia bakoi\u00adtzaren janz\u00adkera desberdin zoragarriak, arte industrialean parekorik gabekoak, eta irudien estilizazio espirituala eta landetako esmalteen margo-banaketa orekatuak\u201d.\nMargolanak.\nMargolanen alorrean, ia ez dugu Baskonian zeharo erromanikotzat har eta izenda daitekeen adibiderik aur\u00adki\u00adtzen. Trebi\u00f1uko A\u00f1astroko erretaula gogora dezakegu, gaur egun New York eta Zumaiako Zuloaga Museoaren artean banatua: Hasierako eta San Andresen bizi\u00adtzako eszenak margotuak dituen taula horrek, erromanikoak berea duen estilo zurrunekoa baldin bada ere, ez dirudi 1300ekoa baino lehenagokoa denik."}
{"id": "68508", "revid": "201", "url": "https://eu.wikipedia.org/wiki?curid=68508", "title": "Grikoa", "text": ""}
{"id": "68509", "revid": "201", "url": "https://eu.wikipedia.org/wiki?curid=68509", "title": "Karistio", "text": ""}
{"id": "68510", "revid": "201", "url": "https://eu.wikipedia.org/wiki?curid=68510", "title": "Antzinaro", "text": ""}
{"id": "68511", "revid": "448", "url": "https://eu.wikipedia.org/wiki?curid=68511", "title": "Goierri (argipena)", "text": "Goierri Euskal Herriko hainbat lekuren izena da:\nPertsonen goitizen gisa erabilia, honako pertsonei \"Goierri\" esan izan zaie:"}
{"id": "68514", "revid": "371", "url": "https://eu.wikipedia.org/wiki?curid=68514", "title": "Amaren eguna", "text": ""}
{"id": "68517", "revid": "371", "url": "https://eu.wikipedia.org/wiki?curid=68517", "title": "Udaberria", "text": ""}
{"id": "68521", "revid": "105290", "url": "https://eu.wikipedia.org/wiki?curid=68521", "title": "Kuala Balai", "text": "Kuala Balai Bruneiko Belait barrutiko mukim edo azpibarruti bat da. Belait barrutiaren mendebaldean kokatua dago. Seria azpibarrutia edo mukimarekin egiten du muga iparraldean. Labi mukim edo azpibarrutiarekin ekialdean eta hegoaldean, Malaysiako Sarawak estatuarekin mendebaldean eta Kuala Belait mukim edo azpibarrutiarekin iparmendebaldean."}
{"id": "68522", "revid": "105290", "url": "https://eu.wikipedia.org/wiki?curid=68522", "title": "Kuala Belait", "text": "Kuala Belait, Bruneiko Belait barrutiko mukim edo azpibarrutietako bat da, Belait barrutiaren mendebaldeko muturrean kokatua dagoena. Hegoaldeko Txinako Itsasoa dago azpibarruti honen iparraldean. Seria mukim edo azpibarrutia, ekialdean, Kuala Balai mukim edo azpibarrutia, hegoekialdean, eta, azkenik, hegoaldean eta mendebaldean, Malaysiako Sarawak estatua du mugakide.\nHerriak.\nHonako herri hauek daude mukim edo azpibarruti honetan:\nKuala Belaiteko udalerria honako herrixka hauek osatzen dute:\nSungai Pandan errebala, honako herrixka hauek osatzen dute:\nMumong errebala herrixka hauek osatzen dute:\nBelait ibaiaren mendebaldeko ertzean herrixka hauek daude:\nAzkenik, Kuala Baila mukim edo azpibarrutira doan errepidearen inguruan, honako herrixka hau dago:"}
{"id": "68523", "revid": "9343610", "url": "https://eu.wikipedia.org/wiki?curid=68523", "title": "Fiteroko monasterioa", "text": "Santa Mar\u00eda la Real monasterioa edo, batzuetan, Santa Mar\u00eda de Nienzebas Fiteron dagoen zistertar monasterioa da, Alhama ibaiaren ondoan. XII. mendean estilo erromanikoan eraikia, Nafarroan mota horretako eredurik ederrenetarikoa da. Bertatik gertu, ur termalak hartzeko aukera dago.\n1141an sortu zen, beste kokaleku batean, zistertarren hedakuntza planari jarraiki, eta Fiterora 1152an iritsi ziren. Lehenengo abadea Durando izan zen eta bigarrena San Raimundo Fiterokoa, Calatravako Ordenaren sortzailea.\nArkitektura.\nMonasterioaren eraikin-multzoa herriaren hiri-bilbean sartuta dago gaur egun, eta Fiteroko eraikin batzuk (etxeak partikularrak, zinema bat) multzoaren barnean aurkitzen dira. Hala ere, elizaren absideen atzealdean bada zabaldi bat, multzoa ikusten ahalbidetzen duena.\nXVI. mendetik, eliza Fiteroko parrokia bihurtu zen, herria handituz ahala gurtza lekuaren beharra izan baitzuen. Garai hartan antolatu zen bataiarria kalostraren zati bat hartuz. Garai hartan ere korua eraiki zen, erdiko nabean zegoen antzinakoa ordezteko.\nOraindik ere kalostraren inguruan badira bizitegi batzuk, monasterioaren barnean daudenak. Beste batzuk okupatuak izan ziren, etxebizitzak eta beste erabilera batzuk egiteko.\nEliza.\nElizak latindar gurutze itxurako oinplanoa du, Frantziako ama-elizaren ereduari jarraiki: sei tarteko hiru nabe, gurutzadura berezitua, burualdea girolarekin eta bosta abside-kapera. Gurutze-itxurako pilare handiek eusten dute nabe nagusia, erdi-koloma bikoitzez atxikiak. Argi naturala erdi-puntuko arkudun leihoetatik datorkio, nabe nagusiaren luzera osoan irekiak, txikiagoak diren alboko nabeen gainetik.\nNabeak estaltzeko gurutze-gangak erabiltzen dira. Abside-kaperetako gangak esfera laurdenak dira, nerbio gabeak (erdikoa izan ezik). XVI. mende erdialdean, oinaldeko hiru tartetan ganga izardunak eraiki ziren, gotikotik pizkunderako igaroaldia adierazten dutenak.\nKapera nagusia.\nKapera nagusiko elementu garrantzitsuena XVI. mendeko erretaula da, zistertarren estiloarekin edo izatearekin zerikusi gutxi duena. Proiektua Diego S\u00e1nchezena da, apaindura gabeko egitura bururatu zuena, arkitektura elementuek bakarrik osatua, bi koloma erraldoien artean ordena gainjarriekin. Bertan eskulturak eta margolanak daude. Eskulturak 1583an ezarri ziren, erretaularen gorputzarekin batera. Margolanak frandriar oholak dira, Roland de Mois-ek eginak Felices de C\u00e1ceres-en laguntzarekin, eta Olibako monasterioan zegoeneko lan egindakoa. Horien artean finenak dira \"Epifania, Artzainen adorazioa, San Joan Bataiatzailea\" eta \"San Joan Ebanjelaria\".\nSakristia.\nSakristia, transeptuaren eta girolaren artean kokatua, XVI-XVII. mendeetako lan barrokoa da. Oinplano laukizuzenekoa da, kanoi-gangaz eta lunetoz estalia. Horma hobi itxurako hutsarte batzuetan tiradera-altzariak daude, liturgia janzkiak gordetzeko erabiliak. Garaiko apaindura du, kornukopiekin, loretzar urrekarekin eta mahai rokokoarekin.\nBataio kapera.\nXVI. mendeko bataiategia da, eliza Fiteroko parrokia bihurtu eta sakramentuak emateko beharra izan zenean. Oinplano karratukoa, behiala kalostrako zati bat zen.\nBardako Ama Birjinaren kapera.\nXVIII. mendekoa, Pl\u00e1cido del Corral abadearen panteoi izateko eraiki zen. Bi tarte ditu eta oinaldekoan kopula bat du lanternarekin. Bertan Bardako Ama Birkina gurtzen da, XIII. mende amaierako tailua, oraindik ere polikromia apur bat gorde duena. Kondairaren arabera, elorri bat (\"barda\") inguruetan hazi eta beiratetik sartu zen, tailuaren oinetara iritsiz eta arantza guztiak galduz.\nKurua.\nKoru garaia XVI. mendean eraiki zen, nabe nagusian zegoena ordezkatzeko. Aulkiteria bi ordenatan banatua dago eta ez du apaindurarik, besoetan izan ezik. Egilea Esteban Ramos izan zen, XVII. mendeko artista, prozesio irudi batzuk ere zizelkatu zituena.\nAltxorra.\nBalio handiko jantzi liturgikoak gordetzen dira elizan, XVI. mendekoak, abadeen opari izandakoak. Aipagarriena, hiru ataleko (kasula, eliz longaina eta dalmatika) janzki pontifikal handia da, XVI. mendekoa, zuria eta brodatu koloredunekin. Graciosa de los Angeles amak josi zuen, Iru\u00f1eko karmeldar oinutsak.\nUrre eta zilarlan bilduma handia ere bada, horietako batzuk XVI. mendekoak. Erlikia ontziak garrantzitsuak dira, batez ere Erramun abadearenak: San Erramunen beso erlikia, San Andresen ekisaindua (XVIII); XVII. mendeko kalizak; zilarrez eta maskorrez eginiko nabeta bat (XVI); zilarrezko filigranako kopoia (XVII).\nAipagarriak dira halaber kutxatila ugari, duten balio artistiko eta historikoagatik:\nKalostra.\nKalostra elizaren hego hormari datxekio, transeptuak osatutako angeluan zokoratua. Horrela, kapitulu gelaren sakonera transeptuaren zabalera hartzen du. Elizara daraman ateak krismon bat du zizelkatua. Ateak, leihoak eta gela batzuk XII. mende amairekoak edo XIII. mende hasierakoak dira, baina arkupeak eta kapitelak XVI. mendekoak.\nEkialdeko arkupea.\nKapitulu gela, ohikoa denez, kalostrako ekialdeko arkupean dago. Ipar horma gurutzaduraren hegoaldeari datxekio. Ondoen gorde den aretoa da. Oinplano karratukoa, gurutze-gangaz dago estalia, lau koloma bakartutan eta hamabi pilastratan oinarrituak. Kapitelak soilak dira, zistertarren apaindurari dagokionez. Sarrera arkupetik egiten da, hiru arkudun ate erromanikotik. Arku hauek zutabe motzetan oinarritzen dira, eta hauek podium garai batean. Atearen bi albotan leiho bana dago. Ekialdeko horman, hiru leiho zaharren arrastoak daude, fraideen baratzera irekiak eta gela argitzen zutenak. Garai batean itxi egin zituzten, kanpoaldeko itxura aldatu zutenena.\nHegoaldeko arkupea.\nBertan dago errefektorio, baina jatorrizko sabaia gabe, XVII. mendean horman altxatu baitzituzten bigarren solairuan liburutegia egiteko. Bi ate ditu, bata arkupera eta bestea sukaldera. Sukaldeak jatorrizko atea eta leihoak gorde ditu.\nHargin markak.\nEraikinean 200 hargin markatik gora katalogatuta daude, ohikoenetatik (letrak, gurutzeak) bitxietaraino (jirafa bat). Eraikinaren burualdean, atal antzinakoena, Tuterako katedraleko burualdean ere aurkitzen diren markak daude: zortzi puntako izarra, esbastikak, kiribilak..."}
{"id": "68524", "revid": "512", "url": "https://eu.wikipedia.org/wiki?curid=68524", "title": "San Joan Txiki", "text": "San Joan Txiki edo San Joan Ante Portam Latinam ermita bat da, Eskoriatzako Mendiola elizatean dagoena, 600 metroko garaieran, Elixabarriko mendatearen gainaldetik gertu.\nIristeko bideak.\nBideetako bat, Mendiolatik doa. Pe\u00f1akulura heldu ondoren, gorantza jo behar da, eskuinetara hartzen den bihurgune batean. Eta gora segi behar da, handik denbora batetara, bidearen amaieratik gertu baina Aranguren, Elorretako Haitza eta Kurtzebarri mendietara jarraitu baino lehen, lau-lauan dagoen bidexka batetara heldu arte. Bidexka honen bitartez, eta aurretik iturri bat igaroz, ermitara hel daiteke.\nMendiolatik doan bigarren bidea, elizate hontatik abiatu eta, gorago dagoen bidegurutze batean, eskuinetara hartu behar da, ondoren, oraindik gorago, ezkerretara hartu, eta, hemendik metro gutxira, berriz eskuinetara hartzeko. Minutu batzuen buruan, bide honek, Bolibar elizatetik datorrenarekin bat egiten du.\nAzkena, Bolibartik doa. Elizate honetako Uretz bidegurutzean, gorantz hartu behar da, elizateko elizarantz doan errepidea alde batera utzita. Bide honi jarraiki, handik gutxira, beste bidegurutze bat dago. Hemen, ezkerretara hartu behar da, eta gora segi, maldaren tontorraren ezkerraldean, pinudi bat ikusi arte. Pinudi honen aurrean, beste bidegurutze bat dago. Bata, beherantz doa, Era\u00f1arantz. Eta bestea gorantz. Azken hau da hartu behar dena. Bide honen amaieran, beste bidegurutze bat dago. Toki hontan, ezkerretarantz hartu behar da. Bide hau hartu eta minutu gutxira, Mendiolatik datorren bigarren bidearekin bat egiten du. Toki hontan, gorantz eta gorantz jarraitu baino ez dago. Bidearen amaiera aldera, eskuinetara hartzea baino ez da geratzen, handik gutxira, ermitara heltzeko.\nInguruko beste toki batzuk.\nGertu, beheraxeago, iturri bat dago. Inguruko mendietarantz doazenek bidean aurkituko duten iturri bakarra da.\nPixka bat urrutirago, txabola bat dago, ehiztariek babeslekutzat erabiltzen dutena.\nBitxikeriak.\nEuskal kantutegian, ermita honen izena duen kantu bat dago:"}
{"id": "68525", "revid": "724488", "url": "https://eu.wikipedia.org/wiki?curid=68525", "title": "Zainbelar", "text": ""}
{"id": "68528", "revid": "60265", "url": "https://eu.wikipedia.org/wiki?curid=68528", "title": "Labi", "text": "Labi Bruneiko Belait barrutian dagoen mukim edo azpibarruti bat da. Belait barrutiaren erdialdetik hegomendebaldera kokatua dago.\nBiztanleria.\n2006. urtean, mukim edo azpibarruti honen biztanleria, 2300 pertsonakoa zen.\nIzena.\nMukim edo azpibarruti hau, Labi Limegatik (edo Limau Labi, malaieraz) berrizendatua izan zen\nGobernaria.\nAzpibarruti honetako oraingo gobernaria, Haji Kamarhan bin Atma da"}
{"id": "68529", "revid": "105290", "url": "https://eu.wikipedia.org/wiki?curid=68529", "title": "Andarto Txiki", "text": "Andarto Txiki Zaraiako mendilerroan dagoen mendi ugarietako bat da. 847 metroko garaierarekin, mendilerroko zortzigarren mendirik txikiena da. Deguria haranaren ekialdeko muturrean dagoen mendi bakarti bat da, piramide itxurakoa, Andarto menditik gertu dago.\nIrispideak.\nBideetako bat, Bolibarretik abiatzen da. Lizargarate leporaino heldu ondoren, ezkerrerantz doan bidea hartu behar da, Arlutz menditik gertu egon arte. Toki hontan, Deguriara jaisten den eskuineko bidea hartu behar da. Jaitsi ondoren, Degurian, haranaren iparraldeko zatia mendebaldetik ekialdera jarraiki, azken muturrean, bidexka bat dago, Andarto Txiki mendiaren eskuinaldetik, Urkulu urtegira doana. Bide hau hartu, eta, ondoren, ezkerretarantz hartu behar da, ondoren, mendiaren iparraldeko bidetik, tontorrera heltzeko.\nBeste bidea, Urkulutik abiatzen da. Arbeko labarra igarotzen duen bidea hartu, eta Ugaztegiko bidegurutzera heldu behar da. Behin hemen, eskuinetarantz hartu behar da, minutu batzuen ondoren, etxe baten ondora heltzeko. Hemendik, gas hodiaren bideari jarraiki, Kontrastako lepora heldu behar da. Hemendik, bidea zuzen doa mendi honetarantz. Baina, Deguriara heldu beharrean, iparralderaxeago geratu behar da. Eskuinetara hartu behar da, Deguria haraneko iparrekialderantz doan bide horren amaiera aldera.\nBerezitasunak.\nInguruko beste hainbat mendiek bezala, honek ere badu bere postontzia. Baina, honen kasuan, perretxiko itxurakoa da. Alboan, beste txikiago batzuk ditu, itxura berekoak."}
{"id": "68530", "revid": "119347", "url": "https://eu.wikipedia.org/wiki?curid=68530", "title": "Garbi\u00f1e Saez", "text": "Garbi\u00f1e Saez Molinuevo (Amurrio, 1980) VIII. legegintzaldiko EAJko eusko legebiltzarkidea da. EAJn barnan, 2005 eta 2007 bitartean EGIko Aberri Batzarreko kidea. Zuzenbidean lizentziaturik dago."}
{"id": "68531", "revid": "56334", "url": "https://eu.wikipedia.org/wiki?curid=68531", "title": "Jone Berriozabal", "text": "Jone Berriozabal Boveda (Durango, 1982) VIII. eta IX. legegintzaldietako EAJko eusko legebiltzarkidea da. EAJn barnan, 2002 eta 2007 bitartean Arabako EGIko Herrialde Batzarreko kidea. Zuzenbidean lizentziaturik dago."}
{"id": "68532", "revid": "201", "url": "https://eu.wikipedia.org/wiki?curid=68532", "title": "Izar gorri (sinbolo)", "text": ""}
{"id": "68533", "revid": "123186", "url": "https://eu.wikipedia.org/wiki?curid=68533", "title": "Nazioarteko polizia mailak", "text": "Nazioarteko polizia mailak estatuen arabera era desberdinean antolatzen dira.\nTxina.\n\"Txinako Polizia: Herritarren Polizia Armatua\"\nIrlanda.\n\"Irlandako estatu polizia: Garda S\u00edoch\u00e1na\"\nHerbehereak.\n\"Herbehereetako Polizia\"\nKroazia.\n\"Kroaziako Polizia: Kroaziako Polizia\"\nHegoafrika.\n\"Hegoafrikako Polizia Zerbitzua (Ingelesa: South African Police Service (SAPS)\"\nEspainia.\n\"Espainiako estatu polizia: Polizia Nazionala\"\n\"Espainiako bigarren estatu polizia: Goardia Zibila\"\nEuskal Autonomia Erkidegoa.\n\"Euskal Autonomia Erkidegoko Polizia: Ertzaintza\"\nKatalunia.\n\"Kataluniako Erkidego Autonomoko Polizia: Mossos d'Esquadra\"\nNafarroako Foru Komunitatea.\n\"Nafarroako Foru Erkidegoko Polizia: Foruzaingoa\""}
{"id": "68534", "revid": "1545", "url": "https://eu.wikipedia.org/wiki?curid=68534", "title": "The Truman Show", "text": "The Truman Show, 1998an Peter Weirrek zuzendutako filma da, Jim Carrey eta Ed Harris aktoreen partaidetzazn.\nSinopsia.\nTruman Burbank (Jim Carrey) umetatik Seaheavenen bizi da. Herri bitxia da, biztanle guztiak aktoreak direlako, bera izan ezik: izan ere, Trumanen bizitza telebista-saio baten kontrolpean dago.\nSariak.\nOscar sarietan, hiru aipamen lortu zituen, baina ez zuen ezer irabazi:"}
{"id": "68536", "revid": "1357", "url": "https://eu.wikipedia.org/wiki?curid=68536", "title": "Juan Tartas", "text": ""}
{"id": "68544", "revid": "105290", "url": "https://eu.wikipedia.org/wiki?curid=68544", "title": "Kaamanen", "text": "Kaamanen (iparraldeko sameiraz: \"G\u00e1mas\"), Finlandiako Lappi lurraldean dagoen Inari udalerriko herrixka bat da. 200 bat biztanle inguru dauzka herrixkak, zeinak elur-orein abeltzaintzatik bizi diren gehienbat. Zingira asko daude herrixka inguruan eta hegazti-zale ugari hurbildu ohi da bertara hauek behatzera.\nFinlandia osoko altze-kopuru handiena aurki daiteke bertan, eta hauek, lege bereziekin babestuak daude herrialde osoko eremu babestuenean."}
{"id": "68548", "revid": "336", "url": "https://eu.wikipedia.org/wiki?curid=68548", "title": "Greenwich (Connecticut)", "text": "Greenwich Ameriketako Estatu Batuetako hiria da, Fairfield konderrian, Connecticuten. 2005eko erroldaren arabera 62.236 ziren Greenwicheko biztanleak. Duela gutxira arte Manhattanen egoitza zuten inbertsio-sozietate eta finantza-zerbitzuak eskaintzen zituzten enpresa askok Greenwichera jo dute. 2005ean egindako inkesta baten arabera, Ameriketako Estatu Batuetako bizitzeko tokietan onenak erabaki nahian, Greenwich 12. lekurik gustukoena da.\nDemografia.\n25.000 etxe inguru dira hirian (kilometro koadroko 198). Biztanleeen jatorri etnikoa honako hau da (2000. urteko datuak): % 90,2 zuri, % 1,66 beltz, % 0,09 hegoamerikar, % 5,18 asiar; enparauak, beste arraza batzuetakoak. Hispanoek, zurien taldean batik bat, % 6,29 osatzen dute.\nHiri senidetuak.\nGreenwich ondorengo hiriekin senidetuta dago:"}
{"id": "68551", "revid": "336", "url": "https://eu.wikipedia.org/wiki?curid=68551", "title": "Conecticut", "text": ""}
{"id": "68552", "revid": "56334", "url": "https://eu.wikipedia.org/wiki?curid=68552", "title": "Tiristore", "text": "Tiristorea egoera solidoko osagai elektronikoa da. Lau geruza ditu, bi N motako eta beste bi P motako erdieroaleak tartekatzen (PNPN) ditu.\nNormalean SCRari tiristore deritzo gehien hedatuta dagoen tiristore mota delako.\nFuntzionamendua.\nTiristorea lau geruzako osagai erdieroalea da, N motako eta P motako erdieroale bina ditu, P-N-P-N juntura osatuz. Terminal nagusiak anodoa eta katodoa dira, biek lau junturak zeharkatzen dituzte. Kontrol terminala berriz, atea, P motako erdieroaleari lotuta dago. Tiristorearen funtzionamenduari dagokionez, pizte-egoeran (latching state) lan egiten duten bi transistore bipolar bailiran jotzen da:\nEgoerak.\nTiristoreek hiru egoera dituzte:\nEroapen-egoera.\nTiristorea eroapen-egoeran lan egin dezan, gutxienez bi baldintza bete behar ditu:\nBlokeo- edo etendura-egoerak.\nZuzeneko blokeo- edo etendura-egoera.\nformula_11 baina zirkuitua desarratu gabe (formula_12).\nAlderantzizko blokeo- edo etendura-egoera.\nKatodoaren tentsioa anodoarena baino handiagoa denean (formula_1)\nTerminalak.\nTiristoreak, irudian ikus daitekeen bezala, hiru terminal ditu:"}
{"id": "68554", "revid": "1728", "url": "https://eu.wikipedia.org/wiki?curid=68554", "title": "Nazionalismoa", "text": ""}
{"id": "68555", "revid": "23317", "url": "https://eu.wikipedia.org/wiki?curid=68555", "title": "Ametzueta", "text": "Ametzueta Zaraiako mendilerroako mendi ugarietako bat da. Aretxabaletako herrian kokatua, Iruaitz eta Orkatzategi mendien artean dago. Mendilerroko ia mendi guztiek bezala, harrizko tontorra du. 807 metroko garaierarekin, Zaraiako mendilerroko seigarren mendirik txikiena da. Orkatzategitik, Urtao edo Urtapotolueta pasabideak banatzen du.\nIrispideak.\nBide errazena, Urkulu urtegitik doa. Urtegi honen hegoaldeko muturretik, Arbeko labarra igo behar da lehenik, Ugaztegiko bidegurutzera heldu arte. Behin Ugaztegiko bidegurutzera heldu ondoren, ezkerretara doan bidea hartu behar da. Hemendik, bidea zuzen doa denbora guztian, Iruaitz, Ametzueta eta Orkatzategirantz. Iruaitz igaro ondoren, eskuinetara hartu eta tontorra bertan, begi bistan agertzen da.\nBeste bide bat, Araotzetik datorrena da. Araotzetik, Ugaztegiraino igo, eta, ondoren, eskuinetara hartuz, aurreko bidearekin bat egiten du.\nBide luzeagoak, Mendiola eta Bolibarretik abiatzen dira. Bi elizate hauek bat egiten duten tokitik batik bat. Bide hortatik, Elixabarriko mendatea igoz, San Juan Portaleta\u00f1a ermitara heltzen da. Hau atzean utzi, eta gorantz jarraitu behar da, Pe\u00f1akulu igaro ondoren kokatuta dagoen harbidera heldu arte. Hemendik, Kargalekuko lepora heltzen da lehenik. Ondoren, Eskoriatza eta Aretxabaleta arteko muga igaroz, jaisten hasi behar da. Gas hodiaren bideari jarraiki, Andarto Txiki mendiaren azpian kokatuta dagoen etxe batetara heltzen da. Hemendik, aurrera jarraitzea baino ez da, Ugaztegira helduz, aurreko bi bideekin bat egin arte.\nBerezitasunak.\nMendiaren inguruan, Urtapotolueta I trikuharria dago. Baita Urtapotolueta II eta Urtaoko tumuluak ere. Azken hau, mendiaren magalean dago."}
{"id": "68556", "revid": "6327", "url": "https://eu.wikipedia.org/wiki?curid=68556", "title": "Guardia zibil", "text": ""}
{"id": "68557", "revid": "512", "url": "https://eu.wikipedia.org/wiki?curid=68557", "title": "Sahats", "text": "Sahatsak edo zumeak \"Salix\" generoko eta Salicaceae familiako zuhaitzak dira. \"Salix\" 450 espeziez osatutako generoa da. Espezie hauek Ipar hemisferioan kokatzen dira, klima hotz eta epeletan. Horrez gain, \"Salix\" izen generikoa, zeltikozko \"sal\" (hurbil) eta \"lis\" (ura) hitzetatik omen dator, gune hezeetan hazteko joera baitu. \"Salix\" generoak sahats edo zume izen arrunta hartzen du.\nTaxonomia.\nGeneroa Carolus Linnaeus zientzialari, naturalista, botaniko eta zoologo suediarrak deskribatu zuen eta \"Species Plantarum-\"en argitaratua izan zen.\nIkuspuntu taxonomikotik zailtasunak aurkezten dituen generoa da, izan ere, espezieen arteko desberdintasunak ezartzea nahiko zaila da. Zailtasun hauek espezieek morfologikoki dituzten aldakortasunen ondorio dira batez ere.\nDeskribapena.\nMorfologia begetatiboa.\nSahatsak zuhaitz edo zuhaixkak dira, adar nahiko malguak dituztenak. Begi inerbanteak, ezkata bakar batekin daude babestuak.\nHostoak, orokorrean erorkorrak direnak, peziolo labur eta tentea izan ohi dute, estipula (hostoen pezioloen oinean hazten diren luzakinetako bakoitza) garatu edo bi guruinetara murriztuta daudelarik. Forma anitzekoak izan daitezke: borobilak, eliptikoak zein obalatuak, hosto-ertz horzdun edo zerradunak.\nUgal morfologia.\nSahatsak espezie dioikoak dira, oso gutxitan lore bisexualak edo bi motatako loredunak diren infloreszentziak aurkezten dituzte.\nLore unisexualez osatutako lore-elkarte zintzilikariak osatzen dituzte, hau da, loreak gerbetan antolatzen dira. Hostoen aldi berean, bitartean edo ondoren ager daitezke.\nLoreei dagokienez, unisexualak dira. Arrak nektario bat dute eta biluziak (periantorik gabekoak) dira orokorrean 2 estamindunak (gutxi batzuetan 3koak), harizpi luzedun eta antera hori-gorridunak. Lore emeek pistilo sesil edo pedizelatua dute. Loreek braktea izeneko hosto eraldatua izango dute, eta loraketa hostoketaren aurretik, ondoren edo bitartean gerta daiteke, gehienbat urtarrila-maiatza bitartean.\nFruitua 2 eta 4 mm bitarteko kapsula da, barnean ile luzez osatutako \u201cmototsak\u201d diren hazi txikiak dituena. Motots hauen funtzioa dispertsioan laguntzean datza (anemokoria). Fruituan dagoen obozelula-kopurua aldakorra da espeziearen eta urteko baldintza klimatikoen ondorioz. Kapsulen irekiera, loratzearen 2 hilabete geroago ematen da, martxoa eta ekaina bitartean gutxi gorabehera. Sexualki garatzeaz gain, zenbait espeziek fragmentazioz ugal daitezke (asexualki).\nHabitata.\nGenero honetako landareak ingurune epel eta hezeetan hazten dira. Orokorrean ibai eta aintziren inguruan aurkitu ditzakegu, hau da, hezetasun handiko eremuetan. Substratuari dagokionez kareharrizko edo dolomitazko lurrak faboratzen dituzte.\nEspeziearen arabera argitasunaren beharra oso aldakorra da, badira batzuk argitasun gutxirekin hazteko gai direnak (\"Salix alba\")\",\" beste batzuk argitasun askoren beharra dute hazteko (\"Salix purpurea\"). Nitrogenodun konposatuekiko ere sentikorragoak diren espezieak daude; badira ingurune nitrogenatuak faboragarritzat dituzten espezieak eta badira ingurune horiek saihesten dituztenak.\npH-ari dagokionez, ingurune basikoak nahiago dituzte: 5,5 eta 8 bitarteko inguruneak. Izan ere, ingurune alkalinoen bioindikatzaile gisa erabili daitezke.\nEkologia.\nLepidoptera espezie batzuek \"Salix\" generoko landareak erabiltzen dituzte elikagai gisa, esaterako, \"Nymphalis antiopa\" espezieak. Gainera \"Formica\", \u201chormigas de la madera\u201d, Aphidoidea superfamiliako intsektuak bizi diren \"Salix\" zuhaitzetan elkar-bizitzen dute, hauek jariatzen duten ezti-ihintzaz elikatzeko. Horrez gain sahatsetan hazten diren \"Malepsora\" generoko onddoek sortutako oxidoek zuhaitzeko hostoak hondatzen dituzte eta orbain laranjak agertzen dira.\nAntzinean \"Salix\" espezie batzuk landatu ziren Australian, gehienbat ur-korronteek sortutako higadura kontrolatu eta murrizteko asmoarekin. Egun, ordea, sastrakatzat jotzen da eta Hego Australian asko sakabanatu dira. Bertako aginpideak zuhaitz hauek kendu eta zuhaitz natiboak landatzen ari dira.\n2006an egindako ikerketa batzuek adierazten dute Salix generoko landareak landaretza gabeko lurraldeetan hazi eta haien nitxo ekologikoa osatzen dute. Zuhaitz hauek ur guneetan hazten direnez, kalkulatu da batez beste sahatz bakoitzak 500 ml/urteko ura kontsumitzen direla. Ondorioz sahatz-azalera handiko guneek beste espezie batzuen deshidratazioa eragin dezakete.\nErabilera.\nOsasuna.\nAintzinatik zuhaitz honen azala oso preziatua izan da sendagai gisa. Ameriketetan, indigenek, eta egipton besteak beste azal honen propietate analgesiko, antiinflamatorio eta antierreumatikoez. Salicinak propietate hauek ematen dizkio eta sedanteetan, toniko eta antierreumatikoetan erabiltzen ziren besteak beste.\nPropietate sendagarriez gain, genero honetako espezieak askotan apaingarri gisa erabili dira.\nZumegintza.\nSahats batzuen adar edo zumeak, zuntz gisa erabiltzen dira otarreak, altzariak eta beste gai batzuk egiteko.\nKultura.\nJudutarrak.\nSahatsa Sukkot judu-festarekin erlazionatuta dagoen espeziea da: sahats adarrak sinagogetan erabiltzen dira Hoshana Rabbahn, hau da, Sukkotaren zazpiharren egunean.\nAsia.\nBestalde, Txinan, Qingming festan, herritarrek sahats adarrak jartzen dituzte atean espiritu txarrak uxatzen dituztelakoan. \u201cTaoismo zorginek\u201d sahatsezko piezak egiten dituzte espiritu hauekin komunikatzeko.\nTradizio Japoniarrean sahatsa mamuekin dago erlazionatuta. Beraien esanetan, mamuak sahats guneetan bizi dira, eta asko agertzen dira haien kondaira zaharretan.\nEuropa.\nFolklore ingelesean sahatsa zorigaiztokoa dela esaten da hainbat istoriotan, errotik atera eta pertsonak harrapatzen dituena.\nEuropako beste hainbat herrialde batzuek aldiz, sahatsa jakintzarekin dago erlazionatuta, eta istorio askotan pertsonaiek zuhaitzari kontatzen dizkio bere sekretu eta zalantzak.\nSahatsa Ukraniako zuhaitz nazionala da.\nEuskal Herria.\nEuskal Herriko udal batzuetan zume adarra aginte-makilaren aldaera bat da.\nEuskal Herriko banaketa.\nSalix alba L..\nSahats zuria edo zume zuria (\"Salix alba\"), Europa eta Asiako mendebalde eta erdialdean aurkitzen da. Bere izena, hostoak azpialdean duten kolore zuritik datorkio. 10-30m-ko altuera izan dezake, enborra 1m diametrokoa eta koroa luzea eta irregularra. Azala, gris-marroia da, longitudinalki zartatua alde zaharrenetan eta gris- berdexka ale gazteenetan. Hostoek, 5-10cm-ko luzeera eta 0.5-1.5cm-ko zabalera dute, eta beste sahats-etakoak baino zurbilagoak dira, dituen ile zuri eta finak direla eta. Loreak, udaberri hasieran agertzen dira eta polinizazioa intsektuen bidez ematen da.\nSalix atrocinerea Brot..\nSahats iluna (\"Salix atrocinerea\"), Europako alde atlantiarrean agertzen da batez ere, eta Afrika iparraldean ere aurki daiteke. 9-12m-ko altuera izan dezake, azala arre iluna du, enborrean koska longitudinalak ditu -azalaren erortzearen ondorio- eta koroa ez da oso dentsoa. Adar gazteenak iletsuak dira eta urte bat baino gehiago dituzten adarrak ilegabeak dira. Hostoak hortz lodi eta markatuez hornituak egon daitezke, zimurtsuak dira eta nerbio oso nabarmenduak dituzte. Hasieran iletsuak dira, baina garapen prozesuan zehar ileak galtzen dituzte -nerbioetan ile gorrixka batzuk geratzen dira- goialdean kolore berde-iluna eta behean kolore gris-zuria erakutsiz. Loraldia, urtarrila eta martxo artean ematen da.\nSalix caprea L..\nAhuntz sahatsa (\"Salix caprea\"), Europa eta Asia erdialde eta mendebaldean aurki daiteke. 6-12m-ko altuera izan dezake, kasu batzuetan 20m-tara ere iritsi izan da. Bere izena, \"Hieronymus Bock\" botanikoak egindako herbario batean du jatorria, zeinetan zuhaitz honen ilustrazioan, ahuntz bat agertzen den zuhaitza jaten. Azala leuna da eta kolore arre-gorrixka du. Adar gazteak, ilaundunak izaten dira, eta gero ilea galtzen dute. Hostoek, 5-10cm-ko luzeera eta 3-6cm-ko zabalera dute, pezioloa 0.5 cm-koa da, hostoaren nerbioa nabarmena eta hostoaren goialdea kolore berdekoa eta azpialdea gris ilupa. Loraldia, urtarrila eta maiatza artean ematen da.\n\"Salix eleagnos\" Scop. subsp\". angustifolia\" (Cariot) Rech.\nZume hostoestua (\"Salix eleagnos\"), Europako erdialde eta hegoaldean, Asia hego-mendebaldean eta Afrikako iparraldean auki daiteke. Oso ugariak iberiar penintsulan, eta oso urriak Portugalen. 6-12m-ko altuera izan dezake, enborra zartatua, kolore arre-beltzekoa eta koroa oso adarkatua. Adar zaharrenak ilegabeak dira, kolore arre-gorrikoak eta adar gazteenak, ilaundunak. Hostoek, 2-10cm-ko luzeera eta 1-2cm-ko zabalera dute, linealak eta zimurtsuak. 16-20 nerbio pare dituzte, eta pezioloa 0.5cm-takoa -iletsua eta estipula gabea edo glandularra-. Loreak, otsaila eta apirila bitartean ateratzen dira.\nSalix fragilis L..\nZume hauskorra (\"Salix fragilis\"), Europa eta Asia mendebaldean aurki daiteke. 10-20m-ko zuhaitz ertaina da (29m-tara ere heldu izan dira). Enborra 1m-ko diametroa baino handiagoa izan daiteke eta enbor bat baino gehiago izan ditzake. Koroa zabala, konikoa, irregularra eta batzuetan okertua. Azala, gris-marroi kolorekoa da eta ale zaharretan zartatua egoten da. Hostoak, berde distiratsuak dira, ertz zerratuak eta 9-15cm-ko luzera eta 1.5-3cm-ko zabalera dute. Udaberri hasieran hostoak iletsuak izaten dira, eta gero ileak galtzen dituzte.\nLoreak, udaberri hasieran agertzen dira. Europa eta Asiako zuhaitza denez, beste herrialde batzuetan, inbaditzaile izaera bereganatu du. Zelanda berrian, adibidez, bere salmenta edo distribuzioa debekatuta dago, eta zuhaitz arrak bakarrik mantentzen dituzte, hauek kontrolpean izanda.\n\"Salix purpurea\" L. subsp\". lambertiana\" (Sm) Koch.\nZume gorria (\"Salix purpurea\"), Europa eta Asia mendebaldean aurki daiteke. 6m-ko altuera izan dezakeen zuhaixka bat da, adar gazte ilaundun eta adar zahar ilegabeak ditu. Gris distiratsuk dira, eta batzuetan zurixkak (bernizatuta daudela ematen du), horixkak, gaztaina-gorri edo beltz moduan ikusi daitezke. Hostoek, 5-7cm-ko luzera eta 1-1.5cm-ko zabalera dute. Hostoaren periferiaren heren bat (punta aldekoa) koskaduna eta beste bi herenak leunak eta 8-12 nerbio pare ditu. Gehienetan ilegabeak dira, baina hostoaren azpialdea ilaunduna izan daiteke. Pezioloa 0.5cm-koa eta ilegabea da eta ez dira estipularik agertzen. Loreak, urtarrila eta martxoa bitartean agertzen dira."}
{"id": "68564", "revid": "105290", "url": "https://eu.wikipedia.org/wiki?curid=68564", "title": "Liang", "text": "Liang Bruneiko Belait barrutiko mukim edo azpibarrutietako bat da. Belait barrutiaren iparraldean kokaturik dago, Hegoaldeko Txinako Itsasoan kostaldea duelarik.\nMugak.\nMukim edo azpibarruti honek, iparrekialdean, Tutong barrutiko Telisai mukim edo azpibarrutiarekin muga egiten du. Bukit Sawat mukim edo azpibarrutiarekin hegoekialdean, Labi mukim edo azpibarrutiarekin hegoaldean, eta Seria mukim edo azpibarrutiarekin mendebaldean, lurrezko mugekin amaitzeko. Iparraldean, Hegoaldeko Txinako Itsasoarekin muga egiten du."}
{"id": "68565", "revid": "23317", "url": "https://eu.wikipedia.org/wiki?curid=68565", "title": "Arbe", "text": "Arbe Zaraiako mendilerroko mendi ugarietako bat da. Mendi hau, Zaraiaren ekialdeko muturrean dago, Orkatzategi, Iruaitz eta Ametzueta mendietatik gertu. Azken hiru hauek, Arbe bera baino garaiagoak dira. Arbek, 731 metroko garaiera du. Tontorra, hainbat harriz josita du.\nIrispideak.\nBideetako bat, Araotzetik abiatzen da. O\u00f1atiko auzo hau, 380 metroko garaieran dago. Hemendik, Santikurutz lepora heldu behar da, 736 metroko garaieran dagoena.\nBeste bidea, Urkuluko urtegitik doa. Arbeko labarra gaindituz, Ugaztegira heltzen da bidea. Hemen, bide honek, Araotzetik datorrenarekin bat egiten du."}
{"id": "68566", "revid": "56334", "url": "https://eu.wikipedia.org/wiki?curid=68566", "title": "Eten (musika taldea)", "text": "Eten 1998an Nerbioi ibaiaren ezkerraldean sortutako musika taldea da.\nHasiera batean, hirukote gisa aritu zen rock, post-hardcore ildotik.\nGerora, bikote bihurtuta, inprobisazioan oinarritutako rocka egiten hasi zen. Gaur egun ArtoArtian osatzen duten taldeetako bat da.\nHistoria.\n1998an Sestaoko Eusko Lorak dantza taldearen egoitzan sortu zen taldea, ia nahigabean. Hurrengo urtean Trapagako Elgero auzora aldatu zen, entseguak bertan egitera, bertako Elgeroko Aldapa elkarteari esker, eta hantxe sortu zituzten beren lehenengo kantuak.\nKantu horietako 8k osatu zuten taldearen lehenengo CDa (i/g). Muskizen grabatu zuen 2000. urteko Aste Santuan. Maketa hori grabatuta, Bizkaiko hainbat lekutan jotzen hasi zen, eta urte bereko abenduan Basauriko Gaztetokiko II. Maketa Lehiaketan sari bat lortu zuen, \u201cEuskarazko talderik onena\u201d saria, hain zuzen. Lehiaketako beste bi sarituekin (She\u2019s eta Fomalhaut) disko bat osatu zuten, Urdulizeko Tio Pete Estudioan, Jose Lastra eta Carlos Velascoren gidaritzapean. Diskoa doan banatu zen.\nKantu berriak egiten eta Euskal Herri osotik jotzen jarraitu zuten 2002ko abenduan Jonanek taldea utzi arte. Ordura arte hiru kideek musika tresna guztiak txandakatzen zituzten, eta kanta batzuetan formazioa aldatzen zen.\nSendoak hartu zuen Jonanen lekukoa eta 2004an Berako MIK estudioan grabatu zuten bigarren CDa, ErTzEaN izenekoa. Garai horretan Jawbox taldearentzako tributo disko baterako Motorist kantaren bertsioa ere grabatu zuten, oraindik argitaragabea.\nFormazio berriarekin eboluzio sakona izan zuen taldeak. Izan ere, lan egiteko moduak aldatu eta zuzeneko inprobisatuak egiteari ekin zioten. Halakoa izan zen Sendoarekin egin zuten azkenengo kontzertua, Gorlizeko Xurrut aretoan, eta halakoak ere bikote gisa egindako guztiak 2008 urtera arte.\n2006ko udazkenean taldeak parte hartu zuen LURRA izeneko tailerrean. Tailerraren asmoa zen antzezlan bat osatzea hainbat arte-diziplinatako jendea elkartuz ZERO konpainiaren eskutik. Urriaren aste oso batez eskaini zuten aurretik laborategian landutako kontzeptu asko. Ez zen obra itxi bat izan, egunetik egunera egindakoa aztertu eta proposamen berriak tartekatzen ziren. Eten taldea, obraren soinuaz arduratzeaz gain dantzan eta antzezpenean ere aritu zen.\n2007ko apirilean, Bilborock aretoaren 10. urtemuga ospatzeko prestatu zuten jaialdirako Audience taldea gonbidatua izan zen. Zerbait berezia egitea zen asmoa eta Eten-ekin batera hiru kanta prestatzea erabaki zuten. Audience taldearen \"In a small town\" kantaz gain Angels Of Light taldearen \"My true body\" eta Velvet Underground taldearen \"Black Angel's death Song\" aurkeztu zituzten jaialdia ixteko. Azken kantu hori Alvaro Brutus-ek 2008an kaleratutako A Gran Bilbao Tribute to the Velvet Underground &amp; Nico diskoan plazaratu zen.\n2007an hurrengo estudio lana sortzen eta grabatzen hasi ziren, taldearen lokalean bertan. Lan horretan bertsioen kontzeptua landu zuten, noraino den kantu bat beste baten bertsio, esaterako. 2008an kaleratu zuten Labeatzomorroen Bibisekzioa diskoa LP eta CDan. Musika txikiak eta eskulanak banatzeko sortu zen ArtoArtian katalogoaren partaide da taldea eta Arto Artianek berak banatzen ditu bere lanak.\n2009ko urtarrilean \"Afeite al perro\" zigiluaren bitartez bere lehen kasetea argitaratzen dute, \"Kaseten\" izenekoa. Bertan, A aldean Azkoitian The Ex taldearen aurretik jo zutenean egindako inprobisazioa agertzen da, \"Jendaurrean\" izenekoa eta B aldean haiek bakarrik lokalean espresuki egindako beste inprobisazioa sartu zuten, \"Jendatzean\" deiturikoa. 100 ale atera ziren.\n2010eko udan Mursego bakarlariaren eskutik, Mikel Laboaren eta Joxanton Artzeren Zaude Lasai kantuaren bertsioa sortu zuten bIDEhUTS plataformak urte bereko abenduaren 1ean aurkeztu zuten Txinaurriak disko bikoitzerako. Diskoak Laboaren omenez sortutako 18 bertsio biltzen ditu. Eten eta Mursegoren bertsioa Karlos Osinagak grabatu zuen Tolosako Bonberenea gaztetxean."}
{"id": "68567", "revid": "105290", "url": "https://eu.wikipedia.org/wiki?curid=68567", "title": "Atain", "text": "Atain Zaraiako mendilerroan dagoen mendi ugarietako bat da. Deguriako haranean dago, haran honen hegoaldeko zatian. Zaraiako Aizkorri mendiaren iparraldean dago. Bi mendi hauek banatzen dituen harrizko zatiak, Deguria eta Alabitako haranen berezko banatzaile gisa egiten du. Mendiak, 1087 metroko garaiera du, eta bere tontorra, oso-osorik, zuhaitzez josita dago.\nAtain eta Aizkorri artea.\nAtain eta Aizkorri mendien artean, pagadi garrantzitsu bat dago, bai Atain arroaren labarrean, Bizkarlatza eta Atain artean zabaltzen dena, baita Alabita Txikiko labarrean ere.\nIrispideak.\nMendi honetara heltzeko, lehenik, Deguriako haranera heldu behar da. Hortarako, Urkulutik, Araotzetik, Mendiolatik, Dorletatik edo Bolibartik hel daiteke, bide ezberdinak jarraituz. Horietatik, bide laburrena, Aitzorrotz menditik gertu dagoen Urizarko bidegurutzetik abiatzen da. Alabitaranzko bidea zuzen jarraitu, eta Lizargarate lepoko bidegurutzera heldu ondoren, ezkerretarantz doan bidea hartu behar da. Bide honen amaierara heldu ondoren, berriz ere ezkerretara hartu behar da, Arlutz mendi ingururantz joateko. Mendi honen ingurura heltzean, eskuinetara dagoen bidea hartu behar da. Bide hau, zuzen-zuzen jaisten da Deguriako haranera. Eta, behin hemen, eskuinetara begiratu behar da, pixkat aurrerago, haranaren hegoaldeko zatian argi nabari baita Atain mendiaren tontorra."}
{"id": "68571", "revid": "1519", "url": "https://eu.wikipedia.org/wiki?curid=68571", "title": "Zume", "text": ""}
{"id": "68572", "revid": "201", "url": "https://eu.wikipedia.org/wiki?curid=68572", "title": "Salix", "text": ""}
