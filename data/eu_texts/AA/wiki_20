{"id": "9990", "revid": "336", "url": "https://eu.wikipedia.org/wiki?curid=9990", "title": "Gales", "text": "Gales (galesez \"Cymru\"; ingelesez \"Wales\"), Erresuma Batua osatzen duten lau herrialdeetako bat da (besteak Ingalaterra, Eskozia eta Ipar Irlanda dira). Britainiar uhartearen mendebaldean dagoen penintsulan dago. Ingalaterra du mugakide ekialdean, honako konderriekin: Cheshire, Shropshire, Herefordshire eta Gloucestershire, iparralde eta mendebaldean Irlandako itsasoa (galesez \"M\u00f4r Iwerddon\") du, ipar-ekialdean Dee ibaia (\"Afon Dyfrdwy\"), eta hegoaldean, berriz, Bristolgo kanala.\nGalesek denera 20.779 km\u00b2 ditu, eta 2.903.085 biztanle (140 bizt./km\u00b2, 2001). Hiriburua Cardiff/Caerdydd da, 317.500 biztanlekoa. Galestarren bi herenak Galesko hegoaldean bizi dira, eta ipar-Ekialdean \u2014Ingalaterrako mugan\u2014 ere bada beste biztanle kontzentrazio bat.\nOfizialki elebiduna da: galesak eta ingelesak parekotasun estatusa dute, eta seinale elebidunak herrialde osoan zehar nonahi ageri dira. Galestar gehienak ingeles hiztun elebakarrak dira, baina azken urteotan galesaren gainbehera gelditu da, eta nolabaiteko susperraldia jazo da. Hartara, gales hiztunen kopurua biztanleria osoaren %\u00a020 gutxi gorabehera da. XX. mendetik aurrera, galestar nortasun nazionalaren berpizkunde bat gertatu da. Gales zelta hizkuntzen (indoeuropar hizkuntzak) kidea da eta, beraz, bretainiera eta kornubierarekin lotura estua du.\nGales, XIX. mendetik aurrera, garai hartako eskualde industrializatuenetakoa bihurtu zen. Britainiar Inperioari eta haren koloniei ikatz eta altzairu kopuru oso handiak eskaintzen zizkien. Gaur egun, zerbitzu sektorea industria sektorearen mailara heldu da. Nahiz eta Galesko Barne Produktu Gordina Britainia Handiko beste eskualdeetakoa baino apalxeagoa izan, ez da ezberdintasun handirik nabari Galesko bizi mailaren eta Britainia Handiko beste eskualdeetako bizi mailaren artean.\nIzena.\nGales.\n\u00abGales\u00bb izena (ingelesez: \"Wales\") \"Walh\" edo \"Waelisc\" germaniar hitzaren eratorria da. Izen hori \u00aberromanizatuak\u00bb zeuden atzerritarrak izendatzeko erabili ohi zen. Izen hori bera ageri da Kornuallesen ingelesezko izenaren \"-wall\" atzizkian: \"Cornwall\". \"Waelisc\" izena, eratorrita, gaur egungo ingelesezko \"Welsh\" (\u00abgalestar, galestarra, galestarrak\u00bb) bihurtu zen.\nCymru.\nGaur egungo gales hizkuntzan, galestarrek euren buruari \"Cymry\" deritze (\u00ababerkideak\u00bb), eta euren herrialdea den Galesi \"Cymru\" deitzen diote ([\u02c8k\u0259mr\u0268] ahoskatzen da, eta \u00abAberkideen Lurra\u00bb esan nahi du). \"Cymry\" izendapenaren esanahiaren jatorria britanierazko \"combrogi\" hitzean datza; horren esanahia \u00ababerkideak\u00bb da, \u00abherrialdeko kideak\u00bb adieran.\nGalestarrek euren buruari \u00ababerkideak\u00bb eta euren herrialdeari \u00abAberkideen Lurra\u00bb deitu izanak adierazten du galestarrek Britainia Handiko jatorrizko biztanleak zirelako ezagupena edo ustea zutela; eta, horrela, Britainia Handia eraso eta inbaditu zuten atzerritarrengandik \u2014anglosaxoiengandik\u2014 bereizten zutela euren etnia.\nIkur nazionalak eta ospakizunak.\nGalesko bandera ofiziala Cadwalader printzearen \"Herensuge Gorria\" (galesez: \"Y Ddraig Goch\") eta Tudor dinastiaren berde eta zuria daramatzan Galesko bandera da. 1485an Henrike VII.a Ingalaterrakoak Boswortheko guduan erabili izan zuen, horren ondoren Londresko San Paulo katedralera eraman zen. Herensuge gorria Tudortarren armarrira gehitu zen, euren jatorri galestarra azpimarratzeko. 1959an ofizialki Galesko bandera nazionaltzat onartu zen, nahiz eta aurretik jada bandera nazional ez-ofiziala izan. Britainiarren Union Jack banderak Eskozia, Irlanda eta Ingalaterraren banderen gehikuntzak dauzka, baina ez du inongo galestar erreferentziarik. Teknikoki Ingalaterrako banderak ordezkatzen du, XIII. mendeko konkista ostean 1535ko Galesko Legeen arabera Ingalaterrak Gales anexionatu baitzuen. Bestalde, Galesko goiburu nazionala \"Cymru am byth\" (\"Gales betiko\") da.\nGalesko kolore nazionala gorria da; horregatik, kirol lehiaketetan parte hartzen duten galestar selekzio guztiek gorriz jokatzen dute, adibidez, errugbi eta futbolean.\nNartziso lorea eta porrua ere Galesko ikurrak dira. Porruaren jatorria XVI. mendetik dator; aldiz, nartzisoarena XIX. mendean dago eta haren bultzatzailea David Lloyd-George izan zen. Hori hitz joko bati zor zaio, galesez porruari \"cenhinen\" deitzen baitzaio eta nartziso loreari aldiz \"cenhinen Dorm\" (euskaraz, hitzez hitz, \"San Petriren porrua\"). 1916ko agiri batek lehentasuna porruei eman zien, eta Britainia Handiko libra bateko txanponetan agertu izan dira.\nGalesko ereserkia \"Hen Wlad Fy Nhadau\" (\"Nire arbasoen lurra\") da, Galesko errugbi selekzioak jokatzen duen partida orotan jo eta abesten da, baita Galesko futbol selekzio nazionalak jokatzen duenean eta ospakizun ofizialetan ere. Aipatzekoa da galestarrek betidanik abesteko izan duten joera; horren ondorioz, mundu anglosaxoi guztian zehar galestarrek abeslari trebe eta ahots oneko ospea dute. Hori dela eta, Gales \"Abestigintzaren Herrialdea\" (ingelesez: \"\"Land of Song\") izendapenaz ere ezaguna da. Galestar gizonezkoen abesbatzek sona handia lortu dute munduan zehar.\nGalesko jai egun nazionala San David eguna da (\"Saint David\" ingelesez eta \"Dewi Sant\" galesez), martxoaren 1ean, hots, herrialdeko patroi zaindariaren egunean. Galestar diasporan ere ospatzen dute.\n\"Eisteddfod\"\" izeneko kultura jaialdiak oso ezagunak dira: horietan, galesezko poesia eta musika uztartzen dira.\nHistoria.\nHistoriaurreko garaia.\nEgungo gizakiak azken 29.000 urteetan bizi dira Galesen, nahiz eta etenik gabeko bizialdia azken Izotz Arotik (K. a. 12.000 eta 10.000 bitartetik) hona dator. Izan ere, une horretan Europako ehiztari-biltzaileak Britainia Handira migratzen hasi ziren.\nIzotz Aroaren ondoko garaietan, Europa eta Britainia Handia bereizita geratu ziren itsasoaren maila igo zelako (K. a. 7.000-6.000). John Daviesen esanetan, galestarren zenbait ipuin eta kondairatan (Irlanda eta Galesen arteko tartea handitzea) gertaera horren oroitzapen folklorikoa izan zitekeen.\nHorren ondoren, itsasoa zeharkatuz ere etorri zen jendea, oraingo honetan Iberiar Penintsulatik Neolitoko kolonizatzaile hauek bertakoekin nahastuta, bizimodua aldatu zuten, janariaren ekoizpenari ekin baitzioten. Basoak moztu zituzten, abereentzako larreak sortzeko eta lurra ereiteko, eta zeramika eta ehunak egiten hasi ziren. Halaber, trikuharriak, \"Pentre Ifan\", \"Bryn Celli Ddu\" eta \"Parc Cwm long cairn\", esaterako, eraiki zituzten. Erromatarrak iritsi orduko, galestarrak hainbat tributan zeuden bananduta: Deceangli, Ordovices, Cornovii, Demetae eta Silures.\nKolonizazioa.\nGalesen lehen aipu historikoa K. o. 48koa da. Tazito historialari erromatarrak adierazi zuen Britaniako probintziako buruak Galesko ipar-ekialdeko \"deceangli\"-ren errendizioa jaso zuela. Gotorleku erromatar andana eraiki ziren egungo Galesen hegoaldean. Britainia Handia osoan hobekien gorde den anfiteatroa dago bertan.\nErromatarrek uhartea 410ean abandonatu ondoren, behe aldeko lurrak tribu germaniarrek okupatu zituzten. Nolanahi ere, goiko aldeko lurraldeetan jatorrizko biztanleen estatu independenteak sortu ziren. Erromatar-britainiarren biziraupen temati hau mendebaldeko erresumetan egungo Galesen oinarria izan zen. Ekialdeko erresuma saxoi eta angloen kontrako borroketan ezarri zen muga: Wat's Dyke, esaterako. VIII. menderako, oro har anglo-saxoiekiko muga ezarrita zegoen.\nKornuallesen 722an eta Bretainian 865an egin zen bezala, Galeskoek bikingoekin bakea hitzartu zuten, eta anglo-saxoien aurka borroka egin zezaten laguntza eskatu zieten. Hala, 878an, galestar batuek eta Danimarkako bikingoek Mertziako anglo-saxoiak garaitu zituzten. Orobat, 1063an, Gruffydd ap Llywelyn printze galestarrak, Norvegiako bikingoekin aliatuta, Mertziakoak berriro gailendu zituen.\nErdi Aroa.\n800etik aurrera, Rhodri Mawr (erregetzan 844\u2013877) printzeak Gwynedd eta Powys printzerriak bereganatu zituen zenbait ezkontza zirela medio. Haren seme-alabek hiru leinu nagusiak sortu zituzten, nor besteen aurka borrokan. Haren ondorengo batek, Gruffydd ap Llywelyn erregeak (erregetzan 1039\u20131063) lehengusuen lurraldeak konkistatu zituen Powys printzerritik, eta Ingalaterraino ere iritsi zen haren boterea. John Davies historialariaren hitzetan, Gruffydd \"Gales lurralde osoaren gainean gobernatu zuen errege galestar bakarra izan zen... Hala, 1057tik 1063ean hil zen arte, Gales osoak haren agintea onartu zuen. [...] Buru bakarra izateko balentriak ez zuen aurrekaririk ez ondorengorik\". Owain Gwynedd (1100\u20131170) \"princeps Wallensium\" (galestarren printzea) titulua erabili zuen lehena izan zen.\nIngalaterrako erregeek titulu hori onartu zuten, baina hainbat tirabira zirela eta, tartean Galesko Llywelyn printzearen emaztea, Eleanor Monfortekoa, atxilotzea, Eduardo I.aren lehendabiziko inbasioa etorri zen. Bakea laburra izan zen eta 1282an Eduardoren behin betiko konkista iritsi zen. Llywelynen heriotzarekin, irauten zuten Galesko jaunek Ingalaterrako erregeari omenaldia egin zioten haien lurren truk. Boterea bermatu nahian, Eduardok harrizko gaztelu gotorren andana eraiki zuen, eta sinbolo ugariz jantzi zuen bere garaipena.\nMadog ap Llywelynek Galesko Printze deitu zion bere buruari eta, 1294an matxinatu ondoren, Owain Glynd\u0175r erregearen agintaldi arte ez zen beste altxamendurik jazo. 1404an Owain Galesko Printze koroatu zuten Frantziako, Gaztelako eta Eskoziako ordezkarien aurrean. Nolanahi ere, matxinadak ez zuen arrakastarik izan, eta 1415erako amaituta zegoen. Ingalaterrarekiko batasun formala, ordea, ez zen 1536 arte iritsi. Horren ondoren, Ingalaterrako legeak guztiz ordeztu zuen Galesko legea, konkistaz geroztik artean indarrean zena.\nAnexioa.\n1535an galestar jatorria zuen Henrike VIII.a Ingalaterrakoaren erregetzan Ingalaterrak Gales bereganatu edo anexionatu zuen. 1746ko Berwickeko Agiriak Ingalaterran betetzen ziren legeak automatikoki Galesen ere bete zitezen ezartzen du (Berwick Anglo-Eskoziar mugan kokatzen den hiri bat da), betiere legeak beste irizpide ezberdinik ez baldin badu.\nXIX. mendearen hasieran Galesko zenbait eskualde industrializatu egin ziren. Iparraldeko ikazte mehatzeek eskulan ugari erakarri zuten. Metalurgia Brecon Beacons mendietatik hegoaldera dauden haranetan ezarri zen, bereziki Merthyr Tydfil hiri berriaren inguruan, aurrerago burdinaren ekoizpena Neath eta Swansea kokagunetatik mendebaldera ere eratu zen, azken hauetan ikatzaren antrazita ateratzen zelarik. 1840ko hamarkadan ikatzaren ustiaketa Aberdare eta Rhonddako haranetara eratu zen. Honek berarekin gune hauetako biztanleriaren hazkuntza ekarri zuelarik. 1801an Galesen 587.000 pertsona inguru bizi ziren; aldiz, 1901 urtea iritsi aurretik, biztanleria 2.012.000 pertsonetara igo zen. Hazkunde nabarmenenak konderri industrialenetan gertatu ziren \u2013 Denbigh, Flint, Monmouth eta Glamorgan. Mende hau nekazal giroko gizarte batetik (1800en biztanleriaren % 80 gutxi-gorabehera hirietatik kanpo zeuden guneetan bizi ziren) gizarte industrializatu baterako bilakaeraren lekuko izan zen (1911an biztanleriaren % 20a besterik ez zen bizi nekazal giroko guneetan).\nNazionalismoaren berpizkundea.\nXX. mendean Galesek bere herri izatearen berpizkundea bizi izan zuen. 1925ean \"Plaid Cymru\" alderdi politikoa sortu zen; haren helburu nagusiak Erresuma Batuarekiko autonomia gehiago edo independentzia ziren. 1955an ingeles legea ezarrita zeuden guneetan Ingalaterra eta Gales izendapenak parekide bilakatu ziren eta herrialdeko hiriburutzat Cardiff aldarrikatu zen. 1962an hizkuntzaren mehatxuari erantzun egokia emateko, Galestar Hizkuntzaren Elkartea (\"Cymdeithas yr Iaith Gymraeg\") sortu zen. Galestar nazionalismoak gorantz egin zuen, bereziki 1965eko Tryweryn Haraneko uholdeen ondoren, honetan Liverpool hiria urez hornitzeko asmoz Capel Celyn herrixka erabat urperatu zutelarik (handik aurrera \"Cofiwch Dryweryn\", euskaraz: \"Gogoratu Tryweryn\" esaldia dun horma-irudiak ohikoak egin ziren). 1966ko Hauteskundeetan Plaid Cymru alderdiak Erresuma Batuko Legebiltzarrerako eserleku bat lortu zuen Carmarthen ordezkatuz, bere lehendabiziko legebiltzar eserlekua. Tryweryngo suntsiketaren ondorioz, Galesko Gudaroste Askeak eta \"Mudiad Amddiffyn Cymru\" (MAC) (euskaraz: \"Galestar Defentsa Mugimendua\") erakundeak ekintza bortitzak burutzeari ekin zioten. Charles Printzea Galesko Printze izendatzearekin batera lehen aipatutako bi erakunde hauek ur biltegi, ogasun bulego eta beste zenbaiten aurka eginiriko lehegailu bidezko atentatuen arduradun bilakatu ziren. 1967an Galesi zegokionez 1746ko Berwickeko Agiria behin betiko ezeztatu zen, Gales legalki zehaztu eta Ingalaterrarekin zituen muga geografikoak finkatu egin ziren.\n1982an S4C telebista (\"Sianel Pedwar Cymru\"/\"Channel Four Wales\") sortu zuten, orduz geroztik galesezko programazioa eskaintzen duena. %7 inguruko audientzia dauka gaur egun. 1988an sortu zuten \"Bwrdd yr Iaith Gymraeg\"/\"Welsh Language Board\" hizkuntza-erakundea.\n1979an Galesentzako Legebiltzar bat sortzeko inguruko erreferendum edo galdeketa bat egin zen baina gehiengoak ezetza eman zion. Halere, 1997an galdeketa berri bat ospatu eta oraingoan gehiengo estu batez Legebiltzar berria sortzearen aldeko baietzat irabazi zuen. 1999an Galesko Biltzar Nazionala (\"Cynulliad Cenedlaethol Cymru\"/\"National Assembly for Wales\") eratu zen (1998ko Galesko Gobernuaren Agiriaren\" ondorioz), hau 1999ko Senedd delakoan biltzartzen delarik eta britaniar legebiltzarreko oinarrizko legedia eraldatzeko botereak dituelarik. \"2006ko Galesko Gobernuaren Agiriaren\" ondorioz eskumen 2007ko hauteskunde orokorren ondoren areagotu egin ziren. Galesko Biltzarretik Galestar Gobernu bat sortu zen, oinarrizko araudia sortzeko nolabaiteko ahalmen mugatu batekin (eskoziar gobernuaren antzekoa, nahiz eta ez hainen indar handia ez izan).\nGeografia.\nSnowdon (1.085 m) da mendirik garaiena, Snowdoniako mendigunean.\nBestela, herrialdeko mendilerro nagusia Mendi Kanbrikoak dira, herrialdeko erdialdean daudenak.\nHiri nagusiak.\nCardiff (305.000 biztanle, 2001) da hiriburua eta hiri nagusia.\nBeste hiri garrantzitsu batzuk:\nPolitika.\nGales Erresuma Batuaren barruan dagoen herrialdea izanda, Elisabet II.a erregina Galesko estatuburua da eta bere oinordekoa berriz Galesko Printzearen titulua du. Errege edo Erreginak bere boterea Erresuma Batuko Legebiltzarraren eskuetan uzten du, eta azken honek 1998ko \"Devolution\" edo Itzultzearen ondorioz Galesko Legebiltzarrari eskuduntza batzuk ematen dizkio. Honela, konstituzionalki, Erresuma Batua is de jure estatu batu eta bakar bat da, bere subirotasuna Westminsterren datzalarik.\n1997an Gales eta Eskozian erreferendum edo galdeketa baten bidez bi herrialde hauetan mugatutako burujabetasun bat ezartzea onartu zen. Galesen \"Devolution\" prozesua 1998ko Galesko Gobernuaren Agiriarekin hasi zen, honen bidez Galesko Biltzar Nazionala (\"Cynulliad Cenedlaethol Cymru\") sortu zen. 1999ko uztailaren 1ean Gales Hizkuntzako Estatu Idazkariaren botereak Galesko Biltzar Nagusiari eman zitzaizkion, Biltzar honek Westminsterreko Gobernuak eskuduntzak zein modutan itzuli eta kudeatu ditzazken eskatzeko ardura du.\nItzulerako eskuduntzen artean nekazaritza, ekonomia garapena, hezkuntza, osasun zerbitzuak, etxebidea, industria, tokian tokiko udaletxe eta agintaritzak, gizartegintza, turismoa, garraioa eta galesa daude. Legebiltzarrak ez du aginte subiranoa, ez eta lehen mailako lege boterea, baina 2006ko Galesko Gobernuaren Agiria 2007an eraginkor bilakatu ostean, Legebiltzarrak gai berezietan lehen mailako lege boterea igarotzeko boterea bereganatu du. Teorian, Erresuma Batuko Legebiltzarrak edozein unetan Galesko Legebiltzarra desegin dezake.\n2020ko urtarrilean onartutako lege baten bidez, Galesko Biltzar Nazionalak legebiltzar izaera eskuratu zuen, eta urte horretako maiatzaz geroztik haren izen ofiziala \"Galesko Legebiltzarra\" da, gaeleraz \"\"Senedd Cymru\" eta ingeleraz \"Welsh Parliament\". Galesko Legebiltzarra 60 biltzarkidez osatuta dago, hauek ingelesez \"Members of the Senedd\" (MS) eta galeseraz \"Aelodau'r Senedd\" (AS) gisa ezagutzen dira. Horietako berrogei MS Bozketa Sistema Pluralaren (\"Plurality voting system\") hautatzen dira, aldiz beste hogeiak Legeiltzarkide Gehigarrien Sistemaz (\"Additional Member System\"\") bost eskualdeetako zerrenda batzuetatik hautatzen dira. Alderdi politiko nagusienak Galesko Lehen Ministroa hautatzen du, hau gobernuaren burua izango delarik. Galesko Legebiltzarra beso exekutiboa da, eta Legebiltzar honek bere boterean zati handiena Legebiltzarraren Gobernuaren gain uzten du. Legebiltzarraren eraikin berriaren diseinua Lord Richard Rogersen lana da, 2006ko martxoaren 1ean (San David eguna) Elisabet I.a Ingalaterrakoaren eskutik inauguratu zen.\n2000tik aurrera Galesko aurreneko lehen ministroa Alderdi Laboristako Alun Michael izan zen, eta Legebiltzarra sortu zenetik gobernua Alderdi Laboristaren esku egon da beti. Dena den, Laboristak koalizioen bidez gobernatu dute zenbaitetan. Galesko lehenengo koalizio gobernua 2000n osatu zen, Laboristen eta Liberal Demokraten artean. Geroago, 2007ko hauteskundeen ostean Plaid Cymru alderdi nazionalistarekin osatu zuten koalizio gobernua Laboristek, \"historikoa\" den \"One Wales\" (\"Gales Bakarra\") izenez ezagutzen den akordioari esker. Hala ere, hurrengo hauteskundeen ondoren, Laboristek gutxiengoan gobernatu zuten laugarren legealdian zehar, baina bostgarren legealdirako berriz ere koalizio gobernu bat osatu zuten Liberal Demokratekin. Carwyn Jones orduko lehen ministroak 2018an kargua utzi zuenetik, Mark Drakeford da Galesko lehen ministroa.\nErresuma Batuko Komunen Ganberako 646 MP edo biltzarkidetatik 40ek Gales ordezkatzen dute. 40 eserleku horietatik 29 Galesko Alderdi Laboristak ditu, Liberal Demokratek 4, Plaid Cymruk 3 eta Kontserbadoreek 3. Galese Hizkuntzako Estatu Idazkaria Erresuma Batuko gabinetean esertzen da eta Galesen inguruko gaien arduraduna da. Galesko Bulegoa delakoa Erresuma Batuko Gobernuaren departamentu edo sail bat da, hau Galesetaz arduratzen da. 2008ko urtarrilaren 24etik aurrera Galesko Estatu Idazkaria Paul Murphy da, honek aurretik postu horretan zegoen Peter Hain politikaria ordezkatu zuen, Hainek postua uztea derrigortua izan zen, ikerketa baten ostean Alderdi Laboristako buruzagitzarako kanpaina batean aitortu gabeko diru laguntzak ematea egotzi baizitzaion.\nGuzti hortaz gain, Gales Erresuma Batutik banaturik dagoen Europar Batasuneko Hautes Eremua da, Europar Batasuneko Legebiltzarrean 4 diputatuk ordezkatzen dutelarik.\nBanaketa administratiboa.\n1889 eta 1974 urteen arteko Galesko konderri historikoak hauek izan ziren: Monmouthshire (\"Sir Fynwy\"), Glamorgan (\"Sir Forgannwg\" or \"Morgannwg\"), Carmarthenshire (\"Sir Gaerfyrddin\" or \"Sir G\u00e2r\"), Pembrokeshire (\"Sir Benfro\"), Cardiganshire (\"Sir Aberteifi\" or \"Ceredigion\"), Brecknockshire (\"Sir Frycheiniog\"), Radnorshire (\"Sir Faesyfed\"), Montgomeryshire (\"Sir Drefaldwyn\"), Denbighshire (\"Sir Ddinbych\"), Flintshire (\"Sir y Fflint\"), Merionethshire (\"Sir Feirionnydd\" / \"Meirionnydd\"), Caernarvonshire (\"Sir Gaernarfon\") eta Anglesey (\"Sir F\u00f4n\").\n1974an konderri hauetako batzuk elkartu eta denera zortzira murriztu ziren: Gwent, South Glamorgan (\"De Morgannwg\"), Mid Glamorgan (\"Morgannwg Ganol\"), West Glamorgan (\"Gorllewin Morgannwg\"), Dyfed, Powys, Gwynedd y Clwyd.\nHizkuntzak.\n1993ko Gales Hizkuntzaren Agiriaren eta 1998ko Galesko Gobernuaren Agiriaren arabera, galesak eta ingelesak berdintasunezko tratamendua izan behar dute. Halere, Erresuma Batuan \"de facto\" ofizialtasun estatusa ingelesak bakarrik du. Lege egoera hori besteak beste \"Plaid Cymru\" alderdi politikoak zalantzan jartzen eta salatzen du, ez baita aski, gales hizkuntzak bizirik iraun dezan.\nHortaz, Galesen bi hizkuntza hitz egiten dira: ingelesa eta berezko hizkuntza, galesa (\"Cymraeg\"). Lehenengoa edonon nagusi da eta edonork hitz egiten du, bigarrenaren hiztunak galestarren %\u00a021,7 inguru dira, 600.000 pertsona gutxi gorabehera. Hiztun kopuru horretan sartuta daude galesez hitz egin, irakurri eta idazteko gai direnak. Hiztun horietako gehienak Galesen ipar-mendebaldean eta mendebaldean bizi dira.\nGales hizkuntza Galesko berezko hizkuntza zelta (indoeuropiar hizkuntzak) da, kornubieraren eta bretainieraren oso antzekoa. 2004ko gales hizkuntzaren iraupenerako txostenaren arabera, biztanleriaren % 21,7ak baino gehiagok dio hizkuntza horren ezagutza duela. Gaur egun benetako gales hiztun elebakar gutxi gelditzen dira, gehienak oraindik ingelesa ikasi ez duten galestar haurtxoak direlarik, halere oraindik ingelesez nekez moldatu edo oso gutxitan hitz egiten duten galestarrak ere badaude, gehienak adinekoa jendea direlarik. Orain dela gutxi, XX. mendearen erdialdera 1951. urtean 41.155 elebakar galestar ba omen zeuden. Galesen errepideetako seinaleak ingelesez eta galesez idatziak egon ohi dira; bi hizkuntzetan bi aldaera ezberdinak dituzten leku izenak bi bertsioetan erabiltzen dira (adibidez \"Cardiff\" eta \"Caerdydd\"). Seinaleetan bi bertsioetako zein lehenbizikoa ezartzea tokian-tokiko agintearen erabakia izan ohi da.\nBi hizkuntza nagusi horiez gain, XX. mendean zehar Galesen beste herrialdeetako hainbat hiztun komunitate ezarri dira, adibidez, bengalera eta kantonera hiztun talde nabarmenak daude, asiar immigrazioaren ondorioz. Fenomeno hau ez da galestar hirietan bakarrik ematen, baita era apalago batean udalerrietan ere. Italiar Gobernuak ere jatorri italiarra duten galestarrentzako italierazko ikastaroak antolatu izan ohi ditu. Beste hizkuntza horiek, ingelesak eta galesak ez bezala, ez dute ofizialtasunik, halere zerbitzu publikoek gutxiengo etnikoen hizkuntzetako hiztunentzat eta euren beharrentzat zuzendua dagoen argibidea argitaratu ohi du, gainontzeko Erresuma Batuan egin ohi den bezala.\nGalesko txoko guztietan bi hizkuntzen arteko nahasketa oso ohikoa da, honen ondorioa \"\"Wenglish\" edo \"Cofi\"\" (azken hau Caernarfon inguruan) delakoa da.\nDemografia.\n2001eko Erroldaren arabera Galesen 2.903.085 pertsona bizi ziren. Halere, 2005an 2.958.876 pertsona inguru bizi zirela kalkulatu da eta 2008an, aldiz, 3.004.600. Horrela, biztanleriari dagokionez, Gales estatu burujabea balitz, munduko estatuen artean 136. postuan egongo litzateke.\n2001eko erroldaren arabera, Galesko biztanleriaren % 96 arraza zuriko britainiarrak dira, eta % 2,1 ez dira zuriak (nagusiki asiarrak dira). Arraza zurikoak ez diren gehienak hegoaldeko portudun hirietan bizi dira, hots, Cardiff, Newport eta Swansea. Galestar-asiar komunitate gehienak Bigarren Mundu Gerra ostean ailegatu eta ezarri ziren. Orain dela gutxiago, Europar Batasunan herrialde gehiago sartu direnez, herrialde horietako jendea ere ezarri da, adibidez Polonia -nahiz eta Galesen bizi diren poloniar batzuk Bigarren Mundu Gerra amaitu ostean etorritakoak ere izan.\n2001an Lan Egiteko Adinean zegoen jende helduaren % 71k euren burua erabat galestartzat zuen eta beste % 7k euren buruak partzialki galestartzat zituen (hauetako gehienek euren buruak galestar nahiz britainiartzat zituzten). Berriki egin den ikerketaren arabera, Galesko biztanleriaren % 35ek galestar abizenak zituzten (Ingalaterrako biztanleriaren % 5,4k eta Eskoziako % 1,6ak ere galestar abizenak dituztela aldarrikatzen dute). Dena dela, orain arte \"ingeles\" abizentzat jo izan diren abizen asko (adibidez, \"\"Greenaway\") gaur egun galestar abizenen itzulpen okerrak (\"Greenaway\" = \"Goronwy\") direla ikusi da. Aldiz, ohituraz orain arte galestarren artean maiz topatu izan diren deitura batzuk (adibidez, \"Richards\"), agian Britainia Handiko beste eskualde edo herrietan ere jatorria dutela ere iradoki izan da.\n2001eko galestar biztanleriaren laurden bat Galesetik kanpo jaiotakoa zen, nagusiki Ingalaterran; horietako %3a Erresuma Batutik kanpo. Galesen jaiotako biztanleri kopurua herrialdean zehar aldakorra da: ehuneko handienak Hego Galesen Haranetan daude eta txikienak, aldiz, Erdi eta Ipar-Ekialdeko Galesen. Adibidez, Blaenau Gwent eta Merthyr Tydfil udalerrietako biztanleriaren % 92 jaiotzez galestarra zen; Flintshire konderrian, ordea, % 51 eta Powys konderrian % 56 besterik ez ziren. Gertakari honen arrazoi nagusietako bat jaiotzak izaterakoan ospitale egokienak mugaz harago dauden Ingalaterran daudela da. Estatu Batuarren artean 1,75 milioi lagunek galestar jatorria dutela diote, 2006an Kanadarren artean 467.000 pertsonek.\nEkonomia.\nHistorikoki, meatzaritzaren jarduera oso garrantzitsua eduki dute lurraldean, ikatza, burdina, kobrea, zilarra, beruna eta urrea ustiatuz nagusiki.\nOsasun zerbitzua.\nGalesen osasun publiko zerbitzua Gales NHS (galesez: \"Cymru GIG\"; Euskadiko Osakidetza edota Nafarroako Osasunbide antzekoa) erakundeak eskeintzen du, hau jatorriz eta hasiera batean 1946an National Health Service Act agiriaren bidez sorturiko Ingalaterra eta Galesko NHS erakundeko egituraren barnean zegoen, baina 1969tik aurrera Gales NHS erakundearen ardura Galesko Estatu Idazkariak du. Era berean, XXI. mendean 1999ko Iztuleraren ondorioz Gales NHS erakundeko ardura Galesko Biltzar Nazionala eta Agintaritzari eman zitzaion, gaur egun 90.000 langile ditu, honek Galesko langile gehien dituen erakundea bilakatzen duelarik. Galesko osasun eta gizarte laguntzaren gabinete ardura duen pertsona, Galesko Biltza Nazionaleko Osasun eta Gizartegintzako Ministroa da.\nErlijioa.\nGalesko erlijio nagusiena Kristautasuna da, 2001eko erroldaren arabera biztanleriaren % 72ak bere burua kristautzat du. Galesko Presbiteriar Eliza da kristauen artean fededun gehienen dituen kristau erlijio, XVIII. mendean sortu zen eta 1811ean Ingalaterrako Elizatik bereizi zen. Bigarren postuan Galesko Eliza dago, hau Anglikar Komunioaren barnean dago. Garai batean Ingalaterrako Elizaren zati izana da, baina Britainiar Gobernuak legeztatutako 1914eko Galesko Elizaren Agiriaren ondorioz lekuz kanpo gelditu zen (1922 arte agiriak ez zuen eraginik izan). Hirugarren postuan Eliza Katoliko Erromatarra dago, biztanleriaren % 3arekin. Galesen kristauak ez diren erlijioak gutxiengo bat dira, biztanleriaren % 1,5a edo. Aldiz, biztanleriaren %18ak erlijioei dagokionez ez erlijioso edo fedegabea aldarrikatzen da. Eliza Apostolikoak bere urteroko biltzarrak Swansean burutzen ditu, usadioz abuztu aldera.\nGalesko santu zaindaria San David da (ingelesez \"Saint David\", galesez \"Dewi Sant\"), bere jai eguna San David Eguna delarik (ingelesez \"Saint David's Day\", galesez \"Dydd G\u0175yl Dewi Sant\"), urtero martxoaren 1ean ospatzen da.\n1904an erlijio berpizkundea jazo zen (1904-1905 Galestar Berpizkundeak edo soilik 1904ko Berpizkundea bezala ezaguna), mugimendu honen bultzatzailea Evan Roberts predikatzailea izan zen eta Galesko eskualde ugari bereganatu zituen, jende asko bere buruz Ezkonformista eta Anglikar Kristautasunera bihurtu zelarik, batzuetan herri osoak ere. Gaur egungo Galesko Pentecostal eliza ugarik berpizkunde honetatik sortu zirela aldarrikatzen dute.\nGalesko erlijio ez-kristau handiena Islama da, 2001eko erroldaren arabera Gales osoan 30.000 musulman zeuden. Hauetaz gain Hindu eta Sikh taldeak ere badaude, nagusiki Hego Galeseko hirietan: Newport, Cardiff eta Swansea, bitxikeri gisa aipatzekoa da Budista kontzentrazio handiena mendebaldeko baserri giroko Ceredigion konderrian dagoela. Judaismoa Galesen ezarri zen lehenbiziko erlijio ez-kristaua izan zen (Erromatarren aurretik zegoen animismoaren salbuespenarekin, noski), dena dela 2001eko datuen arabera juduek gainbehera jasan duten eta gaur egun 2.000 inguru izango dira.\nPaganismoa eta Wicca erlijioak Galesen gorantz doaz. 2001ean Ingalaterra eta Galesen 7.000 Wicca fededun zeuden, baita 31.000 pagano edo jentil ere.\nKultura.\nGales beti bere berezko kultura izateagatik nabarmendu izan den herrialdea da, berezko kultura horren barnean hizkuntza, ohiturak, jai egun bereziak eta musika daudelarik.\nMusika.\nGalesko musika eta olerkien jaialdi garrantzitsuena \"National Eisteddfod\" delakoa da. Hau urtero hiri edo udalerri ezberdin batean ospatu ohi da. \"Llangollen International Eisteddfod\" jaialdiak mundu osoko abeslari eta musikariei euren dohaiak erakusteko aukera ematen die.\nSarritan Galesi \u00ababestigintzaren lurraldea\u00bb deitu izan zaio, herrialde honetako kultura herrikoian abestiek eta musikak garrantzi itzela izan baitute, anglosaxoi munduan ezaguna da galestarrek abestirako duten joera eta trebezia, bereziki eta Euskal Herrian gertatu ohi den bezala gizonezkoen abesbatzek paper garrantzitsua jokatu izan ohi dute, munduko leku askotan Gales ordezkatu izan dutelarik.\nGalestar abesti herrikoien artean munduan zehar ezagunena dena Galesko ereserkia ofiziala den \"Hen Wlad Fy Nhadau\" da, halere honako galestar abesti herrikoi hauek ere ezagunak dira: \"Calon L\u00e2n\", \"Men of Harlech\", \"Cwm Rhondda\", \"Sospan Fach\", \"Myfanwy\", \"Yma o Hyd\"...\nHorretaz gain harpa jotzaileak eta bakarkako gizonezko nahiz emakumezko abeslari nabarmenak ere badaude, horien artean: Dafydd Iwan, Sir Geraint Evans, Dame Gwyneth Jones, Dame Anne Evans, Dame Margaret Price, Ivor Novello, John Cale, Sir Tom Jones, Charlotte Church, Bonnie Tyler, Cerys Matthews, Bryn Terfel, Donna Lewis, Mary Hopkin, Katherine Jenkins, Meic Stevens, Dame Shirley Bassey, Duffy eta Aled Jones.\nIndie musika motako galestar talde ugari ere badaude: 1990eko hamarkadan \"Manic Street Preachers\", \"Catatonia\", \"Stereophonics\", \"Feeder\", \"Super Furry Animals\" eta \"Gorky's Zygotic Mynci\", beranduago berriz \"Goldie Lookin' Chain\", \"mclusky\", \"The Automatic\", \"Steveless\" eta \"Los Campesinos!\" taldeak Galestik haratago atera dira. Hain ezagunak ez diren beste talde batzuk ere Galesen sortuak izan dira: \"Skindred\", \"The Blackout\", \"Lostprophets\", \"Kids In Glass Houses\", \"Bullet For My Valentine\", \"Funeral for a Friend\" eta 1970eko hamarkadan hauen aitzindaria izan zen \"Man\" taldea ere.\nGalesko folk edo musika herrikoiak ere berpizkundea pairatu du, musikari eta talde berriak sortu direlarik: Crasdant, Carreg Lafar, Fernhill, Si\u00e2n James, Robin Huw Bowen, Llio Rhydderch, KilBride eta \"The Hennessys\" taldea. Galesko musika eta dantza herrikoietako jarraitzaile eta zaletuen elkarte ugari daude. \"Welsh Folk Song Society\" (\"Cymdeithas Alawon Gwerin Cymru\") elkarteak abesti eta doinu herrikoien bilduma asko argitaratu ditu. \"Welsh Folk Dance Society\" (\"Cymdeithas Ddawns Werin Cymru\") elkarteak berriz amateur mailako taldeen sareari laguntza eman eta gai honi buruzko material ugari argitaratu du.\nClear izeneko musika herrikoiaren elkarteak harpa musika-tresna bultzatzeko hainbat musika eskola martxan jarri ditu, hauek dira galestar musika-tresna herrikoi batzuk. harpa hirukoitza (galesez: \"telyn deires\"), biolina, gaita (\"pibau\"), crwth, \"pibgorn\" (Euskal Herriko albokaren antza handia duena) eta beste batzuk musikatresna batzuk ere. Cerdd Dant elkarteak abestigintzaren artea bultzatzen du eta urtero egun bat irauten duen jaialdia antolatu ohi du. Gales guztian zehar ugariak dira musika herrikoia bultzatzen duten elkarte, musikarien komunitateak, agentziak, proiektuak eta elkarlanak. Horretaz gain Galesko ereserkiak, ahozko bertsogintza eta narrazioa, eisteddfodau txikiak eta olerkigintza bultzatzen duten elkarteak ere badaude.\n\"S\u00een Roc Gymraeg\" (Galesezko Rock Eszena) jaialdian hizkuntza horretan burututako rock abestietatik hip-hop musikaraino entzun daiteke. Snowdoniako bihotz-bihotzean dagoen Dolgellau udalerrian 1992az geroztik urtero \"Sesiwn Fawr\" (Emanaldi Ahaltsua) jaialdia ospatu ohi da. Jaialdia Galesko galesezko musika jaialdi garrantzitsuena izateko asmoz sortu zen.\nGalesko BBC Orkestra Nazionalak Galesen nahiz nazioartean musika klasikozko emanaldiak eskaintzen ditu. Mundu osoan ospe handia duen Galesko Opera Nazionalak gaur egun bere egoitza Cardiff badian dagoen \"Wales Millennium Centre\" eraikinean du, aldiz Galesko Gazteen Orkestra Nazionala mota honetako munduko lehenbizikoa izan zen.\nLiteratura.\nIngelesezko galestar literatura.\nXVII. mende arte, galestar idazle gehienek galesez idatzi ohi zuten. Garai hartan jaiotzez galestarrak izanik baina ingelesez idazten zuten George Herbert (1593\u20131633) eta Henry Vaughan (1622\u20131695) idazleen salbuespena izan ezik, bi hauek ingelesez nahiz latinez idatzi baitzuten.\nBereziki XIX. mendean Hego Galesen gertatu zen industrializazioaren ostean, galestar herri eta baserri girotik hirietarako emigrazioa eman zen, gainera usadioz gales hiztunak ziren eremuetan ingelesa nagusitzen hasi zen. Lehenbiziko anglo-galestar idazleak hauek izan ziren: Arthur Machen (1863\u20131947); Caradoc Evans (1878\u20131945), narrazio labur eta eleberrien idazlea; Jack Jones (1884\u20131970) idazle eta antzerkigilea; Howard Spring (1889\u20131965) kazetari eta eleberri idazlea; Lewis Jones (1897\u20131939) idazle sozialista; eta Rhys Davies (1901\u20131978) narrazio labur eta eleberrien idazlea.\nMundu osoan ospetsu den norvegiar jatorriko haurrentzako ipuin idazle den Roald Dahl galestarra Cardiff hiriko Llandaff auzoan jaio zen. Saunders Lewis (1893\u20131985) olerkari eta ekintzaile politikoak ingelesez nahiz galesez idatzi zuenez, anglo-galestar literaturan nahiz galestar literaturan sar liteke. Rhys Davies XX. mendeko galestar idazle emankorrenen artekoa da.\n1950ean Galesen jaio eta hil zen Bertrand Russell filosofo, matematikari, historialari, sozialista, bakezale eta gizarte kritikariak Literaturako Nobel Saria irabazi zuen.\nJaiotzez Newport hirikoa eta ezizenez \"tramp poet\"\" (\"kale olerkaria\") duen W. H. Davies (1871\u20131940) idazle autobiografikoa jaiotzez galestarra zen eta Georgiar olerkari multzoko buruetako bat bezala oroitua da, nahiz eta bere bizitzako zatirik handiena Galestik kanpo eman eta bere idazkien gai gehienak Galestik kanpo burututako bidaiak eta pastoralei buruzkoa izan. 1926an Galesko Unibertsitateak Davies idazlea \"Doctor Litteris, honoris causa\" ohorearekin saritu zuen. Daviesen lagunmin handia zen Edward Thomas (1878\u20131917) olerkaria arrakasta handiko kazetaria eta beranduago idazle bilakatuko zena ere, orokorrean galestar jatorrizkoa eta anglo-galestar olerkari gisa jo izan da.\nBeranduagoko galestar idazleen artean Gwyn Thomas (1913\u20131981) eta Alexander Cordell (1914\u20131997) sar litezke, azken honek XIX. mendean kokatutako Galesko Historian oinarritutako narrazio herrikoi sail baten egilea delarik. Richard Llewellyn (1906\u201383) idazleak idatziriko \"How Green Was My Valley\" liburua 1941eko izen bereko filmaren arrakastaren ondoren ospetsu bilakatu zen; nahiz eta Llewellyn galestar jatorriko familia batekoa izan, Londonen jaio eta Galesen denbora gutxi igarotakoa da.\nAnglo-galestar olerkari ospetsuena Dylan Thomas (1914\u20131953) da, bere haurtzaro eta gaztaroa Swansea eta Carmarthenshiren igaro zituen, gerora leku hauek bere idazkietan eragin sakona izan zutelarik. Bere idazlan ospetsuena 1954an argitaratutako \"Under Milk Wood\" da. Ingelesez idatzi zuten beste galestar olerkari garrantzitsuak hauek dira: Idris Davies (1905\u20131953); Vernon Watkins (1906\u20131967); R. S. Thomas (1913\u20132000); eta Alun Lewis (1915\u20131944).\nRobert Graves, Wilfred Owen eta Gerard Manley Hopkins bezalako olerkariak ere anglo-galestar taldean sar litezke, hauek Galesi buruz, han bizi izandako oroitzapenei buruz idatzi edota galestar odolekoak baitira.\nGalesezko galestar literatura.\nGalesezko literatura Europan iraun duten zaharrenetakoa da (irlanderaz eta Eskoziako gaeleraz idatzitako literaturarekin batera), VI. mendean hasi eta XXI. mendean ere bizi-bizirik baitirau. Literatura horrek gales hikuntzak berak bezala, hainbat gorabehera izan ditu.\nErdi Aroan Aneirin eta Taliesin olerkari galestarrek ospea edukitu zuten, azken horrek Taliesinen liburua idatzi zuelarik. Garai hartan galesez idazten zuten gertakari narratzaileek (\"cyfarwydd\"), ipuin kontalariek eta olerkari profesionalek galestar erregeen gorteetako babesean egin ohi zuten. Gerora, Gwyneddko Erresumaren gainbehera eta 1282ko Galesko Inpenendentziaren galtzearekin bat galesezko literatura ere krisian sartu zen. Garai honetan galesez idatzitako hainbat erlijio eta lan praktikoei buruzko idazlanak idatzi ziren, horren adibidea Mabinogion idazlana da. Berpizkunde garaian ere protestante nahiz katolikoek euren fedeen aldeko galesezko idazlanak idazteaz ziurtatu ziren.\n1546an galesez inprimatutako lehen liburua idatzi zen: Sir John Price Breaconekoaren \"Yn y lhyvyr hwnn\" (\"Liburu honetan\") idazlana. 1567an William Salesbury idazleak Testamentu Berria galesera itzuli zuen, aurretik 1547an \"A dictionary in Englyshe and Welshe\" izenburuko gales-ingeles hiztegia argitaratu zuen. 1567an Milan hirian derrigortutako atzerriratzean zegoelarik Gruffydd Robert katoliko sutsuak galesezko gramatika garrantzitsu bat idatzi zuen. 1588an William Morganek Biblia galesez idatzi zuen. Garai honetako beste idazleen artean Morgan Llwyd, Vavasor Powell eta Gwilym Puw daude.\nXVIII. mendean galesez idatzi zutenen idazleetako batzuk besteen artean William Williams Pantycelyn, Ann Griffiths, Si\u00f4n Bradford eta Iolo Morganwg izan ziren.\nXIX. mendean nabarmendu ziren idazleak emakumezkoen artean Lady Charlotte Guest eta Lady Llanover izan ziren. Gizonezko idazleen artean berriz hauek: Evan Evans, John Blackwell, William Thomas, John Ceiriog Hughes, Thomas Price, Charles Ashton eta Daniel Owen.\nXX-XXI. mendeko idazle eta olerkari garrantzitsuenak Saunders Lewis, Kate Roberts, John Ellis Williams, Aled Islwyn, Angharad Tomos, Euros Bowen, Geraint Bowen, Marion Eames, Hywel Teifi Edwards, Wiliam Owen Roberts, Mihangel Morgan, Alan Llwyd, Dic Jones, Menna Elfyn, Urien Wiliam, Sir Ifor Williams, Gwynn ap Gwilym eta Bethan Gwanas izan dira.\nZinemagintza.\nAipatzekoa da orain dela gutxi berpiztu den \"Doctor Who\" kultuzko telesaila klasikoa Galesen sotua izan dela (BBC Wales), atal asko Cardiff hiriburuan kokatuak izan direlarik. Filma eta ekoizpen ugari Galesen zehar filmatu edo kokatuak izan dira eta gero mundu osoko ikusleek gozatu ahal izan dituzte.\nHorren adibide nagusi ditugu Euskal Herriko antzoki eta telebista kateetan sarritan bistaratu den eta Hugh Grant aktoreak antzeztu duen \"The Englishman Who Went Up a Hill But Came Down a Mountain\" (\"muino bat igo eta mendi bat jeitsi zuen ingelesa\") (1995), eta Ll\u0177r Ifans eta Rhys Ifans aktoreek antzeztu duten \"Twin Town\" (\"hiri bikia\") (1997). Galesi buruzko ingelesezko beste film batzuk: \"Conway Castle\" (1898), \"\" (1908), \"A Welsh Singer\" (1915), \"The Life Story of David Lloyd George\" (1918), \"The Citadel\" (1937), \"The Proud Valley\" (\"haran harroa\") (1940), \"Blue Scar\" (1949), \"Tiger Bay\" (1959), \"Dylan Thomas\" (1962), \"Under Milk Wood\" (1972), \"Grand Slam\" (1978),\nHalere, beharbada Gales mundu osoan zehar herrialde gisa ezagutarazi duen film garrantzitsuena 1941eko John Ford zuzendariaren \"How Green Was My Valley\" (\"zein berdea zen nire harana\") maisulan klasikoa izango da, filma honek bere bizimodu osoa ikatz-meatze baten inguruan duen galestar herrixka eta familia bati buruzkoa da.\nGalesezko zinemagintza ere sortu da, eta haren film garrantzitsuenen artean ondorengo hauek daude: \"O'r Ddaear Hen\" (1980), \"Milwr Bychan\" (\"haur soldadua\") (1986), \"Rhosyn a Rhith\" (1986), \"Un Nos Ola Leuad\" (1991), \"Hedd Wyn\" (1992), \"Cwm Hyfryd\" (\"nire haran ederra\") (1993), \"Gadael Lenin\" (\"Lenin alboratzen\") (1993), \"Ymadawiad Arthur\" (\"Arthurren irteera\") (1994), \"Y Mapiwr\" (1995), \"Tylluan Wen\" (\"1997\")\", Pum Cynnig i Gymro (1998), Solomon &amp; Gaenor (1999), Eldra (2002), Y Mabinogi\" (2003), \"Y Lleill\" (2005), \"Calon Gaeth\" (\"Herrialde Txikia\") (2006)... Horien guztien aitzindari izango ziren 1935an eginiko \"Y Chwarelwr\" film laburra \u2014galesezko lehenbiziko filma\u2014, 1940eko \"Yr Etifeddiaeth\" eta 1949ko \"Noson Lawen\".\nGales aktore ezagun askoren jaioleku izan da: Richard Burton, Anthony Hopkins, Hugh Griffith, Desmond Llewelyn, Terry Jones, Kenneth Griffith, Jonathan Pryce, Timothy Dalton, Catherine Zeta-Jones, Ioan Gruffudd, Rhys Ifans, Michael Sheen, Matthew Rhys, Christian Bale... Badira galestar jatorriko ingeles aktoreak ere: John Rhys-Davies, Vinnie Jones...\nSukaldaritza.\nGalesko lurraren % 80 gutxi-gorabehera nekazaritzarako erabili ohi da. Halere, lur honetatik gutxi goldatu liteke, gehiena ganadu edo aziendari eskainitako larreak dira, adibidez, ardiak eta behiak. Nahiz eta haragi eta esnetarako behiak ugari izan, betez ere Carmarthenshire eta Pembrokeshire eskualdetan, Euskal Herriaren gisa Gales bere ardiengatik ezaguna da, bertan ardi hazketa ugaria delarik, hortaz usadioz arkume haragia Galesko sukaldaritzarekin lotu ohi da. Galestar plater nagusienen artean hauek daude: laverbread (alga oinarritzat hartuz), Bara brith (fruitudun ogia), cawl (arkume edo bildots gisatua) eta cennin cawl (porrusalda), galestar opilak, eta arkume haragia. Batzuetan gosaltzeko berberetxoak urdaia lagundurik jan ohi dira. 2005ean Galesko Sukaldaritza taldeak Luxenburgoko Munduko Txapelketatik 8 urrezko domina, 15 zilarrezko eta brontzezko zazpirekin bueltatzea lortu zuten, eta munduko sailkapenean 7. postuan kokatu ziren.\nHedabideak.\nCardiff hiriburua Galesko komunikabide nazionalen egoitza da. BBC Wales katea Cardiffeko Llandaff barrutian kokatzen da, kate honek BBC One eta BBC Two kateetarako galestar ekoizpenak burutzen ditu. BBC 2W katea BBC Two katearen galestar bertsio digitala da, eta gauero iluntzeko 20,30etatik gaueko 20,00ak arte bereziki Gales oinarritzat duen programazioa aireratzen du. Erresuma Batuko ITV merkatal kateak galestarrei zuzendurik dagoen ITV Wales katea eskaintzen du, bere estudioak Cardiff hiriko Culverhouse Cross auzoan daudelarik. S4C katea Cardiff hiriko Llanishen auzoan kokatzen da eta bere programazio nagusiena ia osoki galesez aireratzen du, aldiz ingeles hiztunek Channel 4 katea ikusten dute. Bestalde, \"S4C Digidol\" (S4C Digitala) osoki galesez da. Channel 4 eta Channel 5 kateak ere orain ia herrialde osoan telebista digital edo satelite bidez ikus daitezke.\nBBC Radio Wales Galesko ingelesezko irrati kate nazional bakarra da, aldiz BBC Radio Cymru irratiak Gales osoan galesezko irratsaioak aireratzen ditu. Hauetaz gain Gales osoan zehar irrati independente ugari daude, horien artean \"Red Dragon FM\", \"Radio Cardiff\", \"The Wave\", \"Swansea Sound\", \"Heart Cheshire and North East Wales\", \"Heart North Wales Coast\", \"Nation Radio\", \"102.5 Radio Pembrokeshire\", \"97.1 Radio Carmarthenshire\", \"Heart Cymru\", \"Radio Ceredigion\" eta \"Real Radio\".\nGalesen saldu eta irakurtzen diren egunkari gehienak estatu eremukoak dira, hortaz Erresuma Batua osoan irakur litezke, salbuespena Eskozia da, han egunkari gehienak eskozierari egokituak dauden azpizenburuekin kaleratzen baitira. Galesen kokatuak dauden egunkarietako batzuk hauek dira: \"South Wales Echo\", \"South Wales Argus\", \"South Wales Evening Post\", \"Liverpool Daily Post\" (Galestar argitalpena) eta \"Y Cymro\", azken hori galesezko argitalpena. \"Western Mail\" egunkaria bertako egunkaririk salduena da, Hego Galesen argitaratua da eta igandeko \"Wales on Sunday\" gehigarria du. Biak Erresuma Batuko egunkari argitaratzaile nagusiena den Trinity Mirror enpresak argitaratzen ditu. \"Western Mail\" eta \"South Wales Echo\" egunkariek euren egoitzak Cardiffeko erdigunean dagoen Thomson House eraikineko bulegoetan dituzte.\nLehenbiziko galesezko egunkaria \"Y Byd\" izan da, 2008ko martxoaren 3an argitaratzen hasi zelarik. Dena dela, 2008ko otsailaren 15an diru finantziazio arazoak zirela eta, \"Y Byd\" egunkaria argitaratzeko egitasmoan jarraitzeari uko egin zitzaiola iragarri zen.\nIngelesez aldizkari ugari argitaratzen dira Galesen, baina orobat badira argitaratzen diren astekari eta hilabetekariak. Galesek 20 argitaletxe ditu, eta gehienek ingelesez argitaratzen dute. Hala ere urtero, batez beste, galesez 500-600 izenburu edo liburu argitaratu ohi dira.\nKirolak.\nGalesen zaletu eta jarraitzaile gehien dituzten kirolak errugbia eta futbola dira, Galesek beste herrialde batzuk bezala nazioarteko kirol ospakizun nagusienen artean bere berezko ordezkaritza du, horien artean Munduko Futbol Txapelketa, Munduko Errugbi Txapelketa eta Commonwealtheko Jokoak daudelarik (halere Olinpiar Jokoetan Britainia Handiaren ordezkaritzaren barnean joan ohi da).\nZiurrenik Galesko kirol ospetsuena eta lorpen handienak eman dizkiona errugbia da, herrialde honetan kirol honek dituen zaletu ugariak direla eta, ia erlijio maila bereganatzen du, honek bereziki Hego Galesen jarraipen izugarria du, eremu hau Galesko errugbi talde onenen kokalekua delarik. Zeelanda Berrian gertatzen den moduan Galesen ere errugbia nortasun nazionalaren oinarrizko zatia da, nahiz eta usadioz futbola Ipar Galesko kirolik jarraituena izan den. Galesek bere berezko Galesko errugbi selekzioa eta Galesko futbol selekzio nazionala ditu, azken hau munduko hirugarren futbol selekzio zaharrena da, beste kirol gehienetan ere bere ordezkaritza nazionala duelarik. Galesko atleta eta kirolari onenak Cardiff hiriko Galesko Kirol Institutuan eta Kirolgune Nazionalaren Estalitako Pistan, Newporteko Galesko Belodromo Nazionalean eta Swaseako Galesko Pool Nazionalean entrenatu ohi dute.\nGalesko errugbi selekzio nazionalak urtero Sei Nazioen Torneoan parte hartu ohi du. Horretaz gain Galesek Munduko Errugbi Txapelketa guztietan ere parte hartu du, 1999an txapelketa Galesen jokatu zen, bere emaitzik onena jokatu zen lehenbiziko txapelketako hirugarren postua izan zelarik. Galesko errugbi taldeek Irlanda eta Eskoziakoekin batera Europako Heineken Cup eta \"Magners League\" txapelketak jokatzen dituzte, baita \"EDF Energy Cup\" txapelketa ere.\nFutbolean, selekzio nazionala munduko hiru zaharrenen artean dago, lehenengo partida 1876an jokatuz Eskoziaren aurka. 1958an parte hartu zuen Munduko Futbol Txapelketan, Suedian, lehen eta azken aldiz. Bestela, John Benjamin Toshack, Neville Southall, Ian Rush, Gareth Bale eta Mark Hughes daude azken urteotako jokalari ezagunenen artean.\nHerrialde barneko txapelketei dagokienez, berezko liga daukate 1992tik, historikoki hiru talde nagusiek (Swansea City AFC, Cardiff City FC eta Wrexham AFC) Ingalaterrako Ligan jokatzen duten arren.\nErrugbian, Galesko errugbi selekzioak antolatu zuen 1999an munduko txapelketa. Halaber, Sei Nazioen Torneoaren ohiko partaidea da.\nGeraint Thomas eta Luke Rowe txirrindulariak hemen jaiotakoak dira.\nGarraioa.\nGalesko Hegoaldeko kostaldean zehar dauden hiri eta udalerriak elkarlotzen dituen errepide nagusia M4 errepidea da, honek Gales, Ingalaterra eta azkenik London ere lotzen dituelarik. Galesko errepide honen zatia Galesko Legebiltzarraren ardurapean dago, Gales Mendebaldean dagoen Pont Abraham udalerriko Second Severn Crossing zubian hasi eta Cardiff, Newport eta Swansea hiriak elkarlotzen ditu.\nIpar Galesen A55 autopistak antzeko papera betetzen du, adibidez Ipar Galesko kostaldeako Holyhead eta Bangor udalerriak Wrexham hiria eta Flintshire konderriarekin lotuz, Ingalaterrarekin ere lotzen delarik, batez ere Chester hiriko eremua. Galesko ipar-hegoalde ardatz nagusia A470 errepidea da, Cardiff hiriburutik Llandudno udalerrira doalarik.\nCardiffko Nazioarteko Aireportua Galesko aireportu handiena eta nazioarteko maila duen bakarra da, nazio mailako loturak nahiz nazioarteko helmugak eskaintzen ditu, bai Europa nahiz Ipar Amerikara. Cardiff hiriko erdigunetik 19 kilometro hego-mendebalderantz dago, Glarmorgan haranean. 2007ko maiatzetik aurrera \"Highland Airways\" eskoziar konpainiak Anglesey eta Cardiff hiriburuaren arteko hegaldiak eskeintzen ditu.\nHerrialde honek Galesko Legebiltzarrak ustiatzen duen trenbide sare nabarmena ere badu, honen ardurapean trenbide zaharrak berrireki eta trenaren erabilpena zabaldu da. \"Cardiff Central\" eta \"Cardiff Queen Street\" tren-geltokiak herrialdeko nahiz nazio mailako tren-geltoki handi eta jendetsuenak dira. 1960eko hamarkadan mozketa batzuk burutu ondoren Galesko trenbide sarearen gehiengoa ekialde-mendebaldeko norantzan zuzendua dago, honela Ingalaterrara bidaiatzeko aukera ugari daudelarik. Galesko iparraldetik hegoaldera doazen tren zerbitzuak Ingalaterrako Chester eta Shrewsbury hirien artean jardun ohi dute. Galesko Hegoaldean dagoen Cardiff hirian eta bere inguruetan hainbat trenbideetako zerbitzuek jarduten dute, eta tokian-tokiko edo hurbileko linea gisa oso erabiliak izan ohi dira.\nGales osoan zehar jardun ohi duen tren konpainia nagusien\"a Arriva Trains Wales\" delakoa da. Galestik Ingalaterrako Crewe, Manchester, Birmingham eta Cheltenham hirietara doazen lineak ere baditu. \"Virgin Trains\" konpainiak Galesko iparraldea eta London lotzen dituzten zerbitzuak ustiatzen ditu, hauek \"West Coast Main Line\" izeneko trenbide eremuaren barnean daudelarik. First Great Western konpainiak ordu-erdiro Londonetik Cardiff eta Newportera doazen trenak ditu, Swanseara doan ordu bateko jarraipena ere baduelarik. Cardiff eta Newportetik Ingalaterrako hegoaldera doazen zerbitzuak ere eskaintzen ditu. \"CrossCountry\" konpainiak Cardiff hiriburutik hasi eta Mendebaldeko Midlands, Ekialdeko Midlands eta Yorkshire konderriak zeharkatuz Nottingham eta Newcastle upon Tyne hirietara doazen zerbitzuak eskeintzen ditu.\nFerry zerbitzu erregular batek Gales eta Irlanda itsasoz lotzen ditu, Galesko Holyhead portua Irlandako Fishguard portuarekin lotuz eta Swansea hiria Cork hiriarekin, azken hau 2010eko martxoan berreskuratuko delarik.\nDiaspora.\nGalestarrak Hego Amerikan.\nGalestarrak Patagonian historia bitxia egiten dabiltza XIX. mendetik gaur egun arte. Ez dira Argentinan dagoen diasporarik zabalena, baina bai interesgarrienetarikoa, hala kulturalki nola politikoki.\n\"Y Wladfa\" edo Galeseko kolonia bertan sortzeko asmoz joandakoek aztarnak utzi dute oraindik, lurralde haren hiri nagusiak Chubuteko probintziaren Trelew, Puerto Madryn, Rawson eta Trevelin dira, baina erdigune historiko eta kulturala Gaiman da.\nGaur egun, Chubuten 25.000 gales hiztun bizi direla kalkulatu da.\nGalestarrak Ipar Amerikan.\nGalestarrak Ipar Amerikan Ameriketako Estatu Batuetan daude hedaturik nagusiki, batik bat ipar-ekialde (\"Northeast\") eta erdi-mendebaldean (\"Midwest\"), baina baita Kanadan ere.\nEuskal etxeen moduan, elkarteetan biltzen dira diasporako kideak hainbat ekitaldi burutuz: gales hizkuntzako eskolak, abesbatzak eta abar. 30 baino gehiago dago gaur egun."}
{"id": "9991", "revid": "90799", "url": "https://eu.wikipedia.org/wiki?curid=9991", "title": "Cardiff", "text": "Cardiff (galeseraz \"Caerdydd\") Galesko hiriburua eta hiri nagusia da, bai eta izen bereko lurralde nagusi edo konderria. Herrialdeko hegoaldeko kostaldean kokatuta dago, eta historikoki Glamorgan/Morgannwgeko konderriaren barruan egon da.\n2011an hiriak 346.100 biztanle zituen, aldiz hiriguneak denera 861.400 biztanle ditu, Erresuma Batuko 16. hiririk handiena delarik.\nIzena.\nHiriaren Caerdydd galeserazko izena antzinagoko galeserazko Caerdyf izenetik eratorria dago, \"-dyf\" atzizkia \"-dydd\" atzizkira aldatu zelarik, alde batetik herri hizkeran galeserak -dd hizkia -f hizkiarengatik aldatzeko joera baitu eta bestetik beharbada hitzaren esanahiaj hala bultzatuta, \"dydd\" hitzak galeseraz \"egun\" esan nahi baitu, baina \"dydd\" hitzak ez du esanahi jakinik.\nAldiz, ingelesezko Cardiff izena antzinako galeserazko Caerdyf izenetik eratorria dago, ingelesak mailegua jaostzean bigarren \"-f\" hizki bat gehitu ziolarik, Galesko beste udalerri eta toki izenetan gertatu izan ohi den antzera: ingelesez \"Taff\" (galeseraz \"Taf\") eta ingelesez \"Llandaff\" (galeseraz \"Llandaf\").\nWilliam Camden (1551-1623) historialariaren arabera Cardiff izena galeserazko \"Caer-Didi\"(\"Didioren gotorlekua\") izenetik eratorria litzateke, ustez Aulo Didio Galoren omenezko izena, leku honetan erromatar gotorlekua ezarri zenean aldamenko erromatar probintziako agintaria zena. Nahiz eta webgune ugarik azken azalpen hau maiz errepikatu izan, berez ez du oinarri jakinik eta Cardiffko Unibertsitateko Gwynedd Pierce profesoreak \"zaborra\" bezala deskribatu izan du.\nMugakideak.\nMugakideak hauexek ditu: ipar-ekialdean Newport/Casnewydd, iparraldean Caerphilly/Caerffifili, ipar-mendebaldean Rhondda Cynon Taf, hego-mendebaldean Vale of Glamorgan/Bro Morgannwg eta hego-ekialdean Bristolgo Kanala.\nAuzoak.\nAdamstown, Birchgrove, Butetown, Canton, Cardiff Bay, City centre, Cathays, Cyncoed, Gabalfa, Heath, Llandaff, Llanedeyrn, Llanishen, Llanrumney, Maindy, Mynachdy, Pentrebane, Pentwyn, Penylan, Pontcanna, Radyr, Riverside, Roath, Splott, St Mellons, Tremorfa eta Trowbridge.\nHizkuntza.\nHiriburuan galeserazko hiztunen kopurua urria da, beste udalerri handietan gertatzen den bezala. Gaur egun, izan ere, biztanleen %11 baino ez da galeseraduna. Haatik, BBC Radio Cymru irrati kateak haren hiru egoitzetako bat hiri honetan dauka.\nKirolak.\nCardiff City FC hiriko futbol talde nagusia da."}
{"id": "9992", "revid": "219", "url": "https://eu.wikipedia.org/wiki?curid=9992", "title": "Caerdydd", "text": ""}
{"id": "9993", "revid": "56334", "url": "https://eu.wikipedia.org/wiki?curid=9993", "title": "Karakate", "text": "Karakate, Muneta edo Kortazar Gipuzkoako ipar-mendebaldean kokatuta dagoen mendia da. Soraluze eta Elgoibar artean dagoen arren, Elgoibarri lotzen zaio gehien bat; oinez igotzeko, gainera, bertatik dago bidea. Karakatek, 749 metroko garaiera du eta Mazelaegiko Kordalaren hasiera da. Bertatik Elosuraino doan mendi-gain nahiko laua dago eta han eremu megalitiko bat dago. Karakaten, antena bat dago eta inguruko mendiak ezagutzeko balio duen mapa bat. Karakate Kortazarko Haitzak izenarekin ere bada ezaguna. Arkeologiaren ikuspuntutik elementu garrantzitsuak ditu.\nBrontze Aroko aztarnak.\nAztarna megalitiko asko ikus daiteke Karakaten, Brontze Arokoak batez ere, Elosua-Plazentziako Estazio Megalitikoa, alegia. Guztira 16 dira ezagutzen direnak, Jose Miguel Barandiarannek 1921 eta 1922 artean ikertuak: 10 tumulu, menhir bat eta 5 trikuharri. Datazioaren ikuspuntutik K.a. 3000 eta 900 urte artekoak dira.\nErromatar kanpamentua.\nKarakate mendiaren goiko aldean erromatar kanpamentu baten aztarnak aurkitu zituen, Antxoka Mart\u00ednez arkeologoak, 2016an. Kanpamentu txikia izango zen, defentsarako lerro bakar batekin; lerro hori lurrez egina dago eta horrek erromatarra dela erakusten du. Kanpamentutik Deba Harana kontrolatzen zuten."}
{"id": "9994", "revid": "120962", "url": "https://eu.wikipedia.org/wiki?curid=9994", "title": "Belar hockey", "text": "Belar hockeya hamaika jokalariko bi taldek jokatzen duten talde kirola da, makila (\"stick\") batez pilota aurkako ekipoaren atean ahal adina aldiz sartzean datzana. Belar-zelaian jokatzen da pilota batekin, eta ate batean sartu behar da.\nHistoria orokorra.\nHockeyaren jatorria antzinako Grezia klasikotik haratago doa, K.a. 2.500 urteko marrazki batzuen arabera. K.a. Beni Hasanen hilobian aurkitu zituzten marrazkiok, Egiptoko Nilo haranean. Bertan, ariketa atletikoen sei marrazki daude eta horietako batean, bi gizonen perfila ikusten da, muturrak okertuta dituzten stick-ak daramatzatenak, eta horien artean objektu biribil bat, pilota bat edo uztai bat izan daitekeena. Greziarrek eta Erromatarrek ere praktikatzen zuten joko hori, eta jatorria Pertsian duela uste da. Grezian bezala, Egipton, Arabian eta Pertsian ere antzeko jokoak zituzten.\nBelar hockeyak hainbat forma ezagutu zituen Europan, eta, bereziki, Britainia Handian garatu zen. XIX. mendearen lehen erdian sendotzen hasi zen, eta 1861an sortu zen lehen kluba Blackheathen, Londresetik gertu. Partidak aire librean jokatzen ziren, diseinu bereziko eta zaileko stick-ak eta, pilota gisa, goma beltzeko pilota gogor bat erabiliz.\nHamabost urte geroago, Ingalaterrako federazioa sortu zen eta 1887an, emakumezkoen lehen kluba Surreynen, Ingalaterran. Zazpi urte geroago, Dublinen emakumeen lehen elkarte nazionala sortu zen.\nAldi berean, hockeya emakumeentzat kirol egokitzat hartu zen. Ondoren, Kolonia Britainiarretara, Holandara, Alemaniara eta Suitzara hedatu zen.\nGizonezkoen hockey diziplina 1908an hasi zen Londresko Joko Olinpikoetan, eta emakumezkoenak 1980ko Moskuko Jokoetara itxaron behar izan zuen. Hockeyaren Nazioarteko Federazioa (FIH), egoitza Bruselan duena, 1924ko urtarrilaren 7an sortu zen, eta 1927an emakumezko fundazio independente bat sortu zen (IFWHA). Bi federazioek 1982an egin zuten bat.\nIndia eta Pakistan denbora luzez izan dira nagusi kirol honetan, 1928tik 1968ra bitartean txapelketa olinpiko guztiak irabazi baitituzte, baina ondoren, nagusitasun hori hautsi duten beste herrialde batzuetako taldeak agertu dira: Herbehereak, Alemania, Zeelanda Berria, Ingalaterra, Espainia, Argentina eta Australia.\nFIHren Munduko Kopa 1971n egin zen lehen aldiz gizonezkoentzat, eta 1974an emakumezkoentzat. 1994an, gizonezkoen Munduko Kopa Australiako Sydney hirian jokatu zen eta Pakistanek irabazi zuen, lau aldiz irabazi duen herrialde bakarra izanik. Emakumezkoen Munduko Kopa urte berean jokatu zen Dublinen eta lehen aldiz irabazi zuen Australiak. Txapeldunen Trofeoa 1978an jokatu zen lehen aldiz Pakistango Lahore hirian, eta urtero munduko sei gizonezko talde onenak lehiatzen dira. Emakumeen kasuan, 1987an izan zen trofeo honen lehen edizioa. Europako txapelketa 1970ean hasi zen gizonentzat eta 1984an emakumeentzat. Lehiaketa hau selekzio nazionalentzat da eta lau urtean behin egiten da. Talde Txapeldunen Europako Kopa ere jokatzen da, 1990ean lehen aldiz gizonentzat eta 1991n emakumeentzat antolatua.\nGaur egun, belar hockeyan Alemania, Argentina, Australia, Herbehereak eta Erresuma Batua dira nagusi.\nKirol hau jokatzen den herrialde gehienetan, liga antolatuak daude gizonezkoen eta emakumezkoen hockeyko kluben artean.\nBelar Hockeya: Espainiar historia.\nEspainiako Hockey Federazioak dioenez, 1902an Bartzelonan sortu zen Espainiako lehen hockey taldea, eta sei urte geroago jokatu zen \"Velodromo Parque del Sports\" izeneko jokalekuan bi kluben arteko lehen partida arautua; \"Club Deportivo Espa\u00f1ol\" eta \"Hockey Club Tarrasaren\" artean hain zuzen ere, eta lehenengoek irabazi zuten. 1913an agertu zen ofizialki \"Real Club Polo\" taldea. Ondoren beste talde batzuk sortu ziren, \"Pompeya, F.C. Bartzelona\" eta \"Junior\" besteak beste; eta jarraitasuna eman zioten hockeyari kirol moduan. Terrassan\", C.D Tarrasa\"k bildu zuen hiriko zaleri ugaria, eta 1936a baino lehen \"C.D. Egara\" jaio zen; bi klub horien artean banatuko zituzten hiriaren garaipenak. Geroago sortuko zen \"Atletic Terrassa\".\nMadrilen 1909an hasi ziren jokatzen, \"Madrid Hockey Club\" eratu zutenean. Klub hori lau talde edukitzera ere iritsi zen. Bi urte geroago, 1911n, \"British Sport Club\" sortu zen, eta hark lehia ekarri zuen Madrilgo hockeyra. Jokalekurik ez zutelako klub haiek desagertu zirenean, \"Atletic Club-ek\" hockey atal bat sortu zuen. 1913an egin zuen \"Atletic Club de Madrid-ek\" lehenengo irtenaldia; Bartzelonara joan ziren partida batzuk jokatzera \"Real Polo Hockey Clubaren\" kontra.\nEspainiako lehen txapelketa Bartzelona jokatu zen 1916an. \"Atletic Club de Madrid-ek\", \"Sociedad Deportiva Pompeyak, Real Polo Hockey Clubak\" parte hartu zuten, eta azken horrek irabazi zuen.\nDonostian lehen aldiz 1906an jokatu zen, \"San Sebastian Recreation\" Clubaren eskutik. 1916ko abenduan hockey talde bat sortu zuten \"Realaren\" barruan, eta hilabeteren buruan jokatu zen Donostiako eta Madrilgo jokalarien artean lehen partida. Hurrengo urtean, 1917an, Espainiako bigarren txapelketan Donostiako talde batek parte hartu eta bigarren lekua lortu zuen.\nHogeiko hamarkadan Santanderra iritsi zen hockeya, eta ondoren Galiziara eta Valentziara ere bai. Hala, sendotuta geratu zen hockeya Espainian.\nJokalarien posizioak.\nFutbolarekin alderatuz, erabilitako lehen joko-sistema \"WM\" sistema ingelesa izan zen, non zelaiko jokalariek (guztiak, arkularia eta erdilariak izan ezik) letra horien erpinetan banatuta jokatzen baitzuten. Ondorengoak dira jokalarien joko posizioak:\nBeste joko-sistema batzuk antzinako joko-sistema erabiliz antolatzen dira. Hauek joko-egoeraren arabera aldakorrak izango dira. Hona hemen adibide batzuk:\nZelaiaren ezaugarriak.\nJoko zelaiak ezaugarri hauek ditu:\nTeknika garrantzitsuenak.\nHurrengo hauek dira belar hockeyean erabiltzen diren teknika garrantzitsuenak. Teknika hauek lau atal desberdinetan banatzen dira:\nJolasteko behar den materialak.\nStick-a.\nBelar Hockeyean, neurriak eta pisua hertsiki kodetuta daude Nazioarteko Hockey Federazioaren Araudian. Gehieneko luzera 105mm-koa da eta zabalera ezin da 51mm-tik gorakoa izan. Pisua ezin da kiloko hiru laurden baino gehiagokoa izan. Sticka 51mm-ko diametroa duen uztai batetik igaro behar da.\nPilota.\nAntzina, pilota larruz edo kortxoz egina zegoen. Gaur egun, belar hockeyeko pilotak plastikozko zentimetro bateko pareta dute eta barrutik hutsik daude. Hauen tamaina teniseko edo beisboleko piloten antzekoak dira.\nBabesak.\nKirol honetan ezinbesteko da aho-babesgarri bat erabiltzea. Pilota abiadura handian mugitzen da etengabe eta hortzak puskatzeko arriskua ekiditeko aho-babesgarria erabiltzen da. Gainera, zango-babesak ere beharrezkoak dira horrela hanketan hausturak babesteko.\nTaldeak.\nPartida bat jolasteko 2 talde behar dira, eta hauek 18 jokalaritik ezin dira pasa. Talde bakoitzak 11 jokalari izango ditu zelaian aldi berean. Talde bakoitzak 18 jokalari horien artean egin ditzakete aldaketak. Gaur egun, belar hockeyak futbolaren oso antzeko aldaerak ditu; izan ere, azalera gogorragoetan joka daiteke, hala nola leunketa zehatzean (aretoko hockeyan), non jokalari-kopurua 5ekoa da. 4 jokalari gehi atezaina. Hori dela eta, modalitate honetan arauek hainbat aldaera izan dituzte belar hockeyarekin konparatuta.\nEpaileak.\nBi epailek jokoa kontrolatu eta araudia aplikatuko dute. Hauek izango dira joko garbi eta zuzen baterako epaile bakarrak.\nOhartarazpenak edo zigorrak: Falta bat egitean jokalaria abisatua edo zigortua izan daiteke. Ohartarazten bazaituzte, txartel berde baten bidez adieraziko dizute. Nazioarteko txapelketetan, txartel berde bat jasotzen duen jokalariak, jokorako 2 minutuko aldi baterako etenaldia bete behar du; Txartel horia erakusten bada, 10 minutuko etenaldia egin beharra dauka; Txartel gorria erakustean, partida behin betiko bertan behera utzi beharko du.\nZigortutako jokalariak izendatuta dagoen toki zehatz batean gelditu behar dira. Hau zigorra jarri dion epaileak zelaian sartzeko baimena ematen dion arte. Aldi baterako etenaldiaren iraupena luzatu egin daiteke txartela jasotako jokalariak jokabide txarra izaten badu.\nArauak.\nAldaketak.\nAldaketak edozein momentutan egitea baimenduta dago bi egoeretan izan ezik: kontzesio baten ondoren eta korner motzeko sake baten aurretik. Momentu horietan lesionatu den jokalari bat edota kanporatuta izan den defentsa edo atezaina izan daitezke aldaketa bakarrak.\nAlboko irteera.\nFutbolean bezala, pilota albo batetik ateratzen bada, ukitu ez duen taldeak pilota alboko lerroa zeharkatu duen puntutik jaurtiketa libre bat egingo du. Gainera, autopase bat egin daiteke jokoa martxan jartzeko. Aurkariak autopasea egiten duen jokalariaren 5 metrora egon behar dira. Atzeko lerroaren eta 21 metrotako lerroen artean ezin da pilota area barruan zuzenean sartu. Hauetako baldintza bat burutu behar da pilota zuzenean sartzeko: 5 metro korrika egitea pilotarekin, pilota beste taldekide bati pasatzea edota aurkari batek pilota ukitzea.\nZirkuluaren edo area txikiaren helburua oso garrantzitsua da: gola sartzeko zirkuluaren barruan jokalari batek ukitu behar du pilota, aurretik ez badu inork ukitzen golak ez du baliorik izango.\nDefentsek area barruan egindako faltak bi zigor izan daitezke: defentsak falta intentziorik gabe egiten badu, alboko sake laburra edo \"penalti korner\" bat izango da. Bestalde, defentsak borondatezko falta egiten badu penalti stroke, stroke edo penal moduan zigortuko da.\nPenalti stroke edo shoot-out.\nFutbolean bezala, belar hockeyean ere badago \u201cpenalti stroke\u201d edo \u201cshoot-out\u201d delakoa. Zigor hau defentsa batek gol aukera argia lortzea saihesten duenean gertatzen da, berdin du nahita edo nahi gabe egitea.\nJaurtitzailea atearen 7 yardara dagoen puntu batean jartzen da, eta pilota jo gabe, pilota bultzatu edo altxatuta aterantz botatzen du. Atezainak bere babesekin edo stickarekin pilota gelditzen saiatuko da. Normalean, atezainak sticka bere eskubiko eskuan eta eskularrua ezkerreko eskuan izango du. Atezainak eskularruekin pilota gelditu edo urrundu dezake, baino ezin du pilota hartu edo atxiki egin.\nShoot-out edo \"Australiako penalti\"an, jaurtitzailea 22. marran kokatzen da. Epaileak seinalea ematean, jaurtilariak 8 segundo izango ditu ateraino iritsi eta gola egiteko. 8 segundo horietatik pasatzen bada ezingo du golik lortu.\nIzkinako sakea edo korner motza.\nIzkinako sakea edo korner motza, defentsek area kanpoan baino 25 yardako marraren barruan edo area barruan egindako falta bat gertatzen denean zigortzeko modua da. Hurrengo moduan laburtu daiteke:\nNHF-aren txapelketa ofizialak.\nNazioarteko Hockey Federazioa (NHF) da kirol honen helburuak zuzentzen dituen erakundea. Parisen sortu zen 1924an eta hasieran batean Austria, Belgika, Txekoslovakia, Frantzia, Hungaria, Espainia eta Suitza ordezkatu zituen.\nNHF Munduko Belar Hockey Txapelketa eta Hockeyko Pro Leaguea antolatzeaz arduratzen da. Aurreko urteetan, Champions Trophy, Champions Challenge eta Hockeyko Munduko Liga antolatzen zituen. Hauek urteen poderioz jokatzeari utzi zen.\nBelar Hockeya 1908an sartu zen lehen aldiz Olinpiar Jokoetan. Historikoki Indiak eta ondoren Pakistanek irabazi dute txapelketa hau, baina gaur egun Europarrak, Australia eta Argentina dira nagusi. 1980ean sartu zen lehen aldiz programa olinpikoan emakumezkoen belar hockeya.\nKontinente mailan, federazioek antolatzen dituzte txapelketak eta garrantzi berezia duten txapelketak hurrengo hauek dira:\nPanamerikar Txapelketa. 2000. urtean sortu zen. Honetan Argentina, Kanada, Kuba, Txile, Estatu Batuak eta Trinidad eta Tobagok parte hartze dute. Honen irabazleak munduko txapelketara sailkatzen da zuzenean. \nAldaerak.\nBarruko-hockeya.\nBelar-hockeyaren aldaera herrikoi bat barne-hockeya da, hau da, 40 m \u00d7 20 m-ra murrizten den eremu bat erabiliz. Arau askok berdinak izaten jarraitzen duten arren, garrantzizkoak diren hainbat aldaketa daude: atera egingo duten jaurtiketa ez bada, jokalariek ezin dute pilota altxatu; jokalariek ezin dute pilota jo, eta, aldiz, bultzadak erabiltzen dituzte pilota pasatzeko; bazterbideak egurrezko hesi sendoekin ordezten dira. Gainera, erabiliko diren stickak belar hockeykoak baino meheagoak izango dira. \nHockey 5S.\nIzenak dioen bezala, Hockey5S-a hockey aldaera bat da. Talde bakoitzak bost jokalari ditu (atezain bat barne). Joko-eremuak 55 m luze eta 41,70 m zabal ditu, hau da, gutxi gorabehera, joko-zelai erregular baten erdia. Marka gehigarri gutxi behar dira, ez baitago ez zigor zirkulurik, ez zigor markarik; tiroak edozein tokitatik har daitezke berdegunean. Arautegiko zerbait gaizki egiten bada, zigor ezberdinak egongo dira. Adibidez, zigor kolpeak \"desafio\" batekin ordezten dira, hau da, zigor jaurtiketa batean erabiltzen den banakako metodoaren antzekoa. Partidaren iraupena 12 minutuko hiru zati dira, bi minutuko atseden tartearekin. Urrezko golaren kasuan 5 minutuko bi zati jokatzen dira. Arauak sinpleagoak dira eta jokoa azkarragoa izatea da helburua, zelai erdian joko gutxiagorekin gol jaurtiketa gehiago sortuz, eta ikusleentzat erakargarriagoa izanez.\nKanpo estekak.\nEuskal Federazioak\nEuskal Herriko Klubak"}
{"id": "9995", "revid": "141474", "url": "https://eu.wikipedia.org/wiki?curid=9995", "title": "Boleibol", "text": "Boleibola sei jokalariz osatutako bi taldek jokatzen duten kirola da, talde batek baloia sare gainetik gorputzeko edozein atalez (normalean eskua edo besaurrea) joz bidaltzean datzana. Kontrakoak bidalitako baloia norberaren zelai-zatian lurra jo gabe itzuli behar da kontrako zelaira; gehienez, hiru jokalarik segidan uki dezakete.\nBestalde, baloia kolpe garbien bitartez ukitu behar da, hau da, ezin da baloia hartu eta eskutan mantendu. Nahiz eta, aurretik aipatu bezala, normalean baloia esku edo besaurrearen bitartez ukitzen den, gorputzaren edozein atalekin ukitu daiteke, baita hankekin ere. Boleibolaren ezaugarririk aipagarrienetako bat talde bakoitzeko jokalariek puntu bakoitzeko egiten dituzten errotazioak dira. Modu honetan, sei jokalariek posizio desberdinetan jokatzen dute. \nHistoria.\nJokoa, denbora-pasa gisa, Willian G. Morganek asmatu zuen 1895ean Hlyokeko Kristau Gazte Asoziazioko Heziketa Fisikoko zuzendaria zelarik. Hasiera batean \"mintonette\" izena zuen eta berehala egin zen famatu, Ameriketako Estatu Batuetan ez ezik, mundu guztian zehar zabaldu zen. Lehenik 1900. urtean Kanadara heldu zen, eta gero Asiara. Estatubatuar gerrariek 1. mundu gudan Ekialdeko Europara eraman zuten, eta oso kirol arrakastatsua bilakatu zen. \n1912an araudia aldatu zen; alde batetik, kantxaren neurriak eta baloiaren tamaina finkatu ziren, eta bestetik, talde bakoitza sei jokalarira mugatu zen, eta sake bakoitzeko errotazioa egiten hasi zen.\n1912an araudia aldatu zen; alde batetik, kantxaren neurriak eta baloiaren tamaina finkatu ziren, eta bestetik, talde bakoitzeko sei jokalarira mugatu zen, eta sake bakoitzeko errotazioa egiten hasi zen. \nLehenengo aldiz Ekialde Urruneko jokoetan jokatu zen 1913an Filipinetan. Gainera, 1916an \u201cSpalding Volleyball\u201d gidaren bitartez Estatu Batuetan 200.000 jokalari zeudela jakin zen. Kirola emakume zein gizonek praktikatzen zuten, eta adin tarteko pertsona guztietan arrakasta zuen.\n1922an talde bakoitzeko ukituak mugatu ziren, hiru ukitutan finkatuz eta atzelarien erasoa mugatu zen. Era berean, puntuazioa 14-14 izatekotan, bi puntu jarraian egin behar ziren set-a irabazteko. Horrez gain, urte horretan bertan Brooklyn-en lehenengo estatu mailako txapelketa egin zen, 11 estatutako 27 taldek osatuta.\n1924ko Olinpiar Jokoetan boleibola erakustaldi kirol moduan aurkeztu zen. Eta 1930. urtera arte nazioarteko partidu gutxi egon ziren arren, Ekialdeko Europan, 1933an Sobietar Batasuneko txapelketa batean 400.000 partaide bildu ziren. Are gehiago, Boleiboleko Federazio Internazionala (FIVB) 1947an sortu zen, eta federazioaren helburu nagusia arauak garatu eta hobetzea zen. Hori horrela, Munduko Boleibol txapelketa lehen aldiz egiteko oinarriak finkatu ziren. \nLehendabiziko munduko txapelketak 1949an jokatu ziren eta 1952tik aurrera lau urtez behin ospatzen dira. Bertako dominatzaile nagusiak SESB (bai gizonezko zein emakumezkoen kasuan), Txekoslovakia (gizonezkoen kasuan), Japonia eta Txina (emakumezkoen kasuan) dira. \nBestalde, boleibol modernoaren ezaugarri diren teknika eta taktika asko sartu zituzten Europako taldeek, eta horren adibide dira ondorengoak: blokeoa eta baggerra, Txekoslovakiak 1938an eta 1958an jokoan sartu zituenak, hurrenez hurren; erasoa iraupen-lerrotik, Poloniak 1974an lehen aldiz erakutsi zuena; eta 5-1 sistema, Sobietar Batasunak erabiltzen zuena.\nAlabaina, Kirol Olinpiko 1964az\u00a0 geroztik da. Europako txapelketak 1948tik aurrera, SESB osatzen zuten estatuek dominatuak izan dira. Lau urtez behin ospatzen den Munduko Kopa dago 1965az geroztik. Munduko Liga bat ere badago lehenengo aldiz 1990ean antolatua eta bertan hamar estatuk parte hartzen dute. 1993ean emakumeentzako Grand Prix bat sortu zen eta munduko zortzi selekzio onenek parte hartzen dute.\nJoko olinpikoak eta gero.\n1998an liberoaren irudia sortu zen. Liberoa defentsa jokalaria da, etengabe irten eta atera daitekeena. Talde bakoitzeko libero bakar bat egon daiteke zelaian. Liberoaren irudiaren agerpenarekin batera, puntuazioa lortzeko prozedura aldatu zen. Ordura arte,\u00a0 sakearen jabetza izatea nahitaezkoa zen puntua eskuratzeko. Hala ere, 2000. urtetik aurrera puntua sakea eskuratu gabe lortu zitekeen. Horrez gain, sakean sarea ukitzea onartu zen, baldin eta baloia kontrako zelaira pasatzen bazen. Era berean, 2006an bi aldaketa nagusi planteatu ziren: bigarren sake bat egin ahal izatea, lehenengoa huts egitekotan, eta aulkian libero bat izatea partiduan zehar aldaketa egin ahal izateko. Bi moldaketa\u00a0 horietatik liberoaren aldaketa onartu zen 2008an Dubaiko Jokoetan.\u00a0 Hala ere, liberoa\u00a0 partiduan zehar behin bakarrik aldatzeko aukera zegoen.\n2010ean beste aldaketa bat egon zen, sakeari dagokionez. Jokaldian eragina izanez gero, sarearen goiko aldean ukitutako sake guztiak falta izango ziren. Arau horretaz gain, liberoa partiduan zehar nahi beste aldiz aldatzea onartu zen.\nAldaerak.\nBoleibolak barne eremu batean jokatzen den modalitateari egiten dio erreferentzia. Hala eta guztiz ere, Boleibolaren aldaera desberdinak aurki daitezke. Haien artean, harean jokatzen den modalitateak Hondartz Boleiak, pisu handia du gaur egun. Izan ere, Olinpiar Jokoetako kiroletako bat da. Horrez gain, desgaitasuna duten kirolarientzako Bolei eseriak arrakasta lortu du. Era berean, ofizialtasunik gabe boleibol kirola beste kirol batzuekin batzen da, eta aldaera desberdinak zabaldu dira: futboleia, edota waterboleia.\nArauak.\nJokalekua.\nJokoa jokatzen den eremua 18 m luze eta 9 m zabal den laukizuzen bat da, erdiko lerroan bi taldeak bereizten dituen sare batez zatituta. Jokoa kanpoan ere garatzen da, eremu librean, baldin eta baloiak ez badu lurzorua ez beste elementurik ukitzen. Eremu libreak gutxienez 3 metro izan behar ditu. Pistaren gaineko espazio libreak 7 m-ko altuera izan behar du gutxienez, eta nazioarteko lehiaketetan 12,5 m-ra igotzen da.\nMarrak.\nErdiko lerroa zuzenean sarearen azpitik igarotzen da, eta joko-pista 9x9 m-ko bi eremu berdinetan banatzen du, talde bakoitzarentzat bat. Saretik 3 m-ra lerro batek mugatzen du eremu bakoitzean erasoko eremua, non une horretan defentsarako lanetan ari diren jokalarien (atzelariak eta liberoak) ekintzak mugatuta dauden. Lerro horiek marra etenekin hedatzen dira eremuaren kanpoaldera, eta marra horiek adierazten duten muga ere marra osoan proiektatzen da, marraztuak baino haratago ere. Lerro guztiek 5 cm-ko zabalera dute.\nSarea.\nZelaiaren erdiko ardatzean, zelaia banatzen duen erdiko lerroan, sare bat dago. Sare horren arabera, goiko solairutik goiko ertzerako altuera, kategoria helduetan, 2,43 m-koa da gizonezkoentzat eta 2,24 m-koa emakumezkoentzat. Sare hau zutoin batzuen gainean muntatuta dago, eta horien altuera 2,55 m-koa da. Gazteen kategorietan beste altuera batzuk daude. Sareak berak 1 m-ko zabalera eta 9,5 eta 10 m arteko luzera du. Alde bakoitza alboetako lerroetatik 25 eta 50 cm artean ateratzen da, alboko lerroetatik kanporantz.\nSareak bi zerrenda ditu goiko eta beheko ertzeetan. Alboetako mugak hobeto mugatzeko, alboko lerroen gainean alboko zerrenda bat dago, sarearekin perpendikularki finkatua. Gainean, alde banatara, 80 cm-ko hagaxka bat ateratzen da, antena deritzona.\nAntenak ez dituzte joko garaian ukitu behar, ez pilotak, ez jokalariek, eta baloia zein sektoretan jokatu behar den sarearen gainetik mugatzeko balio dute. \nBaloia.\n1998 arte, baloia kolore argi bakarrekoa zen. Urte horretatik aurrera, koloreen konbinazioa ere egin daiteke. Esferikoa izan behar du. Kanpoko azala larruz edo material sintetikoz egina dago, pixka bat biguna eta josturarik gabea. Barruan gomazko edo antzeko ganbera bat du, airez betea. Saskibaloiko edo futboleko baloiak baino askoz txikiagoa eta arinagoa da. \nNazioartean onartuta dauden zenbait joko-baloi daude, eta xehetasun txiki batzuk bereizten dira koloreari edo jantzigintzari dagokienez. Neurriei eta pisuari buruzko printzipio orokorrak berdinak dira baloi guztientzat.\nPuntuaketa.\n25 puntu egiten dituen lehen taldeak set bat irabazten du, betiere biko abantaila edo desabantaila dagoelarik. 24ra berdinketa baldin badago jokatzen jarraitzen da talde batek bi puntuko aldea lortu arte. Hau da, 25-23rekin irabazi egiten da, baina 25-24rekin 26-24ra arte itxaron beharko litzateke, eta horrela hurrenez hurren, bi taldeetako batek bi abantaila-puntuak lortu arte. Horrez gain, gizonezkoen eta emakumezkoen artean desberdintasunak daude, izan ere, gizonezkoen artean partidak bost set-etatik onenera jokatzen da (hiru irabazi) eta emakumezkoen artean hirura (bi irabazi). \nBestalde, bosgarren seta, berdinketa haustekoa, beharrezkoa izanez gero, helburua 15 puntu lortzea da, eta bien abantaila mantenduko da. Set horrek iraupen laburragoa du. Boleiboleko partiden iraupena oso aldakorra da, eta 3 setetatik 5 setetara jokatu behar izaten da (3-0, 3-1 edo 3-2 emaitza). Ordu batetik bi ordu eta erdira bitarteko iraupena izan dezake.\nEremuak partidaren aurretik zozketatzen dira, baita hasierako sakea ere. Set bakoitzean eremuz aldatzen da, eta lehenengo sakea txandakatzen da. Bosgarren set-a, set erabakigarria, beharrezkoa izanez gero, beste zozketa bat egingo da, eta, gainera, eremu-aldaketa bat egingo da, 8. puntua lehen taldetik lortzean.\nJokoa.\nTaldea sei jokalarik osatzen dute, hiru erasotzailek eta hiru defentsak. Sakea duen taldeko jokalaria bere zelai-atzeko marraren atzealdean jartzen da eta sarearen gainetik pasarazten du pilota eskumuturraz edo eskuaz emanda. Sakean saialdi bakarra dago eta zelaiaren atzeko eskuinean dagoenak egin behar du. Liberoak kolore desberdineko kamiseta du eta sakea ateratzen den momentuan jokalari bakoitzak toki jakin batean egon behar du kapitainarekiko.\nAitzitik, talde osoa gehienez 14 jokalarik (12 gehi 2 libero), entrenatzaile batek, entrenatzaile laguntzaile batek, masajista batek eta mediku batek osatzen dute. Jokalari bakoitzak zenbaki bat izanen du, 1etik 20ra bitartekoa. Zenbaki hori kamisetaren aurrealdean eta atzealdean ageri da. Jokalarietako bat taldeko kapitaina izango da, eta haren zenbakiaren azpian ikusten den banda batez identifikatuko da.\nErrotazioak.\nTxandaketek aldakortasun handia dakarte bi taldeetako jokalariek pistan duten kokapenari dagokionez, eta joko-estrategien planteamendua zailtzen du. Partida batean bi taldeetako jokalarien errotazioa dela-eta konbinazio asko egon daitezkeenez, estatistika funtsezko elementua da jokatutako partidak aztertzeko.\nHala, talde batek puntu bat idazten duenean, baloia jarriko du jokoan. Kontrako sakea kentzen zaionean, sei jokalariek beren posizioa aldatu behar dute zelaian, erlojuaren orratzen noranzkoan. Ondorioz, jokalari guztiak (libero izan ezik) aurrelari eta atzelarien posizioetan txandakatzen dira.\nAntolaketa egokia izan dadin, ez da beharrezkoa geometria jakin bat izatea, baizik eta puntu bakoitzari ekitean, sake-kolpean, aurrelari bakoitzak atzelariak baino oin bat aurreratuago izatea gutxienez. Era berean, lerro beraren barruan albokoek, erdiko posizioan dagoen jokalariak baino oin bat kanporago izatea gutxienez. Une horretatik aurrera, jokalari bakoitza aske mugi daiteke jokoari jarraituz. Arau horiekin, hasierako xedapenak askotarikoak izan daitezke, eta, ondorioz, behar bezain irekiak.\nLibero.\nPartida batean bi jokalari berezi ere lerrokatu daitezke, liberoak. Libero bat defentsa-jokalari bat da, eta etengabe sar eta irten daiteke zelaian, errotazioz defentsa-posizioan dauden beste jokalarietako edozein ordezkatuz. Libero bakar batek jokatu dezake jokalekuan aldi berean.\nLiberoaren sarreraren helburua erasotzaileen postua betetzea da. Jokalari horiek, normalean, oso altuak dira, eta, horregatik, harreran errendimendu txarra dute.\nLiberoaren ezaugarriak:\nUne bakoitzean, libero jardulea izango da, baina bigarren erreserba zilegi bat egon daiteke. Entrenatzaileak, partidako edozein unetan jokaldi bakoitzaren ondoren, bigarren liberoarekin alda dezake. Aldaketa pistako liberoarekin egin daiteke; kasu horretan, hasieran lehenengoak ordezkatzen zuen jokalaria pistara itzuliko da, eta ordezpena bigarrenarekin desegingo du, baina jokaldia edo puntua amaitu arte itxaron beharko dute.\nAldaketak eta ordezkapenak.\nSet bakoitzaren hasierako prestakuntzako jokalariak setean behin bakarrik ordezka daitezke, eta, ondoren, aldaketa egin duen jokalariarengatik deseginez itzul daitezke. Horrela, gehienez sei ordezkapen egin daitezke, jokalari bakoitzeko bat. Hemen ez dira kontatzen liberoen sarrerak eta irteerak. Era berean, ordezko jokalariak ezin du jokalari bakarra setez ordezkatu.\nBanakako ordezkapen baterako, ordezko jokalaria joko-uniformearekin hurbildu behar da, jokoa geldirik dagoela, ordezkapen-gunera, ordezkatuko duen jokalariaren zenbakia duen taulatxo bat erakutsiz. Ohar-egileak klaxona edo txilibitua aktibatuko du ordezkapena baimentzeko, eta neurketako aktan idatziko du.\nAtsedenaldiak edo hutsarteak.\nTalde bakoitzak 30 segundoko bi atsedenaldi eska ditzake set bakoitzean. Atsedenerako denborak entrenatzaileak bakarrik eska ditzake, eta ez balego, taldeko kapitainak eska ditzake. Txapelketa ofizialetan, gainera, 60 segundoko bi denbora tekniko ezartzen dira ofizioz, eta taldeetako lehenak set bakoitzeko 8. eta 16. puntuak lortzen ditu, hurrenez hurren, behin betiko bosgarren setean izan ezik.\nArbitrajea.\nHauek osatzen dute boleibol-partida bateko arbitraje-taldea:\nArbitro bakoitzak eginkizun jakin bat badu ere, lehen arbitroak du edozein jokaldiren gainean erabakitzeko ahalmen guztia.\nTeknikak.\nOinarrizko ereduak.\nBi oinarrizko jarrera bereizten dira: oinarrizko jarrera altua eta beheko jarrera. Jarrera horien bitartez errendimendurako nahitaezkoak diren ezaugarri batzuk lortzen dira, horien artean: kontzentrazioa hobetzea, oreka egoerak lortzea, mugimendua mekanizatzea, eta modelo teknikoak ongi burutzea. \nOinarrizko jarrera altua.\nHauek dira oinarrizko jarrera honen funtsezko ezaugarriak:\nOinarrizko beheko jarrera.\nBeste jarrera baino askoz baxuagoa da.\u00a0 Belaunak oin punten aurretik, eta sorbaldak belaunen parean jarri behar dira.\nOinarrizko beheko jarrerak erabilpen jakin batzuk ditu: \nDesplazamenduak.\nDesplazamenduek garrantzia handia dute, haien eraginez mugimendua norabidetu edota hurrengo ekintzarako jarrera egokia izatea ahalbidetzen dutelako. Hainbat desplazamendu mota bereizten dira, baina bi taldetan sailka ditzakegu: aurrera/atzera eta alboetara. Alboetako desplazamenduen artean pausuak gehitu, pausuak gurutzatu, edota pauso mistoak egin daitezke.\nEstrategia.\nSet bakoitza baino lehen entrenatzaileak jokalari guztien posizioak aukeratzen ditu. Beraz, sake guztien ordena finkatu dezake, errotazioa araudiak markatzen baititu. Horrez gain, mugimendu horren ondorioz jokalari bakoitzak izango duen posizioa jakin daiteke eta, hori horrela, egoera horiek guztiak entrenatu beharko dituzte. \nDefentsa eta eraso faseak bereizten diren arren, oso zaila da bi fase horien arteko hasiera eta amaiera finkatzea. Horregatik, entrenatzaile asko bi fase horien loturan oinarritzen dira prestakuntza taktikoak bideratzerakoan. Hala ere, defentsa ekintzak lau taldetan sailkatzen dira: sakearen defentsa, errematearen defentsa, baloi erraz baten defentsa, eta aurkakoen blokeoaren defentsa. Egoera horiek guztiak banan-banan entrenatu behar dira.\u00a0 Ekintza horiek K-1 (sakearen defentsa), K-2 (errematearen defentsa), K-3 (baloi erraz baten defentsa) eta K-4 (aurkakoen blokeoaren defentsa) izena dute, eta horiei K-0 gehitzen zaie (sakearen estrategia).\nLehenengo egoera estrategikoa (K-1), aurkakoen sakearen defentsa edo harrerarekin eta hurrengo erasoarekin hasten da. K-1 ekintza sakearekin batera gehien egiten den ekintza da. Gainera, K-1 egoeran arrakasta izanez gero, % 70eko probabilitatea dago puntua irabazteko.\u00a0K-2 estrategia errematearen defentsarekin hasten da, eta sakea egin duen taldeak egiten du, baldin eta aurkariek sakea itzuli eta baloia beste zelaira bidali baldin badute.\nErasoko ekintza teknikoak.\nZerbitzua.\nPuntu bakoitza zelaiko atzeko marratik hasten da. Aurkako jokalarien puntu txarrak kontuan izanik, baloia airera bota eta beste zelairantz kolpekatzen da. Kolpea zutik edo saltoan egin daiteke. Orientazioa garrantzitsua da, aurkako jokalaria baloia berriro jaurtitzeaz arduratu behar baita. Era desberdinetara egin daiteke:\nPasea edo harrera.\nBaloia jaso eta kontrolatzen jakitea oso garrantzitsua da, horrela gainerako jokalariek baloia posizio onean izango dute beste zelaira pasatzeko. Paseak modu askotara egin daitezke, baina baloia nola etortzen den arabera aukeratzen dira pase motak:\nBeste batzuetan golpe zailagoetara behartuta daude jokalariak, kasu hauetan lurrera botatzen eskuak luzatuz baloia euren eskuetan jo eta botea bertan eman dadin.\nBatzuetan pasea albora egin behar izaten da, eta orduan, eskuen posizioa aldatzen da, hartu nahi dugun norabidea lortzeko. Baloia eskuinera joatea nahi badugu, ezkerreko eskua baloiaren ezkerrean kokatu behar dugu, eta esku honekin inpultsoa egin. Ezkerrera joatea nahi badugu, ordea, eskuineko eskua baloiaren eskuinaldean jarri eta honek egingo du inpultsoa. Horretaz gain, pase mota hau atzeraka ere egin daiteke. Atzerakako pase honek, orokorrean, aurrekoaren ezaugarri berak ditu, baina pase honetan baloia buruaren gainean kolpatzen da, enborrak eta eskumuturrek tentsioa egiten duten bitartean.\nErremateak.\nJokalariak salto batez baloia beste zelaira kolpatzen du indarrez, gaizki defendituta dauden aldeak kontuan izanik. Saltoa egiterako orduan eskuen eta hanken koordinazio jakin bat eraman behar da. Normalean erremateak egin aurretik bi edo hiru pausoz osatutako karrera egin ohi da, indar handiagoa lortzeko. Lehen pausoa ezkerrarekin egiten da eta nahiko motza izaten da, gero eskuinarekin pauso luzeagoa ematen da saltorako inpultsoa hartzen joateko eta azkenik ezkerrarekin egiten den pausoa motza izango da, inpultsoa hartzeaz bukatuko baitugu. Erremate onak egin ahal izateko teknikak eta salto handiak egiteak garrantzi handia izaten du. Hasieran eskuak flexionatuak egongo dira, sorbalden parean. \nEraso sistemak.\nErasoak garrantzi handia du, eta taldeek normalean erasorako jokabidea erakusten dute. Jokalariek lau rol desberdin betetzen dituzte: \nRol horien banaketaren arabera oinarrizko eraso sistema desberdinak bereizten dira:\nSakearen harrera sistema.\nAzken urtetan sakearen harrerarako formakuntza aldatu egin da. Gizonezkoen boleibolean antzeko sistema baten bidez bideratzen da. Bi harrera-jokalari egongo dira sakean jauzirik baldin ez badago, eta hiru sakean jauzia egotekotan. Emakumezko boleibolean, ordea, aldaera gehiago daude. Izan ere, formakuntza desberdinak daude (5,4,3, eta bi harrera-jokalariekin). \nDefentsarako eraso teknikoak.\nErorketa albora egitean antzekoa gertatzen da, pausoa baloia datorren alderantz ematen da eskuak luzatuz. Erorketan baloia jotzen den eskuko sorbaldaren gainean zilipurdi bat egiten da eta ahal den azkarren zutik jarri.\nDefentsa sistemak.\nEskuarki, defentsa sistemak K2-n erabiltzen dira, K-1 amaitzen den erremate bati erantzuteko. K1-en erasotzaileak erraz irabazten du. Lehen eta bigarren lerroen aldekoek oso oldarkorrak izan behar dute, oso zaila baita zelaiko 81 metro karratuak ondo betetzea. Defentsaren hasiera sarean ematen da, lehenengo mailan. Hiru blokeatzaile daude. Blokeoa oldarkorra izan behar du, baloia aurkakoen zelaiaren lurrera eror dadin, edo baloia indargabetu kontra erasoa hasteko.\u00a0 Posizio altu bat lortu behar da, blokeoaren kontaktua ahalik eta lasterren lortu ahal izateko."}
{"id": "9996", "revid": "59723", "url": "https://eu.wikipedia.org/wiki?curid=9996", "title": "Kornubiera", "text": "Kornubiera (kornubieraz edo ) Kornubia (edo Kornualles) konderriko berezko hizkuntza da. Mintzaira indoeuroparra da: multzo zeltikoko talde britonikoaren barruan dago, bretainierarekin eta galesarekin batera. Usadiozko azken hiztuna XIX. mendearen bukaeran hil zen arren, XX. mendean berpiztu zuten. Gaur egun, zailtasunik gabe hitz egin dezaketenak 3.000 inguru dira.\nXIX. mendean galdu zen, ingelesak ordezkatua. Uste da Dolly Pentreath (1777an zendua) izan zela kornubiera ama hizkuntza zuen azkena. Kondairak dio haren azken hitzak \"Me ne vidn cewsel sawznek!\" (\u00abEz naiz ingelesez mintzatuko!\u00bb) izan zirela, eta badirudi bazekiela zerbait ingelesez. Azken hiztun elebakarra, berriz, Chesten Marchant (1676an zendua) izan zela jotzen da. Zenbaitek kornubiera XVIII. mendean galdu zela dioten arren, nolabaiteko erabilera mugatua izan zuen geroago ere: 1875ean oraindik baziren gutxienez sei hiztun, guztiak hirurogei urtez gorakoak; eta uste da usadiozko azken hiztuna John Davey (1891n hila) izan zela.\nXX. mendean, hainbat taldek hizkuntzaren aldeko hautua egin zuten, eta ikasi eta erabiltzeari ekin: horretan dihardu, adibidez, Kesva an Taves Kernewek elkarteak. Era berean, eskoletan aukerako irakasgaia da.\n2008ko maiatzean, Kornubiar Hizkuntzaren Elkarteak idazkera estandarra berretsi zuen.\nWikipedia kornubieraz ere erabilgarri dago. kw.wikipedia.org.\nKornubiera batua.\nXX. mendean kornubiera berpizteko saioei ekin zietenean, hainbat kornubierazale multzo sortu ziren; multzo haietako bakoitzak garai bateko kornubieraren iturri jakin batzuk eredutzat hartu zituen, bere kornubiera eredua eratzeko. XXI. mendearen hasieran, kornubieraz idazteko lau eredu nagusi zituzten oraindik, bai eta bigarren mailako beste hainbat ere. Eredu nagusien arteko aldeak txikiak ziren, baina eredu bakoitzaren alde lerratutako kornubierazale multzoetatik inork ez zuen amore ematen. 2008an, azkenik, kornubiera batua (kornubieraz, \"Furv Skrifys Savonek\", \u00abforma idatzi estandarra\u00bb) eratzeko adostasuna lortu zuten. Bi urte baino gehiagoko negoziazio sutsuen ondoren, Trond Trosterud norvegiarra buru zuen hizkuntzalari taldeak eredu idatzi estandarra zehaztu zuen, Kornubiar Hizkuntzaren Elkartearen babesean.\nHezkuntzan, inprimakietan, argibide orrietan eta bide seinaleetan erabil dadin hitzartu den eredua da. Hartara, kornubieraren irakaskuntza eta erabilera hedatu ahal izango dute, eta Europar Batasuneko diru laguntzak eskuratu. Kornubierarentzat onarpen ofiziala lortze aldera aurrerapauso garrantzitsua izan da."}
{"id": "9997", "revid": "119347", "url": "https://eu.wikipedia.org/wiki?curid=9997", "title": "Jazz", "text": "Jazza afro-amerikar jatorriko musika genero bat da, New Orleansen (Ameriketako Estatu Batuak) XIX. mendearen bukaeran eta XX.aren hasieran sortua eta blues eta ragtime sustraiak dituena. Europan asmatutako mendebaldeko metodo instrumental, harmoniko eta melodikoak eta Afrikako musika tradizionala batzen dira jazzean. 1920ko Jazz Arotik, musika tradizional eta herrikoiaren adierazpide nagusitzat izan da onartua. Jazzaren ezaugarri nagusiak dira: swing eta blue notak, akorde konplexuak, dei eta erantzun bokalak, polimetroak eta inprobisazioa.\nJazza nazioko, eskualdeko eta tokiko kultura musikaletan oinarritu zen munduan zehar hedatu ahala, eta horrek estilo ezberdinak sortu zituen. New Orleanseko jazza 1910eko hamarkadaren hasieran hasi zen, antzinako letoizko banden martxak, Frantziako lagun-taldeak, biguina, ragtime eta bluesa inprobisazio polifoniko kolektiboarekin konbinatuz. Baina jazza ez zen musika-tradizio bakar gisa hasi, ez New Orleansen, ez beste leku batzuetan. 1930eko hamarkadan, dantzara bideratutako swing banda handiak, Kansas Cityko jazza (estilo gogorra, bluesya, inprobisazionala) eta ijitoen jazza (musette waltzeak nabarmentzen zituen estiloa) ziren estilo nabarmenenak. Bebop 1940ko hamarkadan sortu zen, jazza musika herrikoi dantzagarritik \"musikariaren musika\" desafiatzaileago batera eramanez, zeina tempo azkarragoetan jotzen eta inprobisazio koralagoa erabiltzen baitzen. Cool jazza 40ko hamarkadaren amaieran garatu zen, soinu lasaiagoak, leunagoak eta lerro melodiko luze eta linealak sartuz. \n1950eko hamarkadaren erdialdean, bop gogorra sortu zen, zeinak rhythm and blues, gospel eta bluesetik talde txikietara eta batez ere saxofoi eta pianora sartu baitzuen. Jazz modala 50eko hamarkadaren amaieran garatu zen modu edo eskala musikala erabiliz, egitura musikalaren eta inprobisazioaren oinarri gisa, baita free jazza ere, erritmorik, neurgailu erregularrik eta egitura formalik gabe jotzea aztertu zituena. Jazz-rock fusioa 60ko hamarkadaren amaieran eta 70eko hamarkadaren hasieran agertu zen, jazz inprobisazioa konbinatuz rock musikaren erritmoekin, tresna elektrikoekin eta soinu eszeniko oso anplifikatuarekin. 1980ko hamarkadaren hasieran, Smooth jazz izeneko jazz fusio modu komertzial batek arrakasta lortu zuen irrati bidezko airplay esanguratsuak sortuz. Beste estilo eta genero asko daude XXI. mendean, hala nola jazz latinoa eta afrokubatarra.\nJazzaren jatorria.\nXIX. mendearen hasierarako Afrikako mendebaldeko milioi erdi esklabo eramanak zituzten AEBra. Beren tribuen kantikak eraman zituzten. Gero, gizaki zuriak ebanjelizatu zituela eta, kristau-erlijioaren beste kantu batzuk jaso zituzten. Beltzek kantu berriok ikasi eta bereganatu zituzten, baina izaera berezia eman zieten.\nGarai biotan jazzaren musika era zaharrak sortu ziren: \"work songs\" eta \"negro spirituals\".\n1890-1910 hamarkadak.\nXIX. mendearen azken urteetan, Estatu Batuetako hegoaldeko eta mendebaldeko hiri askotan sortu ziren jazzeraino eraman gintuzten lehenengo estilo musikala. Hala ere, New Orleansen indarrik handien izan zuen Jazzak. Izan ere, hiri honetan, Mississippi ibaiaren ahoa eta merkataritzako portu handia daude eta bertako biztanlerik gehienak beltzak dira. Jazz (edo jass, hasieran idazten zen bezala) hitza, musika honen izen bezala, 1910ean agertu zen eta ezagun 1917an egin zen, zuriez osatutako New Orleanseko Original Dixieland Jazz Band orkestra bere iragarki eta diskoetan hura eman zuenean. Jazz hotsaren etimologia ez da ziurtasunez jakiten. Balizkorik sinesgarriena \"jaser\" (hitz eta pitz aritzea) aditz fantsesa da. Izan ere. Gainera, jazz emanaldiek instrumendu batzuen arteko elkarrizketa librearen antza dute.\nJazzaren estilo aitzindaria ragtime piano-era dugu. Ragtime delako estilo horrek cake walk-aren erritmo sinkopatu gogorra hartu zuen estilo berri hori Sedalan sortu zen Scott Joplin-ekin zein musika estilo horren eta, gainera, opera biren egile eta piano-jole bezala hasi zen eta konposizio ezagunak egiten zituen: Maple leaf rag, The entertainer eta Elite syncopations, besteak beste. Haren musikak, jazztzat hartu ahal izateko, ezaugarri bereziak falta zituen: bat-batekotasuna eta swing-a.\nElementuak.\nInprobisazioa.\nNahiz eta jazza definitzen zaila izan, neurri batean azpigenero asko dituelako, inprobisazioa da bere elementu definitzaileetako bat. Inprobisazioaren zentralitatea lehenagoko musika moldeen eraginari egozten zaio (bluesari, esaterako), neurri batean afroamerikar esklaboek landaketetan egindako lan-kantetatik eta eremu-saltzaileetatik sortutako folk musika. Laneko kantu horiek, normalean, dei eta erantzun eredu errepikakor baten inguruan egituratzen ziren, baina blues goiztiarra ere inprobisatzailea zen. Musika klasikoaren emanaldia gehiago baloratzen da partitura musikalarekiko duen fideltasunagatik, eta arreta gutxiago jartzen zaio interpretazioari, apaindurari eta laguntzari. Interprete klasikoaren helburua konposizioa idatzita dagoen moduan interpretatzea da. Aldiz, jazzaren ezaugarri nagusia elkarrekintzaren eta elkarlanaren emaitza da, konpositorearen ekarpenari, baldin badago, balio gutxiago emanez eta gehiago interpretatzaileari. Jazz interpreteak doinu bat modu indibidualean interpretatzen du, eta ez du inoiz konposizio bera bi aldiz jotzen. Interpretearen aldartearen, esperientziaren eta taldekideekin edo entzuleekin duen interakzioaren arabera, interpreteak melodiak, harmoniak eta konpasak alda ditzake.\nDixielanden hasieran, New Orleanseko jazza izenez ere ezagutua, interpreteak txandaka aritzen ziren melodiak jotzen eta kontradoinuak inprobisatzen. Swingen garaian, 1920ko eta 1940ko hamarkadetan, banda handiak gehiago fidatzen ziren entzumenez idatzitako edo belarriz eta buruz ikasitako moldaketetan. Bakarlariek inprobisatu egiten zuten. 1940ko hamarkadako bebop garaian, banda handiek, horrenbestez, talde txiki eta gutxieneko moldaketei bide ematen zieten, non hasieran melodia labur azaltzen eta pieza gehiena inprobisatua zen. Jazz modalak akordeen progresioak alde batera utzi zituen musikariek are gehiago inprobisatu ahal izateko. Jazz mota askotan, bakarlari batek erritmo musika tresna bat edo gehiago (pianoa, gitarra), kontrabaxua eta bateria ditu laguntzaile. Erritmo sekzioak akordeak eta erritmoak jotzen ditu, konposizioaren egitura marrazten eta bakarlaria osatzen dutenak. Abangoardiako jazz librean, bakarlariaren eta bandaren arteko bereizketa murriztu egiten da, eta akordeak, eskalak eta metroak uzteko lizentzia edo, are gehiago, eskakizuna ere badago.\nTradizionalismoa.\nBebop sortu zenetik, musika herrikoiaren eraginpean dauden jazz motak kritikatuak izan dira. Bruce Johnsonen arabera, beti egon da tentsioa jazzaren eta artearen artean. 1940ko hamarkadako Dixieland jazzaren pizkundeari dagokionez, musikari beltzek arbuiatu egin zuten entzule zuriekiko azaleko nostalgia moduan hartuz. Bestalde, betiko jazz zaleek, hala, bebop, free jazz eta jazz fusioa baztertu zuten narriadura eta traizioaren forma gisa. Ikuspegi alternatiboa da jazzak askotariko musika estiloak xurgatu eta eralda ditzakeela. Arauak sortzea saihestuz, jazzak abangoardiako estiloak sortzeko aukera ematen du.\nBilakaera, estiloak eta interpreteak.\nRagtime, New Orleans eta dixiland estiloekin hasi zen jazza. Haren bilakaera oso lotuta dago estilo berriak sortu dituzten interprete handiei. Musikariak etengabe joan ziren iparraldera lan bila, Chicagora batez ere. Han grabatu ziren jazz diskorik ospetsuenak. Jazza gero eta herrikoiago egiten zen. King Oliverren Great Greole Jazz Band izan zen ordezkagarriena. Banda horretan Louis Armstrong-ek ikasi zuen. Hogeiko urteen bukaeran lekuz aldatu ziren, orduan New Yorkerantz. Bertan James P. Johnson piano-joleak piano ragtime-aren revival bat hasdi zuen: hortik ateratakoa Harlem estiloa izan zen. Lehenengo Big Band-a Fletcher Henderson-ena izan zen. Lehenengo conboetako bat Louis Armstrongen Hot Five delakoa izan zen. Lehenengo estiloak pianoko boogie-woggie delakoa (Count Basierena) eta orkestrako swing-a izan ziren. Azken estilo horrek jazzaren osagarritik hartu zuen izena.\n1940an berriro piztu zen New Orleans estiloa. 1945ean indarrez sartu zen be-bop-a harmonia modernoko eta akorde disonanteetako estiloa; 1948an Cool-a espresio hotz eta moderatukoa. 1960an free jazza, arauz kanpoko inprobisazioan eta ukipenean oinarritua. 1968 new wave edo bolada berriak anplifikazio elektroniko instrumentuak sartu zituen.\nAzkenerako utzi da blues-aren 1952ko berpizkundearen aipamena, estilo hori beste musika mota batekin lotuta dagoelako. Izan ere, hiru joera egon dira blues horretan: tradizionala, erligiosoa eta erritmikoa.\nEmakumeen rola.\nEmakumezko jazz interprete eta konpositoreek jazza lagundu dute historian zehar. Betty Carter, Ella Fitzgerald, Adelaide Hall, Billie Holiday, Peggy Lee, Abbey Lincoln, Anita O'Day, Dinah Washington eta Ethel Waters beren ahots-talentuagatik ezagunak ziren arren, ez ziren hain ezagunak izan banda-zuzendariak, konpositoreak eta instrumentistak, hala nola Lil Hardin Armstrong piano jotzailea, Valaida Snow tronpeta-jotzailea edo Irene Higginbotham eta Dorothy Fields soinu-idazleak. Emakumeak 1920ko hamarkadaren hasieran hasi ziren instrumentuak jotzen jazzean, eta, bereziki, pianoan egin ziren ezagunak.\nBigarren Mundu Gerran gizonezko jazz musikariak errekrutatu zituztenean, emakume taldeak ordezkatu zituzten haiek. The International Sweethearts of Rhythm 1937an sortu zen talde herrikoia zen, eta emakumez soilik integratutako lehen taldea bihurtu zen AEBn, eta United Service Organizationsekin (USO) bidaiatu zuen lehena, 1945ean Europan zehar bira eginez. Emakumeak Woody Herman eta Gerald Wilsonen talde handietako kideak ziren. 1950eko hamarkadatik aurrera, emakume jazz instrumentista asko nabarmendu ziren, batzuk ibilbide luzeekin. Jazz inprobisatzaile, konpositore eta banda-zuzendari nabarmenetako batzuk emakumeak izan dira. Melba Liston tronboi-jotzailea talde garrantzitsuetan lan egin zuen emakumezko lehen tronpeta-jotzailea izan zen, eta, jazzean, benetako eragina izan zuen, ez bakarrik musikari gisa, baita konpositore eta moldatzaile errespetatu gisa ere, batez ere 1950eko hamarkadaren amaieratik 1990eko hamarkadara arte Randy Westonekin egindako kolaborazioen bidez.\nJuduak jazzean.\nEstatubatuar juduek paper garrantzitsua izan zuten jazzean. Jazza hedatu ahala, kultura ezberdin asko biltzeko garatu zen, eta Tin Pan Alley-en konpositore juduek egindako lanek, jazzak txertatzen zituen soinu ezberdin ugariak moldatzen lagundu zuen.\nAmerikar juduek aurrera egin ahal izan zuten Jazzen, garai hartan esleitu zitzaien probazko zuritasunagatik. George Bornsteinek idatzi zuen: afroamerikarrek sinpatia zutela juduen egoera larriarekin, eta alderantziz. Eskubide gabetuen gutxiengo gisa musika herrikoiaren konpositore juduak afrikar amerikarren aliatu naturaltzat hartzen ziren.\nAl Jolsonen Jazz Singerra adibide bat da, nola amerikar juduek jazza (afrikarrek garatu zuten musika) herri-kulturan sartzeko gai izan ziren. Benny Goodman estatubatuar judua hil ala bizikoa izan zen jazzaren progresiorako. Goodman, izan ere, King of Swing izena zuen integratutako talde arrazista bateko buruzagia zen. 1938an, Carnegie Hallen eman zuen jazz kontzertua han jo zen lehena izan zen. Bruce Ederrek \u00abhistoriako jazz edo musika herrikoiko kontzerturik garrantzitsuena\u00bb gisa deskribatu zuen kontzertua.\nJatorria eta lehen historia.\nJazza, beraz, XIX. mendetik eta XX. mende artean sortu zen. Musika mota askotatik garatu zen: bluesa, espiritualak, ereserkiak, martxak, vaudevilleko musika, ragtime eta dantzarako musika. Gainera, AEBko eta Europako musika klasikoaren interpretazioak txertatu zituen, afrikar eta esklaboen folk kantuekin eta Mendebaldeko Afrikako kulturaren eraginekin lotuta. Haren konposizioa eta estiloa askotan aldatu dira, urteetan zehar, interpretatzaile bakoitzaren interpretazio eta inprobisazio pertsonalarekin, eta hori ere generoaren erakargarritasun handienetakoa da.\nAfrikako eta Europako musika sentsibilitateen nahasketa.\nXVIII. mendean, New Orleans inguruko esklaboak merkatu berezi batean biltzen ziren sozialki, gerora Kongo Square izenez ezagutu zen gune batean; bere dantza afrikarrengatik ospetsua egin zen.\n1866an, Atlantikoko esklabo merkataritzak ia 400.000 afrikar eraman zituen Ipar Amerikara. Esklaboak, neurri handi batean, Mendebaldeko Afrikatik eta Kongo ibaiaren arroa handienetik zetozen, eta musika tradizio indartsuak zekartzaten berekin. Afrikar tradizioek batez ere lerro bakarreko melodia eta erantzun-eredua erabiltzen dute, eta erritmoek egitura kontrametrikoa dute, eta afrikar diskurtso-ereduak islatzen dituzte.\n1885eko kontakizun batek dio musika bitxia (kreola) egiten ari zirela zenbait \"instrumentu\" mota arrarotan: garbitzeko oholak, tinak, pitxerrak, makilekin edo hezurrekin kolpatutako kaxak eta azala irin upel baten gainean luzatuz egindako danborra.\nAfrikar jatorriko danbor-jotzaileekin, jaialdi arranditsuak antolatzen ziren igandeetan Kongo plazan edo Kongo Squaren, New Orleansen, 1843ra arte. Estatu Batuetako hegoaldeko beste leku batzuetan, musika eta dantza bilera batzuen historia kontatu izan da. Robert Palmerrek honela esan zuen perkusio-musika esklaboaz:\nBeste eragin bat elizaren ereserkien estilo harmonikoetatik etorri zen, esklabo beltzek beren musikan espiritual gisa ikasi eta txertatu zutena. Bluesaren jatorria dokumenturik gabea da, nahiz eta espiritualen kontrapisu laiko gisa ikus daitezkeen. Hala ere, Gerhard Kubikek dioen modura, espiritualak homofonikoak diren bitartean, landa-bluesa eta hasierako jazza heterofonia kontzeptuetan oinarritu ziren neurri handi batean.\nXIX. mendearen hasieran, gero eta gehiago ziren Europako instrumentuak jotzen ikasten zuten musikari beltzak, biolina batez ere, Europako dantza-musikaren parodia egiten baitzuten beren cakewalk dantzetan. Aldi berean, Europako amerikar koblakari ikuskizunetako antzezleek, aurpegiak beltzez margotuta, nazioartean ezagun egin zuten musika, sinkopa eta Europako akonpainamendu harmonikoa uztartuz. 1800. hamarkadaren erdialdean, New Orleanseko Louis Moreau Gottschalk konpositore zuriak Kubako eta Karibeko beste uharte batzuetako erritmo eta melodia esklaboak piano-aretoko musikara egokitu zituen. New Orleans izan zen Karibeko eta Afrikako kultura afroamerikarren arteko lotura nagusia.\nAfrikako erretentzio erritmikoa.\nKode Beltzek esklaboen danborrada debekatu zuten, eta horrek esan nahi zuen Afrikako danbolin-tradizioak ez zirela gorde Ipar Amerikan, Kuban, Haitin eta Karibeko beste leku batzuetan ez bezala. Estatu Batuetan, neurri handi batean, eredu erritmiko afrikarrak mantendu ziren \"gorputz-erritmoen\" bidez, hala nola kolpeka, txaloka eta juba dantzatuz.\nEragin afrokubatarra.\nMusika afroamerikarra XIX. mendean hasi zen afrokubatar motibo erritmikoak txertatzen, habanerak (kubatar kontradanza) nazioartean ospea lortu zuenean. Habana eta New Orleanseko musikariek bi hirien arteko eguneroko transbordadorea hartzen zuten musika jotzeko, eta habanera berehala errotu zen musikalki emankorra zen \"Crescent City\"n. John Storm Robertsek dioenez, habanera genero musikala \u00ablehen \"trapua \"argitaratu baino hogei urte lehenago iritsi zen AEBra\u00bb. Cakewalk, ragtime eta proto-jazza sortu eta garatzen ari ziren mende laurdenetik gora, habanera musika herrikoi afroamerikarraren zati koherentea izan zen.\nJazz jotzaile ospetsuak.\nJazz kantari (Newsport News, Virginia, 1918). Gerra ondoko joera modernoak kantan intregratu zituen eta estilo anitz landu zituen, teknika handiz eta erregistro zabalez betiere. Bere ahots zoragarria hobetu du bere bizitzan zehar. Ederki asko jotzen du xirula. Kontralto bikaina du.\nTronpeta jotzailea, kantaria eta jazzeko orkestra-zuzendaria (Cheraw, Hego Carolina, 1917 \u2013 New Jersey, 1993). Be-bop estiloaren sortzaileetako bat izan zen, eta afrikar erritmoak jazzera eraman zituen. Agertokian jotzeko era berezia zuen, askotan jauziak eta pailazokeriak egiten zituelarik.\nTronpeta jotzailea eta abeslaria (Chicago, 1890 \u2013 New York, 1971). 18 urte zituelarik Kid Orly bandan sartu zen. 1922. urtean Chicagora joan zen eta Credle Jazz Band taldean sartu zen. Orduan King Oliverrek zuzentzen zuen banda hori. 20. Hamarkadan bere lehen diskoak grabatu zituen. Bere bizitza osoan 100 LP saldu zituen.\nJazz munduan musikari ospetsuenekin jo zuen: Earl Hines, Ella Fitzgerald, Duke Ellington...\nKonpositorea eta jazzeko orkestra-zuzendaria (New Orleans, 1885 \u2013 Savannah, 1938). Jazzaren aitzindari izan zen, eta New Orleans izeneko estiloa ezagutzera eman zuen.\nJazzaren alde teknikoa.\nJazza Europako musikatik bereizten duten ezaugarri batzuk ditu. Funtsezko osagai hauek ditu:\nInstrumentuak.\nBandurria.\nGitarraren antzeko herri instrumentua, hura baino txikiagoa eta zitarrarekin erlazionatua. 12 hari ditu; 6 bakun eta 6 bihurrikatu. Bereziki errondailetan erabiltzen da.\nSaxofoia.\nTutu konikoa eta mihi sinplea du. Giltzeko sistema erabiltzen du zuloak estali edo irekitzeko.\nZazpi saxofoi mota daude, altua eta tenorea erabiltzen dira gehien bat.\nOso funtzio garrantzitsua betetzen du bandetan, jazzean, rockean eta herri musikan.\nTronpeta.\nMetalezko instrumenturik zaharrenetako bat da. Instrumentu hau jatorriz militarra da, asko erabiltzen baitzen armadako joaldi desberdinak egiteko.\nMetalezkoa da eta batetik hodi mehe bat du, forma errektangularreko buelta oso bat ematen duena, eta azkenean inbutu baten modura zabaltzen da, kanpaia deitzen dena osatuz.\nHiru balbula ditu eta balbuletan pistoi batzuk malguki bidez mugitzen dira eta nola zapaltzen den kontu, hodi barruko aireari bidea ireki ala itxi egiten diote, horrela soinu desberdinak sortuz.\nSoinu argi eta distiratsua du. Ozen jo ezkero soinu sarkorra du eta orkestrako instrumentuen gainetik entzuten da.\nPianoa.\nHari kolpatuzko tekla instrumentua da. 85 tekla txuri beltz ditu. Pianoa, funtsean, kutxa batean sartutako harpa bat da, sokaz hornitua eta bibrazioak handitu egiten dituen erresonantzi kaxa bat duena.\nHariak altzairuzkoak dira, luzera eta diametro desberdinekoak eta erresonantzi kaxan ilaran ipiniak daude.\nPianoa Klasizismoan hasi zen erabiltzen (Haydn eta Mozart) eta erromantizismoan instrumentu garrantzitsuenetakoa izan zen (Beethoven).\nHariak kokatuta dituzten moduaren arabera bi piano mota daude: kolazkoa eta bertikala.\nTronboia.\nUrteetan zehar ezer gutxi aldatu den instrumentua da tronboia. Balbulen ordez luzatu eta laburtu egin daitekeen atzera-aurrerako tutua du tronboiak; era horretan soinu grabeago edo zorrotzagoak egin ditzake.\nSoinu oso lasai eta leunak, dramatiko eta ozenak sor ditzake tronboiak.\nKontrabaxua.\nSokazko instrumentuen familiako grabeena da. Duen neurriagatik lurrean eusten zaio eta zutik dagoela jotzen du musikariak.\nGaur egun, kontrabaxua garrantzi handikoa dugu jazz musikan eta arkua erabili baino, hariak punteatuz edo egurraren aurka kolpatuz jotzen da."}
{"id": "9998", "revid": "336", "url": "https://eu.wikipedia.org/wiki?curid=9998", "title": "Emmeline Pankhurst", "text": "Emmeline Pankhurst (Manchester, 1858ko uztailaren 15a - Londres, 1928ko ekainaren 14a) suffragetten sortzaileetako bat izan zen Britainia Handian. Haren izena hertsiki lotuta dago Lehen Mundu Gerraren aurreko urteetako emakumeen boto eskubidearen aldeko borrokari. Bere lana erabakigarria izan zen Britainia Handian emakumeen sufragioa lortzeko. \nBiografia.\nManchesterren jaio zen, familia abolizionista batean. Ezkondu aurrretik, Goulden deitura zuen, baina 1879an Richard Marsden Pankhurst abokatuarekin ezkondu zen Salforden. Senarra mugimendu sufragistaren aldekoa zen lehendik ere eta \"Married Women's Property Acts\" izeneko liburua idatzi zuen 1870-1882 bitartean.\n1889an \"Women's Franchise League\" (Emakumeen Bozka-Eskubidearen Aldeko Liga) sortu zuen, baina bertan behera utzi zuen 1898an, senarra hil zeneean. 1903an Emakumeen Batasun Sozial eta Politikoa (\"Women's Social and Political Union\", WSPU) sortu zuen. Mugimendu horretako partaide izan ziren, besteak beste, Annie Kenney, Emily Davison (erregearen zaldiak zapalduta hil zen 1913an, protesta gisan aurrean jarri zitzaionean) eta Ethel Smyth konpositorea. Adela eta Sylvia alabek ere mugimenduan parte hartu zuten.\nErabili zituen taktikengatik, behin baino gehiagotan espetxeratu zuten, baina gizarteko goiko klasekoa zenez, ez zuen beste sufragista batzuen tratu bera jasan. Dena dela, indarrez elikatua izan zen gose greba batean. Haren lidergoa zalantzan jarri zen eta mugimendua hainbat aldiz banandu zen. \"My Own Story\" autobiografia 1914an argitaratu zen.\nEmmeline Pankhursten 40 urteko aktibismoa \"Representation of the People Act\" erabakiak amaitu zuten 1928an, Britainia Handiko Parlamentuak bi sexuen arteko berdintasun politikoa finkatu zuenean.\n\"Gizonezkoek finkatutako legeak\" hitzaldia.\nLondresen, 1908ko martxoaren 24ean egina.\nEmakumeen Sufragiorako Elkarteen Batasun Nazionalak (\"National Union of Women\u2019s Suffrage Societies\", 1887an sortua), 17 elkarte batzen zituena, kanpaina sendoa sortu zuen, baina emaitzarik gabekoa. Egonezinaren ondorioz Emmelinek eta alaba Christalbelek bi elkarte independente sortu zituzten: Emakumeen Batasun Politiko eta Soziala (\"Women\u2019s Social and Political Union\") 1903an eta Emakumeen Askatasunerako Liga (Women Freedom League, borrokolariagoa) 1907an.\nSufragistek politikarien adierazpenak eteten zituzten eta poliziak zirikatzen zituzten, orden publikoa hautsi izanagatik, emakumeak atxilotuta eraman zitzaten. Horrelako metodoei esker, sufragistek publizitatea lortzen zuten. Hala ere, karikaturagileek eta egunkari handiek aitzakiatzat erabiltzen zuten, egoeraz iseka egiteko. 1907an, lege erreforma batek zergak ordaintzen zituzten emakumeek Britainia Handiko hauteskunde lokaletan boto eskubidea izatea lortu zuen; Pankhursti, aldiz, ez zitzaion nahikoa iruditu.\n1908an, emakume aktibista batek zenbait hitzaldi eskaini zituen \u201cSufragioaren garrantzia\u201d izenburuarekin. Hurrengo hitzaldia, Putney barrutiko hauteskundeen bezperan emandakoa, gauzen egoerarekiko kritika bortitza da. Pankhurstek argumentazio oso xehea ematen du, gizonezkoen legeek emakume arrunten egoera hobetzeko balio izan ez dutela erakusteko."}
{"id": "10000", "revid": "211", "url": "https://eu.wikipedia.org/wiki?curid=10000", "title": "Oh Euzkadi", "text": ""}
{"id": "10001", "revid": "1491", "url": "https://eu.wikipedia.org/wiki?curid=10001", "title": "Koldo Izagirre", "text": "Koldo Izagirre Urreaga (Pasaia - Altza, Gipuzkoa, 1953ko ekainaren 21a) euskal idazle oparo, goraipatu eta berritzaileenetako bat da. Literaturaren genero guztiak landu ditu bere idazlanetan: poesia, eleberrigintza, ipuingintza eta saiakera. Hainbat euskal autore klasiko beste hizkuntza batzuetara itzuli ditu, eta literatura unibertsaleko lanak euskaratu ere bai. Helduentzat egindako literaturaz gain, haur eta gazteentzat ere zenbait lan idatzi ditu. Prentsan maiz artikuluak plazaratzen ditu, eta telebistarako eta zinemarako gidoilari lanetan ere aritu izan da.\n1978an \"Oh! Euzkadi\" literatura aldizkari berritzailea sortu zuen, Ramon Saizarbitoriarekin eta beste idazle batzuekin batera, eta 80ko hamarkadan Bernardo Atxagarekin elkarlanean \"Panpina Ustela\" aldizkaria atera zuen. Jose Mari Olaizolarekin batera Ustela argitalpenak bultzatu zituen, idazle, gehienetan berri, eta ilustratzaileen lankidetza, ordura arte urria, praktika ohiko bihurtuz. 2000. urtetik aurrera XX. mendeko 40 euskal poetaren antologiak apailatu zituen Susa argitaletxean. Sareko Armiarma literatur-proiektuko bultzatzaile eta lankidea da.\nGabriel Arestik aspaldian idazle galegoekin zabaldutako harremanaren bidea berreskuratu zuen 1976an bere lehen itzulpen lanarekin: Castelaoren \"\" (Kriselu, Donostia). Orduz geroztik berrogeitaka dira argitaratu dituen itzulpen lanak argitaletxe eta sail ugaritan, literatura unibertsalaren bilduman barne. EIZIE sortu zuen taldeko kide izan zen eta zuzendaritza taldeko kide 1988-1991 urteetan. \nGalegotik egindako itzulpenen adibideak dira honako hauek: 1985ean Manuel Mar\u00edaren bi antzerki-lan Antzerti aldizkarian (\"Berengela izeneko otarantza baten ibilketak eta biribilketak\" eta \"Maiatza zorabiatuaren pastorala\" izenburuekin), eta 2005ean Manuel Mar\u00edaren beraren 32 poema, hizkuntza bietan \"Antolox\u00eda homenaxe 32 poemas galegos coa sua traducci\u00f3n ao \u00e9uscaro\" liburuan argitaratu zituen Pasaiako udalarekin, Gipuzkoako Galiziako etxeekin eta Fato Cultural Daniel Castelao elkartearekin \".\"\n1990ean \"Offeko maitasuna\" filma zuzendu zuen. Gidoia ere idatzi zuen, bi urte lehenago \"Ke arteko egunak\" filmean egin zuen bezalaxe. Halaber, marrazki bizidunetako pelikuletarako gidoiak egin izan ditu, besteak beste, Fernando Amezketarra, Txirrita eta Lazkao Txiki bertsolariei buruzko teleserieak egin zituen gidoilari gisa Juanba Berasategirekin eta ETBrekin.\nBehin baino gehiagotan egon da Euskadi Saria merezi izatetik hurbil, baina uko egin izan dio saritua izateari, publikoki bezala pribatuki. \"Utikan Euskadi Sariak\" manifestu ezagunaren bultzatzaile eta sinatzaileetako bat da.\nIdazlan batzuk.\nAbestietako hitzak.\nBadok.eus atarian 40 baino gehiago dira Koldo Izagirreren hitzak ditutzen abestiak, besteak beste hauek:\nItzulpenak.\nGabriel Arestik aspaldian idazle galegoekin zabaldutako harremana berreskuratu zuen 1976an bere lehen itzulpen lanarekin, Castelaoren \"\", (Kriselu, Donostia). Harrezkero asko dira argitaratu dituen itzulpen lanak argitaletxe eta sail ugaritan, Literatura Unibertsala bilduman barne. Hainbat hizkuntza eta autore landu ditu: Hikmet, Vian, Saint-Exupery, Barthes, Brodsky. Juan Gelman, Eluard, Victor Hugo, Celan, M\u00e9rim\u00e9e, Maiakovski eta abar. Hala ere bereziki azpimarratu behar da Galizia (Manuel Maria, Uxio Novoneyra, Manuel Antonio, Dieste, Xabier P. Docampo, Rosalia de Castro) eta Kataluniako literaturarekin (Salvador Espriu, Joan Salvat-Papasseit) ezarri izan duen lotura sendoa.\nMetxa pertsonaia eta agirretartasuna.\nMetxa agure ibiltaria pertsonaia literario sortu zuen Izagirrek 1991n argitaratutako \"Metxa esaten dioten agirretar baten ibili herrenak\" ipuin liburuan. Izagirrek bigarren liburu bat argitaratu zuen 1999an Agirre'tar Nikola \"Metxa\" pertsonaia berreskuratuta, \"Agirre zaharraren kartzelaldi berriak\" eleberria. \nitzulpenek eta sormen-lanek erakutsi dute pertsonaia interesgarria eta emankorra izan dela. Lehenik, gaztelerara itzuli ziren Metxa protagonistatzat duten bi nobelak: \"Malandanzas de un Aguirre llamado Mecha\" (1997, Hiru), eta \"Nuevas prisiones del viejo Aguirre\" (2001, Ttarttalo). Bigarrenik, beste sormen-lan batzuen iturri bihurtu zen Metxa pertsonaia literarioa: batetik, \"Metxa\" (2003) antzerki-lan honetan, eta, bestetik, Pablo Sastrek atonduriko lagunen zerrenda luzean, \"Eguzkipekoak\" (2003) lanean, Metxa pertsonaia literarioa ere aipatzen da. Zalantzarik ez, nortasun handiko eta nortasun bereziko pertsonaia literarioa sortu zuen Koldo Izagirrek, eta maila bereko interpretazioa egin zuen Soroizek antzezlanean.\nAgirretartasunaren kontzeptuak gidatzen du Metxa zaharraren nortasuna. Agirre'tar Nikola, \"Metxa\", 77 urteko agirretarra dugu. Batean, bere herrian Pelton turbina sartzen saiatuko da; bestean, gerra zibilean abiadore izan zela esango digu; hurrengoan. tanke-gidaria izan zela gogoratuko du. Auskalo zer ez ote duen egin edo esan Metxak. Agirretar on bat bezala. sorpresa huts bihurtzen zaigu Metxa bere jarrera, pentsamendu eta ekintzekin. Ez da erraza agirretar bat zer den esatea. baina. zerbait esatekotan. pertsonaia maitagarria dela esan behar. Behin baino gehiagotan etorriko zaio irakurleari irribarrea Metxa egoskor maitagarri honen ibiliak eta eroriak irakurtzean.\nHonela definitzen Metxak berak: \u201cAgirretartasuna ez baitu sorlekuak ematen, baizik eta erorikoen minak\u201d Hortaz, agirretartasunak nolabait sorlekuak emaniko tasunak (eta mugak) ezeztatzen ditu, eta, era berean, sorlekuaren ideia du abiaburu. Ondorioz, agirretartasunaren kontzepzioak euskalduntasunaren eta abertzaletasunaren diskurtso zenbait jartzen ditu auzitan.\nBide horretatik, nortasun paradoxiko eta ironikoa du Metxa zaharrak. Izaera paradoxiko hori bateraezinak diren bi munduren artean mugitu beharrak eragin duela iradokitzen da nobelan: norbanakoaren mundua (mendebaldeko kulturaren diskurtsoa, askatasunaren bilaketarako eremua), eta giza taldearen edo gizartearen mundua (norbanakoaren askatasun horri nolabaiteko mugak ezartzen dizkion esparrua). Hartara, aldi berean bi aukeraren artean kulunka dabil pertsonaia: askatasuna eta determinazioa. Alde batetik, ekin eta hautatu egin ahal du; eta, beste alde batetik, arauak eta mugak ditu. Ondorioz, nobelak askatasuna du hausnarketa-gai nagusi. Lehenengo eszenan honela kantatzen dute aktore guztiek:\n\"Agirretarren bandera/ hartu dute hankapera\"\n\"Gure ametsen kondarrak doaz/ errekan behera.\" \n\"Ikusirikan galera/ askok egin du atzera\"\n\"Ezin omen da poza ekarri/ minduen aldera.\"\n\"Agirretarrak zer garen/ esango dugu bigarren\"\n\"Zutik irauten saiatzen gara/ erori arren.\"\n\"Ez bagabiltza azkarren/ ez da gaudelako herren\"\n\"Munduko zoro guztiak gara/ lagunak elkarren.\""}
{"id": "10002", "revid": "512", "url": "https://eu.wikipedia.org/wiki?curid=10002", "title": "Trebonio", "text": "Gaio Trebonio (; \u2020 K.a. 43) Berant Errepublikako politikaria izan zen, Julio Zesarren laguntzaile eta hiltzailea.\nHaren aita eques gizarte-mailakoa izanda, \"novus homo\"-tzat jotzen zuten Trebonio, Zesarren inguruko beste bat. K.a. 60an kuestore eta K.a. 55ean plebearen tribuno izendatu zuten. Urte horretan, \"Lex Trebonia\" legeari izena eman zion. Horri esker, Zesarrek ohiz kanpoko botereak eskuratu zituen Galietan gerra egin ahal izateko.\nGalian Zesarrekin ibili ondoren, K.a. 48an pretore izendatu zuten, eta, K.a. 47an, Hispaniara bidalita Ponpeioren aurka borrokatu behar izan zuen, baina arrakastarik gabe.\nZesarren babesa jaso arren, haren kontra konspiratu zuen. Hilketaren egunean, Treboniok Marko Antonio Senatutik kanpo utzi zuen Zesar hiltzen ari zirela.\nK.a. 43an, Asia probintziako prokontsul izendaturik, Dolabelak hil egin zuen Trebonio."}
{"id": "10004", "revid": "336", "url": "https://eu.wikipedia.org/wiki?curid=10004", "title": "Theodore Roosevelt", "text": "Theodore Roosevelt, (New York, 1858ko urriaren 27a - Oyster Bay, New York, 1919ko urtarrilaren 6a), Estatu Batuetako 26. presidentea. Politikari populista eta ekintzazalea, batzuek inperialismo estatubatuarraren aitatzat jotzen dute. 1904an Bakearen Nobel Saria jaso zuen.\nFranklin Delano Roosevelten lehengusua zen. Ipar Amerikan XVII. mendean egokitu zen familia holandar batean sortua,Harvard Unibertsitatean egin zituen ikasketak. Itsas armadako idazkaria izan zen MacKinley lehendakari errepublikarrarekin (1897) eta Espainiaren aurkako gerra prestatu zuen Kuban (1898). New York-en gobernadore hautatu zuten (1898-1900), eta McKinley-ren lehendakariordea izan zen 1900etik aurrera. Hura hil zutenean egin zuten lehendakari, eta 1904ko hauteskundeetan lehendakari aukeratu zuten.\nKapitalisten ekimena eta langileen interesak bateratzen saiatu zen, eta debekatu zion gudarosteari gizarte-gatazketan parte-hartzea. Naturaren baliabideak erabiltzeko arau bereziak bideratu zituen, eta kontrolpean ezarri zituen janari- eta farmazia-industriak. Kanpo-arazoetan autoritarismo eta bortxazko neurriak hartu zituen. Panamaren eta Kolonbiaren arteko bereizketa bultzatu zuen ubidea lasaiago eraiki ahal izateko, eta mundu osora zabaldu zuen Estatu Batuen interbentzio-politika (1904, bitarteko lanak Errusiaren eta Japoniaren arteko gerran, Hagako Nazioarteko Epaitegiaren bermea 1906, Algecirasko Konferentzia...\nHagako Nazioarteko Epaitegia bultzatzeagatik, Bakearen Nobel saria eman zioten. William Tafti lagundu zion 1908ko hauteskundeetan, baina arian-arian elkarrengandik urrundu ziren. 1912an errepublikarrek Taft moderatua nahiago izan zuten Theodore Roosevelt baino, eta haren ingurura bildu ziren alderdiko progresistak. Zatiketa hartaz baliatu zen Wilson demokrata hauteskundeak irabazteko. Lehen Mundu Gerran, Roosvelt-ek biziki kritikatu zuen Wilson lehendakariak 1914-1917 bitartean neutraltasunaren alde bideratu zuen politika.\n\"Makila Handiaren\" politika.\n\"Ez da egia Estatu Batuek mendebaldeko hemisferioko beste nazio batzuen lurrak nahi dituztela edota haietarako proiektuak dituztela (...).\nGure herrialdeak nahi duen bakarra inguruko herrialdeetan ordena eta oparotasuna dagoela ikustea da (...) Nazio batek erakusten badu eraginkortasunez eta arrazoiz jokatzeko gai dela (...), ordenari eusten badio eta bere betebeharrak betetzen baditu, ez da zertan izan Estatu Batuen esku-hartzearen beldur. Gaitzak kronikoak badira eta gaitasunik erakusten ez badute, berriz, (...), bai Amerikan, bai beste leku batzuetan, esku-hartzea eragingo dute (...).\nMonroe Doktrina baieztatuz, Kuban, Venezuelan eta Panaman hartutako neurrien bidez, eta Ekialde Urrunean gerra mugatzeko ahaleginak eginez eta Txinako merkatua zabalduz, gure interesak eta gizadi osoarenak defendatuko ditugu (...).\"\nTheodore Roosevelt lehendakariaren urteko mezua, 1904ko abenduak 6."}
{"id": "10005", "revid": "58701", "url": "https://eu.wikipedia.org/wiki?curid=10005", "title": "George H. W. Bush", "text": "George Herbert Walker Bush (Milton, Massachusetts, 1924ko ekainaren 12a - Houston, Texas, 2018ko azaroaren 30a) estatubatuar politikaria izan zen, 1989-1993 bitartean Ameriketako Estatu Batuetako 41. presidentea izandakoa. George W. Bush 43. presidentearen eta Jeb Bush Floridako gobernadore ohiaren aita izan zen. Bigarren Mundu Gerran aritutako azken presidentea izan zen.\nBizitza.\nHaren aita, Prescott Bush, senataria izan zen. Estatu Batuetako hegazkin piloturik gazteena izan zen, eta domina bat jaso zuen Bigarren Mundu Gerran. 1951n, \"Bush-Overbey Oil Development\" petrolio konpainia sortu zuen Texasen, eta 1953an \"Zapata Corporation\"-en sortzaileetako bat izan zen. 1966. eta 1968. urteetan, errepublikanoen eskutik, Ordezkarien Etxerako hautatua, Estatu Batuetako enbaxadore Nazio Batuen Erakundean izendatu zuten 1971. urtean.\n1973an, Alderdi Errepublikanoko lehendakari egin zuten, eta Estatu Batuetako ordezkaria Txinan 1975ean. 1976-1977 urteetan, CIA (Informazio Agentzia Zentrala) erakundeko zuzendaria izan zen, eta Ronald Reaganen lehendakariordea 1981-1989 bitartean. Urte horretan, Estatu Batuetako lehendakaritza lortu zuen Michael Dukakis Alderdi Demokratako ordezkariari irabazi ondoren. 1993an berriro aurkeztu zen presidentetzarako hauteskundeetara, baina Bill Clintonek garaitu zuen.\n2014ko abenduaren 24an, ospitaleratu zuten arnas-gutxiegitasunagatik.."}
{"id": "10006", "revid": "336", "url": "https://eu.wikipedia.org/wiki?curid=10006", "title": "Sardinia", "text": "Sardinia (; ;algereraz \"Sardenya\"; gallureraz \"Saldigna\"; sassarieraz Sardhigna;; ) Mediterraneo itsasoko bigarren uharterik handiena da, Korsika irlaren hegoaldera kokatua eta Italiako estatuaren parte dena, erregio autonomo izaerarekin. 24.090\u00a0km\u00b2-ko hedadura du eta 1.631.880 biztanleko populazioa (2001ean).\nHiriburua Cagliari da.\nHistorikoki Sardina 30 eskualdetan banatu da. Sardinieraz \"curadorias\", hau da, zatiak edo \"merias\" deituak.\nEstatutu autonomikoa edukitzearekin batera, sardiniarrak (Venetoko herritarrak bezala) \"herri\" bezala hartzen dituzte Italiako Parlamentuan.\nOrografia.\nUharte menditsua da oro har eta ipar-mendebaleko Nurrako penintsula eta hegoaldeko Campidanokoa baizik ez dira eremu zelaiak. Uhartearen ekialdean dago mendialde garaiena (1.834 m Gennargentu mendian) eta mendebalean sumendiek eragindako mendiak daude. Flumendosa da ibai nagusia eta Gennargentu mendian du iturburua. Klima mediterraneoa da; neguak epelak dira eta udak beroak oso. Udazkenean egiten du euria. Klima horri lotuta, artea eta pinua dira zuhaitz ugarienak.\nHistoria.\nNeolito Arotik aurrera kultura indartsu batzuk garatu ziren Sardiniako uhartean. Izatez, iraultza neolitikoa eta nekazaritza Europara ekarri zuten populazioak Anatoliatik iritsi zirela argitu du genetika modernoak, eta \"Early European Farmers\" edo EEF haien gaur egungo ahaide genetiko hurbilenen artean daude sardiniar modernoak (egungo Anatoliako biztanleak baino gehiago), eta baita gaur egungo euskaldunak ere.\nNeolitoko sardiniar haien hizkuntzarik ez da gorde, gaur egungo sardiniera hizkuntza erromantzea baita; baina konexio linguistikoa frogatzea beste kontu bat da. Gaur egungo sardiniera hizkuntza erromantzea da, baina substratu paleo-sardiniar baten aztarnak izan ditzake. Juan Martin Elexpuruk uste du badagoela paleo-sardinieraren eta euskararen arteko konexioa, eta uharteko toponimian azterketa egin du antzekotasun horiek frogatzeko.\nK.a. VII. mendean portu-hiriak sortu zituzten bertan feniziarrek, eta K.a. VI. mendean greziarrak saiatu ziren uhartea kolonizatzen. Gerra punikoen ondoren, erromatarren mendean geratu zen, baina luzaroan izan zen Erromako agintearen aurka borrokatu zirenen babeslekua. K.a. 49. urtean Zesarrek okupatu zuen uhartea berriro, baina barnealdea kolonizatu gabe egon zen luzaroan.\nBandaloen, bizantziarren eta musulmanen mendean egon ondoren, XI. mendean nagusitu ziren Pisa eta Genova uhartean eta ondoren elkarren artean borrokatu ziren bi hiriak haren alde. 1326. urtean Aragoi eta Kataluniako koroaren mendean geratu zen, eta kostaldea kolonizatu zuten. 1708an Austriako etxea jabetu zen uharteaz eta 1720an Piamonterekin elkartu zuen Savoiako etxeak Sardiniako erreinua.\nFrantziako iraultzaren ondoren, XVIII. mende bukaerako urteetan, Frantziaren mendean geratu ziren Savoiako etxearen lurrak, eta 1815ean, Napoleonen inperioa erabat deuseztatu zenean, Savoiako etxearen eskuetara igaro zen berriro. 1861. urtean Viktor Manuel II.a Savoiakoa Italiako errege izendatu zutenean, Italiako erreinuko lurralde bihurtu zen. Lehen Mundu Gerraren ondoren, politika alorrera azaldu ziren sardiniar abertzaleak. 1948an sortu zen Sardiniako lurralde autonomoa, estatutu eta erakunde bereziez hornitua.\nBanaketa administratiboa.\nItaliako biztanle dentsitaterik txikienetakoa duen eskualdea da. Sardoak, Sardiniako biztanleak, uhartearen barnealdean bizi dira, uharteko bi hiri nagusiak, Cagliari eta Sassari hain zuzen, kostaldean dauden arren. Lau probintziatan banatua dago: Nouro, Cagliari, Sassari eta Oristano.\nProbintziak.\nZortzi probintziatan banaturik dago:\nEkonomia.\nLaborantza (garia, garagarra, mahatsa, olibondoak) eta abere hazkuntza (ardi azienda) dira ekonomia jarduera nagusiak. Industria gutxi garatua dago eta geroz eta garrantzi handiagoa du uharteko ekonomian kostaldeko turismoak.\nHizkuntzak.\nSardinian hainbat hizkuntza mintzatzen da. Hizkuntza nagusienak italiera eta sardiniera dira, baina gazteen artean batez ere italiera askoz zabalduago dago. Hedabideetan eta hezkuntza sisteman ere italiera nagusi da. Sardiniera hainbat dialektotan banatutako erromantze hizkuntza da, eta latinetik gertuen dagoen mintzaira da, halaber. Sardiniera eta italieraz gain, uhartean beste hizkuntza batzuk ere hitz egiten dira. Uhartearen ipar-ekialdean, horrela, korsikerarekin lotutako gallurera hitz egiten da; eta ipar-mendebaldean sassariera, korsikeraren eta sardinieraren arteko trantsizioko mintzaira. Horrekin batera, katalanaren (Alghero hirian) eta ligurieraren (Carloforte eta Calasettan) hizkuntza-uharteak ere badira.\nHizkuntza ofiziala italiera bada ere, sardiniera (sardu) da hiztun gehienek darabiltena (% 80) eta L'Alguerren (uhartearen ipar-mendebalean) katalanez ere mintzo dira biztanle asko."}
{"id": "10010", "revid": "679", "url": "https://eu.wikipedia.org/wiki?curid=10010", "title": "George H.W. Bush", "text": ""}
{"id": "10011", "revid": "56334", "url": "https://eu.wikipedia.org/wiki?curid=10011", "title": "Siziliera", "text": "Siziliera () Sizilian mintzatzen den hizkuntza erromantze bat da, latin arruntetik eratortzen dena, eta greziera, arabiera, frantsesa, proventzera, katalana zein gaztelaniaren eragin handia duena.\nHizkuntzak, historia zein literatura aberatsa izateaz gain, hiztegi oparoa ere badu, 250.000 hitz baino gehiagorekin. Siziliaz gain, siziliera Calabriako hegoaldean nahiz erdialdean eta Apuliako hegoaldean ere mintzatzen da. Sizilierak eragin handia izan zuen Maltako hizkuntzan, XVII. mendeko bukaera arte, batez ere.\nHaren erabilera handia da familiaren zein lagunen eremuetan, ez baina arlo ofizialean edo idatzizkoan. Italian ez baita hizkuntzatzat jotzen, baizik. Italian, dialektoa ez da hizkuntza baten aldaera gisa ulertzen, baizik eta urteetan zehar boterea eta autonomia galdu duen hizkuntza gisa baizik. Siziliera ez dago Italiar estatuko hizkuntza gutxituen artean. Honek esan nahi du sizilierak ez dituela beste hizkuntza batzuen maila, eta, ondorioz, hiztunek ez dituztela eskubide berberak. Esaterako, administrazio-kudeaketak ezin dira sizilieraz egin, ez da eskoletan irakasten, etab. Sizilierari buruzko lan gehienak, era berean, italieraz idatziak dira. \nArriskuan dauden hizkuntzen UNESCOren sailkapenean, zaurgarritasun mailan dagoen hizkuntza da.\nSizilierazko literaturako idazle zein poetarik esanguratsuenak ondokoak dira: Giovanni Meli, Nino Martoglio, Domenico Tempio, Alessio Di Giovanni eta Ignazio Buttitta."}
{"id": "10013", "revid": "336", "url": "https://eu.wikipedia.org/wiki?curid=10013", "title": "Miguel Fuentes", "text": "Miguel Fuentes Azpirotz (Donostia, 1964ko abuztuaren 6a - ) Real Sociedadeko jokalari eta presidente ohia da.\n1964ko abuztuaren 6an jaio zen Donostian. Enpresa Zientzietan lizentziatua dago. Real Sociedadeko jokalaria izan zen 1987tik 2001 arte. 2005etik 2007ra talde txuriurdineko presidentea izan zen. Eskuin hegalari jokatu zuen, hasiera batean Eibar taldean aurrelari hasi zen arren."}
{"id": "10014", "revid": "56334", "url": "https://eu.wikipedia.org/wiki?curid=10014", "title": "Gonzalo Arconada", "text": "Gonzalo Arconada Etxarri (Donostia, Gipuzkoa, 1961eko uztailaren 23a - ) gipuzkoar futbol entrenatzailea da.\nBiografia.\nLuis Miguel Arconada futbol atezain ezagunaren anaia da. Entrenatzaile lanetan hasi zen La Salleko gazteen taldean, ondoren Danaken bigarren taldera pasatuz. Beranduago Danak taldea entrenatu zuen 5 denboralditan zehar. Irungo Real Union taldera pasa zen eta bertan 7 denboraldi egin zituen. Tolosa taldetik pasa eta gero, Beasain taldea ere entrenatu zuen 2.B mailan.\n2006ko urtarrilean Real Sociedad taldeko entrenatzaile izatera pasatu zen, Jose Maria Amorrortu ordeztu eta denboraldi amaieraraino. Hurrengo denboraldian Burgos CF-k fitxatu zuen eta urtez urte bigarren mailako talde ugari pasa zituen. 2017an Errealaren emakumezkoen taldea entrenatzera etorri zen, talde berean gizonezkoen eta emakumezkoen taldeak gidatu dituen lehen entrenatzailea izan da."}
{"id": "10015", "revid": "9468378", "url": "https://eu.wikipedia.org/wiki?curid=10015", "title": "PHP", "text": "PHP (PHP: Hypertext Preprocessor) interpretatutako programazio lengoaia bat da, batez ere webgune dinamikoak sortzeko erabili ohi dena. Datu-base sistema ugarirekin funtzionatzeko aukera izatea eta sistema eragile gehienetarako eskuragarri izatea dira beronen abantaila nagusiak.\nHistoria.\n1994an sortua, Daniar kanadar jatorriko Rasmus Lerdorf gaztearengatik. C programazio lengoaian programaturiko CGIen bitartez bere webgunearen estatistikak jaso eta ikusteko. 1995eko ekainaren 8an argitaratu zuen \"Personal Home Page Tools\", hau bere Form Interpretea PHP/FI PHPren bigarren bertsioa bezala ezagutzen da.\nPHP 3.2.4.3.\nIsraeldar jatorriko bi programatzaile, Zeev Suraski eta Andi Gutmans 1997an berridatzi zuten analizatzaile sintaktikoa PHP3ren oinarria sortuz, eta gaur egun duen izena ezarriz. 1998an kaleratu zuten ofizialki bertsio hau.\n1999an Suraski eta Gutmansek berridatzi zuten berriz kodea, eta Zend Engine (Zend motorea) bezala ezagutzen duguna sortuz. Eta Israelen Zend Technologies enpresa eratuz.\nPHP 4.\nZend Engine 1.0 teknologiaren menpe 2000. urteko maiatzean kaleratu zen 4. bertsioa. Atera den azkeneko eguneratzea 2006ko azaroan kaleratu zen, PHP 4.4.4. Gaur egun ere PHP 4rentzako segurtasun adabakiak kaleratzen jarraitzen dute.\nPHP 5.\nBertsio hau 2004ko uztailaren 13an atera zen, Zend Engine II erabiliz. Ondorengo hobekuntzak dakartza:\nPHP 7.\nErrendimendua hobetzen du azkenengo bertsio honek, 2015eko azaroaren 3an kaleratuta. Gainera funtzioen itzuleraren motak deklaratu daitezke.\nSintaxia.\nKaixo mundua adibidea:\n&lt;?php\n echo 'Kaixo Mundua!';"}
{"id": "10016", "revid": "59723", "url": "https://eu.wikipedia.org/wiki?curid=10016", "title": "Eskoziera", "text": "Eskoziera (hizkuntza hartan, \"Scots\" edo \"Lallans\") Eskoziako lurralde behereetan hitz egiten den germaniar hizkuntza bat da. Ipar Irlandako eta Irlandako Errepublikako lurralde batzuetan ere mintzatzen da. Eskoziako gaelerarekin batera, Eskoziako berezko hizkuntza da, nahiz eta egun ingelesa nagusitu eta harekin hizkuntz \"continuum\" bat eratzen duen.\nIpar Irlandan mintzatzen den aldaerari \"Ulsterko eskoziera\" (hizkuntza hartan, \"Ulster Scots\", \"Ullans\", \"Hiberno-Scots\" edo \"Scotch-Irish\") deritzo. Ikerlari gehienen iritziz eskozieraren dialektoa da, nahiz eta batzuek hizkuntza bereizia dela aldezten duten. Ostiral Santuko Akordioan hizkuntza hura babestea onartu zuten, eta \"Ulster-Scots Agency\" edo \"Tha Boord o Ulst\u00e8r-Scotch\" erakundeak babestu eta arautzen du.\nEskoziera eta ingelesa.\nAutore askoren ustez, eskoziera ingelesaren dialektoa da. Kontuan izan behar da eskoziera eta ingelesa oso antzekoak direla. Eskozieraren hizkuntza beregainaren izaera defendatzen dutenek, aldiz, eskozieraren eta ingelesaren jatorri desberdinak azpimarratzen dituzte, bi hizkuntzen arteko desberdintasuna markatzeko: eskozieraren jatorria, horrela, ez dago antzinako ingelesean soilik, ingelesarekin gertatu bezala, baizik eta baita Eskandinaviako hizkuntza germaniarrean ere ."}
{"id": "10017", "revid": "59723", "url": "https://eu.wikipedia.org/wiki?curid=10017", "title": "Eskoziako gaelera", "text": "Eskoziako gaelera edo Eskoziako gaelikoa (\"g\u00e0idhlig\") Eskoziako iparraldean (Highland) eta mendebaldeko uharteetan hitz egiten den hizkuntza zelta da. Azken talde horren barneko gaelera hizkuntzen azpitaldean sailkatzen da.\nKanadan, Eskozia Berrian (Cape Bretongo uhartean bereziki), Eduardo Printzearen Uhartean eta Ternua eta Labrador-eko probintzietan hiztun batzuk ere badaude eta dialekto horri Kanadako gaelera deitzen zaio.\nLurralde gaelikodunak Gaidhealtachd izen orokorra du. Ia 60.000 hiztun aktibo daude egun, Eskoziako % 1 besterik ez.\nHizkuntzaren esparrua gizartean.\nAzken erroldaren arabera (2011), hiztun kopuruari dagokionez, Eskoziako gaelikoa (\"g\u00e0idhlig\") oso txikia da. Hiztunen multzoak Highland aldeko eremu periferiko eta urrunetan dira (12.000 inguru, kontuan hartuz hitz egiteko gai diren guztiak), hala nola Hebridak artxipelagoko zenbait zonaldetan (14.000). Glasgow hirian ere hiztun kopuru esanguratsua dago (5.000), eta neurri txikiagoan Edinburgon (2.000), baina hiri horietako biztanleria osoarekin alderatuta, oso kopuru txikia da.\nGaelikoaren presentzia kalean ikusezina da, hizkuntza-paisaia ingelesez dago, eta gaelikoz idatzitako ezer topatzea salbuespena da.\nHizkuntzaren transmisioa.\nEremu gaelikoetan familiaren papera behera doa; gaelikoaren ohiko lurraldeetan elebidunen ehunekoek behera egin dute zentsu batetik bestera azken hamarkadetan.\nHezkuntza sistema ere ahula da haren transmisiorako. Eremu elebidunetan, gaelikoa erabiltzen duten zentroak daude, betiere ingelesa ere erabiltzen duten ikasgelak partekatzen dituzten ikastetxe berean; hau da, ikastetxe ia guztietan gaeliko-ingelesa diglosia nagusi da. Gainera, normalean, gaelikoa lehen hezkuntzan soilik erabiltzen da. Hala ere, salbuespen bakarra Glasgown dago, bertan Sgoil Ghaidhlig Ghlaschu baitago, hots, lehen hezkuntzatik unibertsitate-aurreko mailetaraino gaelikoa soilik darabilen ikastetxea.\nEgun, gaelikoaren sustapenerako tresna nagusiak hedabideak dira. Berez, BBC Alba gaelikozko telebista kateak gaeliko-hiztunen kopuru osoa baino audientzia handiagoa du, programak ingelesez azpititulatuta eskaintzen baititu. Horrek laguntzen du hizkuntza ezagutzen ez dakitenen artean ere gaelikoaren aldeko jarrera zabal dadin.\nGaelikoa sustatzeko erakundeak.\n\"Bord na Gaidhlig\" gaelikoa sustatzeko erakundea da. Berez, entitate autonomoa da (Administraziotik kanpokoa), baina Eskoziako Gobernuak hizkuntza politikarako zeregin nagusiak esleitu dizkio. Hainbat programa bideratzen eta koordinatzen ditu: irakaskuntzan gaelikoa ezartzen joateko plangintza, ikasmateriala sortzeko lana, gaelikoz idatzitako liburuen argitalpena sustatu, hedabideentzako subentzioak bideratu, eta abar."}
{"id": "10018", "revid": "512", "url": "https://eu.wikipedia.org/wiki?curid=10018", "title": "Irlandako gaelera", "text": "Irlandako gaelera, Irlandako gaelikoa edo irlandera (hizkuntza hartan: \"Gaeilge\") Irlandako jatorrizko hizkuntza da. Indoeuropar hizkuntzen familiaren barruan, zelta hizkuntzen barnean dago sailkaturik, gaelera hizkuntzen taldean. Historikoki irlandarrek hitz egin dute. Uhartean 130.000 inguru dira Irlandako gaelera lehen hizkuntza dutenak, gehienbat mendebalde urruneko landa giroan; komunitate txikiak ere badira Irlandatik kanpo. Irlandera Irlandako hizkuntza nagusia izan zen, Erdi Aroan ingelesak iritsi arte. 1922an Irlandako Errepublikak (jatorriz Irlandako Estatu Askea deitua) burujabetza lortu zuenez geroztik, Irlandako hizkuntza ofiziala da, ingelesarekin batera. 1998an, Ostiral Santuko Akordioaren ondoren, Erresuma Batuaren agintepean dagoen Ipar Irlandako hizkuntza gutxitutzat onartu zuten ofizialki, Ulsterko eskozierarekin batera. 2005eko ekainaren 22an Europar Batasuneko lan hizkuntzetako bat izendatu zuten legez, eta ofizialtasun horren indarraldia 2007ko urtarrilaren 13an hasi zen. 2007ko urtarrilaren 22an, Irlandako Errepublikako ministro Noel Treacyk Europar Batasuneko Ministroen Kontseiluko bilera batean lehendabiziko aldiz erabili zuen.\nKomunitate eta Baserri Giroko Gaeltacht Departamentuaren arabera, 2003an 1.500.000 pertsonak hizkuntza horretan mintzatzeko behar adina zekitela ziurtatzen zuten. 2007an, uharteak zituen 4,3 milioi bizilagunetatik %\u00a040,8 ziren gaelera hitz egiteko gai.\nIrlandera nagusiki hitz egiten den eskualdeei \"Gaeltacht\" edo \"Gaeltachta\u00ed\" deritze irlanderaz (pluraleko forma da \"Gaeltachta\u00ed\", eta singularrekoa \u2013 \"Gaeltacht\"). Eskualde horietatik handiena Connemara/Conamaran dago, Galwayko konderrian, Aran uharteak barne.\nHerrialdeko eskola publikoetan nahi eta nahi ez eskatzen dute irlanderaz jakitea. Horregatik, irlandar asko nolabaiteko erraztasunez hitz egiteko gai dira. Hala ere, uharte osoko erabateko hizkuntza nagusia ingelesa da. Irlanderaz idatzitako aldizkariak badira, bereziki Gaeltacht eskualdeetan. 1996an, abian jarri zuten \"Teilif\u00eds na Gaeilge\" (\u00abIrlanderazko Telebista\u00bb, TG4 siglaz ezaguna). Telebista kate hori \"Radio Telef\u00eds \u00c9ireann\" (\u00abIrlandar Irrati Telebista\u00bb, RT\u00c9 siglaz ezaguna) konpainia publikoarena da.\nIrlanderaren hizkera edo dialekto nagusiak hiru dira: Ulsterrekoa iparraldean, Munsterrrekoa hegoaldean eta Connachtekoa erdi-mendebaldean.\nWhitley Stokes hizkuntzalariaren arabera, 1800 aldera 800.000 irlandera hiztun elebakar omen zeuden. Irlandako Gosete Handiaren amaieraldera kopurua 320.000ra jaitsi zen eta 1911n jada 17.000 irlandera hiztun elebar baina gutxiago zeuden. 1950eko hamarkadan oraindik ere irlandera hiztun elebakarrak bazeuden, baina 1980ko hamarkada eta 1990eko hamarkadan gelditzen ziren bakanak hil egin ziren. Gaur egun uste denez, Se\u00e1n \u00d3 hEinir\u00ed (1915-1998) azken irlandera hiztun elebakarra izan zen. Bizitza osoa Mayo konderriko kostaldeko Cill Ghallag\u00e1in herrian bizi izan zen.\nHizkuntzaren izena.\nEuskaraz, Euskaltzaindiak hiru izen ditu onartuak hizkuntza hartarako: \u00abIrlandako gaelera\u00bb, \u00abIrlandako gaelikoa\u00bb eta \u00abirlandera\u00bb. Irlandan bertan, irlanderaren izen ohikoenak \"Gaeilge\" (irlanderaz) eta \"Irish\" (ingelesez) dira.\nIrlandan, denbora luzez ingelesez \"Gaelic\" edo \"Irish Gaelic\" deitu izan zaio, \"Gaelic\" hitza irlanderazko \"Gaeilge\" nahiz Eskoziako gaeliko hizkuntzako \"G\u00e0idhlig\" hitzen ingelesezko aldaera baita. Halere, 1921. urtean Irlandako Estatu Askea eratu zenetik, eta bereziki 1949an Irlandako Errepublika aldarrikatu zenean, \"Gaelic\" izena mespretxuzko izendapen gisa jo zen, eta herrialde horretako erakunde ofizialek \"Irish\" izendapenaren alde egin zuten, batez ere, izendapenak Irlandako berezko hizkuntza dela ongi zehazten baitu.\nHizkuntzaren egoeraren bilakaera.\n1600. urtera arte, ingeles hiztunak gutxiengoa ziren Irlandako uhartean. 1830. urtean milioiren bat gaelera hiztun zeuden, hauek elebakarrak ziren, hau da irlanderaz edo gaeleraz bakarrik hitz egiten zekiten. Aldiz, elebidunak edo bi hizkuntza hitz egiteko gai zirenak (irlandera eta ingelesa) hiru milioi pertsona ziren. 1841. urtean hizkuntzaren gainbehera latza izan zen, irlandera edo gaeleraren hiztun kopurua lau milioian zegoen, baina Gosete Handia eta Irlandar Emigrazio mugimendu handiaren ondoren, 1851. urterako irlanderaren hiztunen kopurua 1,7 milioira jaitsi zen. 1881erako 64.167 pertsona besterik ez zeuden elebakarrak edo irlanderaz bakarrik hitz egiten zutenak, 1891. urterako elebakarren kopurua 38.193ra jaitsi zen eta 1901erako 20.953 elebakar irlandar zeuden, zeinetatik 12.000 Connacht eskualdean zeuden.\nGaeleraren edo irlanderaren hiztunak, guztira (elebakar eta elebidun guztiak barne hartuta), 1841ean lau milioi ziren; 1851rako, 1,7 milioira gutxitu ziren; 1901ean, 641.142 hiztunera; 1911n, 527.000ra. 1911n irlandarren %\u00a018 zen elebiduna, baina datu hori ez da erabat fidagarria. 1925ean irlandarren %\u00a012k esaten zuen gaeleraz hitz egiteko gai zela. 1926an gaeleraren hiztunak 542.511 ziren, hau da, Hego Irlandako biztanleen %\u00a018,3; 1936an, berriz, gaeleraren hiztunak 666.601 ziren.\n1956an Gaeltacht edo hizkuntz gune linguistikoen sistema bat ezarri zen irlanderaz edo gaeleraz modu naturalean hitz egiten zen lurraldeetan (Irlandako mendebaldean gehienbat). Gainera, 25.000 ijito irlandar ere badaude \"shelta\" hitz egiten dutenak (\"tinkers\" \u00ablatorrilariak\u00bb izendapena mespretxuzkotzat jotzen denez, politikoki zuzenagotzat jotzen den \"travellers\" \u00abbidaiariak\u00bb deitzen zaie), hori irlandera edo gaeleran oinarrituta dagoen ijitoen argota da eta 10.000 pertsona baino gehiagok Britainia Handian eta Estatu Batuetan hitz egiten dute.\n1981ean irlandarren % 30 gaeleraz hitz egiteko gai dela kalkulatzen da. 1984an, berriz, O'Reagain eta O'Gliasain adituek kopuru hori % 5era murrizten zuten (60.000 hiztun, horietatik 10.000 eguneroko hiztunak).\nHizkuntza babesten duten erakundeak.\nIrlandak bere hizkuntza zaindu eta babesten dituzten erakundeak ditu. 1943an \"Comdhala Naisiunta na Gaeilge\" (\u00abGaeleraren Kontseilu Nazionala\u00bb) sortu zen, irlandar hizkuntza bultzatzen zuten 17 erakundez osatuta zegoen, zeinek diru laguntzen bidez lan egiten zuten. Beste erakunde esanguratsu batzuk hauek dira:\nGael Linn, 1953an sortutako erakundea, eraketa ekonomikoa duen elkarte bat da. Kirol apustuen sistema baten bidez lortutako diru laguntzekin, gaelera ikastea bultzatzen du.\n1980an \"\u00dadar\u00e1s na Gaeltachta\" (\u00abGaeltachteko Agintea\u00bb) erakundea sortu zen, gune irlandar hiztunen garapen industriala bultzatzeko asmoa zuen elkartea. Haren agintepean 4.500 gizabanako, 150 enpresa eta 500 lantegi daude. 1982an hizkuntzaren egoera kaxkarra zela eta \"Bord na Gaeilge\" (\u00abGaeleraren Bulegoa\u00bb) erakundea sortu zen, 1983-1986 urte bitartean, hirigunetan irlandar hizkuntza gune bereziak sortzeko ekintza plan bat burutzeko asmoz, eta horrek RTE gaeleraz emisio ordu gehiago, irakasle eta ikasle berrien gaelerazko heziketa eta \"Dail\" eta \"Seanad\"ean gaelerazko hitzaldi gehiago egiteko proposamenak barne hartzen zituen. Azken erakunde horrek \"Comdhala Naisiunta na Gaeilge\" (\u00abGaeleraren Kontseilu Nazionala\u00bb) erakundearekin elkarlana egin behar zuen Gaeltacht eremuko ekonomia bultzatzearren, bertako biztanleek hizkuntza alde batera ez uzteko eta kanpora emigra ez zezaten. Era berean, Irlandako Gobernuko Gaelthachteko Ministerioak (\"Roin na Gaelthachta\") Bord eta Udaras erakundeen arteko harremanak koordinatzen ditu, estatuaren diru laguntzak banatzeko eta erakunde pribatuekin elkarlanean aritzeko. Glor na gael ospakizuna ere bultzatzen da, irlanderaz edo gaeleraz eginiko herri eta auzoen arteko lehiaketa, Euskal Jaien edo Euskal Lore Jokoen antzekoa, auzokidetasuna eta herrikidetasuna bultzatzeko helburuz.\nGaeltacht: gaelera hiztunen lurraldeak.\nGaeltacht (\"Gaeltachta\u00ed\" pluralez) hitza biztanleriaren gehiengoa irlandera edo gaelera hiztunek osatzen dituzten lurraldeentzako erabiltzen da. Irlandan, \"The Gaeltacht\" edo \"An Ghaeltacht\" delakoa \u00abofizialki\u00bb irlandera hizkuntz nagusia den eremui ipintzen zaien izena da, hau da, bertakoen ama hizkuntza irlandera denean. Lurralde hauek Irlandako Estatu Askea sortu zen lehendabiziko urteetan izendatuak izan ziren, Berpizkunde Gaelikoaren ondoren, gobernuaren irlandar hizkuntzaren berrezartze politika moduan.\nLurralde hauek oso txikiak dira uharte osoaren azalera guztiarekin parekatuz gero, ofizialki 1950. hamarkadan zehaztu ziren eta aldakuntza gutxi izan dituzte, nahiz eta ordudanik gaeleraren hiztun kopurua zer edo zer jaitsi. Teorian, \"Gaeltacht\" eremu diren askotan gaelera hiztunen kopurua gutxiengoa da.\nGaur egungo \"Gaeltacht\" eremuetako biztanleria 85.000 pertsonakoa da gutxi gorabehera, hiztun kontzentrazio handienak sartalde edo mendebaldeko konderrietan dago, batez ere, Donegal, Mayo, Galway, Kerry eta Cork-en. Bi hiztun eremu txiki ere badaude Meath-en, ekialdean, eta Waterford-en, hegoaldean. Meath-eko Gaeltacht-aren egoera bitxia da, arrazoi honengatik: 1930eko hamarkadan Irlandar Gobernuak etxe bat eta 22 akre lur eskainia zizkien Connemara eta Mayoko 41 familiari, haien jatorrizko lurren ordez. Meath-eko eremu hori 1967.urtera arte ez zen \"Gaeltacht\" izendatu.\n\"Minister for Community, Rural &amp; Gaeltacht Affairs\" delakoaren agintepean dagoen \"Department of Community, Rural &amp; Gaeltacht Affairs\"-ek \"Gaeltacht\"-en inguruko irlandar politikaz arduratzen da eta \"\u00dadar\u00e1s na Gaeltachta\" (gaelera arautzen duren erakundea) eta beste erakundeen lana gainbegiratzen du.\nRT\u00c9ren \"Raidi\u00f3 na Gaeltachta\" gaelerazko irratiak emititzen du \"Gaeltacht\" lurraldeentzat eta oro har, irlandar hiztun entzule guztientzat. TG4 irlandar telebista kateak gaeleraren erabilera bultzatzen du. Egoitza Galwayko konderrian du.\n2005. urteko martxoan, Irlandako Gaeltacht-eko Ministraria den \u00c9amon \u00d3 Cu\u00edv-ek Gaeltacht eremuetako trafiko seinaleak gaelera hutsean ezartzeko aurre-iragarpena egin zuen. Irlandan, \"Gaeltacht\" eremukoak ez diren udalerrien inguruko seinaleak (norabidekoak, ongietorrikoak\u2026) elebidunak dira: ingelesezko izena letra handiz dute eta gainaldean, irlanderazkoa, letra txikiz eta etzanaz. \"Gaeltacht\"-eko eremuko udalerrietan, berriz, seinaleak irlandera hutsean daude.\nIrlandak Europar Batasuneko Estatuekin hainbat negoziaketa izan ondoren, irlandera Batasuneko hizkuntza ofizialetako bat izan zedin lortu zuen. Ofizialtasun hori 2007ko urtarrilaren 1ean sartu zen indarrean, baina derogazio batekin.\nHistoria.\nIrlandera Erdialdeko Irlanderatik dator (Erdi Aroan hitz egiten zena). Horren aurretik Irlandera Zaharra (VI. eta X. mendeen artean) eta Aitzinirlandera (IV. eta VII. edo VIII. mendeen artean) erabiltzen ziren.\nErdialdeko Irlandera hiru hizkuntzatan banatu zen: Aipatu Irlandera, Eskoziako Gaelera eta Manxera.\nIrlanderaren historia garaikideko zenbait datu:\nDialektoak.\nIrlanderak dialekto asko dauzka. Halere, nagusiki, hiru gune dialektiko nagusi bereizi ditzazkegu: horiek Munster, Connacht eta Ulster lurraldeekin bat egiten dute, gutxi gorabehera.\nIrlanderaren dialektoen arteko ezberdintasunak nabariak dira. Horren ondorioz, irlandar batu edo estandard bat sortzeko unean hainbat oztopo gainditu behar izan ziren. Maiz, esaldi batek, dialektoaren arabera, aldaera ugari ditu. Adibidez, \u00abZer moduz?\u00bb esaldia eredutzat hartuz gero:\nBerriki, ordea, dialektoetako hiztunen arteko kontaktuak ohikoagoak egin dira, eta dialekto mistoak sortu dira. Hala ere, dialekto hiztun askok (bereziki Ulsterren) nahiago dute euren hizkuntzaren aldaera beste dialekto batzuen eraginetik babestu. Tokian tokiko dialektoak gaeliko hiztun berriei irakasten zaizkie, eta haiek imitatu egiten dituzte.\nMunsterreko dialektoa.\nMunsterreko dialektoa Kerry, Muskerry, Clear Lurmuturrean eta Cork konderriaren mendebaldean hitz egiten da, baita Dungarvaneko zati txiki batean ere, Waterford-eko konderrian. Dialekto horren azpibanaketa nagusia Decies-eko irlandera (Waterford hitz egiten dena) eta gainontzekoen artean dago.\nMunsterreko irlanderaren ezaugarri nagusiak hauek dira:\nConnachteko dialektoa.\nConnachteko dialekto garrantzitsuena Connemara/Conamara eta Aran uharteetakoa da. Zenbait ezaugarritan, dialekto hau Connachteko beste dialektoetatik oso ezberdina da. Connachteko dialekto asko XIX. mendean desagertu zirela kontuan hartu behar da. Honela, Connemarako irlandera Connachteko irlandar dialekto orokortzat hartzen da, nahiz eta hau garai batean Connachten zeuden askotariko bat besterik ez izan. Ohikoa zen Connachteko dialektoaren antzekoagoa da Galway eta Mayoko mugan hitz egiten den dialektoa, nahiz eta gaur egun desagertzeko arrisku handian egon. Tourmakeadyko irlandera, Mayo hegoaldekoa eta Joyceen Herrialdekoa (hiruak Galway eta Mayoren artean) izan ohi dira erdi aroko irlanderaren gaur egun bizirik dirauten dialekto antzekoentzat hartuak. Mayoren iparraldeko dialektoak ere Errisen eta Achill uhartean, gramatikalki eta morfologikoki Connachteko dialektotzat hartu daitezke, nahiz eta Ulsterreko irlanderarekin lotura lexikala ere eduki, Ulsterretik ingelesek bota eta Connachten bizitzen jarri zituzten ulstertar gaeleradun immigrante ugariei esker.\nConnemarako irlandera oso ospetsua da ikasleen artean, batez ere M\u00edche\u00e1l \u00d3 Siadhailen auto-ikasketa gidei esker. Halere, baditu zenbait elementu molde ofizialetik at geratzen direnak, zehazki -\"achan\" bukaeraz amaitzen diren aditzen izenak. Adibidez, \"lagachan\" aditzaren erabilera \"lag\u00fa\" aditzaren ordez, euskaraz \u00abahuldura\u00bb esan nahi du. Molderik gabeko ahoskera du, bokal luzeez eta bukaera oso motzez, eta horrek Connemarako irlanderari ezaugarri berezi bat ematen dio.\nDialekto horren ezaugarri nagusia \"bh\" hizkiaren /\"w\"/ ahoskeran dago, beste dialektoetako /\"v\"/ ebaki beharrean, herrialdeko beste leku batzuetan bezala. Adibidez, \"N\u00ed raibh\" hitzak \"Ni\" \"raow\" ahoskatzen dira Connachten eta \"Ni\" \"rev\" gainontzeko lurraldeetan. Gainera, Connachteko hiztunek \"n\u00f3s\" izenordea jartzen dute aditzaren ondoren, aditzarekin berarekin jarri beharrean. Adibidez, \"Bh\u00ed\" \"muid\" euskaraz \u00abGu gara\u00bb, ohiko \"Bh\u00edomar\" esan beharrean. Irlanderazko edozein eskolatan irakasten diren esaldi osaketak baino errazagoa da Connemarako dialektokoa, \u00abGu\u00bb modua erabiltzerakoan.\nConnachtekoa Irlandako dialekto guztietan hedatuena da, hiztun gehienak bertakoak baitira.\nUlstergo dialektoa.\nGaur egungo Ulstergo dialektorik garrantzitsuena Rosses eskualdekoa da, eta S\u00e9amus \u00d3 Grianna eta Seosamh Mac Grianna idazleek, besteak beste, asko erabiltzen dute. Funtsean Gweedorekoaren berdina da, azken eskualde hori Enya abeslariaren eta Clannad taldearen sorlekua da.\nUlstergo dialektoa gainontzeko Irlandako Errepublikako dialektoetatik oso ezberdina da eta Eskoziako gaelerarekin antzekotasun nabariak ditu. Berezko hitzak ditu bai eta esanahien lits ugari ere. Horregatik Ipar Irlandako irlanderaren dialektoen gainbehera dela eta, Ulstergo dialektoa Eskoziako gaelera eta hego eta mendebaldeko dialektoen zubi gisako dialekto gisa hartzea neurriz gainekoa izango litzateke. Izan ere, Eskoziako gaelerak Ulstergo dialektoan agertzen ez diren \u00f1abardura asko ditu, eta aldiz, \u00f1abardura hauek Munstergo dialektoan agertzen dira.\nUlstergo ezaugarri oso nabari bat \"cha(n)\" ezezko partikularen erabilera da, aldiz Munster eta Connaughten \"n\u00ed\" erabiltzen da. Era berean, Ulstergo \"cha(n)\" partikulak, Eskoziako gaeleran hain ohikoa, ekialdeko dialektoetako \"n\u00ed\" partikula ordezkatzen du (aldiz Ipar Irlandako desagertuak dauden dialektoek \"n\u00ed\" partikulua erabili ohi zuten). Praktikan, dirudienez, \"cha(n)\" partikula baieztatze bati erantzuteko, ezezko baieztatze bat berresteko (\"N\u00edl aon mhaith ann\" \u2013 \"Chan fhuil, leoga\" = \u00abEz da ona\u00bb \u2013 \u00abZiur ez dela ona\u00bb) edota baieztatze bat ukatzeko erabili ohi da (\"T\u00e1 s\u00e9 go maith\" \u2013 \"Chan fhuil!\" = \u00abOna da\u00bb \u2013 \u00abEz, ez da ona!\u00bb); aldiz, \"n\u00ed\" partikula galdera bati erantzuteko erabili ohi da (\"An bhfuil aon mhaith ann?\" \u2013 \"N\u00edl\" = \u00abOna al da?\u00bb \u2013 \u00abEz\u00bb).\nHezkuntza.\nGaelscoil gaelerazko lehen hezkuntzako eskolaren izena da, Gaeltacht lurraldetik kanpo dagoena, Irlandako Errepublikan eta Ulsterren. Bigarren hezkuntzako eskolak \"Gaelchol\u00e1iste\" du izena.\nZinema.\n\"An Cail\u00edn Ci\u00fain\" (Colm Bair\u00e9ad, 2022; \"Neska isila\") izan da lehenengo irlanderazko filma Oscar Sarietarako izendatutakoa.\nBeste film aipagarri batzuk \"Poit\u00edn\" (1978), \"Yu Ming Is Ainm Dom\" (2003), \"No B\u00e9arla\" (dokumental sorta, 2007-08), \"Amhr\u00e1n na Mara\" (2014), \"Black '47\" (2018) eta \"Arracht\" (2019)."}
{"id": "10019", "revid": "880", "url": "https://eu.wikipedia.org/wiki?curid=10019", "title": "Gaeliko maniar", "text": ""}
{"id": "10020", "revid": "63274", "url": "https://eu.wikipedia.org/wiki?curid=10020", "title": "Antoninotar dinastia", "text": "Antoninotar dinastia Erromatar Inperioa gobernatu zuen Domizianoren hilketatik (K.o. 96) Komodorena arte (192). Bost Enperadore Onez gain (Nerva, Traiano, Hadriano, Antonino Pio eta Marko Aurelio), Luzio Verok eta Marko Aurelioren semeak, Komodok, osatzen dute dinastia. Historialari asko, ordea, ez dituzte Luzio Vero eta Komodo Antoninoen dinastian sartzen. Gehienak ez dira senideak jaiotzez, adopzioz baizik, Erroman ohikoa izan zen prozedura legala. \n\"Bost Enperadore Onen\" agintaldia Erromatar Inperioko urrezko garaia izan zen. Barne bakea eskuratu zen, hein handi batean, ondorengotza-sistema baketsua zelako. Izan ere, Enperadoreak bizirik zegoelarik hautatzen zuen oinordekoa. Gainera, Inperioko gizon trebatuenen artean aukeratzen zuten, ez senide hurbilenen artean.\nGaraian honetan kultura grekoaren loraldi nagusia gertatu zen. \nHonako hauek dira dinastia honetako enperadoreak:"}
{"id": "10021", "revid": "63274", "url": "https://eu.wikipedia.org/wiki?curid=10021", "title": "Antonino Pio", "text": "Antonino Pio , latinez \"Titus Aurelius Fulvus Boionius Arrius Antoninus Pius\", (86ko irailaren 19a - 161eko martxoaren 7a) Erromako enperadorea izan zen, 138tik hil zen arte, Antoninoen dinastiari izena ematen diona.\nEstreinako urteak.\nTito Aurelio Fulvo 89ko kontsularen semea, gaur egungo N\u00eemes-en jaio zen. Aita hil ondoren, Arrio Antonio aitonarekin hezi zen, zein kultura zabaleko gizona eta Plinio Gaztearen laguna zen.\nKuestor eta pretor izan ostean, 120an kontsul hautatu zuten. Hadrianok Italiako lau prokontsuletako bat izendatu zuen. Asia probintziako prokontsula ere izan zen. Hadriano enperadoreak 138ko otsailaren 25ean oinordeko aukeratu zuen, (lehen aukeratua, Elio Vero, hil baitzen), baldin eta oinordekotzat Marko Aurelio (Hadrianoren iloba) eta Luzio Vero hartzen bazituen.\nAgintean.\nEz dago enperadore honen jarduerari buruzko informazio handirik. Erromatar Inperioko administrazioa murriztu zuen, batez ere Italiatik kanpokoa.\nAntonino Pioren lehen eginkizunetako bat Hadriano jainko izendatzeko Senatuari eskatzea izan zen. Ahalegin horregatik \"Pio\" goitizen jaso omen zuen. Beste bi arrazoi badaude. Alde batetik, aitaginarreba zaharra Senatuan zaintzen zuen; beste aldetik, Hadrianok hiltzera zigortutakoak aske utzi zituen.\nAgintaldi baketsua izan zen. Mauretania, Judea eta Britanian matxinadak sortu ziren, baina garrantzia txikikoak. Britanian, Antoninoren Harresia eraiki zen, baina berehala utzi zuten. Horri esker, tenpluak, antzokiak eta mausoleoak eraikitzeko dirua eta astia izan zuen.\nEtxeko hartu-emanetan Antoninok ez zeukan hainbeste zorterik. Emaztea, Faustina Zaharra ezaguna zen fideltasuna ezarengatik. Hala ere, Antoninok azken uneraino maite zuen, haren hirugarren urtean agintean hil baitzen Faustina Zaharra. Haren omenez, neska umezurtzentzat etxe-sare bat ordaindu zuen Antoninok. Lau seme-alaba zituzten. Hiru gaztetan hil ziren. Laugarrena, Faustina Gaztea, Marko Aurelioren emaztea izatekoa zen.\nSukarrak hil zuen Antonino Pio 161eko martxoaren 7an."}
{"id": "10022", "revid": "6327", "url": "https://eu.wikipedia.org/wiki?curid=10022", "title": "Kaixo mundua", "text": "Kaixo mundua programa informatiko bat da, \"Kaixo, mundua!\" testua bistaratzen duena. Edozein programazio lengoaia ikasteko egiten den lehen ariketa izaten da askotan.\nOrokorrean programazio lengoaia bat erabiliz egin daitekeen programarik sinpleena da. Salbuespenak badaude dena den, interfaze grafikoetan adibidez, hauetan konplexuagoa izan daiteke.\nAdibideak.\nABAP/IV lengoaian.\n REPORT KAIXOMUNDUA.\n WRITE 'Kaixo, mundua!'.\nABC lengoaian.\n WRITE \"Kaixo, mundua!\"\nActionScript lengoaian.\ntrace(\"Kaixo mundua!\");\nAda lengoaian.\nwith Ada.Text_IO;\nuse Ada.Text_IO;\nprocedure Kaixo_mundua is\nbegin\n Put_Line(\"Kaixo, mundua!\");\nend Kaixo_mundua;\nBash lengoaian.\necho \"Kaixo, mundua!\"\nedo\nprintf \"Kaixo, mundua!\\n\"\nBasic lengoaian.\n 10 print \"Kaixo, mundua!\"\nC lengoaian.\nint main(void)\n printf(\"Kaixo, mundua!\\n\");\n return 0;\nC++ lengoaian.\nint main()\n std::cout \u00ab \"Kaixo, mundua!\\n\";\n return 0;\nedo\nusing namespace std;\nint main()\n cout \u00ab \"Kaixo, mundua!\\n\";\n return 0;\nC++/CLI lengoaian.\n int main()\n System::Console::WriteLine(\"Kaixo, mundua!\");\nC# lengoaian.\nusing System;\nclass MainClass\n public static void Main()\n Console.WriteLine(\"Kaixo, mundua!\");\nCOBOL lengoaian.\n IDENTIFICATION DIVISION.\n PROGRAM-ID. KAIXO.\n ENVIRONMENT DIVISION.\n DATA DIVISION.\n PROCEDURE DIVISION.\n MAIN SECTION.\n DISPLAY \" Kaixo, mundua!\"\n STOP RUN.\nEiffel lengoaian.\n class KAIXO_MUNDUA\n create\n make\n feature\n make is\n do\n io.put_string(\"Kaixo mundua%N\")\n end\n end -- KAIXO_MUNDUA\nErlang lengoaian.\n -module(kaixo).\n -export([kaixo_mundua/0]).\n kaixo_mundua() -&gt; io:fwrite(\"Kaixo mundua!\\n\").\nFactor lengoaian.\n \"Kaixo mundua!\" print\nFortran lengoaian.\n PROGRAM KAIXO\n PRINT *, 'Kaixo mundua!'\n END\nHaskell lengoaian.\n kaixoMundua :: IO ()\n kaixoMundua = putStrLn \"Kaixo mundua!\"\nHTML lengoaian.\n &lt;html&gt;\n &lt;head&gt;\n &lt;title&gt;Kaixo mundua&lt;/title&gt;\n &lt;/head&gt;\n &lt;body&gt;\n Kaixo mundua!\n &lt;/body&gt;\n &lt;/html&gt;\nHTML lengoaian JavaScript erabilita.\n &lt;html&gt;\n &lt;head&gt;\n &lt;title&gt;Kaixo mundua&lt;/title&gt;\n &lt;script&gt;\n alert(\"Kaixo mundua!\");\n &lt;/script&gt;\n &lt;/head&gt;\n &lt;body&gt;\n&lt;/body&gt;\n &lt;/html&gt;\nJava lengoaian.\n public class KaixoMundua\n public static void main(String args[])\n System.out.println(\"Kaixo mundua!\");\nLisp lengoaian.\n\"Lisp\"ek hainbat dialekto ezberdin ditu\nCommon Lisp lengoaian.\n (format t \"Kaixo mundua!~%\")\nedo\n (write-line \"Kaixo mundua!\")\nScheme lengoaian.\n (display \"Kaixo mundua!\")\nEmacs Lisp lengoaian.\n (print \"Kaixo mundua!\")\nAutoLisp lengoaian.\n (print \"Kaixo mundua!\")\nXLISP lengoaian.\n (print \"Kaixo mundua!\")\nMATLAB lengoaian.\n close all; % zabalik dauden leiho guztiak izten ditu \n clear all; % aldagai guztiak ezabatzen ditu\n clc; % pantaila garbitzen du\n disp('Kaixo mundua!'); % mezua erakusten du\nObject REXX lengoaian.\nREXX klasikoa erabilita:\n say \"Kaixo Mundua\"\n call lineout , 'Kaixo, mundua.'\n call charout , 'Kaixo, mundua.'||eol /* lehendik definitutako eol baten */ \nObjetuak erabilita:\n .output~say('Kaixo, mundua.')\n .output~lineout('Kaixo, mundua.')\n .output~charout('Kaixo, mundua.'||eol) /* lehendik definitutako eol baten */ \nPascal lengoaian.\n Program KaixoMundua;\n begin\n WriteLn('Kaixo mundua!');\n end.\nNetREXX lengoaian.\nREXX klasiko lengoaiko say agindua erabilita:\n say \"Kaixo mundua\"\nedo klaseak eta metodoak Java programazio-lengoaia:\n System.out.println(\"Kaixo mundua!\");\nPerl lengoaian.\n print \"Kaixo, mundua.\\n\";\nPHP lengoaian.\n &lt;?php\n echo 'Kaixo mundua!';\nPython lengoaian.\n print \"Kaixo mundua!\"\nQbasic lengoaian.\n PRINT \"Kaixo mundua\"\nRebol lengoaian.\n print \"Kaixo mundua!\"\nREXX lengoaian.\n say \"Kaixo mundua\"\nRuby lengoaian.\n puts \"Kaixo mundua\"\nSeed7 lengoaian.\n $ include \"seed7_05.s7i\";\n const proc: main is func\n begin\n writeln(\"Kaixo mundua\");\n end func;\nSmalltalk lengoaian.\n Transcript show: 'Kaixo mundua!'\nUnlambda lengoaian.\n ```s``sii`ki\n ``s``s`ks\n ``s``s`ks``s`k`s`kr\n ``s`k`si``s`k`s`k\n `d````````````.K.a.i.x.o. .m.u.n.d.u.a\n k\n k\n `k``s``s`ksk`k.*"}
{"id": "10023", "revid": "90204", "url": "https://eu.wikipedia.org/wiki?curid=10023", "title": "Klodio Pulker", "text": "Publio Klodio Pulker (; - K.a. 52ko urtarrilaren 18a) erromatar politikaria izan zen, zein ezaguna den Milo eta Zizeronen kontra aritzeagatik.\nEstreinako urteak.\nApio Klaudio Pulker eta Zezilia Metelaren semea izanda, entzute handiko familian jaio zen. Klodia arreba bezala, Klodio abizena hobestu zuen, behe-mailakoek ahoskatzen zuten erara. Fulviarekin ezkondu zen. Haien alaba, Klodia Pulkra, Oktavianoren emaztea izan zen.\nBere jarduera militarrak ez zuen arrakasta handirik izan. Hirugarren Gerra Mitridatikoan parte hartu zuen. Hala ere, errespetu eza aldarrikatuz, matxinada eragin zuen. Ziliziako gobernariak, haren senide batek, probintziako itsas-armadaren buruan kokatu zuen, baina piratek atzemanda suertatu zen. Aske utzitakoan, Sirian, beste matxinada bat antolatzen ari zela bizitza galtzear egon zen.\nPolitikan.\nK.a. 65ean Erromara itzultzean Klodiok politikari ekin zion. Katilina auziperatu zuen estortsioa leporatuta. Katilinak askatasuna erosi bazion ere, ez dago Klodio Katilinaren konspirazioarekin lotzeko frogarik. Are gehiago, Zizeronen bizkartzaina bihurtu zen garai hartan.\nZizeronekiko harremana, ordea, K.a. 62ko abenduan zapuztu zen. Klodio, emakumez mozorroturik, Julio Zesarren (garai hartan \"Pontifex Maximus\" kargua zuen eta) etxean sartu zen non Bona Dea misterioak ospatzen ari ziren. Gizonen batek misterio horiek ikustea oso krimen larria bazen ere, Klodio aske geratu zuen epaimahairen borondatea erosi ostean. Haren kontrako Zizeronen hitzaldi gogorrak bien arteko harremana eten zuen.\nSizilian kuestore aritutakoan, K.a. 61ean, patrizio izateari muzin egin zion, eta plebeioaren kategoria hartu zuen, Senatuak baimenduta. K.a. 59an, plebeko tribuno izendatu zuten, patrizioek onartu ez zuten kargua hain zuzen ere. Ospea eskuratzeko neurriak jartzen hasi zen: garia doan banatzekoa zen hilabetean behin, ofizio-elkarteak berriro onartu zituen...\nZizeronen kontra jo zuen orduan. Haren ondasun guztiak bahitu zituen. Zesar Galiara joandakoan, Erromako kaleetako nagusia bihurtu zen Klodio, haren jarraitzaile armatuei esker. K.a. 57an, tribuno batek Zizeronen bueltatzea proposatzerakoan, Klodio indarrez saiatu zen itzulera eragozten. Hala ere, Milok talde armatu are handiagoa biltzea lortu zuen, Zizeron buelta ahal izateko. Klodiok, orduan, Zizeronen eta Kinto haren anaiaren etxeei su eman zien.\nK.a. 56an, Klodiok Milo auziperatu zuen, bortizkeria leporatuta. Azkenean, kasua bertan behera geratu zein, hein batean, taleen arteko borrokengatik.\nK.a. 53an, Milok zein Klodiok talde bana armatu zuten. Borroketan hil zen Klodio, K.a. 52ko urtarrilaren 18an. Haren jarraitzaileek Senatuaren etxea erre zuten, sumindurik."}
{"id": "10024", "revid": "512", "url": "https://eu.wikipedia.org/wiki?curid=10024", "title": "Klodia", "text": "Klodia Pulkra, latinez \"Clodia Pulchra Tertulla\", (c. K. a. 94) \u201c\"Quadrantaria\"\u201d bezala ere ezagutua, eta akademikoki Klodia Metelorena (\"Clodia Metelli\"), Apio Klaudio Pulker Antzinako Erromako patrizioak izan zituen hiru alabetako bat izan zen. Bere amaren identifikazioa ez dago argi, batzuen ustez Zezilia Metela Balearika izan zelarik, eta beste hainbat historialariren arabera honen iloba Zezilia Metela Luzio Zezilio Metelo Diadematusen alaba izango zelarik Klodiaren ama.\nGaraiko beste hainbat eliteko emakumeren antzera, Klodiak grekeraz eta filosofia ikasi zuen gaztaroan, bereziki ona izan zelarik poesia idazten. Bere bizitza bere garaikideak izan ziren Marko Tulio Zizeronek, bere idatzietan, eta Gaio Valerio Katulok bere poemetan erregistratua geratu zen.\nBiografia.\nGaztaroa.\nApio Klaudio Pulkeren alaba izan zen, eta hiru anai: Apio Klaudio Pulker (K.a. 54an kontsul), Gaio Klauido Pulker (K.a. 56an pretore) eta Publio Klaudio Pulker (K.a. 58an plebeioen tribunoa) eta beste bi edo hiru arreba izan zituen, bera baino gazteagoak ziren biak Kinto Marzio Rexekin eta Lukulorekin ezkondu zirenak. Ez dago argi ea Klodia alabarik zaharrena zen edo ez, bakarrik ez zela arreba gazteena. Bere anaia klodiorekin batera, bere izena Klaudiatik Klodiara aldatu zuen, plebeiar konnotazioa zuen izen bat.\nEzkontza.\nKlodia Kinto Zezilio Metelo Zelerekin ezkondu zen,\u00a0 zeineraekin Zezilia Metela deituriko alaba bat izan zuen. Ezkontza hau ez zen oso zoriontsua izan. Klodiak hainbat maitale izan zituen, haietako bat Katulo poeta izango zena, eta ezaguna bilkatu zen gustukoa zuelako apustuak egitea eta mozkortzea. Bere senarrarekin argudioak izaten zituen, bai publikoan bai pribatuan, era nahiko ohikoan. Metelo era arraroan hil zenean K. a. 59an, batek bano gehiagok pentsatu zuten Klodiagatik pozoindua izan zela.\nIskanbilak.\nAlargundu ondoren, klodiak beste hainbat amorante izan zituen, horien artean Marko Kaelio Rufo, Katulo poetaren laguna. Amodio hau bereziki zalapartatsua izan zen, erlazioa amaitu ostean K.a. 56an, Klodiak Kaeliori bera poziotzen saiatu izana leporatu baitzion publikoki. Salaketa honek epaiketa bat egotera eraman zuen. Kaelioren abokatua Zizeron bera izan zen. Zizeronek bere bezeroaren defentsarako Klodia erasotzea erabaki zuen, eraso hau Zizeronen diskurtso \"pro Caelion\" agertzen delarik. Zizeronek inter\u00e9s personal bat zuen epaiketa honetan, Klodiaren anaia Klodio Zizeronen etsai politikoa garrantzitsuena baitzen. Diskurtsoan, Zizeronek Klodiari mozkor bat eta emagaldu bat izatea leporatu zion, bai eta bere anaiarekin erlazio inzestuoso bat edukitzea ere. Honekin batera, Klodiak bere familiaren ohorea zikindu izana salatzen zuen ere, eta Palatinoko Medea deitzen zion behin baino gehiagotan.\nEpaiketaren ostean, Kaelio libre gelditu zen, honen ostean Klodiaz gehiago idazten ez delarik. Bere heriotza data ezezaguna da. Zizeronek berriz ere hitz egiten du Klodia batetaz K.a. 44an, baina erromatarren onomastika kontuan edukita, zeinetan familia bateko alaba guztien izena (\"praenomen\"), familia honen izenaren (\"nomen\") femeninoa izango zen,\u00a0 zaila da esatea izen honek Klodiari edo bere arrebetako bateri egiten dioen erreferentzia.\nLesbiarekin identifikazioa.\nKatulo poetak hainbat poes\u00eda desberdin idatzi zituen Lesbia deituriko emakume baten inguruan. Lesbia hau Klodia bat bezala identifikatua izan zen jada K.o. II. mendean Apuleio idazlearen arabera. Garaiko poesia latindarrean ohikoa zen persona baten izena antzeko metrika zuen ezizen batekin aldatzea. Egun, Lesbia Klodia Metelorenarekin egiten den identifikazioa onartutzat ematen da, Zizeronek berataz egin zuen deskripzioa kontuan edukita. Hala eta guztiz ere, autore batzuek zalantzan jartzen dute identifikazio hau.\nDena den, ohikoena akademian Klodia Lesbiarekin identifikaztea da, Katuloren zati hau (79. 1-2) kontuan edukita:\nLesbio oso liraina da. Zergatik ez? Lesbiak nahiago du\nBera zu eta zure tribua baino gehiago, Katulo.\nBaina utzi gizon lirain hau Katulo eta bere tribu guztia saltzen\nezagutzen duen edozein pertsonatik hiru muxu jasoitzeko gai bada.\n\u201c\"Pulcher\"\u201d latinezko hitza da \u201cliraina\u201d esateko, bai eta Klodiaren familiaren ezizena, eta beraz bere anai Klodiorena ere. Lesbio deituriko pertsonaia agertzen den poes\u00eda bakarra dugu hau, eta kontuan edukirik \u201cLesbio\u201d Lesbia izenaren forma maskulinoa dela, poemaren arabera biek oso erlazio estua dutela eta Klodia eta bere anaiaren aurkako inzestu salaketak egon zirela, Zizeronek aipatzen dituenak, adibidez, egungo ikerlariek onartutzat ematen dute, salbuespenak salbuespen, Lesbia Klodia dela."}
{"id": "10026", "revid": "360", "url": "https://eu.wikipedia.org/wiki?curid=10026", "title": "Publio Klodio Pulker", "text": ""}
{"id": "10027", "revid": "360", "url": "https://eu.wikipedia.org/wiki?curid=10027", "title": "Gaio Trebonio", "text": ""}
{"id": "10028", "revid": "512", "url": "https://eu.wikipedia.org/wiki?curid=10028", "title": "Tito Anio Milo", "text": "Tito Anio Milo Papiano (; ?-K.a. 48) politikari erromatarra izan zen.\nPonpeioren alde eginda, gladiadore-taldeak prestatzen zituen Erromako kaleak menpean edukitzeko eta Klodio Pulkerren taldeen kontra egiteko.\nK.a. 57an plebeko tribuno izendaturik, Zizeronen bueltatzea sustatu zuen, Klodio Pulkerren aurkaritza gorabehera. K.a. 54an pretorea zela, Fausta Silaren alabarekin ezkondu zen.\nK.a. 53an, Milo kontsulgaia eta Klodio Pulker pretoregaia zirela, kasualitatez topo egin zuten jarraitzaile armatuekin. Borroketan Klodio Pulker hilik suertatu zen. Milo erbesteratu zuten horren ondorioz. Galian, Marko Zelio Ruforekin batera, Zesarren kontra matxinatu zen K.a. 48an, baina, atzemanda, hil egin zuten."}
{"id": "10029", "revid": "58701", "url": "https://eu.wikipedia.org/wiki?curid=10029", "title": "Franklin Delano Roosevelt", "text": "Franklin Delano Roosevelt (Hyde Park, New York, 1882ko urtarrilaren 30a - Warm Springs, Georgia, 1945eko apirilaren 12a) Estatu Batuetako 32. presidentea izan zen, politikarako ohitura zuen familia aberats batean jaioa. 1933tik hil arte izan zen presidentea, lau hauteskunde irabazteari esker, halakorik lortu duen presidente bakarra AEBetan.\nBiografia eta arbasoak.\nFranklin Delano Roosevelt 1882ko urtarrilaren 30ean jaio zen New Yorkeko Hyde Parken, hain zuzen ere. Aita James Roosevelt (1828\u20131900) izan zen, lurjabe aberatsa eta Delaware eta Hudsoneko ferrokarrilaren presidenteordea.\nRoosevelten familiak 200 urte baino gehiago zeramatzan New Yorken bizitzen. 1650 inguruan iritsi zen \"Claes van Rosenvelt\" Herbehereetako Haarlemetik New Yorkera (orduko \"Nieuw Amsterdam\").\n1788an, Isaac Roosevelt Poughkeepsien egin zen New Yorkeko estatuko konbentzioko kideetako bat izan zen eta AEBetako kontituzioa berresteko bozkatu zuten bertan.\nXVIII. mendean, Roosevelt familia bi adarretan banatu zen; alde batetik, Hyde Parkeko Rooseveltarrak zeuden, XIX. mende bukaeran AEBetako Alderdi Demokrata edo Demokratak; bestetik \"New Yorkeko Oyster Bay\" edo \"Oyster Bay\". Theodore Roosevelt presidentea eta Oyster Bayko errepublikazalea, Franklinen urrutiko lehengusua zen. Politikan zituzten desadostasunak alboratu eta bi adarrak ondo eramaten ziren bata bestearekin. James Rooseveltek Oyster Bayen egindako Roosevelt sendiaren bilkura batean ezagutu zuen Theodoreren iloba eta berarekin ezkonduko zen gerora.\nFranklinen ama Sara Ann Delano (1854\u20131941) zen eta bere arbasoen artean \"Phillippe de la Noye\" zegoen, Leideneko frantses hugonote batzuen semea zena eta 1621ean Massachusettsera emigratu zuena.\nSara Annen aita Warren Delano zen, AEBetako kontsula Txinan eta horregatik pasatu zuen haurtzaroa han. AEBetara itzultzerakoan, Delanotarrak Txileko Valparaisoko pariente batzuen etxean bizi izan ziren pixka batean. Sara Annen ama, berriz, Lyman sendikoa zen, AEBetan oso ezaguna zen sendia hau ere.\nFranklin izan zen Sara Ann Delanoren seme bakarra eta oso ama posesiboa zen. Aita James ez zen askotan etxean izaten eta edadetua zen (54 urte zituen Franklin jaio zenean). Agian hori izan zen lehenengo urteetan amak zuen semearen gaineko menderatze-jarreraren arrazoia. Beranduago, berak onartu zien lagunei bizitza guztian izan ziola beldurra amari.\nGiro pribilegiatuan hazi zen Roosevelt. Zaldi gainean ibiltzen ikasi zuen, tiro egiten, borrokan, polo eta tenisean jokatzen ere bai. Askotan egiten zituen bidaiak Europara eta horregatik zekien ondo hitz egiten alemanieraz eta frantsesez. Baina aita demokrata izateak Hudson Valleyko aristokraziaren gehiengotik apartatu zuen. Rooseveltarrak zerbitzu publikoetan sinesten zuten eta nahikoa aberats ziren denbora eta dirua helburu filantropikoetan gastatzeko.\nGroton eskolara joan zen, Bostonen inguruan zegoen AEBetako Eliza Episkopalaren ikasle egoitza. Endicott Peabody zuzendariak izugarrizko eragina zuen beregan eta kristauen gutxi zuenari laguntzeko obligazioa predikatzen zuen, bere ikasleak zerbitzu publikoak egitea animatuz. 1900. urtean graduatu eta Harvardeko unibertsitatera joan zen, Etxeko Moda ikasiz eta, 1904rako, arazo handirik gabe, Arteetan graduatu zen. Harvarden ikasten ari zela, Theodore Roosevelt egin zuten presidente eta haren gobernatzeko era indartsu hura eta erreformarako grina Franklinentzako eredu izan ziren.\n1903an, bere emaztea izango zena ezagutu zuen, Eleanor Roosevelt, Theodororen iloba. Etxe Zurian elkartu ziren harrera batean, haurrak zirenean elkar ezagutu bazuten ere, honaino ez baitzuten traturik izan.\nGeroago, Roosevelt Columbiako unibertsitatera joan zen \"Zuzenbideko Fakultate\"ra. Azkenean, ez zen graduatu eta 1908an Ledyard y Milburnekin hasi zen lanean, Wall Streeteko ospe handiko enpresa bat non sozietateen zuzenbidea praktikatu ahal izan zuen.\nEzkontza eta seme-alabak.\nAma Sara Delano Roosevelt ados ez bazegoen ere, ez zuelako Franklinen gaineko kontrola galdu nahi, Franklin Eleanorrekin ezkondu zen 1905eko martxoaren 17an. Sarak erositako etxe batera joan ziren bizitzera eta, Eleanorren disgusturako, ohiko gonbidatua izan zen etxean. Eleanor oso lotsatia zen eta ez zitzaion jendeartean ibiltzea batere gustatzen. Hasieran, beti etxezuloan sartuta geratzea nahi zuen eta Franklinen semealabak zaintzea. 6 izan zituzten:\nBizirik iraun zuten seme-alabek bizitza zalapartatsuak izan zituzten, beren ospe handiko gurasoen itzalean. Guztien artean 15 ezkontza, 10 dibortzio eta 29 seme-alaba eduki zituzten. Denak izan ziren ofizialak II. Mundu Gerran eta euren ausardia eta merituengatik kondekoratuak izan ziren. Hala ere, gerra ondorenean egindako karrerak, bai politikan eta baita negozioetan ere, desastre hutsak izan ziren eta lortu zutena aitarengatik izan zen. Haietako bi AEBetako Ordezkari Ganberarako hautatu zituzten epe labur batean, baina ezin izan zuten aurrera egin. Bat errepublikazalea izan zen.\nKarrera politikoa.\n1910ean, New Yorkeko estatuko Senatura aurkeztu zen hautagai, Hyde Park distritoan, non 1884az geroztik, sekula ez zuen irabazi demokrata batek. Roosevelt abizenak, familiaren diruak eta urte horretako demokrata korronteak, Albany hiriburura eraman zuten.\n1912an, Roosevelt 30 urteko gaztea zen, altua, itxura onekoa eta ondo baino hobeto hitz egiten zuen gizon honek arrakasta izan zuen berehala New Yorkeko Demokraten artean. 1912ko urte hartan Woodrow Wilson hautatu zutenean, Franklinek Itsas Armadako Idazkari Adjuntua izan zen.\n1914an, AEBetako hautagai demokrata bezala joan zen, baina porrota jasan zuen.\n1913 eta 1917 artean, Itsas Armada zabaltzeko ahaleginetan aritu zen eta honek Administrazioko bakezaleen aurkaritza erakarri zion, Estatuaren Idazkaria zen William Jennings Bryanen kasu. AEBetako Itsas Armadaren Erreserba sortu zuen, gerra garaian mobilizatu zitekeen ondo entrenatutako erreserbista taldea.\nWilsonek Armada eta Itsas Armada bidali zuen Erdialdeko Ameriketara eta Karibera. Rooseveltek berak egin zuen 1915ean AEBk Haitin ezarri zuen konstituzioa.\n1917ko apirilean, Ameriketako Estatu Batuak I. Mundu Gerran sartu zirenean, Roosevelt AEBetako Itsas Armadaren administratzaile garrantzitsuena bilakatu zen, Armadako Idazkaria zen Josephus Daniels arrazoi politikoek igo baitzuten kargu horretara eta ordezkari funtzioak besterik ez baitzituen betetzen.\nRoosevelt betirako geratuko zen Armadari hestu lotua. Administraziorako gaitasun handia zuen eta, berehala ikasi zuen kongresuko liderrekin edo beste departamentukoekin negoziatzen, aurrekontuan aurrera ateratzeko eta Armada zabalduarazteko. Urpekontzien defendatzaile sutsu bihurtu zen eta aliatuentzako alemaniar urpekontziek suposatzen zuen mehatxuari heldu zion. Gai honetarako, Ipar Itsasoan, Norvegiatik Eskoziaraino, leherkai barra bat ezartzea proposatu zuen.\n1918an, Ingalaterra eta Frantziara joan zen, hango itsas instalazioak ikusteko asmoz eta Winston Churchillekin egin zuen topo lehenengoz. Urte horretako azaroan, gerra bukatu zenean, desmobilizazioaren ardura hartu zuen, hori bai, Armadaren guztizko desegiteari uko eginez.\n1920an, Demokraten Konbentzio Nazionalak AEBetako lehendakariordetzarako kandidato izendatu zuen, Ohioko gobernadorea zen James M. Coxen atzetik. Warren Harding errepublikazalearena izan zen garaipena, ordea, eta Rooseveltek New Yorkeko lege lanetatik erretiroa hartu zuen, ingurukoek berriz ere politikara itzuliko zela iragartzen bazuten ere.\nBizitza pribatua.\nFranklin karisma handiko gizona zen, itxura onekoa eta lagunartekoa zen bitartean, Eleanor lotsatia eta uzkurra zen, 1906 ondorengo hamarraldi osoan, haurdun eta bizitza sozialetik erabat at egon zelarik gainera. Rooseveltek azkar aurkitu zituen ezkontzatik kanpoko amoranteak eta haietako bat Eleanorren idazkaria izan zen; 1914an kontratatu eta gutxira izan zuten harreman hori.\n1918ko irailean, Eleanorrek karta batzuk aurkitu zituen Franklinen ekipaian eta horrela izan zuen desleialtasunaren berri. Haserrearen haserre, gutunak aurkeztu zizkion senarrari, dibortzioa eskatzen zion bitartean. Roosevelten ama Sarak jakin bezain laster parte erabakiorra izan zuen auzian. Alde batetik, dibortzioak Franklinen karrera politikoa bertan behera utziko zuen eta, bestetik, Eleanor bera bakarrik egin beharko zuen zituzten 5 seme-alaben kargu. Sara Roosevelt zen bikotearen finatzabidea eta, esan bezala, bere interesa izan zen matrimonioa aurrera jarraitzeko arrazoia.\nAkordioa lortu zuten eta matrimonio itxura eramango zuten aurrrerantz, Franklin zintzo ibiliko zelarik gainera. Sarak Hyde Parken aparteko etxe bat ordaindu zuen Eleanorrentzat eta bere ekintza ongileak ere finantzatuko zituen. Sarak uste bezala, bere seme Franklin presidente egingo zutenean, Eleanorrek ekintza ongile horietarako bere eragina erabili ahal izango zuen.\nEleanorrek baietza eman zion guztiari eta, handik aurrera, Franklin eta Eleanor lagunak eta kolega politikoak izan ziren, aparteko bizitza eraman zutelarik. Franklinek jarraitu zuen gona tartean ibiltzen eta Missy LeHand edo Lucy Mercer izango ziren ondoren hartan berarekin harremanak izango zituztenetako batzuk.\n1921eko abuztuan, Roosevelt sendia Campobelloko, New Brunswick, uhartean zegoen oporretan; poliomielitisak harrapatu zuen Franklin, ziurrenik inguruko laku batean igeri egiten zuenean hartutako bizkarrezurreko nerbioen infekzio birikoa. Honen ondorioz, gerritik behera betirako paralizatuta geratu zen. Hasiera batean, sabelaldea eta bizkarraren behealdea ere ukitu zizkion, baina hauek onera etorri ziren. Makuluen laguntzaz, altxa zitekeen eta zutik egon ere bai, baina ezin zuen oinez ibili.\nPixkanaka sendatzen joan zen eta, azkenean, laguntzaren batekin, baina zutik jar zitekeen. Hala ere, ezin zen oinez ibili. Tratamendu asko egin zituen eta ez zuen betirako paralizatuta zegoela onartu nahi. Nahiz eta asko saiatu, ez zuen ezer lortu. Beste metodo asko ere probatzen jarraitu zuen eta hauetako batean denbora ugari igaro zuen. Beste paraplegia mota batzuetan ez bezala, hesteak, maskuria edo sexu harremanetarako gaitasuna ondo geratu zitzaizkion.\nPolioak eragindako paralisiak erremediorik ez zuela garbi egon arren, Frankinek ez zuen ezin hura bizitza osorako izango zenik onartu. Tratamendu ugari probatu zuen, eta ezerk ez zion inongo aurrerapenik egin. Hidroterapiaren onuran sinesten zuen eta 1926an, Warm Springsen (Georgia), polioak infektatutako gaixoentzako hidroterapia zentro bat sortu zuen; oraindik lanean ari da eta \"Roosevelt Warm Springs Institute for Rehabilitation\" izena darama. 20ko hamarkadan, tenporada luzeak pasatu zituen han, askotan, gaixotasunari aurre eginez, bere amaren eraginetik alde egiteko.\nGarai hauetan, prentsa hasita zegoen bizitza pribatuetan muturra sartzen, baina ez gaur bezala, eta Rooseveltek sendatzen ari zen plantak egin zituen, ezinbesteko baldintza berriz ere politikara itzuli nahi bazuen. Hankak eta aldakak burdinazko bridaz lotuta eta gorputz-enbor guztiari bira eginez, distantzia motzetan oinez egiten ikasi zuen, beti ere makuluaren lagutzaz. Bakarrik zegoenean, gurpildun aulkian ibiltzen zen bitartean, ez zen sekula jendaurrean horrela agertzen. Makuluekin bai, baina, gehienetan, zutik eta bere semeetako baten gainean eutsita. Bere burua horrela ikustea gorroto bazuen ere, Washingtoneko hirian jarri zuten Franklin Delano Roosevelten Monumentua gurpildun aulkian dago.\nAmeriketako Estatu Batuetako gobernadore: 1928-1932.\nErretiratuta egon zen tarte labur hartan, Demokraten Alderdiarekin harremana mantendu zuen eta, 1928. urte aldera, Rooseveltek politikara itzultzeko moduan ikusi zuen bere burua.\n1924an, Demokraten Konbentzioan izan zen eta New Yorkeko gobernadorea zen Alfred E. Smith presidente izatearen aldeko hitzaldia eman zuen. Smithek ez zuen lortu, baina 1928an berriro aurkeztu zen eta berriz ere Rooseveltek lagundu zion.\nOraingo honetan, ordea, Alfred E. Smith garaile irten zen eta Roosevelti eskaini zion New Yorkeko gobernadore izateko aukera. Hala ere, azaroko hauteskundeetan, Herbert Hoover errepublikarrak erabateko garaipena izan zuen Smithen gainean. Aldiz, Rooseveltek izugarrizko arrakasta izan zuen gobernadore izateko, 2,2 milioiko partehartzearekin, 25.000 botuko marjina lortu baitzuen. New Yorkeko iparraldean jaiota, abantaila handia zen hori beste kandidato demokraten aurren, bertakoen botoa irabazi ahal izateko.\nAmeriketako Estatu Batuetako lehendakaritza.\n1929ko crashak eta ondoren etorri zen Ameriketako Estatu Batuetako Depresio Handiak politika berri baterako apustua egitera bultzatu zuen Roosevelt, New Deal izeneko programa, lagabeziari babesa emateko, herrialdeko ekonomia suspertzeko eta ekonomia zein gizarte sistema eraberritzeko asmotan. Iraupen handienetako lorpenen artean, AEBetako gizarte segurantza sistema eta Wall Streeteko burtsaren arautegia daude. Honek guztiak, 1932ko hauteskundeetan, estatubatuarren konfiantza irabaziarazi zion eta Herbert C. Hoover errepublikarraren gaineko garaipena lortu zuen demokratentzat.\nNew Deal programa ekonomikoa gastu publikoa sustatzean zetzan, azpiegituran inbertituz; gobernaldiaren lehenengo urtetan, hidroelektrikak, errepideak, eskolak eta era guztietako proiektuak eraman ziren aurrera, herria modernizatuz eta krisi ekonomikoari buelta ematea lortuz.\nBere agintaldian, atzerriko politikari indar handia eman zion, AEB munduko potentzia nagusi bihurtu nahian eta 1933an, Sobietar Batasunarekin harreman diplomatikoak ezarri zituen.\nMudua gerrari so zegoela eta Hitlerren Alemaniaren mehatxuari erantzunez, 1938tik Rooseveltek isolazionismoa utzi eta armatzeari ekin zion, gerra ekonomia bultzatu zuen eta potentzia demokratikoen ondoan alineatu zen.\n1941ean Japoniak Ozeano Bareko Pearl Harborri eraso zionean, gerra berehalakoa zen. Gertaera horren aurretik, Winston Churchill eta Erresuma Batuko gerra ahalegin izugarria babestuta zituen eta, oraingoan, Rooseveltek gerra egoera eskatu zion Kongresuari. Italia, Alemania eta Japoniako Inperioaren kontra borrokatu eta garaipena, batez ere, AEBetako ahalmen ekonomiko eta militarrari esker izan zen neurri handi batean. Aliatuen arma eta diru hornitzaile nagusia izateaz gain, 16 miloi amerikar armadara sartu ziren.\n110.000 japoniar AEBetako mendebaldeko kostako kontzentrazio esparruetan sartu zituzten. Onartu zituen aurrekontuak ez ziren denak Pearl Harborren hondoratutako korazatuak berreraikitzeko soilik izan, gerra hasieran zuen flota baino hobea izateko baizik.\nDoolittle inkurtsioa bultzatu zuen 1942ko martxoan japoniarrei emandako lehenengo erantzun bezala eta zuzenean jarraitu zituen armadaren gorabeherak.\nDiplomaziaren aldeko, Franklinek aliatu politikoekin harreman pertsonalak mantendu zituen eta Winston Churchill edo Stalinekin bildu zen behin baino gehiagotan, bakarka edo taldean, II. Mundu Gerra ondorengo akordioak sinatzeko Yaltako Konferentzian. Honen ildotik, NBEren (Nazio Batuen Erakundea) sorrera bultzatu zuen.\nManhattan proiektuaren berri bazuen, bonba atomikoa garatzeko, baina ez zuen bere erabilera administratzeko aukerarik izan. 1945eko apirilaren 12an hil zuen burmuineko minbiziak, Warm Springseko (Georgia) etxean zuen eskritorioan, ia gerra bukatzear zegoenean, baina ikusi gabe eta Stalin ahalguztidunarekin akordioa lortu gabe.\nAurreko garaietan iragartzen zaila izan bazen ere, bere lanean, Eleanor Roosevelt emaztearen eragina nabarmendu zen asko eta, senarra hil eta gero ere, lanean jarraitu zuen. Barne politikari dagokionez, langabezia murriztu zen, zerga sistema berria eratu zuen eta aukera berriak ireki ziren bai emakumeentzat bai arraza beltzekoentzat. Etnia, arraza eta lan gutxiengoek babestu zuten, bai juduek, bai AEBetako irlandarrek, baita hirietako nahiz herrietako txiroek.\nHeriotzak azken agintaldia bukatzea galarazi zion. Presidente bakarra da bi agintaldi baino gehiagotan aukeratua izan zena, 4 alditan agindu baitzuen 1933 eta 1945 artean. Harry S. Truman presidenteordeak ordezkatuko zuen."}
{"id": "10030", "revid": "336", "url": "https://eu.wikipedia.org/wiki?curid=10030", "title": "C++", "text": "C++ 1979an Bjarne Stroustrup-ek diseinatutako programazio-lengoaia bat da. Objektuen manipulazioa ahalbidetzen duten mekanismoak C programazio-lengoaiara zabaltzea izan zen haren sorkuntzaren asmoa. Zentzu horretan, objektuetara bideratutako lengoaien ikuspegitik, C++ lengoaia hibridoa da.\nOndoren, programazio generikoaren erraztasunak gehitu ziren, eta horiek programazio egituratuaren paradigmei eta objektuetara bideratutako programazioari gehitu zitzaizkien. Horregatik esan ohi da C++ programazio-lengoaia multiparadigma bat dela.\nGaur egun, ISO C++ izeneko estandar bat dago, eta horri atxiki zaizkio konpiladore modernoenen fabrikatzaile gehienak. Badira interprete batzuk ere, ROOT kasu.\nHistoria.\n1979an, Bjarne Stroustrup informatikari daniarra C++ lengoaiaren aurretikoa den \"C with Classes\" proiektuarekin lanean hasi zen. Programazio-lengoaia berri bat sortzeko motibazioa Stroustrup-i bere doktore-tesian programazioan izandako esperientziatik sortu zitzaion. Stroustrup ohartu zen Simulak bazituela tamaina handiko softwarea garatzeko oso baliagarriak ziren ezaugarriak, baina lengoaia motelegia zela erabilera praktikorako; BCPL, aldiz, azkarra zen baina oso behe-mailakoa tamaina handiko softwarea garatzeko egokia izateko. Stroustrup AT&amp;T Bell Labs-en lanean hasi zenean, Unixen kernela aztertzen aritu zen, konputazio banatuari dagokionez. Bere doktorego esperientzia gogoratuz, Stroustrupek C lengoaia hobetzea proposatu zuen Simularen antzeko ezaugarriekin. C aukeratu zen, erabilera orokorrekoa, azkarra, eramangarria eta oso erabilia zelako. C eta Simula programazio-lengoaien eragina izateaz gain, beste hainbat lengoaiak ere izan zuten eragina lengoaia berrian, ALGOL 68, Ada, CLU eta ML barne.\nHasiera batean, C-ren Cpre konpiladoreari hainbat ezaugarri gehitu zitzaizkion Stroustrup-en \"C with Classes\" lengoaiarako: klaseak, klase eratorriak, datu-moten erabilera zurruna, i\"nline expansion\" eta argumentu lehenetsien erabilera, besteak beste.\n1982an hasi zen Stroustrup \"C with Classes\"-en ondorengo izango zen programazio-lengoaia garatzen, eta hasiera batean beste izen batzuk erabili bazituen ere, azkenean \"C++\" izena jarri zion ( codice_1 ikurra inkrementu- edo gehikuntza-eragilea da C programazio-lengoaian). Ezaugarri berriak gehitu zizkion: funtzio birtualak, erreferentziak, konstanteak, datu-moten kontrol hobetua, iruzkinak lerro bakarrean egiteko bi barra ( codice_2) erabiltzea BCPL lengoaian bezala, etab. Gainera, C++ -erako konpiladore independente berri bat garatu zuen: Cfront.\n1985ean C++ programazio-lengoaiaren (\"The C++ Programming Language\") lehen edizioa argitaratu zen. Garai hartan oraindik estandar ofizialik ez zegoenez, bertsio hura lengoaiarako erreferentzia bihurtu zen. Lehen inplementazio komertziala urte bereko urrian argitaratu zen.\n2018an Stroustrupek \"Charles Stark Draper Prize\" saria jaso zuen \"C++ programazio-lengoaia kontzeptualizatu eta garatzeagatik\".\n2019an programazio-lengoaia zabalduenen artean laugarren postuan dago C++, Javaren, Cren eta Pythonen atzetik.\nEtimologia.\nStroustrupen arabera, \"C++ izenak C-ren aldaketen izaera ebolutiboa adierazten du\". Izen hori Rick Mascitti-k eman zion 1983an eta orduan hasi zen erabiltzen lehen aldiz. C programazio-lengoaian erabiltzen den codice_1 inkrementu- edo gehikuntza-eragiletik dator (aldagai baten balioaren inkrementua). Gainera, \"+\" ikurrarekin lengoaia areagotu edo hobetu dela adierazi nahi izan zen.\nC++ lengoaiaren garapenak iraun zuen bitartean, \"new C\" (C berria) eta \"C with Classes\" (C klaseekin) izenak ere erabili ziren hura izendatzeko.\nEstandarizazioa.\nJTC1/SC22/WG21 izenez ezagutzen den ISO lantaldeak estandarizatzen du C++. Orain arte, C++ estandarraren bost berrikuspen argitaratu ditu.\n1998an sortu zuen lehen C++ estandarra ISO lantaldeak. Modu informalean C++98 izenez ezagutzen da lehen estandar hori (\"ISO/IEC 14882:1998\").\n2003an argitaratu zuten C++ estandarraren bertsio berria (\"ISO/IEC 14882:2003\") , C++98 bertsioan identifikatutako arazoak konpontzen zituena.\nEstandarraren hurrengo berrikuspen nagusia \"C++0x\" izenez izendatua izan zen modu informalean, baina 2011ra arte ez zen argitaratua izan. \"C++11 bertsioak\" lengoaian bertan eta liburutegi estandarrean gehikuntza asko jaso zituen.\n2014ean C++14 (edo informalki \"C++1y\") argitaratu zen. Funtsean aurreko \"C++11\" estandarraren hedapen txiki bat zen; akatsen zuzenketak eta hobekuntza txikiak jaso zituen.\n2017an beste berrikuspen nagusi bat argitaratu zen, C++17 (edo informalki \"C++1z\").\nGaur egun, hurrengo berrikuspena izango den C++20rekin ari da lanean ISO lantaldea.\nEzaugarriak.\nAtal honetan laburbiltzen dira C++ programazio-lengoaiaren oinarrizko ezaugarri batzuk: datu-motak, kontrol-egiturak, funtzioak idazteko modua, etab..\nSarrera/Irteera funtzioak.\nC++ lengoaian badago aukera C lengoaiako codice_4 eta codice_5 funtzioak erabiltzeko, baina horiez gain, beste bi funtzio daude: codice_6 datuen sarrerako funtzioa eta codice_7 irteerarako funtzioa. Adibidez:\ncin \u00bb balio; // Horrela balio aldagaiari datu bat ematen zaio.\ncout \u00ab \"Horrela balio aldagaiaren edukia bistaratzen da\" \u00ab balio \u00ab \"\\n\";\nIdentifikatzaileak.\nDatu-mota ezberdinak prozesatu ahal izateko, izenak jarri behar zaizkie. Horretarako, identifikatzaileak daude, aldagaiei eta funtzioei izenak emateko. Identifikatzaileak definitzeko, karaktere alfabetikoak (A-tik Z-ra, maiuskulak zein minuskulak), zenbakiak (0-9) eta codice_8 karaktere berezia erabil daitezke. Konpilatzerakoan, identifikatzailearen lehen 31 karaktereak irakurriko dira eta hasierakoa derrigorrez karaktere alfabetikoa edo codice_8 izan behar du.\nDatu-motak.\nZenbaki osoak.\nZenbaki osoetarako, codice_10 datu-mota erabiltzen da. Zeinurik gabeko zenbakiak gordetzeko memoriako bi byte erabiltzen dira. Hitz gakoa codice_11 da eta 0 / 65535 tartean daude. Zeinudun zenbaki laburrak gordetzeko bi byte behar dira, codice_12 erabiltzen da eta -32.768 / 32767 tartean daude. Azkenik, zeinudun zenbaki luzeak daude, lau byte behar dituztenak, codice_13 hitz gakoa dutenak eta -2.147.438.648 / 2.147.483.647 tartean daudenak. Adibidez:\nint aldagaia = 680;\nZenbaki errealak.\nZenbaki errealek koma higikorrezko formatua erabiltzen dute.\ncodice_14 motakoek 7 hamartar dituzte, 4 byte behar dituzte eta horietatik 8 dira berretzailea adierazteko eta 24 mantisarako.\ncodice_15 motakoek 15 hamartar dituzte eta 8 byte behar dituzte.\ncodice_16 motakoak ere definitu daitezke eta 10 byte behar dituzte.\nAdibidez:\nfloat aldagaia = 6.63e-23;\nKaraktereak.\nDatu-mota honek 0-255 tarteko zeinurik gabeko zenbaki oso bat definitzen du, byte batean gordetzen da eta gehienetan ASCII kodea erabiltzen da zenbakiak karaktere bihurtzeko. codice_17 bidez deklaratzen dira. Adibidez:\nchar aldagaia = 'X';\nKonstanteak.\nKonstanteak definitzeko, codice_18 datu-mota erabiltzen da. Derrigorrezkoa da hasieratzea eta bere balioa aldatzen ahaleginduz gero, konpiladoreak errorea emango du. Adibide bat:\nconst double PI = 3.1415926;\nArray.\nArray motako aldagaiak askotan erabiltzen dira, aldagai hauek datu-mota asko gordetzeko balio dute eta matrize kontzeptuarekin erlazio handia dute.\nDeklarazioa.\nArray motako aldagaiak definitzeko osagaien datu-mota, array-aren izena eta osagaien kopurua finkatu behar da, horretarako codice_19 erabiltzen da eta zenbateko tamaina duen kortxeteen artean zehazten da. Array-ak edozein aldagai-motakoak izan daitezke. Deklarazio adibidea:\nint aldagaiak[5]; // \"aldagaiak\" izeneko Array horretan int motako 5 elementu daude\nAldagai mota hauetan zenbaki guztiak identifikatu ahal izateko \"indize\" izeneko zenbaki bat erabiltzen da, derrigorrez zenbaki osoa izan behar duena. Kontuan izan behar duguna da, lehenengo indizearen balioa 0 dela.\nAdierazpen grafiakoan adierazten den moduan, aldagaiak 5 elementu izan arren array-aren indize handiena 4 da, 0 indizetik hasten baita.\nHasieraketa.\nArray-ak hasieratzeko garaian beste aldagaiekin egiten den bezala, bere barneko elementu bakoitzari balio zehatz bat ezartzeko aukera ematen du. Horretarako, balioak codice_20 bitartez banandu behar dira elkarrengandik eta balio guzti horiek kortxete (codice_19) tartean sartu behar dira.\nint aldagaiak[5] = {7,5,6,15,20};\nDimentsio anitzeko arrayak.\nArray motako aldagaiak dimentsio anitzekoak izan daitezke. Dimentsio anitzeko arrayak, azken finean, matrizeak dira. Bi dimentsiokoak direnak 2D-ko matrizeak osatzen dituzte eta hiru dimentsiokoak berriz 3D-ko matrizeak. Bi dimentsioko arrayen deklarazio egitura, dimentsio bakarrekoenaren antzekoa da, baina ez berdina.\nBi dimentsiokoak:\nint aldagaiak [1 dimentsioa][2 dimentsioa];\nHiru dimentsiokoak:\nint aldagaiak [1 dimentsioa][2 dimentsio][3 dimentsio];\nKontrol-egiturak.\nBaldintzapeko egiturak.\nC++ lengoaiak bi baldintzapeko egitura eskaintzen ditu: codice_22 eta codice_23.\nIF egitura.\nEgitura edo sententzia hau edozein lengoaiatan dago eta C++ lengoaian ezaugarri orokorrak mantentzen ditu, hau da, espresio logiko bat ebaluatzen da eta emaitza egiazkoa bada, espresioa exekutatzen da.\nBi sintaxi aukera posible daude:\nif(baldin-espresioa) espresioa;\neta\nif(baldin-espresioa)\n espresioa;\nEgitura hauetan, baldintza egiazkoa denean espresioa exekutatuko da, baina gezurra denean ez da ezer gertatuko. codice_24 egiturak aukera ematen du baldintza gezurra denean beste espresio batzuk exekutatzeko:\nif(baldin-espresioa)\n espresioa1;\nelse\n espresioa2;\nSWITCH egitura.\nBaldintzazko egitura honen bidez, aukera desberdin batzuen artean bat hartzen da eta horri dagokiona exekutatzen da. Aukera bakoitza codice_25 hitz-gakoaz hasten da. Hona hemen egitura:\nswitch(aukera-aldagaia)\n case 'balio1': espresioak;\n break;\n case 'balio2': espresioak;\n break;\n case 'balioN': espresioak;\n break;\ncodice_23 hitz-gakoaren atzetik datorren aldagaia derrigorrez osoa (codice_10) edo karakterea (codice_17) izan behar da. codice_29 sententzia codice_23 sententziatik irteteko erabiltzen da.\nIterazio-egiturak.\nC++ lengoaiak hiru iterazio-egitura eskaintzen ditu: codice_31, codice_32 eta codice_33.\nFOR egitura.\nEzaguna bada aldez aurretik espresio bat zenbat bider exekutatu behar den edo eta baldintza baten balioaren arabera errepikatu behar bada, codice_31 egitura erabili ohi da. Ondorengoa da egitura:\nfor(hasierako-espresioa; baldintzazko-espresioa; eguneraketa-espresioa)\n espresioa;\nWHILE egitura.\nEgitura errepikakor ohikoenetakoa da. Kontrol-egituraren barnean idazten dugun baldintza egiazkoa den bitartean, gorputzaren espresioak errepikatzen dira. Ondorengoa da egitura:\nwhile(baldin-espresioa)\n espresioak;\nDO WHILE egitura.\ncodice_32 egituran, gorputzeko espresioak bakarrik exekutatzen dira baldintzako espresioa egiazkoa bada. codice_33 egituran espresioa gutxienez behin burutuko da, baldintzazko espresioa begiztaren irteeran dagoelako. Ondorengoa da egitura:\ndo{\n espresioak;\nwhile(baldin-espresioa);\nFuntzioak.\nFuntzioak programetan ataza konkretu bat egiteko erabiltzen dira. Normalki, programa nagusiak funtzioz osatuta daude eta bata bestearen atzetik deitzen dira programaren helburua lortzeko. Funtzioen helburuak gauzatzeko, normalki behar duten informazioa parametroen bidez ematen zaie. C++ lengoaiak funtzioei parametroak emateko era desberdinak ditu. Ondoren, adibide banaren bidez ikus daitezke funtzioei parametroak pasatzeko hiru modu.\nBalioa pasatzea.\nvoid funtzioa(int param) //Funtzioaren prototipoa\nvoid main(void)\n int balioa = 98;\n funtzioa(balioa); //Funtzioaren deia\nvoid funtzioa(int param) //Funtzioaren definizioa\n printf(\"%d\\n\", param);\n param = 67;\nHelbidea pasatzea.\nvoid elkartrukatu(int *x_ptr, int *y_ptr);\nvoid main(void)\n int x = 4;\n int y = 12;\n printf(\"Elkartrukatu baino lehenago: x = %d, y = %d\\n\", x, y);\n elkartrukatu(&amp;x, &amp;y);\n printf(\"Elkartrukatu eta gero: x = %d, y = %d\\n\", x, y);\nvoid elkartrukatu(int *x_ptr, int *y_ptr)\n int laguntza;\n laguntza = *x_ptr;\n *x_ptr = *y_ptr;\n *y_ptr = laguntza;\nErreferentzia pasatzea.\nvoid elkartrukatu(int &amp;x, int &amp;y);\nvoid main(void)\n int x = 4;\n int y = 12;\n printf(\"Elkartrukatu baino lehenago: x = %d, y = %d\\n\", x, y);\n elkartrukatu(x, y);\n printf(\"Elkartrukatu eta gero: x = %d, y = %d\\n\", x, y);\nvoid elkartrukatu(int &amp;x, int &amp;y)\n int laguntza;\n laguntza = x;\n x = y;\n y = laguntza;\nKontuan hartu behar da, parametro moduan arrayak pasatzeko erabili beharreko metodoa \"helbidea\" \"pasatzea\" dela.\nErabilera.\nC++ lengoaia enpresa handi gehienek erabili ohi dute, baina haren erabilera batez ere grafikoen aplikazioetan nabarmentzen da, objektuei orientatuta baitago: mahaigaineko inguruneetarako, nabigatzaileetarako eta multimedia aplikazioetarako, batik bat.\nSistema eragileei dagokienez, Microsoft Windows, Chome OS eta Apple MacOS dira aipagarrienak. Mundu grafikoan ere oso erabilia da, hala nola, Gnome eta KDE. \"Office\" paketeen inguruan, Microsoft Office eta LibreOffice aipa ditzakegu. Kopiladore/interpretatzaileen oinarrian ere aurki daiteke C++ lengoaia, esate baterako, Microsoft Visual C++/Basic eta gcc(GNU Compiler Collection).\nSintaxia.\nC++ lengoaian, beste hainbat lengoaietan bezala, codice_2 erabiltzen da iruzkinak egiteko. Azpimarratu beharra dago, bi barra hauetatik eskuinetara idatzitako dena konpiladoreak ez duela kontuan hartuko. Beraz, nahi dena idatz daiteke. Baina metodo hori lerro bakarreko iruzkinak egiteko bakarrik erabil daiteke. Hainbat lerrotako iruzkinetarako, codice_38-rekin hasi eta codice_39 -rekin amaitu behar da. Hona hemen adibide bat:\n// Hau lerro bakarreko iruzkina da\n/* Hau hainbat\nlerrotako\niruzkina da*/\nC++ lengoaian, gainerako programazio-lengoaia gehienetan bezala, codice_40 sinboloa erabiltzen da agindu bati amaiera emateko lerroaren amaieran. Adibidez:\ncout\u00ab\"kaixo\";\nIldo beretik jarraituz, \"Sartu\" teklaren baliokidea programazio-lengoaia honetan codice_41 da. Hau da, testu edo aldagai bat pantailaratu ondoren hurrengo lerrorako jauzi bat txertatu nahi izanez gero, nahiko da aldagaiaren edo testuaren segidan inongo hutsunerik gabe codice_41 jartzea.\nEspresio eta eragile aritmetiko-logikoak.\nC++ lengoaian, aldagai bati balio bat esleitzeko (emateko) codice_43 erabiltzen da. Adibidez:\ni = 5;\nEragile aritmetikoei dagokionez, batuketarako codice_44 erabiltzen da, kenketarako codice_45 , biderketarako codice_46 , eta zatiketarako codice_47 . Modulu eragilea kasu honetan codice_48 da. Adibidez:\nx = 6*2+5/7-2\nEragile logiko erabilienak hauek dira: codice_49 (AND), codice_50 (OR) eta codice_51 (NOT) dira. Horiez gain, badaude erlazio-eragileak: codice_52, codice_53, codice_54, codice_55, codice_56 eta codice_57.\nEragile horiez gain, nabarmentzekoak dira inkrementu (codice_1) eta dekrementu (codice_59) eragileak.\nAdibideak.\n\"Kaixo mundua\" adibidea C++ programazio-lengoaian:\nusing namespace std;\nint main(){\n cout\u00ab \" Kaixo mundua! \";\n return 0;"}
{"id": "10031", "revid": "336", "url": "https://eu.wikipedia.org/wiki?curid=10031", "title": "JavaScript", "text": "JavaScript (edo JS) goi-mailako programazio-lengoaia bat da, Web-nabegatzaileak definitzeko ECMAScript espezifikazio estandarrarekin bat datorrena. Hiru programazio-paradigmarekin erabil daiteke: objektuetara bideratutako programazioa, programazio inperatiboa eta programazio funtzionala.\nWeb-orri interaktiboak sortzeko aproposa da eta funtsezkoa web-aplikazioetan. Webgune gehienek erabiltzen dute eta web-nabigatzaile hedatuenek dute hura exekutatzeko motorra. HTML eta CSSrekin batera Webaren oinarrizko hiru teknologietako bat da.\nScript-lengoaia bat da, atazen exekuzioa ingurune berezietan automatizatzeko diseinatua.\nSintaxi aldetik C eta Java programazio-lengoaien antza du eta izenez Java eta JavaScript oso antzekoak izan arren, ez dira nahastu behar; semantika aldetik lengoaia desberdinak baitira eta helburu desberdinarekin diseinatuak izan baitziren.\nHistoria.\n1995. urtean Netscape Communications enpresak Brendan Eich kontratatu zuen, Scheme programazio-lengoaia bere Netscape nabigatzailean txertatzeko. Aurretik, Netscape Communications enpresako kideak Sun Microsystems enpresakoekin elkarlanean aritu ziren haren Java programazio-lengoaia Netscape nabigatzailean gehitzeko eta Microsoft enpresarekin lehiatzeko web-teknologien eta plataformen hedapenean. Azkenean, Netscape Communications enpresako arduradunek Perl, Python, TcL edo Scheme lengoaiak baztertu eta script programazio-lengoaia berri bat sortzea erabaki zuten, Java osatu eta haren antzeko sintaxia izango zituena. Antzeko proposamenak sortuko ziren beldurrez, lehia-giro horretan haien ideia babesteko modu onena prototipo bat azkar sortzea zela pentsatuta, Eich-ek JavaScript-en lehen prototipoa 10 egunetan garatu zuen, 1995eko maiatzean.\nLengoaia berriak hasierako garapenean Mocha izena hartu bazuen ere, 1995eko irailean \"Netscape Navigator 2.0\" nabigatzailearen \"beta\" bertsioetan erabilia izan zenean, LiveScript izendatua izan zen ofizialki. Gerora, 1995eko abenduan, \"Netscape Navigator 2.0 beta 3\" bertsioan banatua izan zenean, JavaScript izenez berrizendatua izan zen.\nMicrosoft-ek 1996an argitaratu zituen bere script-teknologiak, VBScript eta JScript, bere Internet Explorer nabigatzailean erabiltzeko. CSSrako eta HTMLrako euskarrien garapenean ere ari zen Microsoft, baina Netscape Navigator nabigatzailean erabiltzen zirenekin alderatuta, oso desberdinak ziren. Garai hartako diseinatzaileentzat eta programatzaileentzat oso zaila gertatzen zen bi nabigatzaileetan ondo ikusteko moduko webguneak sortzea, teknologiak ez zirelako bateragarriak.\nBi enpresen eta haien nabigatzaileen arteko lehia izugarria zen. Testuinguru horretan sortu zen Dokumentuaren Objektu Eredua (DOM). W3C erakundeak kudeatzen duen objektu estandarren multzo bat da, HTML eta XML dokumentuak erakusteko erabiltzen dena.\nWeb-teknologien bateraezintasun arazo horiek ikusita, \"Netscape Communications\" enpresak estandar-etaz arduratzen den \"Ecma International\" erakundearekin harremanetan jartzea erabaki zuen 1996ko azaroan. JavaScript bidali zion, hark espezifikazio estandar bat lantzeko. Netscape-k egindako lanean oinarrituz estandar bat sortzea zen helburua, beste enpresek haien nabigatzaileak estandarrari jarraituz inplementatzeko eta webguneetan erabilitako teknologien bateragarritasuna lortzeko. Horrela, 1997an sortu zen ECMAScript espezifikazio estandarraren lehen bertsioa, \"ECMA-262\", JavaScript-en oinarritutakoa. ActionScript eta JScript programazio-lengoaiak ere ECMAScript espezifikazio estandarraren inplementazioak izan ziren. ISO estandarra ere badu, ISO/IEC 16262.\nHori guztia gertatzen ari zen bitartean, JavaScript lengoaiaren aukerak aztertzen zebilen web-teknologietarako garatzaileen komunitatea. 2005ean Jesse James Garrett-ek \"Ajax: A New Approach to Web Applications\" artikuluan erabili zuen lehen aldiz Ajax terminoa, web-teknologia multzo bati buruz hitz egiteko. Teknologia horien muina JavaScript lengoaia zen eta haiei esker Web-erako aplikazio dinamikoak sortzea posiblea gertatu zen, web-orrietan datuak kargatzeko aukera ematen zutenak, web-orriak behin eta berriz kargatzen ibili gabe.\nAjax teknologiek eragindako iraultzak bultzada handia eman zion JavaScript programazio-lengoaiari, Internet-eko programazio-lengoaia ezagunenetako bat bihurtzeraino.\nErabilera web-orrietan.\nJavaScript, normalean, HTML orrietan txertatutako funtzioak idazteko erabiltzen da. Funtzio horiek eta web-orriaren DOM-ak elkarri eragiten diote. Hona hemen JavaScript web-orrietan txertatzeari esker lor daitezkeen funtzionaltasun batzuk:\nHTML kodearekin bakarrik hauteman ezin diren ekintzak hauteman daitezke bertan JavaScript kodea txertatuz, adibidez, erabiltzaileak teklaren bat sakatu izana. Horrek izugarrizko aukerak eskaintzen dizkie gmail moduko aplikazioei, posiblea gertatzen delako mezu elektroniko baten edukiarekin web-zerbitzarira eskariak bidaltzea. Gaur egun, hori da neurri handi batean erabiltzaile-interfazeak inplementatzean erabiltzen den logika. Ajax programazio-lengoaia ere gero eta gehiago erabiltzen da web-aplikazioetan, eta harekin ere antzeko teknikak erabiltzen dira erabiltzailearen ekintzei buruzko informazioa transmititzeko. Gainera, JavaScript kodea eraginkorra da, erabiltzailearen nabigatzailean modu lokalean exekuta daitekeenez urruneko zerbitzarian exekutatu gabe, erabiltzailearen ekintzei azkar erantzun diezaiekete.\nJavaScript kodean idatzitakoa interpretatu egin behar da exekutatu ahal izateko. \"JavaScript motor\" esaten zaio JavaScript iturburu-kodearen interpretatzaileari. \"JavaScript interpretatzaile\" edo \"JavaScript inplementazio\" izenak ere hartzen ditu. Lehenengo JavaScript motorra Brendan Eich-ek sortu zuen Netscape Communications-en, \"Netscape Navigator\" web-nabigatzailearentzat. Badira beste JavaScript motor gehiago. SpiderMonkey adibidez, Mozilla Firefox nabigatzailean erabiltzen den JavaScript motorra da eta hasiera batean C programazio-lengoaian inplementatuta bazegoen ere, gerora JavaScript-era pasa zen ECMA-262 espezifikazio estandarra betetzeko. Rhino beste motor bat da, Netscape Communications-ek garatua; Java-n idatzitako Javascript motorra da.\nWeb-nabigatzaileak dira JavaScript-en ostalaririk ohikoenak. Web-nabigatzaileek natiboak ez diren objektuak sortzen dituzte, exekuzio-ingurunearen mende daudenak, Dokumentuaren Objektu Eredua (DOM) JavaScript-en errepresentatzeko. Web-zerbitzariak ere JavaScript-en ohiko ostalariak dira; objektu propioak eskaintzen dituzte, HTTP eskaerak eta erantzun objektuak errepresentatzeko; horrela, JavaScript programa batek galdetu eta manipulatu ahal izango lituzke, web-orriak dinamikoki sortzeko.\nJavaScript eta Java.\nJavaScript eta Java programazio-lengoaiek hain antzeko izenak eta sintaxiak izateagatik, antzeko lengoaiak direla pentsatzera eraman dezake. Bi lengoaiak sortu ziren 1995. urtean, Sun Microsystems enpresako James Gosling-ek sortu zuen Java eta Netscape Communications enpresako Brendan Eich-ek JavaScript. Javaren hitz erreserbatuak mantendu ziren JavaScript diseinatu zenean eta Java-ren liburutegi estandarrak kontuan hartuz diseinatu ziren JavaScript-enak.\nBaina antzekotasun horiek eta beste zenbait aparte utzita, haien artean dituzten diferentziek oso lengoaia desberdinak egiten dituzte. Batzuk aipatzearren, hona hemen nagusienak:\nEzaugarriak.\nHona hemen ECMAScript estandarrarekin bat datozen inplementazioen ezaugarri nagusiak:\nLengoaiaren ezaugarri horiek kontuan hartzen dira beste lengoaiekin konparatzen denean.\nDatu Motak.\nAldagaiei hasierako balio bat esleitzen zaie, hori eginez, aldagai horri balioaren mota ezartzen zaio.\nJavaScript-en horrela adierazten dira esleipenak:\nvar zenb = 0;\nEsleitu eta gero, horrela aldatzen dira aldagaiak:\nzenb = 2;\nDatu mota bakunak.\nJavaScript-ek ondorengo oinarrizko datu motak ezagutzen ditu:\nBi balio bakarrik onartzen ditu: false (faltsua) eta true (egiazkoa).\nvar egiazkoa = true;\nvar faltsua = false;\nAdibidez: 10, 0.8, -4.2...\nvar zenbakia = 5;\nvar zenbakianeg = -5;\nAdibidez: 'Kaixo mundua!', 'Egunon'...\nvar nireIzena = \"Izen bat\";\nvar karakterea= \"F\";\nDatu mota egituratuak.\nHauek dira JavaScript-en datu mota egituratuak:\nObjetuak dira, metodo eta propietateak dituzte, non programatzaileak edozein unetan erabil ditzake. Adibidez: (0, 2, 4).\nvar nireArray = new Array(1, 3, 5);\nvar besteArray = new Array();\nvar nireArray = new Array[1, 3, 5];\nvar besteArray = [];\nvar nireObjetua = new Object();\nvar nireObjetua = {};\nAgindu motak.\nJavaScript-en oinarrizko aginduak\u00a0 bi dira, balioen esleipena (var a = 2) eta datu-idazketak (print).\nDatuen irakurketa aldiz, input funtzioa erabiltzen da.\nKontrol Egiturak.\nBaldintzapeneko egiturak.\nBatzuetan, kode bloke batean, exekuzio fluxua kontrolatzea interesatzen zaigu alternatibak ezarriz, hau da, zenbait adierazpen baldintza baten arabera exekutatzen direla. Hori ahalbidetzeko baldintza egitura ezberdinak ezberditzen ditugu.\nIf..Else.\nBaldintza bat betetzen den egiaztatzeko IF egiturak erabiliko ditugu. Kontrol egitura mota hau programazio lenguia guztietan aurkitzen da.\nif (kondizioa) {\n kodea_A;\n} else {\n kodea_B;\nAzter dezagun beraz adibide hau. IF baldintza esprisio boolear baten bidez adierazten da, hau da, lehenengo baldintza betetzen bada jarraian duen kode zatia exekutatuko du (giltzen artean aurkitzen den kodea). Baldintza hau ez bada betetzen eta else adarra baldin badago, adar honetan dagoen kodea exekutatuko da. Else adarrik ez badago ordea, egitura hau bukatutzat ematen da eta ez da ezer gehiago egingo. Else adarra hautazko adarra da. Esaterako jarraian ikus daitekeen adibide kodean ez da else adarrik erabiltzen, if egitura sinplea da:\nif (n &lt; 0) {\n n = -n; // balio absolutua\nBeste zati honetan berriz egitura osoa ikus dezakegu:\n// zenbaki handiena kalkulatzeko\nvar a = prompt(\"sakatu bi zenbakietako bat: \");\nvar b = prompt(\"sakatu bestea: \");\nvar hand;\nif (a &gt; b) {\n hand = a;\n} else {\n hand = b;\n console.log(\"Handiena\", hand);\nOndoko nabardura hauek hartu azpimarratu behar dira: Elif adarra else adarraren oso antzekoa da. Adar honek, hasierako baldintza betetzen ez bada, beste baldintza bat betetzen den egiaztatuko du. Bigarren baldintza hau betetzen bada dagokion kodea exkutatuko da. Erabiltzaileak nahi adina elif adar erabil ditzake.\nif (ordua &lt; 12) {\n console.log(\"Egun on\");\n} else if (ordua &lt; 20) {\n console.log(\"Arratsaldeon\");\n} else {\n console.log(\"Gabon\");\nSwitch.\nIkusi dugun bezala if-elif-else ri esker une bakoitzean baldintza batzuen arabera nola jokatu aukera dezakegu. Batzuetan ordea balio batzuen artean bakarrik aukeratu nahi dugu, eta dagokion kodea exekatu aldagai batzuen balioa eta funtzio batek itzultzen duen balioaren arabera. Kodea garbi eta irakurgarri mantentzeko, ainbat if kasu erabili ordez switch-case erabil dezakegu:\nswitch (variable) {\n case balioa1:\n // 1 balioarentzako kodea\n break;\n case balioa2:\n // 2 balioarentzako kodea\n break;\n case balioa3:\n case balioa4:\n case balioa5:\n // 3, 4 eta 5 baioentzako kodea\n break;\n default:\n // aurreko balioetako bat ez bada exekutatu kode hau\nAdibide honetan, aldagaiaren zenbait balio egiaztatzen ditugu, eta, horrela, bakoitzak egoera desberdinen arabera kode desberdin bat exekutatzeko aukera ematen du. Orain, value3, value4 eta value5 aztertzen baditugu, value5 azpian agertzen den kodea soilik exekutatuko dela ondoriozta dezakegu, gainontzeko balioak hutsik daudelako, baina baita hausteko klausula (break) ez dutelako. Erreserbatutako hitz honek Javascript kodea exekutatzen duen puntuan mozten du, kodean dagoen blokea utziz. Horrek ere lagunduko digu, adibidez, begizten kasuetan.\nHonekin, switch kodea baldintzez baliatuz exekutatu dezakegu, baina if batekin egin behar ditugun eragiketa konplexurik gabe. Hala ere, switch ezin da inoiz ordezkatu if bategatik, alderantziz gerta daitekeen bezala.\nOperadore logikoak eta erlazionalak.\nBaldintzak sortzeko, bi elementu berri erabili behar ditugu: eragile logikoak eta eragile erlazionalak. Eragile logikoak 3 dira.\n6 eragile erlazional ezberdintzen dira.\nEragile erlazionalak erabiliz baldintza errazak sor ditzakegu, gero baldintza konplexuagoak ere eratu ditzakegu operadore logikoak erabiliz. Adibidez:\nif (adina &gt; 6 &amp;&amp; adina &lt; 12) {\n alert(\"Umea zara\");\n} else if (adina &gt;= 12 &amp;&amp; adina &lt; 18) {\n alert(\"Eres un adolescente\");\n} else if (adina &gt;= 18 &amp;&amp; adina &lt; 31) {\n alert(\"Nerabe bat zara\");\n} else if (adina &gt;= 31 &amp;&amp; adina &lt; 60) {\n alert(\"Heldu bat zara\");\n} else if (adina &gt;= 60) {\n alert(\"Heldu zaharragoa zara\");\n} else {\n alert(\"6 urte baino zaharragoa ez den haurra izan behar duzu\");\nIterazio-egiturak.\nProgramazioan, begizta baten instrukzio blokea exekutatzen denean, iterazioa gertatu dela esaten da. Iterazio hauei esker instrukzio blokea behin eta berriz errepika dezakegu, agindu guzti hauek berriz idatzi gabe. Javascriptek bi iterazio mota bereizten ditu, \"while\" iterazioa eta \"for\" iterazioa.\n\"while\" kontrol-egitura.\nEgitura errepikakor (loop) orokorrena while da. Adibide honetan erabilera sinplea azaltzen da:\nwhile (iterazioa_jarraitzeko_baldintza) {\n // aginduak\nBaldintza honek, emandako baldintza exekutatuko du emandako espresioa egia den bitartean.\nKontrol iterazio honek break eta continue espresioak aitortzen ditu.\n\"do...while\" kontrol egitura.\ndo...while aginduak emandako adierazpena exekutatuko du emandako baldintza bete izanez gero.\nHala ere, while instrukzioa ez bezala, kontrol egitura honek beti exekutatuko du emandako adierazpena, gutxienez behin.\ndo {\n c += 1;\n} while (c &lt; 10);\n\"for\" kontrol-egitura.\nAgindu honek iterazioaren baldintzari buruz kontrol gehio baimentzen du. Hasierako espresioa behin exekutatzen da, eta baldintza beti aztertzen da iterazioaren hasieran\nBiraren bukaeran, egindako aldaketak exekutatzen dira beti baldintza aztertu baino lehen. Horrela adierazten da for agindua:\nfor (\"Hasierako espresioa\"; \"Baldintza\"; \"Amaierako espresioa\") {\n // exekatu beharreko kodea\nAdibidez: \nvar c;\nfor (c = 0; c &lt; 10; c += 1) {\n //aginduak\n\"break\" eta \"continue\" aginduak.\nBaldintzazko egituren antzera iterazioetan ere break eta continue aginduak erabiltzeko aukera dugu. \"break\" aginduak begiztaren exekuzioan bat-bateko amaiera eragiten du, \"continue\" aginduak berriz, baldintza egiaztatzen du begizta berrabiarazi baino lehen.\nFuntzioak.\nFuntzioa, helburu edo zeregin espezifiko bat betetzeko egin beharreko agindu multzoa da. Helburu konplexuak zeregin sinpleagoetan zatitzea ahalbidetzen du, scriptak kudeatzea eta mantentzea errazten dutenak. Parametro edo argumentu bat funtzio batera igortzen diren datuak dira, egin beharreko ekintza burutzeko. Funtzioak zero argudio edo gehiago pasa daitezke. Funtzioa bat, funtzio horri scriptaren, orrialde beraren edo kanpoko orrialdeko edozein lekutatiik deitzen zaionean exekutatzen da. Funtzioak beti ziurtatuta daude exekutatutakoan balioren bat itzultzeko. Egikaritutakoan funtzio batera igorritako datuak funtzioaren sarrera gisa ezagutzen dira eta funtzio exekutatu batetik itzultzen den balioa funtzioaren irteera bezala ezagutzen da.\nJavaScript-en berezitasunetako bat, zera da, azpiprogramak ez dituela.\nHona hemen adibide batzuk:\nfunction hello() {\n alert(\"Hello, World!\");\nfunction stepToFive(number) {\n if (number &gt; 5) {\n number -= 1;\n if (number &lt; 5) {\n number += 1;\n return number;\nSintaxia eta semantika.\nHizkuntzaren azkeneko bertsioa ECMASCript 2016 da, 2016ko uztailaren 17an publikatua.\nJavaScript-en, aldagaiak var hitza erabiltzen definitzen dira:\nAldagaiak.\nvar x; // x aldagaia definitzen du, nahiz eta baliorik ez eman\nvar y = 2; // y aldagaia definitzen du, eta 2 balioa ematen dio\nXehetasunak adierazteko,bi barra diagonal erabiltze dira, gorako adibidean bezala.\nEz dira existitzen Input/output funtzionalitateak lengoaia honetan, exekuzioak ematen digulako aukera hori. Hala eta guztiz ere, exekuzio ingurune gehienek, 'console' izeneko objektu bat dauka, ausazko fluxu irteeran inprimatuko duena.\nconsole.log(\"Hello world!\");\nFuntzio errekurtsibo bat.\nfunction factorial(n) {\n\u00a0 \u00a0 if (n == 0) {\n\u00a0 \u00a0 \u00a0 \u00a0 return 1;\n\u00a0 \u00a0return n * factorial(n - 1);\nLambda funtzioko adibideak (edo funtzio anonimoak).\nvar displayClosure = function() {\n\u00a0 \u00a0 var count = 0;\n\u00a0 \u00a0 return function () {\n\u00a0 \u00a0 \u00a0 \u00a0 return ++count;\nvar inc = displayClosure();\ninc(); // Itzultzen du 1\ninc(); // Itzultzen du 2\ninc(); // itzultzen du 3\nDei automatikoko espresioak.\nFuntzioei aldagaiak parametro bezala ematea eskeintzen du\nvar v;\nv = 1;\nvar getValue = (function(v) {\n\u00a0 return function() {return v;};\n}(v));\nv = 2;\ngetValue(); // 1"}
{"id": "10033", "revid": "41163", "url": "https://eu.wikipedia.org/wiki?curid=10033", "title": "Joana Arc-ekoa", "text": "Joana Arc-ekoa, frantsesez ' \u2014// ahoskatua\u2014 (Domr\u00e9my, Bar, 1412 aldean - Rouen, ), Orleansko dontzeila\" \u2014frantsesez '\u2014 ezizenez ere ezaguna, Frantziako heroi nazionala eta Eliza Katolikoaren santua da. Laborari etxe batean jaio zen; eta, Jainkoaren mezulari gisa, garaipenera eraman zuen Frantziako armada, ingeles osteen aurka, Ehun Urteko Gerran.\nBizitza.\nTradizioak dioenez, Mikel goiaingeruaren, Santa Katalinaren eta Santa Margaritaren ahotsei jarraituz, 17 urte besterik ez zuela, Karlos VII.a Frantziakoa konbentzitu zuen ingelesak kanporatzeko gai zela, eta Karlosek bere armadaren buruzagitza eman zion Orl\u00e9ansko setioan. Frantses osteen gidari, ingelesak menderatu zituen Orl\u00e9ansen (1429ko maiatzean), Patayko guduan eta beste hainbat borrokatan; ondoren, errege koroatu zuen Karlos VII.a Reims hirian.\n1430eko maiatzaren 23an, Compi\u00e8gnen, borgoinarren alderdiak \u2014ingelesen aliatua zen frantses nobleen talde batek\u2014 preso hartu zuen, eta ingelesen esku utzi. Ingelesen aldeko Pierre Cauchon gotzainak epaiketara eraman zuen, hainbat akusazio eginda. Cauchonek Arc-ekoa errudun zela epaitu zuen, eta bizirik erre zuten hurrengo urtean Rouenen, 1431ko maiatzaren 30ean.\nXV. mendean berean onartu zuen Eliza Katolikoak Joana Arc-ekoaren zuzentasuna, eta santu egin zuen Benedikto XV.a aita santuak 1920an; maiatzaren bigarren igandea du bere eguna. Joana Arc-ekoa benetan bizi izan zela zalantzarik gabekoa den arren, eztabaida ugari piztu da haren ibilaldiei buruzko kontakizunen inguruan, ea egiazkoak diren ala ez. Frantses izatearen sinbolo nagusietako bat da gaur egun."}
{"id": "10035", "revid": "371", "url": "https://eu.wikipedia.org/wiki?curid=10035", "title": "Deba ibaia", "text": ""}
{"id": "10045", "revid": "6327", "url": "https://eu.wikipedia.org/wiki?curid=10045", "title": "Gaelikoa", "text": ""}
{"id": "10046", "revid": "6327", "url": "https://eu.wikipedia.org/wiki?curid=10046", "title": "Irlandera", "text": ""}
{"id": "10047", "revid": "329", "url": "https://eu.wikipedia.org/wiki?curid=10047", "title": "Gaeliko eskoziarra", "text": ""}
{"id": "10048", "revid": "59723", "url": "https://eu.wikipedia.org/wiki?curid=10048", "title": "Linus Torvalds", "text": "Linus Torvalds (Helsinki, Finlandia, 1969ko abenduaren 28a) software ingeniari finlandiar-estatubatuarra da, \"Linux\" sistema eragilearen nukleoaren sortzailea. Nukleo hori erabiltzen dute GNU/Linux, Android eta Chrome OS sistema eragileek. Git bertsio-kontrolerako sistema banatua ere sortu zuen.\nLehenengo urteak.\nTorvalds Helsinkin (Finlandia) jaio zen 1969an. Anna eta Nils Torvalds kazetarien semea da eta Leo T\u00f6rnqvist estatistikariaren eta Ole Torvalds poetaren biloba. Haren familia Finlandiako suediera hiztunen gutxiengokoa da.\nOrdenagailuekiko interesa Commodore VIC-20 batekin piztu zitzaion 1981ean, 11 urte zituela. Hasiera batean BASIC lengoaian programatzen zuen baina ondoren 6502 PUZaren makina-lengoaia erabiltzen hasi zen, ez zuen mihiztadura-lengoaia erabiltzen. Aurrerago Sinclair QL bat erosi zuen eta aldaketa handiak egin zizkion, bereziki sistema eragilean. Finlandian QLarentzako softwarea lortzea zaila zenez mihiztatzailea eta testu-editorea programatu zituen. Pac-Man liburutegi grafikoak eta bideo-joko batzuk ere programatu zituen, horien artean \"Cool Man\" Pac-Manen klona.\n1988 eta 1996 artean Helsinkiko unibertsitatean ikasi zuen. Ibilbide akademikoa 1989an eten zuen, soldaduska betetzeko. Torvaldsek Andrew Tanenbaum informatikako irakaslearen \"Operating Systems: Design and Implementation\" liburua erosi zuen. Liburuak MINIX deskribatzen du, irakaskuntzara zuzendutako UNIX sistema eragilearen bertsio sinplifikatu bat. 1990ean unibertsitate ikasketei berrekin zien eta UNIXekin lehen esperientziak izan zituen. 1991ko urtarrilaren 5ean Intel 80386aren klon bat erosi zuen, MINIXen kopia bat jaso aurretik. Horrek Linux izan zena prestatzen hasteko bidea eman zion.\nLinux.\nHasiera batean Torvaldsek \"Freax\" deitu nahi zion garatzen ari zen nukleoari. \"Linux\" deitzea ere pentsatu zuen baina berekoia iruditzen zitzaion. 1991ko irailean nukleoaren lehen bertsioa FTP zerbitzarira (ftp.funet.fi) kargatzeko ardura zuen Ari Lemmke-ri \"Freax\" izena ez zitzaion egokia iruditu eta proiektuari \"Linux\" izena jarri zion, Torvaldsi galdetu gabe. Aurrerago Torvaldsek izen aldaketa onartu zuen.\nTorvaldsek GNU proiektua 1991an ezagutu zuen, Lars Wirzenius izeneko informatikako ikaskide suediera hiztun batek Richard Stallman software librearen guruaren hitzaldi bat entzutera eraman zuenean. Torvaldsek \"Linux\" nukleoari GNU General Public License lizentziaren 2 bertsioa (GNU GPLv2) ezartzea erabaki zuen.\n\"Linux\"en 1.0 bertsioa 1994ko martxoaren 14an argitaratu zuen.\n1996 amaieran Kaliforniako Transmeta enpresara egindako bisitaren ondoren bertan lan egiteko eskaintza onartu zuen eta halaxe egin zuen 1997ko otsailetik 2003ko ekainera. Ondoren Open Source Development Labsen hasi zen. Aurrerago, erakunde horrek Free Standards Groupekin bat egin zuen Linux Fundazioa sortzeko, bertan segitzen du lanean Torvaldsek. 2004ko ekainean Torvalds eta bere familia Dunthorpera (Oregon) joan ziren, OSDLren egoitzatik gertuago egoteko.\n1997tik 1999ra, \"Linux\" eta Unixentzako formatu bitar estandarra sortu zuen 86open proiektuan parte hartu zuen. 1999an MIT Techonology Review aldizkariak 35 urtetik beherako 100 berritzaile garrantzitsuenen zerrendan sartu zuen.\n1999an \"Linux\"en oinarritutako softwarearen garatzaile diren Red Hat eta VA Linuxek opzioak eskaini zizkioten esker onez. Urte horretan, bi enpresak burtsan kotizatzen hasi ziren eta Torvaldsen akzioek 20 milioi dolarreko balioa hartu zuten.\nHaren maskota pertsonala Tux ezizeneko pinguinoa da. \"Linux\" komunitateak Tux Linux kernelaren maskotatzat hartu zuen.\nUne horretan, \"Linux\" Fundazioak Torvalds ekonomikoki babesten du, Linux nukleoaren garapenarekin lanaldi osoan segi dezan."}
{"id": "10049", "revid": "336", "url": "https://eu.wikipedia.org/wiki?curid=10049", "title": "James Matthew Barrie", "text": "James Matthew Barrie (Kirriemuir, Angus, 1860ko maiatzaren 9a - Londres, 1937ko ekainaren 19a) idazle eskoziarra izan zen.\nKazetari ibili zen Nottinghamen eta azkenik Londresen. Idazle moduan, hasierako lan batzuk eskoziako gaeleraz idatzi zituen, baina ondorengo lan gehienak ingelesezkoak dira. Bere bi lanik ezagunenak, \"Peter Pan Kensington Lorategian\" eta \"Peter eta Wendy\", zentzu handi batean autobiografikoak direnak eta zinemaratu izan direnak. Peter Pan pertsonaia famatuak heldutasunera iritsi nahi ez duen umearen papera hartzen du, dirudienez haur hildako bere anaiak inspiratuta."}
{"id": "10050", "revid": "336", "url": "https://eu.wikipedia.org/wiki?curid=10050", "title": "Severo Ochoa", "text": "Severo Ochoa de Albornoz (\u1e36\u1e37uarca, Asturias, 1905eko irailaren 24a - Madril, 1993ko azaroaren 1a) espainiar mediku eta biokimikaria izan zen, 1956an estatubatuar herritartasuna hartu zuena. ADNari eta ARNari buruzko ikerketa garrantzitsuak egin zituen, azido nukleikoen biosintesia eta haien ezaugarriak aztertu baitzituen. Horretaz gain, oxidazio biologikoaren prozesu entzimatikoak eta energia-transferentzia ikertu zituen. Arthur Kornbergekin batera, jaso zuen 1959an.\nLehen urteak.\nSevero Ochoa de Albornoz \u1e36\u1e37uarcan jaio zen, Asturiasen, 1905eko irailaren 24an, Severo Ochoa eta Carmen de Albornozen seme; zazpi neba-arrebatan gazteena zen. Aita seme txikienak zazpi urte zituenean hil zen eta, handik aurrera, neguak Malaga aldean igaro zituzten, hango klima leunak erakarrita. Bigarren mailako ikasketak Malagako Batxilergo Institutuan egin zituen, eta hango kimikako irakasleak piztu zion biziaren zientziekiko interesa. 1921ean batxilergoa amaitu zuenerako, argi zuen biologia esperimentala ikasi nahi zuela. Garai hartan, ordea, biologia ikasteko modurik onena medikuntza ikastea zen. Horregatik, eta Santiago Ramon y Cajal mediku eta irakasle nafarra asko miresten zuelako, Madrilgo Unibertsitatea aukeratu zuen Medikuntza ikasteko.\nDena dela, Ochoak ez zuen mediku izan nahi. Haren gogoa, beste ezeren gainetik, egunen batean zientzialari handi izatera heltzea zen. Hala ere, Espainiak ez zirudien horretarako leku aproposena, zientzia-arloa nahiko ahaztuta baitzuten bertako biztanleek. Ramon y Cajal eta haren ikasleak alde batera utzita, puntako ikerkuntzan ari ziren bi zientzialari baino ez zeuden, biak Madrilgo Medikuntza Fakultatean: Juan Negrin fisiologiako katedraduna eta Teofilo Hernando farmakologiako katedraduna.\nNolanahi ere, Ochoak ez zuen horrenbeste miresten zuen Ramon y Cajal ezagutzeko aukerarik izan, baina maisuaren izaera eta hark egindako lana erreferentzia garrantzitsua izan ziren hurrengo urteetan. 1982an, Ramon y Cajalen biografia baterako idatzitako epilogoan, honako hitz hauek idatzi zituen: \"Espainiak inoiz izan duen zientzialari handienaren eta gizadiak inoiz izan duen handienetakoaren biografia duzu esku artean; nire ustean, Galileo, Newton, Darwin, Pasteur edo Einstein-en parekoa\".\nIkerkuntza eta trebakuntza.\nUnibertsitate ikasketen hirugarren mailan, Negrinek Fisiologia Saileko klase praktikoen arduradun izateko aukera eskaini zion. Hortxe, hain justu, hasi zuen Ochoak aurrerantzean etenik izango ez zuen ikerkuntza. 1927ko udan, Medikuntza bukatu gabe artean, Glasgowko Unibertsitatera joan zen, N\u00f6el Paton doktorearekin batera lan egitera. Guanidinak igelen azaleko melanoforoetan duen eragina ikertu zuen eta, lortutako emaitzekin, aldizkari zientifiko ezagun batean (\"Proceedings of the Royal Society\") bere lehenengo lana argitaratzea lortu zuen . Glasgowko egonaldia amaituta, Negrinen laborategira itzuli eta, Jose Garcia Valdecasas lagunarekin, giharretako kreatina zehazteko mikrometodo bat prestatu zuen. Asmakizun horren bidez lortutako emaitzekin, bigarren idazlan zientifikoa argitaratu zuen 1929an.\n1929an amaitu zituen medikuntzako ikasketak. Hala ere, hurrengo urteetan zientzialari handiekin lan egiten eta bere ikasketak osatzen jarraitu zuen. Alemaniara joan zen, Otto Meyerhofen laborategian lan egitera. Han, giharren biokimika eta fisiologia aztertu zituen.\n1931n, Carmen Garcia Cobian gijondarrarekin ezkondu zen. Urte berean, Madrilgo Unibertsitatean Fisiologia irakasle izendatu zuten, eta lan horretan aritu zen 1935. urtera arte. Dena den, ahal zuenetan atzerrira joaten zen, beste laborategi batzuetan lan egitera. Horrela, 1932an Londresera joan zen, Harold Dudley eta Henry Dalerekin batera entzimen inguruko ikerketa bat egitera.\n1934an itzuli zen Madrilera. Lehenik, Fisiologia eta Biokimika irakasle izendatu zuten; gero, Medikuntza Ikerketarako Institutuko Fisiologia Saileko zuzendari kargua eman zioten. 1936an, Heidelbergeko Meyerhof Laborategiko ikerkuntza laguntzaile gonbidatu izendatu zuten. Bertan, glikolisiaren eta hartziduraren zenbait urrats entzimatiko aztertzea izan zen haren lana. 1938tik 1941era, ostera, B1 bitaminaren funtzio biologikoa ikertu zuen Oxfordeko Unibertsitatean, Rudolph Petersen laborategian. \nEstatu Batuetara.\nBigarren Mundu Gerra piztu zenean, Severo Ochoa Oxforden zegoen lanean. Ikertzen jarraitu ahal izateko, Estatu Batuetara alde egitea erabaki zuen. Horrela azaldu zuen bere autobiografian: \"1940ko abuztuko egun batean, Carmen eta biok Mundu Berrirantz abiatu ginen, triste baina esperantzaz eta itxaropenez beteak\". 1941etik 1942ra Washingtongo Medikuntza Unibertsitate Eskolan jardun zuen, Carl eta Gerty Cori senar-emazteekin batera, entzimologiaren inguruko ikerketak egiten.\nIkasten urte asko eman ondoren, 1942an New Yorkeko Unibertsitateko Medikuntza saileko lanpostu bat onartu eta bere kontura ikertzen hasi zen. Harik eta 1974an erretiratu arte, haren ibilbide zientifikoa unibertsitate horretan garatu zen, eta hainbat kargu izan zituen bere gain. 1956an, Estatu Batuetako nazionalitatea lortu zuen.\nZenbait azido erribonukleiko mota sintetiza zitzakeen polinukleotido fosforilasa (RNA polimerasa) entzima aurkitzea izan zen haren lan nagusia, eta aurkikuntza horretaz baliaturik hainbat proteina sintetizatzea eta 21 aminoazidok herentzian duten eragina argitzea lortu zuen. Aurkikuntza horiengatik lortu zuen, batez ere, 1959an, Arthur Kornbergi eta berari eman ziotena.\n1974an erretiroa hartu zuen baina, hala ere, ez zion lan egiteari utzi. New Jerseyko Hoffmann La Roche laborategien gonbidapena onartu eta Biologia Molekularreko Roche Institutura joan zen. Gainera, 1976tik aurrera Madrilgo Biologia Molekularreko Severo Ochoa Zentroko (CBMSO) ikerketa-talde baten ardura hartu zuen. 1986an Espainiara itzuli zen, eta zentro horretan lanean jardun zuen. 1993ko azaroaren 1ean hil zen Madrilen. "}
{"id": "10051", "revid": "5782", "url": "https://eu.wikipedia.org/wiki?curid=10051", "title": "C\u00f4tes-d'Armor", "text": "C\u00f4tes-d'Armor (bretainieraz \"Aodo\u00f9 an Arvor\") Bretainia iparraldeko lurraldea da eta Frantziako 22. departamendua.\nEskualde mugakideak hauexek ditu: Finist\u00e8re mendebaldean, Morbihan hegoaldean eta Ille eta Vilaine ekialdean.\nFrantsesez gain, bretainiera ere hitz egiten dute bertako biztanle batzuk, \"Tr\u00e9gor\" izeneko dialektoa bereziki.\n6.878\u00a0km\u00b2-ko azalera dauka, eta 542.373 biztanle (79 biz./km\u00b2, 1999).\nPrefektura Saint-Brieuc hirian dago, eta beste hiri nagusiak Dinan, Guingamp eta Lannion dira.\nGeografia.\nMantxako itsasartearen ertzean dago. Armorikako mendialdeak mugatzen du erliebea: altuera apaleko muinoak (Notre-Dame-de-Bel-Air, 341 m) eta kostalde malkartsua, itsasadar estu eta sakonak dituena.\nHistoria.\nFrantziako Iraultzaren ondoren eratu zen 1790ko martxoaren 4an \"C\u00f4tes-du-Nord\" izenarekin (iparraldeko kostaldea) eta 1990an gaur egungo izena hartu zuen aintzinako \"Armorika\" berreskuratuz. Gutxi gora behera Bro Dreger eta Bro Sant Brieg lurralde historikoak eta Bro Kernev-en ekialdeko lurrak hartzen ditu.\nPolitika.\nHistorikoki erlijioak indar handia izan bazuen ere Guingamp hiriaren ingurua komunismoaren gotorleku bihurtu zen eta ikuspegi politiko bien arteko borroka handia dago.\nEkonomia.\nNekazari-herrialdea (laboreak eta ardi-azienda) da. Industria bigarren mailakoa da, eta turismoak garrantzi handia hartzen du udan.\nHiri nagusiak.\nHona hemen \"C\u00f4tes-d'Armor\" departamenduko hiri nagusien zerrenda, 2013ko erroldako datuen arabera ordenatua:\nKirolak.\nDepartamenduko kirol talde arrakastatsuena En Avant de Guingamp futbol taldea da. 7.000 biztanleko herri bateko taldea bada ere Frantziako lehen mailan jokatzen du eta bi Kopa irabazi ditu dagoeneko. Saint-Brieuc SC emakumezkoen taldeak Liga eta Kopa bana irabaziak ditu ere."}
{"id": "10052", "revid": "6327", "url": "https://eu.wikipedia.org/wiki?curid=10052", "title": "Aodo\u00f9 an Arvor", "text": ""}
{"id": "10053", "revid": "59723", "url": "https://eu.wikipedia.org/wiki?curid=10053", "title": "Finist\u00e8re", "text": "Finist\u00e8re (\"Lurraren amaiera edo muturra\") edo Penn-ar-Bed (\"Munduko burua edo lurmuturra\", bretoieraz) Bretainia mendebaldeko lurraldea da eta Frantziako 29. departamendua. Prefektura Quimperren dagoen arren, Brest hiri handiena da. 6.733 km\u00b2-ko azalera du eta 886.500 biztanle (132 biz./km\u00b2, 2007). Departamenduak bretainierazko hiztun gehienak ditu.\nGeografia.\nMugakideak C\u00f4tes-d'Armor ipar-ekialdean eta Morbihan hegoa-ekialdean dira. Iparraldean, mendebaldean eta hegoaldean, aldiz, Atlantiar ozeanoak inguratzen du.\nBretainiako Bro Leon lurralde historikoa eta Bro Kernev lurraldearen mendebaldea hartzen ditu.\nOrografia eta klima.\nAon edo Aulne ibaiak bitan banatzen du departamendua: Arr\u00e9e mendixkak \"(Menez Arre)\" daude iparraldean (384) eta Mendi Beltzak hegoaldean (325 m).\nItsasoa oso barnera sartzen da lurrean: adibidez, Bresteko golkoa, Douarnenezko badia, Audierneko badia.\nIparraldeko itsasertza (Leon eskualdea) itsas ibaiez betea dago. Hegoaldeko eskualdea (Cornuaille edo Kernev) apalagoa da. Uharte ugari ditu: Batz, Ouessant, Sein, Glenan.\nOzeano aldeko klima du, euritsua eta epela.\nEkonomia.\nNekazaritza (fruituak, barazkiak eta laboreak; behiak) eta arrantza dira nagusi. Itsas portu ugari dago Finist\u00e8ren; Concarneau eta Douarnenez Frantziako garrantzitsuenetakoak dira. Brest hiri jendetsuena da (portu militarra; merkataritza), eta Kenper, hiriburua, administrazio eta turismo hiria. Industriak ez du berebiziko muntarik, eta Brest aldean dago batez ere. Turismoak garrantzi handia du.\nHiri nagusiak.\nHona hemen hiri nagusien zerrenda, 2013ko erroldako datuen arabera:\nArrantza portuak.\nHauexek dira lurraldeko arrantza kai nagusiak:\nKultura.\nBretoiera eta frantsesa hitz egiten dira. Finist\u00e8ren gorde dira batez ere bretoien hizkuntza, ohiturak eta arkitektura berezia."}
{"id": "10054", "revid": "201", "url": "https://eu.wikipedia.org/wiki?curid=10054", "title": "Penn-ar-Bed", "text": ""}
{"id": "10055", "revid": "59723", "url": "https://eu.wikipedia.org/wiki?curid=10055", "title": "Eguzki Amandre", "text": "Eguzki Euskal mitologian barne gurgarritzat duten Ilargiaren ahizpa eta Amalurren alaba, berez Lurraren izarraren izena.\nIkerleak ez datoz haren izenaren esanahiarekin bat, baina bai haren garrantziaz.\nAntzina gurtuta eta agurtuta, amandretzat joa zen. Kristautasunak eraginda, ala ez, Eguzkia, Jaungoikoarekiko menpekotasunean, haren begia dela esaten da.\nUrteko ospakizun pare baten partaide nagusia zen, baita eguneko gizaki eta izakien babeslea eta gaueko izakien zigorra ere.\nEgunsentian, Eguzki azaltzen denean, iluntasuneko izaki maltzur guztiak ezkutatu egiten dira. Esan ohi da Eguzki azaltzean, hainbat jeinuk eta laminak beren indarra galtzen durela.\nEguzki.\nXIX. mendearen bukaera eta XX. mendearen hasierako ikerle batzuen ustetan, Euskal Herriko aitzindariek eguzkiarekiko gurtza zuten, antza. Eguzki \"euzki\" esaten bazen, \"euskaldun\" esateko aitzineko hitza (\"euzkoa\") eguzkiarekiko parekotasunean oinarria zela zioten.\nEuskalkietan jasotako beste izen batzuk.\nIzenik hedatuena \"Eguzki\" bada ere, beste izen batzuk ere ditu: \"Iguzki, Euzki, Iuzki, Eguzko, Yuzki, Ekhi, Eki, Iki\" eta \"Ekheri\".\n\"Eguzki\" hitzaren esanahia, ikertzaile batzuen arabera.\nIkertzaileak ez datoz bat haren izenaren esanahiarekin. Adibidez, Julien Vinsonek \"Eguzki\" hitzaren jatorria \"Eguna\" zela proposatu zuen, baita argiarekin zerikusia zeukala ere. Odon Apraizkoak, Vinsonen teoria abiapuntutzat harturik, Ilazki eta Ilargiaren arteko bimorfia aztertu ondoren, \"il-azki\" / \"hil-argi\" ilunpetako argia bazen, \"egu(a)zki\" agian eguneko argia zela adierazi zuen.Ikertzaileek beste esanahi batzuk ere proposatu zituzten:\nGaur egun, Euskaltzaindiak argitaraturiko Euskal Hiztegi Historiko-Etimologikoak, besteak beste, zera dio: \"(Eguzki hitzaren) osaeraz egu(n)-z-ki izan behar dela dirudi: -z- instrumentala litzateke jatorrian, eta -gi/-ki gaia edo materia adierazten duen atzizkia\".\nAgurtzen eta gurtzen, menpekotasuna dela medio.\nEguzki agurtzen.\nEguna amaieran eguzkia desagertzeko zorian dala honela zioten herrialde batzuetan, adibidez:\nEguzkirekiko menpekotasunaren aztarnak.\nAzkueren hiztegiaren esanetan, \"egutera\" eta \"eskualde\", baserrietako eguzkirantz zuzendutako paretaren izenek, egunsentiaren argi izpiek jasotzeko ekialdera zuzenduta daude, Euskal Herriko bordetan, erdi-aroko hilobietan eta trikuharrietan bezalaxe.\nEguzkia zelatari.\nEguzkia argi jainkotuaren begitzat zuten euskaldunek beren esanetan.\nBarandiaranek zioenez, Ataunen egun argiari \"euzki\" eta eguzkiari \"euzki-beg\"i deitzen zieten. Berastegin, ordea, Jainkoaren-begi deitzen zioten. Egunarekin iluntasuna atzerantz badoa ere, Eguzkian datza haren indarra, bere argi izpiek itzalak finkatzeko edo ezabatzeko boterea dute eta gaueko izakiek harrituta uzteko ahalmena, bere begirada grekoen Medusa grogonarena izango balitz bezala.\nEguzki-lore etxe babeslea.\nEtxeetan jartzen den eguzki-lorea, Euskal Herrian oso hedatuta dagoen ohitura, eguzkiaren ikusgarri den antzekotasunaz aparte, sinesmen haien arabera, sorginei bere arantzak kontatzera bultzatzen ditu. Horrela, sorgina kontu kontari dabilela denbora-pasan, etxeko zaindari den eguzkiari bere amaren etxetik itzultzeko denbora nahikoa ematen dio agertu eta sorginak usatzeko.\nAntxon Agirre-k jasota dauka bera entzundako beste argibide bat:\nSan Joan Donibaneko suetatik Eguberriko gabonzuziren sutara.\nEuropa osoan hedatuak dauden udako eta neguko sollstiizioekiko ospakizunek kristautu eta aitzinagoko sinesmenen ordez ezarri ziran. Euskal herrian topa dezakegunak Europakoekin konparatuz antzekoak izan harren desberdintasunak dauzkatela esan genezake.\nEuskal herriko San Joan eta Eguberrin arteko parekotasunik bilatzekotan bietan bezperan su egin eta haren gainetik igaro beharra litzake aurkituko genuena. San Joaneko suaren gainetik gizakiek salto egiten duten bitartean gabonzuziren gainetik abereak igarotzen dira. Ospakizun hauek beste kulturetan eguzkiarekin lotuta badaude ere Euskal Herrian egunarekin dute erlazio zuzena, egunaren iraupena eta urtaroen aldaketak iragartzen dituztelako.\nUdako solstizioaren eguzkiarekiko elezahar bitxiena San Joan eguneko egunsentian (bezperako su ospakizunen ondoren) eguzkia dantzan irteten dela esaten duena da. \nKristautzekotan ondo kristautu.\nEguzkiarekiko jainkoaren-begi zelatariaren sinesmenek euskal kristauen artean Asisko Santa Klaran aurkitu zuten beharreko erantzuna.\nOndarroako emakumeek zera abesten zioten eguzkiari:\nEta berriz ere lehen irakurritako agurretan bezela:\nTelebista eta telekomunikazioen patroi \"Santa Klarak\" (1194-1253) dituen mirarien artean urruneko gertakizunak, bere konbentuko gelatik irten gabe, ikusteko ahalmena da aipagarriena. Nola iritsi zen emakume hori Eguzkiren papera ordezkatzera ez dakigun arren, Frantziskanoen eskutik haren ezagutza zabaldu bide zen, hots, Asisko Frantzikoren jarraitzaileen eskutik. \"Santa Klararen Kondaira\"ren idatzian agertzen diren atal batzuen izenburuak adierazgarriak dira gurtza parekatu hori ulertzeko:\n\"Ogi ugalketaren miraria, Bere otoitzen miragarritasuna eta mirariari ezker uxatutako mairuak, Bere otoitzaren balioa ahizpa (kristautasunera) bihurtzeko, Beste mirari bat; deabruak uxatzea...\"\neta eguzki-begiaren zentzua baliagarri dun miraria, \"Jainkoak gaixotasunean eman zion benetan gurgarria den kontsolatzioa\", lehen esandako begirada urrunaren lehen gertakizuna, bere bizian zehar gehiago izan bahit zituen.\nSanta Klara eguraldiaren patroitzat du herri jakintzak: eliza katolikoetan ezkongai zirenek klarisen komentura dozena bat arrautza eramaten zituzten (zenbaitek ohitura hori oraindik mantentzen dute), ezkontzaren eguna eguzkitsua izan dadin. Horren zioa ezezaguna da, baina Espainia osoan hedatua zegoen. \nElezaharrak.\nHaren agerraldien ondorioz, elezaharretan laminak eta sorginak kaltetuak ateratzen dira. Elezahar batek dioenez, Mondarrainen artzain batek lamina bati urrezko orrazia lapurtu eta ihesean abiatu zen: laminak artzainari heldu behar zion unean. Eguzki altxatu eta laminak bere leizerantz abiatu behar izan zuen biraoka.\nOhizkoa izaten da oilarraren kantua eguzkiaren agerraldiaren zelatari gisa azaltzea. Licq-eko zubia egiten ari zela, azken harria jarri behar zutenean, kandela batez oilarra nahastu eta, egunsentia zelakoan, kukurrukua bota zuen eta lana bertan behera utzarazi."}
{"id": "10056", "revid": "59723", "url": "https://eu.wikipedia.org/wiki?curid=10056", "title": "Prefektura", "text": "Prefektura Estatu burujabe bateko edo nazioarteko eliza egitura batzuetako administrazio barrutia da eta, Antzinako Erroman, prefektu izendatu batek gobernatutako barrutia. Gaur egun, badira prefekturak Quebecen (Kanada), Japonian, Txinan, Madagaskarren eta Marokon.\nFrantzian, berriz, prefetura prefetaren lanbidea edo kargua da, prefetaren ardurapeko zerbitzua; edo zerbitzu hori eskaintzen den bulegoa."}
{"id": "10060", "revid": "10891", "url": "https://eu.wikipedia.org/wiki?curid=10060", "title": "Ille eta Vilaine", "text": "Ille eta Vilaine (frantsesez eta ofizialki \"Ille-et-Vilaine\"; bretainieraz \"Il-ha-Gwilen\") Bretainia ekialdeko lurraldea da eta Frantziako 35. departamentua. Prefektura Rennesen dago. 6.775\u00a0km\u00b2-ko azalera dauka eta 903.400 biztanle (133 biz./km\u00b2, 2003).\nGeografia.\nMugakideak hauxek ditu: iparraldean Mantxa (50. departamentua), ekialdean Mayenne (53.), mendebaldean C\u00f4tes-d'Armor (22.) eta Morbihan (56.) eta hegoaldean Loira Atlantikoa (44.)\nIzenak erakusten duen bezala bi ibai handiren arroak hartzen ditu, Ille eta Vilaine, biek Rennes hiriburuan egiten dute bat.\nHistoria.\nFrantziako Iraultzaren ondoren eratu zen 1790ko martxoaren 4an, Bretainiako hiri handiena zen Rennes-en inguruko lurrak batuz, garai bateko Bro Roazhon, Bro Sant Malou eta Bro Zol lurralde historikoen zatirik handienak batuz.\nHiri nagusiak.\nHona hemen \"Ille eta Vilaine\" departamenduko hiri nagusien zerrenda, 2013ko erroldako datuen arabera ordenatua:\nKirolak.\nDepartamenduko kirol talde arrakastatsuena Stade Rennais futbol taldea da. Frantziako bi Liga eta bi Kopa irabzi ditu."}
{"id": "10061", "revid": "6327", "url": "https://eu.wikipedia.org/wiki?curid=10061", "title": "Il-ha-Gwilen", "text": ""}
{"id": "10062", "revid": "119347", "url": "https://eu.wikipedia.org/wiki?curid=10062", "title": "Morbihan", "text": "Morbihan (bretainieraz \"Mor-Bihan\") Bretainiako hegoaldean dagoen Frantziako 56. departamendua da. 6.823\u00a0km\u00b2-ko azalera dauka eta 643.873 biztanle (94 biz./km\u00b2, 1999)\nPrefektura Vannesen dago eta beste hiri nagusiak Lorient eta Pontivy dira.\nMugakideak.\nDepartamendu mugakideak hauexek ditu: Mendebaldean Finist\u00e8re, iparraldean C\u00f4tes-d'Armor, ekialdean Ille eta Vilaine, hego-ekialdean Loira Atlantikoa eta hegoaldean Ozeano Atlantikoa.\nAipamen berezia merezi du Morbihango golkoak, 30 uhartetik gora baitaude barnean. Golkotik kanpora uharte garrantzitsuak ere baditu, Belle-\u00cele, Groix, Houat eta Ho\u00ebdic.\nHistoria.\nFrantziako Iraultzaren ondoren eratu zen 1790ko martxoaren 4an. Bro Gwened lurralde historikoa hartzen du, Bro Kernev-en ekialdeko lur batzuekin batera.\nHiri nagusiak.\nHona hemen \"Morbihan\" departamenduko hiri nagusien zerrenda, 2013ko erroldako datuen arabera ordenatua:\nMultzo megalitikoak.\nCarnac udalerrian multzo megalitiko oso handia dago, Europa mailan garrantzitsuenetarikoa izango dena, \"Alignements de Carnac\" izenekoa.\nNeolito garaikoak, harriak K.a. 6. milurtekoa eta K.a. 2. milurtekoa artean eraiki zituzten, 2.000-4.000 zutarri eta bestelako harriak (trikuharri, harrespil eta tumuluak) hiru multzo handitan banatuta:\nDepartamenduan zehar beste multzo txikiago batzuk ere topa daitezke nonahi.\nKirolak.\nDepartamenduko kirol talde arrakastatsuena FC Lorient futbol taldea da. Frantziako Liga bat eta Kopa bat irabazi ditu."}
{"id": "10064", "revid": "6130", "url": "https://eu.wikipedia.org/wiki?curid=10064", "title": "Vannes", "text": "Vannes (bretainieraz \"Gwened\", galoz \"Vann\") Frantziako Bretainia eskualdearen hego-ekialdean dagoen hiria eta Morbihan departamenduko eta Bro Gwened lurralde historikoaren hiriburua da. 2013ko erroldaren arabera 53.032 biztanle ditu. Bretainierazko hiztunek bertako dialektoa hitz egiten dute.\nEtimologia.\n\"Vannes\" izena bertan bizi zen \"Veneti\" leinuak eman dio.\nGeografia.\nMorbihango golkoan kokaturik dago, Marle eta Vincin ibaiak itsasoratzen diren puntuan.\nHistoria.\nArmorikako hego-mendebaldean Veneti leinu zeltiarra bizi zen erromatarrak iritsi aurretik. Milaka urtetan zehar merkatal eremua izan da, batez ere itsasontziz lotzen zen gainerako herriekin. Aurkituriko txanponek Tamesisen estuarioarekin harremana zuela erakusten dute. Julio Zesarrek Venetiak garaitu eta esklabo gisa saldu zituen. Erromatarrek \"Darioritum\" herria sortu zuten. V eta VII mendeen artean britoien uholdeak galiarrak asimilatu zituen baina aintzinako \"Gwened\" izenarekin herri berria sortu zuten. V mendean bertan eratu zen Vannesko diozesia.\nXIV mendeko Bretoien oinordekotza gerraren barnean 1342an lau aldiz setiatu zuten Vannes. Ingelesek Olivier de Clisson vannestarren burua harrapatu zuten eta gero askatu egin zuten. Frantsesek exekutatu egin zuten traidorea izan zitekeen susmoarengatik."}
{"id": "10065", "revid": "219", "url": "https://eu.wikipedia.org/wiki?curid=10065", "title": "Gwened", "text": ""}
{"id": "10068", "revid": "23317", "url": "https://eu.wikipedia.org/wiki?curid=10068", "title": "Rennes", "text": "Rennes (galoz \"Resnn\", bretainieraz \"Roazhon\") Bretainiako barnealdean dagoen hiria da, bertako ekialdean. Bretainiako eskualdearen hiriburua eta Ille eta Vilaineko eskualdearen prefektura da. Bro Roazhon lurralde historikoaren hiriburua ere bada.\n2013ko erroldaren arabera 211.373 biztanle ditu. Frantsesa hizkuntza nagusia bada ere, esan dezakegu nolabait hiri hirueleduna dela.\nGeografia.\nBretainiaren ekialdean kokaturik dago, Ille eta Vilaine ibaiek bat egiten duten puntuan, muino baten gainean.\nHistoria.\nErromatarren Aroa.\n\"Redones\" leinu zeltak Bretainiaren ekialdea populatu zuen K.a. II mendean eta beren hiriburua Ille eta Vilaine ibaiek bat egiten duten puntuan ezarri zuten. K.a. 57 urtean Redoneek erromatarren aurkako aliantzan hartu zuten parte baina Marko Lizinio Krasok garaitu egin zituen. Armorikako penintsulan hainbat matxino gelditu ziren eta Julio Zesar berak menperatu zituen. K.a. 52 urtean erromatarrek Mantxako kanala zeharkatu eta Britoien aurka egiteko osatu zuten galiarren armadan ere hartu zuten parte Vercingetorixen agindutara.\nRedoneen hiriburua \"Condate Riedonum\" edo \"Civitas Riedonum\" izenarekin ezagutu zen erromatarren garaian. Ezagutzen den rennetarrik zaharrena Titus Flavius Postuminus da, bere hilarria 1969ko indusketa batean azaldu zen. Toki estrategikoan izanik garapen handia izan zuen hiriak. 275ean harresiez inguratu zuten, barbaroen erasoen beldur. V mendean gainbehera zihoan erromatar inperioaren gotorleku garrantzitsua zen oraindik. Honen adierazle 453 urtean apezpikutza eratu izana. Melaine apezpikua, gerora hiriko patroia bihurtuko zena, Frankoen eta armorikarren arteko pakea lortzeko pertsona erabakiorra izan zen.\nErdi Aroa.\nV mendean iparraldetik etorritako britoiek okupatu zuten Armorika mendebaldea eta frankoek ekialdea. Britoien zabalkundearen beldur izanik frankoek \"Bretainiako marka\" ezarri zuten, Rennes, Nantes eta Vannesen muga bihurtuz baina IX mendean Bretainiaren barnean gelditu ziren. Rennes bera 851 urtean bihurtu zen bretoi eta berehala izendatu zuten hiriburu. Bere katedralean koroatu ziren Bretainiako dukeak.\n1356-57ko Bretainiako oinordekotza gerran Lancasterreko dukeak Rennes setiatu zuen baina Bertrand du Guesclin-ek erresistentzia gidatu eta urtebeteren ondoren ingelesek alde egin behar izan zuten. 1491an frantsesak izan ziren Rennes erasotu zutenak baina hauek ere atzera egin behar izan zuten, Bretainia guztia menperatu ondoren. Ana Bretainiakoak bake ituna sinatu behar izan zuen eta Bretainia Frantziako koroaren esku gelditu zen, independentzia galduz. dena dela Bretainiako parlamentua errespetatu zuten frantsesek.\nAro modernoa.\nBretainiako hiri nagusia izaten jarraitu zuen, Nantesekin batera. Bien arteko lehiak gogorra sortu zen eta 1551. urtean Britainiako legebiltzarra osatzea erabaki zenean eta azkenik, hamar urte geroago Rennesen finkatu zuten legebiltzarraren egoitza.1720an sute handi batek hiriaren iparraldeko egurrezko etxeak erre zituen eta berreraikuntza egiterakoan plano koadrangeluarra hartu zuten oinarri eta eraikin berriak harrizkoak egin zituzten.\n1857an trenbidea iritsi zen Rennesera eta 1885ean Bretainiako Unibertsitateak bere egoitza Nantesetik Rennesera pasa zuen.\nXX mendea.\nBigarren Mundu Gerran kalte handiak jasan zituen. 1940an Alemaniarren bonbek aliatuek armaz josita zeukaten tren bat jo zuten eta mila hildakoytik gora izan ziren. Hurrengo egunean naziek hiria okupatu zuten. 1943 eta 1944ean estatubatuarrak izan ziren hiria bonbakatu zutenak. George S. Patton buru zuen armadak askatu zuen hiria 1944ko abuztuaren 4an. 100.000 biztanle zituen hirian 50.000 preso alemaniar sartu zituzten lau esparrutan.\n1954tik aurrera Rennesek eraikuntza plan handiak egin zituen Frantzian gehien hazten ari zen hiria baitzen Toulouserekin batera, eta urte gutxitan biztanleria bikoiztu egin zuen.\nAuzoak.\nRennes 12 auzotan banaturik dago:\nEkonomia.\nIndustria (burdinbide gaiak, automobilgintza, nekazaritza jarduerarako makineria, kimika industria, janari industria, tresneria elektrikoa, zurgintza, larrugintza, petrolio findegiak) da ekonomia jarduera nagusia. Administrazio-gune garrantzitsua da eta bertatik bideratzen da, neurri handi batean, Bretainiako mendebalerako merkataritza jarduera.\nKultura.\nFrantsesa hizkuntza nagusia bada ere, esan dezakegu nolabait hiri hirueleduna dela, Bretainia-Garaiako beste leku batzuetan bezala galo bertako hizkuntza tradizionala izanda eta bretainiera herrialde osoko beste mintzaira izanik. Berta\u00e8yn Galeizz erakundeak hiri honetan du egoitza nagusia 1976tik, galozko kulturaren aldekoa dena. Bestela, hiriak 2008an \"Ya d'ar brezhoneg\" (\"Bai bretainierari\") kanpainarekin bat egin zuen.\nArteari dagokionez, 1720. urteko sutearen ondorioz, oso hondatuak geratu ziren Rennesko eraikuntza zaharrak. Jacques Ange Gabriel frantses arkitektoaren planoei jarraituz eraiki zituzten berriro monumentu aipagarrienak: Saint Pierre katedrala (XVIII-XIX. m.; aurrealde klasikoa), Saint Sauveur basilika (XVIII. m.), Notre-Dame edo Saint Melaine eliza (XIV. m.), XVII. mendean berritutako Saint Georges apaizetxe zaharra, XV-XVI. mendeetako Saint-Germain eliza gotiko berritua, XVII. mendeko Bretainiako legebiltzarraren egoitza, Luis XV.aren estiloko udaletxea.\nHezkuntza.\nRennesko Unibertsitatea 1970ean sortu zuten, eta gaur egun bi zatitan bananduta dago: Hiriko ekialdean \"Rennes 1\" (\"Campus de Beaulieu\") zientzia arloko ikasketekin eta mendebaldean \"Rennes 2\" (\"Campus de Villejean\") letretakoekin orokorrean. 2006an Rennes en Frantziako zortzigarren hiria ikasle kopuruari dagokionez. Rennes School of Business ere hirian kokatuta dago.\nKirolak.\nStade Rennais FC hiriko futbol talde nagusia da, Ligue 1ean jokatzen duena. Birritan irabazi du Liga (1956, 1983) eta beste bitan Kopa (1965, 1971).\nGizonezkoen boleibol taldea (\"Rennes Volley 35\") eta emakumezkoen errugbiarena (\"Stade rennais rugby\") ere aipatzekoak dira, goien mailakoak izanda.\nHalaber, \"Rennes Ar Gwazi Gouez\" futbol gaelikoaren taldea da, Bretainiako txapelduna izan dena 2004 eta 2007an eta Euroligako txapelduna 2007an.\nOndasun nabarmenak.\nAlde zaharra.\nHiri artistiko eta historikoa izendaturik dago Rennes. Alde zaharra aintzinako erromatarren haresien barnean kokaturik dago, harresia toki zehatzetan baino ikusten ez den arren.\nIparraldeko zatia suak erre zuen eta han harrizko etxeak kokatzen dira. Bretainiako parlamentua han egonik hiriaren alde aberatsa bertan dago. Eraikin ikusgarriak daude bertan, parlamentuaz gain udaletxea, epaitegia, opera, Saint-Georges jauregia eta beste hainbat. XVIII mendeko arkitektura klasikoa nagusitzen da, eta kale zabalak oinarri koadrangeluarraren arabera antolatuak.\nAlde zaharraren hegoaldeko zatian kolore anitzezko egurrezko etxeak aurkitzen dira, kale estu irregularretan. Rennesko katedralaren inguruan pilaturik daude. Kaleen arteko gurutzaketetan txoko eta enparantza txikiak sortzen dira, hauek dira aipagarrienak:\nVilaine ibaiaren hegoaldea.\nVilaine ibaiaren hegoaldean museoak eta eraikin artistiko modernoak daude. Bretainiako Museoa, Arte Ederren Museoa, Les Champs Libres kultur zentroa, Renneseko liburutegia, Zientzia Museoa, Planetarioa... Honor\u00e9 Commeurec enparantzan \"Les Halles Centrales\" merkatu estalia dago, 1922an eraikia. Merkatuaren zati batean arte garaiidea erakusten da.\nAipatzekoak dira era berean 1895 eta 1902 artean Viliane ibaiaren ertz banatan eraiki ziren errotak.\nGarraiobideak.\nRennesko metroa 2002an zabaldu zuten linea batekin, eta 2018rako beste bi linea egitea aurreikusi dute.\nHerri eta hiri senidetuak.\n\"(Hiri senidetuak Rennesko ubide nagusiaren zubian idatzita daude)\""}
{"id": "10069", "revid": "219", "url": "https://eu.wikipedia.org/wiki?curid=10069", "title": "Resnn", "text": ""}
{"id": "10070", "revid": "219", "url": "https://eu.wikipedia.org/wiki?curid=10070", "title": "Roazhon", "text": ""}
{"id": "10071", "revid": "58701", "url": "https://eu.wikipedia.org/wiki?curid=10071", "title": "Saint-Brieuc", "text": "Saint-Brieuc () Bretainiako kostaldearen ipar-erdialdean dagoen hiria eta C\u00f4tes-d'Armor departamenduko hiriburua da, bai eta Bro Sant Brieg lurralde historikoarena ere.\n45.879 biztanle zituen 2008an. Frantsesaz gain, bretainieraz eta galoz ere mintzatzen dira.\nGeografia.\nIzen bereko badiatik hurbil dago, itsasotik 3\u00a0km-ra.\nEkonomia.\nHiritik hurbil dago portua (Port du L\u00e9gu\u00e9). Turismoa (hondartzak), nekazaritza eta arrantza produktuen merkataritza eta industria (metalurgia, janari industria, ontziola txikiak, ehungintza, nekazaritzako makineria) dira ekonomia jarduera nagusiak.\nHistoria.\nSaint-Brieuc herria galiar fraide batek 480 urtearen inguruan sortu zuen monasterio baten inguruan hazi zen. 1220an apezpikuaren egoitza bihurtu zen eta Guillaume Pinchon apezpikuak katedrala eraiki zuen XIII mendean. 1355ean sute handi batek hiria suntsitu zuen, bai eta katedralaren koroa ere. Berreraikitzean katedral-gotorleku itxura hartu zuen, hiriak jasaten zituen eraso ugarietan herritarren babesa hartu zezaten.\nArturo II.a Bretainiako Dukeak Bro Sant Brieg edo \"Penteur\" lurralde historikoa eratu zuen Saint-Brieuc hiriaren inguruan.\nOndasun nabarmenak.\nAipagarriak dira XIV-XV. mendeetako Saint-\u00c9tienne katedrala (XVIII. mendean berritua), apezpikutegia eta etxe zaharrak."}
{"id": "10072", "revid": "219", "url": "https://eu.wikipedia.org/wiki?curid=10072", "title": "Sant-Brieg", "text": ""}
{"id": "10073", "revid": "512", "url": "https://eu.wikipedia.org/wiki?curid=10073", "title": "Quimper", "text": "Quimper () Bretainiako hego-mendebaldean dagoen hiria eta Finist\u00e8re departamenduko hiriburua da. Bro Kernev () lurralde historikoaren hiriburua ere bada.\n2013ko erroldaren arabera 63.532 biztanle ditu, bretainierazko hiztunak tartean.\nEtimologia.\nBretainierazko \"Kemper\" izenak \"bilgunea\" esan nahi du, bertan bat egiten baitute Odet eta Steir ibaiek.\nHistoria.\nAurrekariak.\nIndusketa arkeologikoek erakutsi dute aintzinatik populatua izan dela. Duela 6.000 urteko bi sukarrizko tresna aurkitu dira, bai eta Neolito eta Brontze Aroko keramikak ere.\nErromatarren garaiko \"oppidum\" baten aztarnak ere aurkitu dira hiriaren mendebaldean, Locmaria barrutian, bai eta Osimes leinu galiarraren asentamendu bat ere, \"Civitas aquilonia\" izena zuena. Herri galiar-erromatar honek foruma eta termak zituen eta baliteke akropoli bat ere eduki izana Odet ibaiaren ertzean.\nErdi Aroa.\nKemper bera Erdi Aroan sortu zen, baina sorrera kondaira eta mitoetan murgiltzen da. Cornouailleko erregea zen Gradlonek V edo VI mendean bere gaztelua eman zion San Corentinori honek katedrala eraiki zezan eta orduan sortu zen Quimper. Dirudienez apezpikuta karolingiar garaian eratu zen, lehenengo aipamena 885 urtekoa da, eta X menderako jadanik katedralaren inguruan planifikaturiko herri bat bazen bertan. XI mendean Bretainiako dukerriarekin bat egin zuenean apezpiku eta dukeen artean tentsio handiak izan ziren, harik eta 1491 urtean Frantziak Bretainia eskuratu zuen arte. Quimperrek 4.500 biztanle zituen orduan.\nAro modernoa.\nHurrengo mendeetan lasaitasuna izan zen nagusi eta hiria haziz joan zen. Erlijio orden ugari iritsi ziren eta kaleen banaketa modernizatu egin zen. XVIII mendean jarduera ekonomiko nagusiak keramikagintza eta meagintza izan ziren. Ikatzaren ekoizpenak indar handia hartu zuen. Frantziako Iraultzak erlijio adierazpen guztien debekua ekarri zuen arren, Quimperrek ez zuen kalte handirik jasan Finist\u00e8re departamenduko hiriburu izendatu baitzuten. 1863an trenbidea iritsi zen eta honek industrializazioa areagotu zuen.\nXX mendea.\nBigarren Mundu Gerraren barnean 1940an alemaniarrek hiria okupatu zuten eta gerra-presoen esparrua eraiki zuten Odet ibaiaren ezkeraldean. 1944an hiria askatu zen baina gartzelak 1946 arte iraun zuen, azken bi urteetan alemaniar presoekin.\n1960an Ergu\u00e9-Armel, Kerfeunteun eta Penhars herriek bat egin zuten Quimperrekin. 1993an Quimper Communaut\u00e9 metropoli eremua eratu zen.\nOndasun nabarmenak.\n2002 urtean \"Arte eta historiaren hiria\" izendatu zuten Quimper.\nHiriko monumento aipagarriena XIII mendeko Saint-Corentin katedrala da, eta honen inguruan artikulatzen da \"Vieux Quimper\" alde zaharra. Egurrezko etxe koloretsuen artean kale eta txoko polit ugari daude, gaur egun dendaz eta kafetegiz eta jatetxez beteak.\n\"Quimper fa\u00efence\" keramika da produkturik ezagunena baina kobre eta brontzezko artisautzak ere sona handia du. Elikagaiei dagokienez \"crepeak\" eta Bretainiako sagardoa dira tradizionalenak.\nKultura.\nUztailaren amaieran Cornouailleko jaialdia ospatzen da. 1923an \"Erreginen jaialdia\" izenarekin abiatu zen eta 2002tik aurrera egitura profesionala hartu du. Kultura bretoiaren aberastasuna erakustea du helburu. 180 ekitaldi inguru izaten ditu eta igande batean ospatzen da. Frantzian ezohikoa den arren, neguko jaialdia ere badu Quimperrek, \"Les Hivernautes\" izena duena.\nArte Ederren Museoa alde zaharretik gertu dago. XIX mendeko aurrealdea du eta XIV mendetik honako artelanak biltzen ditu barnean."}
{"id": "10074", "revid": "219", "url": "https://eu.wikipedia.org/wiki?curid=10074", "title": "Kemper", "text": ""}
{"id": "10075", "revid": "896", "url": "https://eu.wikipedia.org/wiki?curid=10075", "title": "Yuri Alekseievich Gagarin", "text": ""}
{"id": "10076", "revid": "448", "url": "https://eu.wikipedia.org/wiki?curid=10076", "title": "Martin Luther King", "text": "Martin Luther King, Jr. (Michael King Jr.; 1929ko urtarrilaren 15a - 1968ko apirilaren 4a) Estatu Batuetako ministro kristaua eta aktibista izan zen. 1955etik 1968an erail zuten arte, Eskubide Zibilen Mugimenduko bozeramaile eta buru agerikoena bilakatu zen. King ezaguna da eskubide zibilak indarkeriarik gabe eta desobedientzia zibilaren bidez aurrera ateratzen saiatu zelako, bere kristau sinesmenean eta Mahatma Gandhiren indarkeriarik gabeko aktibismoan inspiratuta.\nKing 1955eko Montgomeryko autobusen aurkako boikotaren buruzagia izan zen, eta geroago Hegoaldeko Kristau Buruzagitzako Konferentziako (\"Southern Christian Leadership Conference\", SCLC) lehen presidente bihurtu zen. Georgia estatuko Albany hirian segregazioaren aurkako 1962ko borroka antzuaren buru izan zen, eta 1963ko indarkeriarik gabeko protestak antolatzen lagundu zuen Birminghamen, Alabaman. 1963ko Washingtonerako martxa antolatzen lagundu zuen, eta bertan \"Amets bat dut\u201d (\"I Have a Dream\") hitzaldi ospetsua eskaini zuen Lincoln Memorialaren eskailera-mailan.\n1964ko urriaren 14an, Kingek Bakearen Nobel Saria irabazi zuen arrazakeriaren desberdintasunaren aurka indarkeriarik gabeko erresistentziaz borrokatzeagatik. 1965ean Selmatik Montgomeryrako martxak antolatzen lagundu zuen. Azken urteetan, bere ikuspegia zabaldu egin zuen pobreziari, kapitalismoari eta Vietnamgo gerrari oposizioa barnean hartuz. FBIko zuzendari J. Edgar Hooverrek erradikaltzat hartu zuen, eta 1963tik aurrera FBIko kontra-inteligentziako susmagarri bihurtu zuen. FBI agenteek haren harreman komunista posibleak ikertu zituzten, ezkontzaz kanpoko loturak grabatu, eta guztia gobernuko funtzionarioei jakinarazi zieten. 1964an, Kingi eskutitz anonimo mehatxatzaile bat bidali zioten, eta bere buruaz beste egin zezan helburuarekin bidalia zela interpretatu zuen.\nHil baino lehen, Kingek Washington D.C.ko okupazio nazionala planifikatu zuen, Pobreen Kanpaina deitzeko asmotan, apirilean Memphisen, Tennessee, erail zutenean. Heriotzaren ondoren matxinadak izan ziren AEBetako hiri askotan. Hainbatek diote James Earl Rayk, King hiltzeagatik kondenatutako gizonak alegia, gobernuko agenteekin hitzartuta zuela ekintza, eta susmo horrek tiroketa ondorengo hamarkadetan iraun zuen.\nKingi Askatasunaren Domina Presidentziala eta Ameriketako Estatu Batuetako Kongresuko Urrezko Domina eman zitzaizkion hilondoan. 1971tik aurrera, Martin Luther King Jr. eguna Estatu Batuetako opor gisa ezarri zen hiri eta Estatu askotan. Opor egunari maila federalean eman zion Ronald Reagan presidenteak 1986an, sinatutako legeriaren arabera. AEBetako ehunka kale izendatu zituzten haren ohoretan, eta Washingtongo konderri bati bere izena eskaini zioten. 2011n, Washington DCko Zumardi Nazionalean \"Luther King Jr. Memorial\" eraiki zuten.\nAzken urteotan aktibistak ahaleginak egin dituzte Martin Luther King Jr. Egunean Kingen ondare erradikala berreskuratzeko.\nBizitza.\nGaztaroa.\nMichael King Jr. 1929ko urtarrilaren 15ean jaio zen, Atlantan, Georgian, Michael King Sr. apaizaren eta Alberta Kingen hiru seme-alabetatik bigarrena. Kingen amak Michael izena ipini zion, eta bertaratutako medikuak jaiotza agirian horrela idatzi zuen. King Sr.ek \"Michael\" ipintzea medikuaren akatsa zela adierazi zuen.\nKing Sr. bere nerabe urteetan gurasoen baserria utzi eta Atlanta hirira abiatu zen batxilergoa egitera. Ondoren Morehouse unibertsitatean matrikulatu zen, eta apaiz sartzeko ikasi zuen.\u00a0Michael King Sr. eta Alberta elkarrekin 1920an hasi ondoren, 1926an ezkondu ziren. Albertaren gurasoen bi solairuko viktoriar etxean bizi izan ziren seme-alabekin. Ezkondu eta gutxira, King Sr. Ebenezer Eliza Baptistaren apaiz laguntzaile bilakatu zen, eta 1931n apaiz nagusi. 1934an, elizak King Sr. bidaia multinazional batera bidali zuen Italiara, Tunisiara, Egiptora, Israelera eta, ondoren, Alemaniara, Baptisten Munduko Aliantzaren (BWA) bilerarako. Bidaia Martin Lutero protestantismoaren erreformako buruaren Berlingo guneetara egindako bisitekin amaitu zen. Han zegoen bitartean, King Sr. nazismoaren gorakadaren lekuko izan zen. Erreakzioan, BWA kongresuak honako ebazpena eman zuen: \"Kongresu honek, Jainkoaren Zeruko Aitaren legearen urraketa delako gaitzetsi egiten du, arrazazko etsaitasun guztiak, eta zapalkuntza edo bidegabeko diskriminazioa juduarekiko, koloreko jendearekiko, edo munduko edozein arrazarekiko.\" 1934ko abuztuan itzuli zen etxera, eta urte horretan bertan Martin Luther King Sr. eta bere semea Martin Luther King Jr. izenez deitzen hasi zen. 1957an, Kingek 28 urte zituenean, jaiotza ziurtagiria aldatu egin zuen \"Martin Luther King Jr.\" irakurtzeko.\nHaurtzaro garaian etxean, Kingek eta bere bi anai-arrebak Bibliako eskriturak ozenki irakurtzen zituzten, aitak esandako moduan. Afaldu ondoren amona Jenniek, Bibliako istorio biziak kontatzen zizkien bilobei.Kingen aitak aldian-aldian zartailuarekin jotzen zituen seme-alabak diziplinatzeko. Zenbaitetan, King Sr.ek seme-alabei uzten zien zartailua elkarri jotzeko. Aitak geroago esan zuen, \"King haur bitxiena zen berari jotzen nionean. Hantxe egongo zen, malkoak isuriko zitzaizkion, baina ez zuen inoiz negarrik egingo.\"\nKing, kale berean gertu zegoen denda bateko mutiko zuri batekin lagun egin zen. 1935eko irailean, mutikoek sei urte inguru zituztenean, eskolan hasi ziren. Kingek haur beltzentzako eskolara joan behar izan zuen, Young Street Eskola Elementalera, eta bere jolas laguna berriz ikasle zurientzako bakarrik zen ikastetxe batera. Handik gutxira, mutiko zuriaren gurasoek Kingi debekatu egin zioten bere semearekin jolastea, \"gu zuriak gara, eta zu koloreduna zara\" esanez. Kingek gurasoei gertakaria kontatu zienean, solasaldi luzea izan zuten, Ameriketako esklabotza eta arrazakeriaren historiari buruz. AEBetan beltzek jasan zuten gorrotoa, indarkeria eta zapalkuntza ezagutu zituenean, Kingek gerora adieraziko zuen \"pertsona zuri guztiei gorroto\" ziela. Gurasoek esan zioten bere kristau-betebeharra denak maitatzea zela.\nKingek bere aita segregazioaren eta bereizkeriaren aurka zegoela ikusten zuen. Behin, King Sr. eta semea polizia batek gelditu zituen, eta aitari \"mutil\" esanaz zuzendu zitzaion; King Sr.-ek zakar erantzun zion esanaz semea mutila zela, baina bera gizona. Beste behin aitak Atlanta erdiguneko zapata denda batera eraman zuen, eta saltzaileak atzean eseri behar zutela esan zien. Aitak uko egin zion, erantzunez: \"Edo erosiko dugu hemen eserita, eta ez dugu inolako oinetakorik erosiko\", King hartu eta dendatik irten aurretik. Gero, Kingi esan zion, \"ez zait axola sistema honekin zenbat urte bizi behar dudan, baina ez dut inoiz onartuko.\" 1936an, Kingen aitak ehunka afro-amerikar eraman zituen Atlantako udaletxeko eskubide zibilen aurkako martxa batera, boto eskubideen bereizkeriagatik protesta egitera. Geroago Kingek nabarmendu zuen King Sr. \"benetako aita\" izan zela beretzat.\nBost urte zituenean Kingek himnoak memorizatu eta abestu egiten zituen, eta Bibliako bertsoak buruz esan. Hurrengo urtean, amarekin elizako ekitaldietara joaten hasi zen, himnoak abestuz amak pianoa jotzen zuen bitartean. Geroago, elizako abesbatzako kide bilakatu zen. Kingi opera gustatzen zitzaion, eta pianoa jotzen ikasi zuen. Handitu heinean, hitz askoren jabe egin zen, hiztegiak irakurtzen zituenean etengabe erabiltzen zuelako bertako lexikoa. 1939an, Kingek bere elizako abesbatzako kide gisa abestu zuen esklabo mozorroekin, soilik pertsona zurientzat zen Atlantako \u201c\"Haizearekin joana\"\u201d filmaren estreinaldian.\nNerabezaroa.\nNerabezaroko urteetan, hasieran zurien aurkako erresumina sentitzen zuen, bere familiak eta ingurukoek hegoaldean bizitzearren maiz jasan behar izaten zuten segregazio eta \u201carraza umiliazioagatik\". 1942an, King, 13 urte zituenean, estazioan banatzen zen Atlanta Journal egunkariko zuzendari laguntzaile gazteena bilakatu zen. Urte hartan, Kingek bederatzigarren maila gainditu zuen, eta Booker T. Washington Goi Eskolan matrikulatu zen. Batxilergoko eskola bakarra zen afro-amerikar ikasleentzako. Kingen aitona Williamsek eta tokiko buruzagi beltzak, Atlanta hiriko gobernuari eskatu ondoren sortua zen. Bertan King ezagun egin zen publikoki hitz egiteko zuen gaitasunagatik. Eta ikastetxeko eztabaida taldeko kidea izan zen.\nHasierako ikasturtean, lehenengo saria irabazi zuen Georgia estatuko Dublinen, Beltzen Elks Klubak antolatutako oratoria lehiaketan. Bere hitzaldian adierazi zuenez, \"Amerika beltzak kateak daramatza oraindik. Beltzik onena gizon zuririk gaiztoarenaren menpe dago.\" Atlantako etxera itzultzen zihoala autobusean irakaslearekin, gidariak zutik joateko agindu zien, bidaiari zuriak eseri ahal izateko. Kingek hasiera baten uko egin zion, baina irakasleak esan zion legea hautsiko zuela, onartzen ez bazuen. Gerora Kingek esan zuen gertakari horretan, \"nire bizitzan inoiz izan dudan amorru handiena sentitu nuen.\"\nBigarren hezkuntzako ikasturtean, Morehouse Collegek, historikoki errespetatutako unibertsitate beltzak, iragarri zuen batxilergoko edozein ikasle onartuko zuela, sarrera azterketa gaindituz gero. Garai hartan, ikasle askok bigarren ikasketak utzi egin zituzten Bigarren Mundu Gerran sartzeko. Hori zela eta, Morehouse irrikaz zegoen ikasgelak betetzeko. 15 urte zituela, Kingek azterketa gainditu zuen, eta Collegean sartu zen. Morehouseko azkenaurreko udan, 1947an, 18 urteko Kingek apaiztegian sartzea aukeratu zuen. Elizak, \"gizartea zerbitzatzeko zuen nahiari erantzuteko\" modu onena eskaintzen zuela, ondorioztatu zuen. Kingen \"barruko gogoa\" garatzen hasi zen, eta bakea egin zuen Eliza Bataiatzailearekin. \"Ideien errespetuzko indarra, eta baita protesta soziala\" izango ziren sermoien gaiak, apaiz \"arrazionala\" izango zela uste zuelako. 1948an, King 19 urterekin graduatu zen Morehousen Batxilergoan soziologia arloan.\nTeologia Crozer seminarioan.\nKing Chesterreko (Pennsylvania) Crozer Theinary Seminarioan matrikulatu zen. Aitak bere hezkuntzarekin jarraitzea erabat babesten zuelako, akordioa lortu zuen J. Pius Barbourrekin, familiako laguna eta Calvaryko Baptisten elizako apaiza, berarekin lan egiteko. Beltzen eliza horretan predikari ezaguna izatera igaro zen.\nBehin Kingek beste ikasle bat gaitzetsi egin zuen garagardoa zuelako bere gelan, esanez afro-amerikar bezala ardura partekatua zutela \"Beltzen arrazako zama\" jasateko. Eta denbora batez, Walter Rauschenbuschen \"ebanjelio soziala\" interesatu zitzaion. Hirugarren urtean berriz, King erromantikoki inplikatu zen kafetegian sukaldari bezala lan egiten zuen alemaniar etorkin baten alaba zuriarekin. Kingekin harremanak izan aurretik, irakasle batekin aritua zen neska. Kingek berarekin ezkontzea pentsatu zuen, baina adiskideek horren aurka aholkatu zioten, esanaz arraza-arteko ezkontza batek ezinikusia piztuko zuela bai beltz eta bai zuriengan. Eta horrek hegoaldeko eliza baten apaiz izateko aukerak kaltetuko zizkiola. Kingek negarrez esan zion lagun bati ezingo zuela ezkontzak amari sortuko ziokeen mina jasan, eta sei hilabete geroago hautsi egin zuen harremana. Utzi zuen emakumeak aztarna utziko zion oroimenean, sentimendu iraunkorrak izaten jarraitu zuen; eta lagun batek aipatu zuenez, \"Ez zen sekula errekuperatu\". King 1951an graduatu zuen B.Div. lizentziaturarekin.\nDoktoretza Boston unibertsitatean.\nKingek Boston Unibertsitatean doktoregoko ikasketak teologia sistematikoan hasi zituen. Ikasketekin uztartuz, Twelfth Eliza Baptista historikoan ministro laguntzaile gisa lan egin zuen, William Hunter Hester apaizarekin. Aitaren lagun zaharra zen, eta Kingengan eragin handia izan zuen. Bostonen, bere adineko apaiz adiskide talde txiki bat izan zuen, eta batzuetan gonbidatu joaten ziren besteen elizetara. Gazteek askotan topaketak antolatzen zituzten apartamentuetan, teologia, sermoi estiloak eta gizarte gaiak eztabaidatzeko.\n1954an, 25 urte zituela, Montgomeryko (Alabama) Dexter Etorbideko Eliza Baptistako abade izendatu zuten. 1955eko ekainaren 5ean doktorego titula jaso zuen unibertsitatean, gaiaren izenburua honakoa izanik: \"Paul Tillich and Henry Nelson Wiemanen Jainkoaren ikuskeraren alderaketa\".\nEzkontza eta familia.\nBoston Unibertsitatean ikasten ari zen bitartean, Atlantako Mary Powell lagun eta kontserbatorioko musika ikasleari deitu zion, galdetuz ea hegoaldeko neska politik ezagutzen zuen. Powellek Coretta Scott ikaskideari galdetu zion ea jainkotasuna ikasten ari zen hegoaldeko lagun batekin topo egiteko interesa ote zuen. Scotti ez zitzaion interesatzen predikatzaileekin zitak izatea, baina azkenean Powellen deskribapenean oinarrituz telefonoa ematea baimendu zion. Lehenengo deian, Kingek esan zion Scotti: \"Napoleon Waterloon bezala nago, zure xarmaren aurrean\", eta honek erantzun zion \"Baina ezagutu ere ez nauzu egiten\". Lehen hitzorduan atera ziren, eta bigarrenaren ondoren, Kingek jakin zuen Scottek bere emaztearengan bilatzen zituen kalitateak zituela. Antioko institutuan aktibista izana zen.\nKing eta Coretta Scott 1953ko ekainaren 18an ezkondu ziren, bere jaioterriko gurasoen etxean Heibergerren, Alabaman. Lau seme-alaben gurasoak izan ziren: Yolanda (1955-2007), Martin Luther King III (1957-), Dexter Scott (1961-) eta Bernice (1963-). Ezkondu ondoren, Kingek mugatu egin zuen Corettaren eginkizuna eskubide zibilen mugimenduan, etxekoandre eta ama izateko.\nMontgomeryko autobusari boikota, 1955.\n1955eko martxoan, Claudette Colvinek, Montgomeryko hamabost urteko ikasle beltzak, autobusean gizon zuri bati jarlekua uzteari uko egin zion Jim Crow legeak urratuz. Estatu Batuetako hegoaldeko lege hauek, arrazen segregazioa inposatzen zuten. King, kasua aztertu zuen Birminghamgo afroamerikar komunitateko batzordean zegoen. E. D. Nixon eta Clifford Durr aktibisten defendatzaileen abokatuek ezer ez egitea erabaki zuten eta beste kasuren baten zain egon, hor adin txikikoa zegoelako inplikatuta.\nBederatzi hilabete geroago, 1955eko abenduaren 1ean, antzeko gertakari bat izan zen Rosa Parks atxilotu zutenean, hiriko autobus baten bere eserlekua uzteari uko egiteagatik. Bi gertakariek Montgomeryko autobusei boikota ekarri zioten. Nixonek eskatu eta planifikatu egin zuen, eta ondoren King izan zen buru. Boikotak 385 egunez iraun zuen, eta egoera hain gogorra bihurtu zen, non Kingen etxea bonbardatu egin zuten. King atxilotua izan zen kanpaina honetan, eta Estatu Batuetako Browder v. Gayle Auzitegiak emandako erabaki batekin, Montgomery autobus publiko guztietan arraza-segregazioa amaitu egin zen. Autobusen boikotean Kingek izandako rolak figura nazional bilakatu zuen, eta eskubide zibilen mugimenduko bozeramailerik ezagunena.\nHegoaldeko Kristau Buruzagitzako Konferentzia.\n1957an, Kingek, Ralph Abernathyk, Fred Shuttlesworthek, Joseph Loweryk eta eskubide zibilen aldeko beste ekintzaile batzuek Hegoaldeko Kristau Buruzagitzako Konferentzia (SCLC) sortu zuten. Taldea eratzeko oinarria eliza beltzen autoritate moralaz baliatzea zen, eskubide zibilen erreformaren zerbitzura indarkeriarik gabeko protestak antolatzeko. Taldea, Kingekin laster adiskidetu zen Billy Graham ebanjelistaren gurutzadetan inspiratu zen. King SCLCko buru izan zen erail zuten arte. SCLCeko 1957ko Askatasunerako Otoitz Erromesaldia izan zen Kingek publiko nazionalari hitza zuzendutako lehenengo aldia.\n1959an, Kingek \"Gizonaren neurria\" izeneko liburu laburra argitaratu zuen, bere bi sermoiekin \"\"Zer da gizona\"?\" eta \"Bizitza osatu baten dimentsioak\". Sermoiek gizakiak Jainkoaren maitasuna behar zuela defendatzen zuten, mendebaldeko zibilizazioaren arrazakeria kritikatuz. 1962an, Kingek eta Gandhi Sozietateak izkribu bat eman zioten John Fitzgerald Kennedy presidenteari Abraham Lincolnen urratsak jarraitzeko eskatuz, eta eskubide zibilen aldeko kolpe bat emateko, bigarren emantzipazio mota bezala. Presidenteak ez zuen agindua gauzatu.\nRobert F. Kennedy fiskal nagusiaren agindu baten barnean, FBI 1963. urteko udazkenean Kingen telefonoa kontrolatzen hasi zen. Kennedy kezkatuta agertu zen salaketa publikoak egon zirenean SCLCn komunistak zeudela salatuz, eta beldur zen horiek administrazioaren eskubide zibilen ekimenak deuseztatuko egingo zutelako. Fiskalak King ohartarazi zuen, elkarte horiekin eteteko, eta geroago behartuta sentitu zen FBIk King eta SCLCko buruzagiak kontrolatzea baimentzen zituen zuzentarau idatziak bidaltzera. FBIko zuzendaria, J. Edgar Hoover, eskubide zibilen mugimenduaren beldur zen, eta komunisten infiltrazioaren salaketak ikertu zituen.\nKingek martxak antolatu eta zuzendu zituen, beltzen boto eskubidea, desegregazioa, lan eskubideak eta oinarrizko eskubide zibilen aldekoak. Kingek eta SCLCk kristau ezkertiarren printzipioak praktikan jarri zituzten, eta indarkeriarik gabeko protestaren taktikak aplikatu arrakastaz, protestarako metodoa eta protestak egiteko lekuak aukeratuz. Hala ere, beste agintari beltz batzuek kritikatu egin zuten eskubide zibilen mugimenduan parte hartzen zuelako, esaterako Malcolm X militante beltz eta Islameko Nazio elkarteko partaide zenak. Eta baita, Ella Bakerrek, King mugimenduaren oinarriekin harremana galdu zuen pertsona mediatiko eta karismatikoa kontsideratzen zuelako, eta Nelson Rockefeller bezalako elite mailako pertsonaiengatik gertuago zegoela gaineratuz.\nAlbany Mugimendua, 1961.\nAlbany Mugimendua 1961. urteko Albanyn, Georgian, sortu zen arraza-segregazioaren aurkako koalizioa izan zen. Abenduan King eta SCLC koaliziora bildu ziren. Mugimenduak milaka herritar mobilizatu zituen hiri barruko segregazioari aurre egiteko, indarkeriarik gabeko eraso zabal baten alde arlo guztietan, eta nazio osoaren arreta bereganatu zuen. King 1961eko abenduan lehen aldiz bisitan joan zenean, \"egun bat egon eta etxera itzultzeko asmoa zuen, aholkuak eman ondoren\". Hurrengo egunean manifestari baketsuen atxiloketa masiboan harrapatu zuten, eta fidantza ezetsi zuen hiriak kontzesioak egin arte. Kingen arabera, \"akordioa desohoretu eta urratu egin zen\u201d berak hiritik alde egin ondoren.\nKing 1962ko uztailean itzuli zen, eta berrogeita bost egun espetxean ala 178 dolarreko isuna eman zioten aukeran (2019an 1.500 $ baliokidea). Kartzela hautatu zuen. Epaia eman eta hiru egunera, Laurie Pritchett polizia-buruak era diskretuan Kingen isuna ordaindu, eta askatzea agindu zuen. \"Ikusita genuen bazkariko mahaiko aulkitxoetatik\u00a0 bidaltzen zituztela ... elizetatik bota ... eta kartzelan sartu ... Baina lehen aldia zen, kartzelatik bota gintuzten lekuko izan ginela.\" Geroago King Egoitzak onartu zuen Billy Graham apaiz ebanjelista zuria izan zela espetxetik atera zuena.\nIa urtebetez aktibismo lan asko egin zuen, emaitza ukigarri gutxirekin, eta mugimendua okertzen hasi zen. Kingek manifestazio guztiak etetea eskatu zuen, eta \"Penitentzia Eguna\" egitea indarkeriarik eza sustatzeko eta oinarri morala goian mantentzeko. Komunitate beltzaren barruan zeuden desadostasunak, eta tokiko gobernuek emandako erantzun apalak, ahaleginak deuseztatu zituen. Albanyko ekimenak Kingentzako eta eskubide zibilen mugimendu nazionalarentzako funtsezko ikasgaia izan zen taktikak garatzerakoan. Bestalde, komunikabide nazionalek kritika handiak egin zioten Kingi, porrotean izandako eginkizunagatik. Eta SCLCren emaitza falta horrek, erakundearen eta SNCC erradikalagoaren arteko tartea handitu egin zuen. Albanyren ondoren, Kingek zirkunstantziak kontrolatu ahal izateko SCLCrako konpromisoak aukeratu nahi zituen, aurretik zeuden egoeretan sartu beharrean.\nBirminghameko kanpaina, 1963.\n1963ko apirilean, SCLCk arraza-segregazioaren eta injustizia ekonomikoaren aurkako kanpaina hasi zuen Birminghamen, Alabaman. Kanpainak indarkeriarik gabeko baina kontrako taktikak nahita erabili zituen, Wyatt Tee Walker apaizak garatuta neurri batean. Beltzek Birminghamen, SCLCrekin antolatuta, espazio publikoak okupatu zituzten martxekin eta lurrean jesarriz, bidegabe jotzen zituzten legeak urratuz\nKingen asmoa atxiloketa masiboak eragitea zen eta \"krisialdiz jositako egoera bat sortuz ezinbestean negoziaziorako ateak ireki\". Kanpainako lehen boluntarioek ez zuten hiria itxi edo komunikabideen arreta erakartzea lortu. King zalantzakor baten kezken gainetik, SCLC estratega James Bevelek kanpainaren norabidea aldatu zuen, haurrei eta gazteei manifestazioetan parte hartzeko deia eginez. Newsweek aldizkariak estrategia honi Haurren Gurutzada deitu zion.\nProtesten garaian, Birminghameko Polizia Sailak, presiopeko urak eta polizia txakurrak erabili zituzten manifestarien aurka, haurrak barne. Poliziaren erantzuna telebista nazionaleko albistegietan emititu zen, eta AEBko arreta bereganatu zuen, amerikar zuri asko hunkituz eta mugimenduaren atzean amerikar beltzak sendotuz. Manifestari guztiak ez ziren baketsuak izan, SCLCren asmo sutsuak gorabehera. Zenbait kasutan, auzotarrek poliziari eraso egin zioten, indarrez erantzun baitzuten. King eta SCLC kritikatu zituzten haurrak onartzeagatik min hartzeko lekuetan. Baina kanpaina arrakastatsua izan zen: Polizia buruak postua galdu zuen, \"Jim Crow\" ikurrak jaitsi ziren eta leku publikoak beltzentzako irekiagoak izan ziren. Kingen ospea izugarri hobetu zen.\nKing kanpaina hasieran atxilotu eta espetxeratu egin zuten. Bere 13garren atxiloketa, jasan zituen 29tik. Ziegatik, \u00a0\"Birminghameko kartzelatik eskutitza\" ospetsua bidali zuen, mugimenduak aldaketa sozialak lortzeko bide legalak jarraitzeko deia eginaz. Arrazakeriaren krisia premia handiegia zela argudiatu zuen Kingek, eta orduko sistema larregi errotuta zegoela: \"Esperientzia mingarriaren bidez badakigu zapaltzaileak askatasuna ez duela inoiz borondatez ematen; zapalduek eskatu behar dutela.\" Azpimarratu zuen Boston Tea Party, estatubatuar kolonietan matxinatutako ekintza ospetsua, legez kanpoko desobedientzia zibila izan zela, eta alderantziz, \"Adolf Hitlerrek Alemanian egin zuen guztia \u2018legala\u2019 zela.\" Walter Reutherek, Estatu Batuetako Auto Langileen presidenteak, 160.000 dolarreko diru-laguntza zuzendu zien Kingi eta bere protesta-kideei.\nSt. Augustine, Florida, 1964.\n1964ko martxoan, Kingek eta SCLCek Robert Haylingen mugimendu eztabaidagarriarekin bat egin zuten St. Augustinen, Floridan. Haylingen taldea NAACPn afiliatuta zegoen, baina bortizkeriarik gabeko taktikekin batera autodefentsa armatuaren alde egin zuenean, erakundetik bota egin zuten. Hala ere, SCLC bakezaleak onartu \u00a0egin zituen. Kingek eta SCLCk iparraldeko aktibista zuriak Saint Augustinera eramateko lan egin zuten, besteak beste, errabinoen ordezkaritza bat eta Massachusettsko gobernadorearen 72 urteko ama. Guztiak atxilotuak izan ziren. Ekainean zehar, mugimenduak gauero egiten zituen martxak hirian barrena, \"askotan K.K.Klanen kontrako manifestazioei aurre eginez, komunikabide nazionalen arreta piztu zuen indarkeria suspertuz\". Ehunka pertsona atxilotu eta espetxeratu zituzten. Mugimendu hori ematen zen bitartean, 1964ko Eskubide Zibilen Legea onartu zen.\nSelma, Alabama, 1964.\n1964ko abenduan, Kingek eta SCLCek Ikasleen Indarkeriarik gabeko Koordinazio Batzordearekin (SNCC) batu ziren Selman, Alabaman. Aurretik SNCC hautesleen erregistroan lanean aritu zen hilabete batzuetan. Tokiko epaile batek agindua eman zuen, SNCC, SCLC, DCVL edo 41 eskubide zibilen izen bereko afiliatuen hiru pertsona edo gehiago biltzea galarazten zuena. Agindu honek eskubide zibilen jarduera behin-behinean geldiarazi zuen, Kingek 1965eko urtarrilean Brown Elizan aginduari aurre eginaz hitz egin zuen arte. Montgomeryn, Alabaman, 1965eko martxoan estatuko polizien eta beste pertsona batzuen indarkeria manifestari baketsuen aurka, publizitate handia sortu zuen Alabamako arrazakeria nazio mailan ikusgai jarriz.\nNew York Hiria, 1964.\n1964ko otsailean Kingek Eskola Berriako inaugurazio ekitaldian \"\"Amerikarren arraza krisia\" izeneko hitzaldia eman zuen, aurkezpen sortaren hasieran. Bere diskurtsoaren audio grabaziorik ez zen ezagutzen, baina 2013ko abuztuan, ia 50 urte geroago, Eskolak 15 minutuko audiotape bat aurkitu zuen hitzaldi osteko galdera eta erantzun saiorena. Ohar horietan, Kingek Jawaharlal Nehrurekin zuela gutxi izandako elkarrizketa bat aipatu zuen. Bertan Ameriketako afroamerikar askoren egoera tristeak Indiako ukiezinak zituztenarekin alderatu zuen.\nWashingtongo martxa, 1963.\nKing, SCLCko ordezkari bezala, \"Sei Handiak\"\" eskubide zibilen erakundeetako liderren artean zegoen, Enplegu eta Askatasunerako Washingtoneko martxaren antolaketan, 1963ko abuztuaren 28an burutu zena. Sei Handiak-en zeuden beste kideak honakoak ziren: Roy Wilkins \"Kolorezko Pertsonen Aurrerapenerako Elkarte Nazionalekoa\"; Whitney Young, \"Hirien Liga Nazionalekoa\"; A. Philip Randolph, \"Lo Egiteko Maletategien kofradiakoa\"; John Lewis, \"SNCCkoa\"; eta James L. Farmer Jr., \"Arrazen Berdintasuneko Kongresukoa\".\nHainbat buruzagi zuri eta afro-amerikarrek Kingi eskatu zioten Bayard Rustinengandik urruntzea, homosexualitate irekiaren aldekoa zelako, sozialismo demokratikoaren aldekoa baita, eta AEBetako Alderdi Komunistarekin loturak izan zituelako, eta onartu egin zuen. Hala ere, lankidetzan aritu zen 1963ko \"Washingtongo Enpleguaren eta Askatasunaren aldeko Martxan\", eta Rustin izan zen antolatzaile logistiko eta estrategiko nagusia. Kingentzat, polemika sortu zuen beste gertakizun bat ere egon zen, John F. Kennedy Estatu Batuetako presidenteak martxaren ikuspegia aldatzeko eskatu zuenean, Rustin izan zelako onartu zuen pertsonaia nagusietako bat.\nKennedyk hasieratik egin zuen martxaren aurka, kezkatuta baitzegoen eskubide zibilen legedia onartzearen unean kontrako eragina izan al zuelako. Hala ere, antolatzaileek irmo agertu ziren martxa egin egingo zelakoan. Antolakuntzak aurrera egin ahala, Kennedytarrek alde lan egitea erabaki zuten, garrantzitsua zelako arrakasta lortuko zuela ziurtatzea. Bestalde, Kennedy presidentea kezkatuta zegoen bertaratutakoak 100.000 baino gutxiago izan zitezkeelako. Hori saihestu asmoz, laguntza eskatu zien beste eliza batzuetako buru nagusiei eta Walter Reutheri, Automobilgintzako langileen presidentea, manifestariak mobilizatzen laguntzeko.\nMartxa, jatorriz, AEBetako hegoaldeko beltzen egoera larria dramatizatzeko gertakari bezala pentsatua zegoen, eta baita antolatzaileen kezkak eta kexak era zuzenean jartzeko nazioaren boterearen hiriburuko egoitzaren aurrean. Antolatzaileek gobernu federala salatu nahi izan zuten, eskubide zibilen eta langileen eta beltzen segurtasun fisikoa ez bermatzeagatik. Taldeak presidentetzaren presioa eta eragina bereganatu zuen, eta gertaerak azkenean, tonu askoz ere bigunagoa hartu zuen. Ondorioz, eskubide zibilen aldeko ekintzaile batzuk arrazakeriaren martxa zehaztugabe bat zela zioten; Malcolm Xk berriz \"Washingtongo Fartsa\" deitu zuen, eta Islamaren Nazioak debekatu egin zien bere kideei martxara joatea.\nEskakizun zehatzak egin zituen martxak: ikastetxe publikoetan arraza segregazioa amaitzea; eskubide zibilen inguruko legeria esanguratsua garatzea, enpleguan arraza diskriminazioa debekatzen zuen legea barne; eskubide zibiletako langileak babestea poliziaren basakeriaren aurka; langile guztientzako 2 $ko gutxieneko soldata (17 $ baliokidea 2019an); eta Washington D.C.-ko autogobernua, orduan kongresu batzordeak gobernatzen zuelako. Tentsioak izan arren, martxa erabateko arrakasta izan zen. Etnia desberdinetako milioi laurden pertsona baino gehiagok hartu zuten parte ekitaldian, Lincoln Memorialaren urratsetatik Mall Nazionaleraino, igerileku inguruan. Garai hartan, Washington D.C.ren historiako protesta topaketarik handiena izan zen.\n\"Amets bat dut\" hitzaldia\nKingek 17 minutuko hitzaldia eman zuen, gerora \"\"Amets bat dut\"\u201d (\"I Have a Dream\") izenarekin ezagutu zena. Diskurtsoko pasarte ospetsuenean (bertan prestatutako testutik atera egin zen, ziurrenik Mahalia Jacksonek bere atzetik \"Konta iezaiezu ametsa!\" oihu egin ziolako), King honela aritu zen:\n\"Amets bat dut\" amerikar oratoriaren historiako diskurtso onenetarikoa dela esan daiteke. Martxak, eta bereziki Kingek egindako hitzaldiak, eskubide zibilak Estatu Batuetako erreformen agendaren goialdean jartzen lagundu zuten, eta 1964. urteko Eskubide Zibilen Legea onartzea erraztu zuten.\nHitzaldiaren jatorrizko idatzizko kopia, Kingek gainean idatzitako oharrak barne, 1984an jakin zen George Raveling Iowa Unibertsitateko saskibaloiko lehen entrenatzaile afro-amerikarraren esku zegoela. 1963. urtean, Raveling, 26 urte zituenean, podiumetik gertu zegoen zutik, eta hitzaldia bukatu ala, adoretsu galdetu zion Kingi ea hitzaldiaren kopia har zezakeen. Eta lortu egin zuen.\nSelmako boto eskubideen aldeko mugimendua eta \"Igande odoltsua\", 1965.\nJames Bevelek Selmatik Montgomeryra martxa baterako deia egin zuenean, King, Bevel eta SCLCek zein SNCCrekin lankidetza partzialarekin, estatuaren hiriburura martxa antolatzen saiatu ziren. 1965eko martxoko lehen saiakera, Edmun Pettus zubian manifestarien aurkako polizia indarkeriagatik bertan behera utzi behar izan zuten. Egun hori Igande odoltsua (\"Bloody Sunday\") izenarekin ezagutzen da, eta eskubide zibilen aldeko mugimenduaren alde laguntza publikoa lortzeko ahaleginean inflexio puntu garrantzitsua izan zen. Kingen indarkeriarik gabeko estrategiaren indarraren erakusketa dramatikoena izan zen, nahiz eta King bera ez egon partehartzaileen artean.\nMartxoan bertan, Johnson Presidentearen Administrazioko funtzionarioekin bildu zen, manifestarien aurkako edozein epaiketa saiakera bertan behera uzteko. Elizako eginbeharrak zirela-eta ez zen martxara joan, baina gero idatzi zuen: \"Estatuko tropek egin zuten basakeria mota jakin izan banu, nire elizako eginbeharrak erabat uztera behartuta sentituko nintzateke.\" Protesten aurkako poliziaren basakeriaren grabazioak hedatu egin ziren, eta nazio osoko publikoaren haserrea piztu zen.\nVietnamgo gerrako oposizioa.\n\"AEBetako gobernua gaur egun munduko indarkeriaren hornitzaile handiena da.\"\n- \"Martin Luther King Jr\".\n\"Aitortu behar dugu ezin dugula gure arazoa orain konpondu botere ekonomiko eta politikoaren birbanaketa erradikala sortu arte ... Horrek balioen eta beste gauza batzuen iraultza esan nahi du. Ikusi behar dugu orain arrazakeria, esplotazio ekonomikoa eta militarismoaren gaitz guztiak lotuta daudela ... Ezin duzu bata kendu besteak kentzea lortzen ez baduzu ... Amerikako bizitzaren egitura osoa aldatu behar da. Amerika nazio hipokritikoa da, eta guk geure etxe propioan ordena jarri behar dugu.\"\n- \"Martin Luther King Jr.\"\nKing denbora askoan egon zen Estatu Batuen parte hartzearen aurka Vietnamgo Gerran, baina hasiera baten hitzaldi publikoetan gaia saihestu egiten zuen, Lyndon BJohnson presidentearen politiken kritikak eskubide zibilen helburuak oztopatzeko sor zitzaketen interferentziengatik. SCLCk Ekintza Zuzeneko zuzendari ohia eta gero Vietnamgo Gerra Amaitzeko Udaberriko Mobilizazio Batzordeko buru zen James Bevelek eskatuta, eta Muhammad Aliren zintzotasunak inspiratuta, Kingek publikoki gerraren aurka egitea erabaki zuen, oposizioa gero eta handiagoa zelako estatubatuar jendearen artean.\nPobreen Kanpaina, 1968.\n1968an, Kingek eta SCLCek \"Pobreen Kanpaina\" antolatu zuten justizia ekonomikoko gaiak jorratzeko. Kingek nazio osoa zeharkatu zuen, Washingtonera joango zen \"behartsuen arraza anitzeko armada\"ren martxa, Kapitolioan indarkeriarik ezaren bidez desobedientzia zibila sustatzeko, Kongresuak estatubatuar pobreentzako \"eskubide ekonomikoen aitorpena\" sortu arte.\nKanpainaren aurretik Kingen bere azken liburua argitaratu zuen \u201c\"Nora goaz hemendik: kaosera ala komunitatera\"?\u201d, gai sozialak aztertuz eta pobreziari aurre egiteko modua zehaztuz. King Henry Georgeren liburua aipatzen zuen, \u201c\"Aurrerapena eta Txirotasuna\"\u201d, bereziki oinarrizko errenta bermatuaren alde. Kanpaina Washington D.C.ko martxarekin amaitu zen, Estatu Batuetako komunitate behartsuenei laguntza ekonomikoa eskatuz. Kingek eta SCLCek gobernuari eskatu zioten Amerikako hiriak berreraikitzen inbertitzeko. Sentitzen zuen Kongresuak \"behartsuekiko etsaitasuna\" erakutsi zuela, \"funts militarrak azkartasunez eta eskuzabaltasunez\" gastatuz.\nPobreen Kanpaina polemikoa izan zen, baita eskubide zibilen mugimenduaren barnean ere. Bayard Rustinek dimisioa aurkeztu zuen, martxaren helburuak zabalegiak zirela esanez, bere eskakizunak eginezinezkoak zirela, eta kanpaina horiek pobreen eta beltzen kontrako biolentzia eta errepresioa azkartuko zituztelako.\nHilketa eta ondorenak.\n1968ko martxoaren 29an, King Memphisera joan zen, sanitario publikoetako langile beltzei laguntzera. Martxoaren 12az geroztik greban zeuden soldata altuagoak eta tratu hobea lortzeko asmoarekin. Gertaera baten, kaleko konponketa lanetako beltzek bi orduko ordaina jaso zuten etxera bidali zituztenean eguraldi txarra zela eta, baina langile zuriek egun osoko ordaina jaso zuten.\nKingen Memphiseko Lorraine moteleko 306 gela zuen erreserbatuta. Erailketa ikusi zuen Abernathyk, Estatu Batuetako Erailketen Etxeko Batzordearen aurrean esan zuen King eta haren ingurukoak 306 aretoan egoten zirela beti, \"King-Abernathy suite\" izenaz ezagutzen zela. Han bertan zegoen Jesse Jacksonen esanetan, Kingen azken hitzak hil zuten balkoitik Ben Branch musikariarentzat izan ziren, gau hartan King egongo zen ekitaldi baten parte-hartzen zuelako: \"\"Ben, ziurtatu 'Hartu nire eskua, Jaun preziatua\u2019 jotzen duzula' gaur gaueko bileran. Jo ezazu dotore.\u201d\"\nZoritxarrez James Earl Rayk tirokatu zuen 1968ko apirilaren 4ko 18:01ean, motelaren bigarren solairuko balkoian zegoela. Bala eskuineko masailetik sartu zitzaion, masailezurra txikituz eta gero bizkarrezurrean barrena ibili zen sorbalda&lt;n sartu aurretik. Bularreko larrialdiko kirurgiaren ostean, King San Jose ospitalean hil zen 19:05ean. Autopsiak agerian utzi zuen 39 urte baino ez izan arren, \"60 urteko bihotza zuela\". Batzuk zioten eskubide zibilen mugimenduan aritutako 13 urteko estresagatik izango zela. Martin Luther King Jr. Parke Historiko Nazionalean dago lurperatuta.\nOndorenak.\nHilketak nazio osoan istilu arrazisten uholdeak eragin zituen\u02d0 Washington D.C.n, Chicagon, Baltimoren, Louisvillen, Kansas Cityn eta beste dozenaka hiritan. Robert F. Kennedy presidentetzarako hautagaia Indianapolisera zihoan kanpainako agerraldi baten hitz egitera, Kingen heriotzaren informazioa jaso zuenean. Diskurtso laburra eta inprobisatua egin zuen tragediaren berri emateko, eta Kingen biolentzia-ezaren idealarekin jarraitzeko eskatu zien laguntzaileei. James Farmer Jr.ek eta eskubide zibilen beste agintari batzuk ere indarkeriarik gabeko ekintzak eskatu zituzten, nahiz eta Stokely Carmichael militanteak erantzun sendoagoa aldarrikatu. Memphis hiriak greba azkar konpondu zuen, saneamenduko langileen aldeko baldintzekin.\nKonspirazio salaketak.\nRay-ren abokatuek petxero bat zela mantendu zuten beti, Lee Harvey Oswald hiltzailea bezala John F. Kennedyren erailketan, teoria konspiratzailean atzen zeudelako. Baieztapen horren aldekoek esan zuten Rayren aitortza presiopean eman zela, heriotza zigorrarekin mehatxatu zutelako. Ray lapurra eta doilorra zela onartu zuten, baina armekin delitu krimenak egiteagatik ez zuela inolako erregistrorik. Hala ere, AEBetako hainbat hiritan espetxeetako espedienteek frogatu zuten behin baino gehiagotan preso izan zela lapurreta armatuak egotzita.\nHilketaren aurkako konspirazio bat susmatzen zutenek zioten bi balistika frogek erakutsi zutela Rayren Remington Gamemasterren antzeko fusil bat izan zela hilketaren arma. Proba horiek ez zuten zehazki Rayren fusila adierazi. Bere heriotzaren unean, Kingen inguruko lekukoek esan zuten tiroa beste toki batetik zetorrela. Esan zuten etxola ondoan zegoen zuhaixka lodi baten atzetik zetorrela - hilketaren ondorengo egunetan moztu egin zuten-, eta ez motelaren leihotik. Hala ere, Rayren aztarna handiak aurkitu ziren armairuan, eta bainugelan utzi zuten hainbat objektuetan, hala nola fusila, prismatiko bikotea, arropa artikuluak, egunkaria, etab. Rayen hatz-markak zituen erriflearen azterketak zehaztu zuen gutxienez tiro bat tirokatu zela erailketaren unean.\n2004an, Jesse Jacksonek honako hau adierazi zuen: \u201cKontua da martxa eteteko saboteatzaileak egon zirela. Eta geure erakundearen barnean, oso pertsona esanguratsuak aurkitu genituen gobernuko nominak zituztenak. Beraz, barne infiltrazioak, kanpoko saboteatzaileak, eta prentsaren erasoak. ... Ez dut inoiz sinetsiko James Earl Rayk izan zuela arrazoirik, dirua eta mugikortasuna bakarrik egin ahal izateko. Gure gobernua oso arduratuta zegoen eskenatokia prestatzen, eta baita James Earl Rayk handik ihes egiteko bidea.\"\nLegatua.\nKingen ondare nagusia AEBetan eskubide zibilen gaineko aurrerapenak ziurtatzea izan zen. King eraila izan eta egun batzuetara, Kongresuak 1968. urteko Eskubide Zibilen Legea onartu zuen. Legearen VIII tituluak, Bidezko Etxebizitzaren Legea izenaz ezagutzen denak, etxebizitza eta etxebizitzarekin lotutako transakzioetan diskriminazioa debekatu zuen arrazaren, erlijioaren edo jatorri nazionalaren arabera (gero zabaldu egin zen sexua, familia egoerara eta ezgaitasunera). Legedi hau AEBetan egoitza-diskriminazioari aurre egiteko Kingen borrokari egindako omenaldia izan zela diote.\nNazioartean, Kingen ondareak Hegoafrikako Kontzientzia Beltzaren Mugimenduan eta eskubide zibilen mugimenduan eragina izan zuen. Kingen lana Albert Lutuli Hegoafrikako liderraren inspirazio iturri izan zen, eta bere herrialdeko justizia arrazaren alde borrokatzearen, Nobel Saria jaso zuen. King estatubatuar ikono bihurtu da liberalismo amerikarraren eta aurrerakoitasunaren historian. Bestalde, Kingen pentsaerak John Hume irlandar politikari eta aktibistari ere eragin zion.\nCoretta Scott King emazteak bere senarraren arrastoak jarraitu zituen, eta 2006an hil zen arte, justizia sozialaren eta eskubide zibilen arloan aritu zen. Martin Luther King erail zuten urte berean, King Zentroa sortu zuten Atlantan, bere ondarea kontserbatzeko eta indarkeriarik gabeko gatazken konponbidea eta tolerantzia, mundu mailan sustatzeko. Haien semea, Dexter King, zentroko presidentea da.\nMartin Luther King Jr. Eguna\n1971n hasita, Missouriko St Louis hiria eta estatu batzuk jai egunak ezarri zituzten Kingen omenez. Etxe Zuriko Rose Lorategian, 1983ko azaroan Ronald Reagan presidenteak lege bat sinatu zuen King omentzeko jai egun federala sortuz. 1986ko urtarrilaren 20an egin zen lehenengo aldiz, eta Martin Luther King Jr. Eguna izena du. 1992an George H. W. Bush presidentetzara ailegatu ondoren, jai eguna urtero urtarrileko hirugarren astelehenean egiten da, Kingen jaiotza egunetik gertu. 2000ko urtarrilaren 17an, lehenengo aldiz, Martin Luther King Jr. Eguna ofizialki AEBetako berrogeita hamar estatu guztietan egin zen.\nOroitzapen liturgikoak\nKing Ameriketako Estatu Batuetako eliza apezpikularrak martiritzat gogoratzen du, urtero ospatzen duen heriotzaren urteurrenean, apirilaren 4an. Amerikako Eliza Luterano ebanjelikoak King liturgikoki oroitzen du bere jaiotzaren urteurrenean, urtarrilaren 15ean.\nErresuma Batuko ondarea\nErresuma Batuan, The Northumbria eta Newcastle Unibertsitateek Martin Luther King Bakearen Batzordea, sortu zuten, Kingen ondarea omentzeko. Bere ikuspegian inspiratuta, Erresuma Batuan hainbat jarduera egiten ditu \"bakearen kultura eraikitzen\" ahalegintzen baita.\nMaterial galera\n2019ko ekainean, The New York Times aldizkariak Martin Luther King Jr. ere zerrendatu zuen, 2008an Universal Studioseko suteetan ehunka artisten materiala suntsitu zenean.\nIdeiak, eraginak eta jarrera politikoak.\nErlijioa.\nApaiz kristau bezala, Kingen eragin nagusia Jesukristo eta ebanjelio kristauak izan ziren, ia beti aipatzen zituenak erlijio bileretan, elizetan egindako hitzaldietan eta diskurtso publikoetan. Kingen fedea Jesusen honako aginduan oinarritu zen, maite zure lagun hurkoa zeure burua bezala, Jainkoa maitatuz guztiarekin gainetik, eta etsaiak maitatuz, beraien alde otoitz eginaz eta bedeinkatuz. Bere indarkeriarik ezaren pentsamoldearen oinarrian bazegoen baita beste masaila ipini Mendiko sermoian agertzen zena, Jesusek ezpata bere lekuan berriro sartuz (Mateo 26:52). Birminghameko espetxetik idatzitako eskutitz ospetsuan, Kingek Jesusen \"muturreko\" maitasun bezala deskribatzen zuenarekin bat etorri nahi zuen, eta beste bakezale kristau asko ere aipatu zituen, oso ohikoa baitzen berarentzat.\nIndarkeriarik eza.\n\"Munduko bakea biolentziarik ezaren bitartez ez da ez zentzugabea eta ez ezinezkoa. Gainerako metodo guztiek huts egin dute. Bestela, berriro hasi beharko ginateke. Indarkeriarik eza abiapuntu ona da. Metodo honetan sinesten dugunok arrazoimenaren, santutasunaren eta ulermenaren ahotsak izan daitezke indarkeriaren, gorrotoaren eta emozioen ahotsen artean. Oso ongi molda dezakegu bake giro bat, horretatik bake sistema bat eraikitzeko.\"\n- Martin Luther King Jr.\nBayard Rustin eskubide zibilen afroamerikar aktibista izan zen Kingen indarkeriarik ezaren ohiko aholkularia. Era berean, Harris Wofford eta Glenn Smiley aktibista zuriek ere aholkatzen zuten. Rustin eta Smiley kristau bakezale tradizioaren jatorrikoak ziren, eta Woffordek eta Rustinek Mahatma Gandhiren irakaspenak aztertuak zituzten. Rustinek indarkeriarik eza aplikatu zuen Adiskidetze Eguna kanpainan 1940ko hamarkadan, eta Wofford hegoaldeko beltzei Gandhismoa sustatzen aritu zen 1950eko hamarkadaren hasieratik.\nAktibismoa eta inplikazioa amerikar natiboekin.\nKing natibo estatubatuarraren eskubideen aldekoa zen. Amerikar natiboak ere Kingen eskubide zibilen mugimenduaren aldekoak ziren, bertako amerikarren parte-hartze aktiboa sustatuz. Indiar Gazteriaren Kontseilu Nazionalak (NIYC) laguntza handia eman zuen Kingen kanpainetan, bereziki 1968ko Pobreen Herri Kanpainan. Kingen \"Zergatik ezin dugun itxaron\" liburuan honako hau idatzi zuen: \u201c\"Gure nazioa genozidioan sortu zen jatorrizko amerikarra, indiarra, arraza txikiagoa zela esaten zuen doktrina hartzerakoan. Gure bazterretan Beltz (Negro) asko egon aurretik, arraza gorrotoaren urradurak jadanik gizarte koloniala desitxuratua zuen. XVI. mendetik aurrera, odola isuri zen arraza nagusitasunaren aurkako borroketan. Beharbada, herri indigena ezabatzeko politika nazionala garatu duen nazio bakarra gara. Gainera, esperientzia tragiko hori gurutzada noble bihurtu zuten. Izan ere, gaur egun ere ez dugu baimenik pasarte lotsagarri horiek arbuiatzeko edo lotsa sentitzeko. Gure literatura, gure film, gure drama, gure folklore guztiak goratu egiten dute\".\"\nPolitika.\nSCLCko buruzagi bezala, Kingek AEBetako alderdi politiko edo hautagairik publikoki ez babesteko jokabideari eutsi zion: \"Sentitzen dut norbait lerrokatu gabeko posizioan egon behar dela, bi alderdiei objektiboki begiratzeko eta bien kontzientzia izateko, ez bata edo bestearen morroi edo nagusi. 1958ko elkarrizketa baten adierazi zuen ez zela alderdi perfekturik, esanez: \"Ez dut uste alderdi errepublikanoa Jainko ahalguztidunaz beterik dagoenik, ez eta alderdi demokratikoa. Biek ahulguneak dituzte ... Eta ez dut inolako lotura bereizezinik alderdi biekin.\" Kingek Paul Douglas Illinoisko senatari demokratikoa goraipatu zuen \"senatari guztietatik handiena \"izateagatik, eskubide zibilen arrazoien defentsa sutsua egiteagatik urteetan zehar.\nKalte-ordaina.\nKingek adierazi zuen amerikar beltzek, eta baita beste hainbat estatubatuar desgaituek ere, kalte historikoengatik konpentsatuak izan behar zutela. 1965ean Playboyk egindako elkarrizketa baten, esan zuen estatubatuar beltzei berdintasuna ematearekin soilik ezin zela errealitatean haien eta zurien arteko alde ekonomikoa itxiko. Kingen arabera, ez zuen esklabotzaren ondorioz galdutako soldatak erabat itzultzea bilatzen, ezinezkoa zela uste zuelako, baina talde kaltetu guztiei emateko, hamar urtetan 50 mila milioi dolarreko gobernuaren programa konpentsagarria proposatu zuen.\nFamilia plangintza.\n1966ko maiatzean Gurasotasun Plangintzaren Amerikar Federakuntzak urtero ematen zuen Margaret Sanger Saria jaso zuenean, honakoa esan zuen: \"Berriki, prentsak plater hegalarien behaketen berri eman du. Istorio horiei sinesgarritasunik eman gabe, gure irudimenari esker espazioko bisitariek nola epaituko gintuzten espekulatzea ahalbidetzen du. Beldur naiz gure jokaerarekin txundituta geratuko zirela. Ikusiko lukete heriotzaren planifikaziorako milioiak gastatzen ditugula gerrarako makinak eta estrategiak sortzen. Gaixotasunagatik eta beste arrazoi batzuengatik heriotza ekiditeko milioika gastatzen ditugula ere ikusiko lukete. Azkenean, ohartuko lirateke biztanleria planifikatzeko diru hutsala gastatzen dugula, nahiz eta bere hazkunde espontaneoa premiazkoa izan gure planetaren biziraupenerako. Kanpoko espazioko bisitariei barkamena eman beharko litzaieke honakoa esango balute etxera itzultzean, gure planetan bizi den jendea etorkizun latza eta zalantzazkoa duen arraza zoro batekoa dela.\"\nEstatuaren zaintza eta hertsadura.\nFBIren zaintza eta esku-hartzea.\nFBIko zuzendari J. Edgar Hooverrek pertsonalki Kingen zaintza agindu zuen, eskubide zibilen buruzagi bezala zuen boterea ahultzeko asmoarekin. Eliza Batzordeak, 1975eko Estatu Batuetako Kongresuak egindako ikerketaren arabera, honako hau aurkitu zuen: \"1963ko abendutik 1968an hil zenera arte, Martin Luther King Jr. Ikerketa Bulego Federalareko kanpaina trinkoaren helburua zen, eskubide zibilen buruzagi eraginkor bezala neutralizatzeko.\"\nBulego Federalak Levisonen eta Kingen etxeko eta bulegoko telefonoetan kableak jarri zituzten, eta nazio osoan zehar bidaiatzen zuen bitartean Kingen hoteletako gelak miatzen zituen. 1967an, Hooverrek SCLC talde nazionalista beltz gorrotagarri bezala zerrendatu zuen, honako instrukzioekin: \"Kontrainteligentzia tekniken bidez, ez da aukerarik galdu behar buruzagien arazo pertsonalak edo taldearekin dituztenak baliatzeko... taldea hondatuta, barreiatuta edo gutxietsita geratzen den helburua ziurtatzeko.\"\nSNAren Kingen komunikazioen jarraipena.\n\"Minaret\" izeneko operazio sekretuko kode batean, Segurtasun Nazional Agentziak hainbat estatubatuar buruzagien komunikazioak kontrolatzen zituen, King barne, Vietnamgo Gerran kritikoak zirelako AEBekin. SNAk egindako azterketa batek ondorioztatu zuen Minareten jarduera \"eztabaidagarria ez ezik, agian legez kanpokoa zela.\u201d\nKomunismoaren alegazioak.\nUrteetan, J. Edgar Hooverrek susmoak izan zituen komunisten eragin potentzialaz mugimendu sozialetan, hala nola sindikatuetan eta eskubide zibiletako erakundeetan. Hooverrek zuzendu zuen FBI 1957an Kingi eta SCLCi, sortu berritan, jarraipena egitera.\nKing eta Stanley Levisonen arteko harremana zela eta, FBI beldur zen Levison \"agente eragile\" bezala lan egiten ari ote zen Kingekin. Hori, nahiz eta FBI barneko txostenetan agertu 1963an Levisonek Alderdi Komunista utzia zuela eta jada ez zegoela haiekin negoziazioetan. Kingen beste laguntzaile bat ere, Jack O'Dell, Alderdiarekin lotzen zuten. Baina oso zaintza handia egin bazioten ere, 1976an FBIk aitortu zuen ez zutela inolako frogarik lortu King bera edo SCLC, benetan erakunde komunistekin inplikatuta zeudenik.\nCIAren zaintza.\n2017an desklasifikatu ziren CIAren fitxategiak agerian utzi zuten Agentziak King eta Komunismoaren arteko balizko loturak ikertzen aritu izan zela, 1964ko azaroaren 4ko Washington Posteko artikulu batek Sobietar Batasunera gonbidatu izan zela argitaratu zuenean, eta Ralph Abernathyk Kingen bozeramaile ez zuela iruzkinik egin gonbidapenaren jatorriaz. CIAren HTLINGUAL programak bidean atzematen zituen King eta beste eskubide zibilen aldeko ekintzaileen postak.\u201d\nAdulterioa.\nFBIk ondorioztatu zuenez King arriskutsua zela komunismoaren infiltrazioaren ondorioz, desprestigiatzeko saiakerak hasi zituen bere bizitza pribatuari buruzko errebelazioen bidez. FBIren zaintzak, batzuk jendaurrean jarriak, ezkontzaz kanpoko arazo ugari zituela erakusten saiatu zen. Lyndon B. Johnsonek behin esan zuen King \"predikatzaile hipokrita\" zela.\nRalph Abernathyk adierazi zuenez 1989an argitaratutako \"Eta harresiak erortzen ari dira\" biografian, Kingek \"emakumeentzako ahultasuna\" zuen, nahiz eta \"guztiek ezkontzaz kanpoko sexuaren aurkako bibliako debekuan ulertu eta sinetsi. Izan ere, bereziki denboraldi zaila igaro zuen tentazio horrekin\u201d. Geroagoko elkarrizketa baten, Abernathyk esan zuen \"emakumea\" baino ez zuela idatzi, eta ez zuela zehazki esaten Kingek ezkontzatik kanpoko sexu harremanak izan zituenik, baizik eta Kingen desleialtasunak sexualak baino, emozionalak zirela. Coretta emazteak\u00a0lasaitasunez onartu zituen afera horiek, esanaz behin \"beste gai guzti horiek ez dute tokirik oso gustuko dugun harreman maila bikainean.\"\nFBIk horrelako gaiei buruzko txostenak banatu zituen\u02d0 zuzendaritzari, kazetari lagunei, koalizioko bazkide potentzialei, SCLCren babesle finantzarioei, eta Kingen familiari. Bulegoak eskutitz anonimoak ere bidali zizkion Kingi mehatxu eginez informazioa agerian utziko zuela, baldin eta eskubide zibilen lana uzten ez bazuen. FBIk Kingi bere buruaz beste egin zezan bidalitako eskutitza hura, Bakearen Nobel Saria jaso bezperan hartu zuen, eta honela zioen:\n\"Publiko amerikarra, laguntzen aritu diren eliza erakundeek, protestanteek, katolikoek eta juduek, denek jakingo dute zer zaren, piztia gaiztoa. Berdin jakingo dute babesa eman dizuten beste batzuk ere. Bukatuta zaude. King, gauza bakarra geratzen zaizu egiteko. Badakizu zer den, 34 egun besterik ez dituzu egiteko (kopuru zehatz hori arrazoi berezi bategatik hautatu da, esanguratsu praktikoa duena [sic]). Bukatuta zaude. Zuretzako irtenbide bakarra dago. Hobe duzu hori egitea, zure izaera iruzurtzailea nazio osoan zabaldu baino lehen.\"\nEskutitzarekin batera, grabazioak zituen zinta bat zegoen, FBIren telefono-entzuketetatik ateratakoak, Kingen ezkontza kanpoko lotura batzuetakoak. Kingek pakete hau bere buruaz beste egiteko ahalegin gonbidapen bezala ulertu zuen, nahiz eta William Sullivanek, garai hartan Adimen Dibisioko Bulegoko buruak zera argudiatu zuen, \u201cKing SCLCetik dimisioa emateko konbentzitzea\" izan zitekeela. Kingek FBIren mehatxuei uko egin zien.\nPolizien behaketa erailketan.\nSuhiltzaile-etxe bat zegoen Lorraine Moteletik gertu, James Earl Ray hiltzailearen ostatuaren ondoan. Poliziak berriz, suhiltzaile etxean kokatuta zeuden King zaintzapean mantentzeko. Agenteek King ikusten egiten zuten tirokatua izan zen unean, eta tiroketa izan eta berehala, agenteak suhiltzaile etxetik korrika irten ziren motelera. Horrela, Marrell McCollough polizia sekretua izan zen lehen pertsona Kingi laguntza ematen. King eta FBIren arteko antagonismoak, hiltzailea aurkitzeko puntu guztiekin osatutako plangintzarik ez egoteak, eta gertuko poliziaren presentziak, erailketa horretan FBIa nahastuta zegoelaren susmoak eragin zuten.\nSariak eta aitorpenak.\nKingek gutxienez berrogeita hamar ohorezko titulu eman zizkioten fakultate eta unibertsitateetan. 1964ko urriaren 14an, Kingi Bakearen Nobel Saria eman zioten, ordura arteko irabazle gazteena izanik, AEBetan indarkeriarik gabeko erresistentzia zuzendu zuelako arraza aurreiritziaren aurka. 1965ean, Amerikako Askatasunen Domina jaso zuen, AEBko Batzorde Juduaren eskutik, bere \"pertsonen askatasunaren printzipioetan emandako aurrerapenagatik\". Onartzeko ekitaldiko hitzaldian, Kingek esan zuen: \"Askatasuna gauza bakarra da. Guztia duzu, edo ez zara aske.\"\n1967ko azaroan 24 orduko bidaia egin zuen Erresuma Batura, Newcastle Unibertsitatearen omenezko titulua hartzeko, ohore hori jasotzen zuen lehen afro-amerikarra izanik. Onarpenean, inprobisatutako hitzaldi hunkigarri bat egin zuen, besteak beste honakoa esanaz: \"Hiru arazo larri eta benetan handiak ditugu, Ameriketako Estatu Batuetan ez ezik, mundu osoan ere. Horiek dira arrazakeria, pobreziaren arazoa, eta gerraren arazoa.\u201d\nHiru Grammy sarietarako hautagaia izateaz gain, eskubide zibilen buruzagiak 1971n hilondoko Ahozko Grabaketa Onenaren saria irabazi zuen \"Zergatik nagoen Vietnamgo gerraren aurka\" lanagatik. 1977an, Jimmy Carter presidenteak hilondoko Askatasunaren Presidentetzarako Domina eman zion. Aipamen hau irakurri zuen: \"Martin Luther King Jr. bere belaunaldiko kontzientzia zen. Segregazioaren harresi handira begiratu ondoren, maitasunaren indarrak apurtuko zuela ikusi zuen. Gure arbaso fundatzaileek herritar xumeenei agindutakoa betetzearen borrokaren min eta nekeetatik, bere ametsaren aitorpen adieragarria bota zuen Amerikarentzat. Gure nazioa indartu zuen, hobetu egin zuelako. Bere ametsak oraindik ere eusten digu.\u201d\nKingi eta bere emazteari Kongresuko Urrezko Domina ere eman zioten 2004an.\nBigarren izan zen Gallup aholkularitza enpresaren XX. mendeko jende miretsienen arteko zerrendan. 1963an \"Time\" aldizkariako Urteko Pertsonaia izendatu zuen, eta 2000. urtean, seigarren geratu zen on line egindako \u201cMendeko Pertsona\u201d inkestan. King hirugarren kokatu zuen Discovery Channelek eta AOLek egindako \u201cAmerikako Pertsonaiak\u201d lehiaketan. 2016an, Ogasun idazkariak jakinarazi zuen 5 dolarreko billeteetan alde baten Lincoln agertuko zela, eta bestean Lincoln Memorialean izandako hainbat gertakari historiko, horien artean Kingen \"Amets bat dut\" diskurtsoaren irudiak."}
{"id": "10077", "revid": "56334", "url": "https://eu.wikipedia.org/wiki?curid=10077", "title": "Safo", "text": "Safo (antzinako grezieraz: \u03a3\u03b1\u03c0\u03c6\u03ce, \"Psappho\"; Lesbos, K.a. 630 aldean - Leukada, K.a. 570 aldean) greziar olerkaria izan zen. Saforen poesian sentimenduak dira osagai nagusiak, eta maitasuna eta edertasuna dira lantzen dituen gai ia bakarrak. Haren artea iluna, eta batez ere, egiazalea da. Bere lanetan ez dago ia deskripziorik; txoriak, loreak edo ilargia aipatzea nahikoa da giro poetikoa sortzeko. Safo homosexuala omen zen -neskei eskainiak dira maitasunezko poemak-; hala, Lesbosetik dator lesbiana hitza.\nAntzinako iturriak.\nSaforen bizitzari buruzko hiru informazio iturri daude: bere \"testigantzak\", bere garaiko historia eta bere poesiatik atera daitekeena \u2013nahiz eta jakintsuak zuhur jokatzen duten poesia iturri biografiko gisa irakurtzerakoan\n\"Testimonia\" antzinako ikerketetako arte termino bat da, autore klasikoen biografia eta literatur erreferentzia klasikoen bildumak aipatzen dituena. Safori buruzko \"testimoniek\" ez dute Saforen garaikideko erreferentziarik. \"Testimonienen\" agertzen diren Saforen bizitzaren irudikapenak beti ebaluatu behar dira zehaztasuna dela eta, horietako asko, zalantzarik gabe, zuzenak ez direlako. \"Testimoniak\" antzinatean Saforen poesia nola jaso zen jakiteko iturri ere badira.\"Testimonianen\" aipatzen diren xehetasun batzuk Saforen poesiatik eratorritakoak dira, eta hori interes handikoa da, batez ere, kontuan edukita \"testimonia\", irakurleen kasuan, Saforen poesia gaur egun baino gehiago zegoenean sortu zela.\nBizitza.\nGauza gutxi dakigu Saforen bizitzari buruz, zeinaren 650 bertso bakarrik gordetzen diren. Asia Txikiko itsasbazterraren ondoko Lesbos uhartean sortu zen, K.a. 620 aldean, eskualdean kultura loraldi handia izan zen garaian. Jaiotiria Mitilene edo Eresos izan zitekeela uste da. Familia aristokrata bateko alaba zen, eta uharteko politikagintzan parte hartu zuen. Politika gorabeherak zirela eta, Siziliara erbesteratu zuten K.a. 593an. Lesbosa itzuli zenean dantza, musika eta gimnasia ere irakasten zen literatura eskola bat sortu zuen, \"Musen Zerbitzarien Etxea\" izenekoa, neskez osatua. Han, besteak beste, poesia errezitatzen, abesten eta lorezko koroak eta zintzilikariak egiten ikasten zuten. Neska haietako batzuekin zituen harremanak nabariak dira bere bertsoetan, eta eskandalugarriak gertatu ziren antzinatean. Hala, Lesbosetik dator lesbiana hitza homosexualitate femeninoa izendatzeko. Beti ere, amodioko kontu hauek Saforen bizitzari buruzko zurrumurruak, berri faltsuak eta esamesak sorrarazi zituzten.\nBerak idatzitako poema batetik, Safo eta Faonen elezaharra sortu zen: Faon Lesbosko mutil eder bat zen, Afrodita jainkosa bera maitemindu zuena. Safo ere liluraturik gelditu zen gazte haren edertasunarekin, eta behin eta berriz saiatu zen hura bereganatzen. Arrakastarik izan ez zuenez gero, Leukadako itsasmuinora igo eta bere burua itsasora bota zuen. Ovidiok, latindar poetak, ezagutzera eman zuen elezahar hau. XIX. mendeko margolariek ere, zabaldu zuten Saforen irudi erromantiko eta alegiazko hori, ile luzearekin eta harkaitzean bermatua.\nOlerkigintza.\nSaforen poemak aintzat hartuak izan ziren antzinatean, eta poeta askorentzako inspirazio iturria izan ziren. K.a. V. mendeko Atenasen ezagutu eta errezitatzen ziren. Antzinako Erroman ere, ospe handia izan zuten; besteak beste, Katulo, Horazio eta Ovidiok itzuli zituzten, eta poetaren bustoak zeuden (Zizeronek Gaio Verres, Siziliako gobernari ustela, Saforen busto bat lapurtzeaz akusatu zuen).\nBederatzi liburuki idatzi zituen, oda, epitalamio eta eztei-kantuz \u2014ezkongaien lagunek ezteietan bat-batean asmatzen zituzten kantuen egokitzapenak\u2014 osatuak, baina zati batzuk besterik ez dira gureganaino iritsi. Aipagarriena \"Afroditari eskainitako oda\" da, osorik iraun duena. Eoliera deitutako dialekto grekoan idazten zuen. Molde metriko bat ere asmatu zuen: estrofa safikoa. Saforen gairik gogokoena maite grina da. Bere poemetan era askean hitz egiten du amodioaz, apaindurarik gabe, gizakiaz nagusitzen den indar irrazional bat bezala, eta forma ezberdinaz (jeloskortasuna edo desira) agertzen dena. Greziar poesia arkaikoan ez-ohikoa den zinezkotasunarekin idazten du, irakurlearekin bat egitea lortuz.\n2004. urtean, K.a. III. mendeko papiro batzuetan aurkitutako Saforen bi poema argitaratu ziren. Artean ezezagunak ziren olerki hauetako batean, Safo denboraren joanaz kexatzen da, zahartasunak bere gorputzean utzi dituen ondorioak deskribatuz. Titonoren mitoa erabiliz, gazte irautea ez hiltzea baino funtsezkoagoa dela azaltzen du. Titono, hilezkorra eta beti gaztea zen Auroraz maitemindu zen. Orduan, jainkoei hilezkor bihurtzeko eskatu zien, baina betirako gaztetasuna eskatzea ahaztu zitzaion. Horren ondorioz, Titono betirako zaharra da, hilkezkorra den arren, beti zahartuz joaten da. Safori antzeko zerbait gertatzen zaio: bera gero eta zaharragoa den bitartean, haren ikasleek beti adin bera dute. Hori dela eta, Titonorekin bat egiten du.\n2014an Dirk Obbink papirologoak Saforen beste bi olerki berri argitaratu zituen, \"Anaien poema\" eta \"Kyprisen poema\", Oxirrinkoko Papiroetan atzemandakoak."}
{"id": "10078", "revid": "336", "url": "https://eu.wikipedia.org/wiki?curid=10078", "title": "Golda Meir", "text": "Golda Meir (, ahoskatua), jaiotzez Golda Mabovitx edo Goldie Myerson bezala ezaguna ere, (Kiev, Errusiar Inperioa, gaur egun Ukraina, 1898ko maiatzaren 3a - Jerusalem, 1978ko abenduaren 8a) Israelgo estatu modernoaren sortzaileetakoa izan zen. Gaztetatik sionismoarekin guztiz konprometitu zen. Emakume aitzindaria izan zen 1969an lehen ministro kargua hartu zuenean, eta erreferentzia bihurtu zen judu-herriarentzat. Kargu politiko garrantzitsuak izan zituen, hala nola Israelgo lehen enbaxadorea izan zen SESBen, Lan ministroa, Atzerri Gaietako ministroa eta Israelgo lehen ministroa 1969ko martxoaren 17tik 1974ko ekainaren 3ra. Mundu mailan errege-familiak aparte utzita estatu bateko gobernuburu bihurtu zen hirugarren emakumea izan zen.\nMapai alderdiko idazkari nagusi izendatu zuten 1966an, eta oposizioko buru bihurtu zen, baita Israelen alderdi politiko garrantzitsu bat zuzendu zuen lehen emakume ere.7 Levi Eshkol bat-batean hil ondoren, alderdiak Meir aukeratu zuen haren oinordeko, 2 emakumezko, eta 1969ko martxoaren 17an hartu zuen kargua.\nBere agintaldia koalizio kabinetearen barneko borrokek markatu zuten desadostasun eta gatazka larriekin. Azkenik, Goldak dimisioa eman zuen 1974an, eta bere ondorengoa zen Isaac Rabin-i utzi zion zuzendaritza.\nBiografia.\nHaurtzaroa.\nGolda Mabovitchen zortzi seme-alabetatik zazpigarrena izan zen, familia judu tradizionalista \u2014ez erlijiosoa\u2014 eta oso apala, Kieven, Ukrainako gaur egungo hiriburuan, eta, garai hartan, Errusiako Inperioaren parte zen. Haurtzaroan gabezia eta sufrimendua jasan zituen: bost neba-arreba nagusi txikitan hil ziren pobreziaren eta gaixotasunen ondorioz. Familia bere haragia eta azalean bizi izan zituen XX. mendearen hasieran judu europarrak suntsitu zituzten jazarpen antisemitak. Aitak, Mosh\u00e9 zurgin apalak, Estatu Batuetara joatea erabaki zuen 1903an, mantenu bila, bost urteko Golda txikia atzean utzita ama autoritarioarekin eta ahizpekin: Zipke txikia eta Sheyna ahizpa nagusiarekin.\nGoldak miretsi egiten zuen ahizpa nagusia, talde sionista sozialista klandestinoetan afiliatua baitzegoen, tsarraren agintariek gogor zigortutako taldea. Urte hartan bertan, bereziki bortitzak ziren pogromoek eragin zituzten juduen protestak Errusian. Bost urte besterik ez zituen Golda txikiak protestetan parte hartu nahi izan zuen, baina familiak ez zuen onartu, debekatu egin zion.\nAita urrun eta miserian itota, lau emakumeak Pinsk-era joan ziren \u2014gaur egun Bielorrusia\u2014 amaren aldeko familiaren etxera, zorte hobearen bila. Halere, batzuetan, gosea hainbestekoa zen, non mami apurrek Tsipke txikia baino ez zuten elikatzen. Horri guztiari Sheineren jarduera debekatuek familiaren osotasuna dantzan jartzeko arriskua gehitu zitzaionean, amak, 1906an, aitarekin elkartzea erabaki zuen, eta familiak Milwaukeera, Wisconsinera, emigratu zuen.\nLehen urte gogor haiek geroago \u00abburdinazko emakumea\u00bb ezizena jasoko zuenaren izaera gogortu zuten.\u00abPogromoen konplexua nirekin daramat, aitortzen dut\u00bb esan zuen \u00abNire oroitzapenik urrunena da aita etxeko sarrerak oholez estaltzen ikustea, miazkatzen ari ziren hordei aurre egiteko\u00bbMeir-en beraren adirazpenen arabera, \u00abnire bizitzak hartu zuen norabideari buruzko azalpen bat eman badaiteke, nire nahia eta determinazioa zen, seguru asko, haur judu batek inoiz ez lukeela horrelako esperientziarik izan behar\u00bb.\nMosh\u00e9 Estatu Batuetan egon zen bitartean, familia osoa biltzeko adina diru aurreztu ahal izan zuen. Blumek, Goldaren amak, janari-denda bat ireki zuen Milwaukeeko iparraldeko sektorean, non Golda txikia zortzi urterekin geratzen baitzen buru, ama merkatura ateratzen zenean hornidurak erostera.\nGaztaroa eta formakuntza.\nGolda, 1906tik 1912ra Fourth Street School eskolara joan zen, 1979an \"Golda Meir School\" izena eman zioten eskolara, hain zuen. 14 urte zituela North Division High School bigarren hezkuntzan hasi zen ikasten, eta arratsaldeetan, amari laguntzen zion dendari lanetan. Blumek, ordea, alabak nahikoa hezkuntza zuela uste zuen, eta, beraz, eskola utzi behar zuela gizon heldu batekin ezkontzeko. Golda ez zegoen ados, eta ama senarraren bila hasi ondoren, etxetik ihes egin zuen 14 urte zituela. Denverrerako (Colorado) tren-txartela erosi zuen, eta Shamai Korngoldekin ezkonduta zegoen ahizparekin bizitzera joan zen.\nKorngoldarrek gaueko solasaldiak antolatzen zituzten etxean, eta Golda eztabaida bizietara joaten zen: sionismoa, literatura, emakumeen sufragioa, sindikalismoa eta beste gai batzuk jorratzen zituzten. Golda Meir-ek bere autobiografian idatziko zera idatzi zuen: \u00abDenver benetako inflexio-puntua izan zen, hor hasi baitzen nire benetako hezkuntza. Denverren, nire bizitza benetan irekitzen zen haren aurrean\u00bb. Gau horietan Morris Meyerson margolaria ezagutu zuen, 1917an ezkondu ziren.\nDenverren, urtebete baino gutxiago bizi izan zen, zenbait lan egin zituen baita ikasi ere, baina azkenean Milwaukeera itzuli zen aitaren gutun bat jaso ondoren etxera itzultzeko eskatuz. North Division High School-eko ikasketetara itzuli zen, eta han graduatu zen 1915ean. Han, Poalei Zion taldeko kide aktiboa izatera iritsi zen, geroago Habonim, gazte mugimendu sionista laborista bihurtuko zena. 1916an eta 1917an parte hartu zuen Wisconsin State College of Milwaukee-ko eskola normalean (gaur egun Wisconsin-Milwaukeeko Unibertsitatea), eta, graduatu ondoren, eskolak eman zituen Milwaukeeko eskola publikoet\nAktibista sionista.\nMilwaukee-ra itzulita, Goldak ekonomikoki lasaiago aurkitu zituen gurasoak, etxe zabal batean bizi ziren, juduen komunitate-bizitzarekin hobeto moldatzen ziren, eta gizartean nolabaiteko tokia zuten. Egia esan, urteetan Mabovitch-ak ideia berrietara zabaldu ziren: ez zuten eragotzi alabak ikastea eta irakastea. Golda gaztea, lehen aldiz, oinarrizko premiarik gabe, betidanik gustatu izan zaionari heldu ahal izan zion: irakaskuntzari eta jarduera sionistari. Azken esparru horren barruan, 1915ean, Po'al Zion gazte-mugimendu sionistan afiliatu zen (hebrearretik, langile sionistak); buruzagi sionista garrantzitsuekin izandako topaketetan parte hartu zuen, hala nola David Ben-Gurionekin eta Yitzjak Ben-Zvirekin; manifestazio bat antolatu zuen Milwaukee-n, Ukrainan eta Polonian bizi ziren garaiko pogromo antisemiten aurkako ekintza gisa, non hizlari nagusia izan baitzen; eta bere hiriko ordezkari hautatu zuten Kongresu Judu Estatubatuarraren aurrean. 1917an, Goldak Estatu Batuetako legio judua biltzeko kanpaina bati erantzun zion. Handia etsipena izan zen neska gazteak ez zirelako onartzen.\nMorrisekin ezkontzarako eguna prestatu zuten, baina jatorrizko ideia, zeremonia zibil bakarrekoa zen arren, Goldaren amari aurre egin behar izan zion, erlijio-zeremonia exigitu baitzuen. Ezkontza 1917ko abenduaren 24an izan zen azkenean eta Eretz-Israelen ezartzea izan zen Goldak ezkontzeko ezarri zuen baldintza. Goldak \"aliya\" egiteko asmoa zuen ezkontza eta berehala, baina planak eten egin ziren, bidaiarientzako Atlantikoaz haraindiko bidaia-zerbitzu guztiak bertan behera geratu baitziren Lehen Mundu Gerraren ondorioz. Orduan, bere energia guztiak Poal Zion mugimenduaren jardueretan jarri zituen.\nEzkondu eta gutxira, mugimendu horretarako dirua biltzeko kanpainari hasieta eman zion, eta Estatu Batuetan zehar bidaiatu zuen. Britainiarren mende zegoen Eretz Israelera joan zen bikotea 1921ean, Sheyna ahizparekin eta familiarekin batera. Azkenean, gurasoek jarraitu zieten urratsei 1926an.\nPolitikaria.\nPalestinara iritsita, Mehania Kibbutzeko ordezkari bihurtu zen eta Histadruten lanean aritu, Palestinako mugimendu laborista juduan. Emakumeen Lan Kontseiluko idazkari (1928-32) eta batzorde exekutiboko kide (1934, Bigarren Mundu Gerra arte). Gerran, kausa sionistaren bozeramaile sendo gisa agertu zen britainiar agintariekin negoziatzean. 1946an, britainiarrek ekintzaile judu asko atxilotu zituztenean, horien artean Moshe Sharett, Agentzia Juduaren Politika Departamentuko burua, Mierrek ordezkatu zuen behin-behinean eta lan egin zuen bai bere kideak, bai Palestinan kokatuz britainiar immigrazioaren araudia hautsi zuten judutar iheslari ugariak askatzeko. \nBigarren Mundu Gerra amaitu ondoren, Palestinako Agentzia Juduaren presidente izan zen. kolono juduen gobernu moduko bat. Israelek enbaxadore SESBen izendatu zuten eta independentzia aldarrikapenaren sinatzaileetako bat izan zen Israelgo Estatua sortu zenean, 1948ko maiatzaren 14an.Sinatu ondoren, negar egin nuen. Estatu Batuetako historia aztertzen nuenean eta independentzia-adierazpena sinatu zutenei buruz irakurtzen nuenean, ezin nuen imajinatu benetako jendea benetakoa zen zerbait egiten. Eta hantxe nengoen ni, eserita eta independentzia adierazpen bat sinatzen. (Golda Meir) Knesseterako (Israelgo Parlamentua) hautatua izan zen 1949an, eta 1974ra arte aritu zen erakunde horretan. Lan ministro gisa (1949-56), etxebizitzak eta errepideak eraikitzeko programa handiak burutu zituen, eta gogor babestu zuen Israelerako inmigrazio juduaren politika mugagabea:Ez naiz inoiz malgutasunik ezaren aldekoa izan, Israeli dagokionean izan ezik. Izateaz edo ez izateaz kritikatzen bagaituzte, hala edo hola, bagarela eta izango garela erabaki dugulako da.(Golda Meir) 1956an Atzerri ministro izendatua izan eta gero, Golda Meir izena hartu zuen. Afrikako estatu berriei laguntzeko politikak sustatu zituen. 1966an Atzerri Ministeriotik erretiratu eta gutxira, Mapai Alderdiko idazkari nagusia bihurtu zen. Levi Eshkol lehen ministroa babestu zuen barne gatazketan. Israelek Sei Eguneko Gerra (1967ko ekainean) Egipto, Jordania eta Siriaren aurka irabazi ondoren, Mapai Israelgo Alderdi Laboristan bi alderdi disidenterekin fusionatzen lagundu zuen. Eshkol 1969ko otsailaren 26an hil zenean, Meir lehen ministro bihurtu zen. 1967ko ekainean sortutako koalizio-gobernua mantendu zuen. Kargu honetan hainbat arazori egin behar izan zion aurre, hala nola, palestinarren ekintza armatuei (adibidez Municheko Joko Olinpikoetako gertaerak) eta Yom Kippur Gerrari. 1974an Isaak Rabinek ordezkatu zuen osasun-arazoengatik.\nBizitza pertsonala.\nMeirren senarra, Morris Meyerson (baita \u00abMyerson\u00bb ere), 1893ko abenduaren 17an jaio zen Chicagon (Illinois). 1917ko abenduaren 24an ezkondu ziren, eta, 1951ko maiatzaren 25ean, Jerusalemen hil zen arte egon ziren ezkonduta. Ez zen berriro ezkondu. Nahiz eta inoiz dibortziatu ez, bikotea banandu egin zen ezkontzaren ibilbidean. Meirrek, 1930eko hamarkadan, seme-alabak Estatu Batuetara eraman zituenean, Morris Jerusalemen geratu zen.\nMeirrek bi seme-alaba izan zituen. Bere semea, Menahem, 1924an jaio zen Jerusalemen, eta 2014ko abenduaren 14an hil zen Tel Aviven. Israelgo Kontserbatorioan eta Manhattango Musika Eskolan ikasi zuen biolontxelo jotzaile profesionala izan zen. Sarah, alaba, 1926ko maiatzaren 17an jaio zen, eta 2010eko urtarrilaren 30ean hil zen Revivimen.\nBi ahizpa zituen: Sheyna (1889\u20131972) eta Tzipke (1902\u20131981), baita haurtzaroan hil ziren beste bost anai-arreba ere.\n1956an, Atzerri ministro izan ondoren, bere abizena \"Meyerson\" izatetik \"Meir\" izatera aldatu zuen, \"argitu\" esan nahi duena, Moshe Sharett-ek, bere aurrekoak, atzerriko zerbitzuko kide guztiek hebreerazko abizen bat hartzera behartu baitzuen.\nErretzaile nekagarria zen; kafea edaten zuen, eta ez zuen ariketa fisikorik egiten, eta horrek bihotzeko arazo errepikakorrak sortu zizkion.\nBere identitate juduari buruz, Meirrek bere \"My Live\" autobiografiaren 1975eko edizioan esan zuen:Biziki identifikatu zen judaismoarekin kulturalki, baina, erlijio sinesmenean, ateoa zen. Hauxe adierazi zuela diote: \u00abJuduengan sinesten dut, eta judu jendeak Jainkoarengan sinesten du\u00bb.\nHeriotza eta memoria.\nRevivim kibutzera erretiratu zen alabaren etxera eta han eman zituen bere azken urteak, minbiziaren ondorioz zendu zen arte. 1978ko abenduaren 7an, Jerusalemgo Hadasa Ospitalean.Ezin dut esan emakumeak gizonak baino hobeak direnik, baina esan dezaket ez direla okerragoak. (Golda Meir)Handik lau egunera, Herzl mendian, Jerusalemen, lurperatu zuten, Aberriaren Handien panteoian.\nIsraelgo eta Estatu Batuetako toki eta erakundeak beren omenez izendatu zituzten. Israelen, Jerusalemgo Golda Meir bulebarra eta Tel Aviveko Golda Meir Arte Eszenikoen Zentroa. Estatu Batuetan, Milwaukeeko Golda Meir School eskola eta liburutegia, New Yorkeko Golda Meir Square, Denverreko Metropolitan State College-ko Golda Meir gidaritza politikoaren zentroa eta Denverreko Golda Meir House."}
{"id": "10079", "revid": "9233322", "url": "https://eu.wikipedia.org/wiki?curid=10079", "title": "Amelia Earhart", "text": "Amelia Earhart (Atchinson, Kansas, AEB, 1897ko uztailaren 24a \u2013 1937ko uztailaren 2an Ozeano Barean desagertua) hegazkinlaria izan zen, Atlantikoa (1932an) eta Pazifikoa zeharkatu zituen lehen emakumea, hartarako bere hegazkina erabilita. 1937an Lurrari bira ematen saiatu zen, baina bere hegazkina Ozeano Bareko lekuren batean desagertu zen; horregatik zaigu ezezaguna haren heriotza data.\nHaurtzaroa eta gaztaroa.\nAmeliak haurtzaroko denbora gehiena bere amaren aldeko aitona-amonekin igaro zuen. Hauek bizimodu eroso bat eman zioten, aita inoiz lortuko ez zuen lanbide arrakastatsu baten bila zebilen bitartean; aitona Atchinsongo hiritar entzutetsu bat zen eta ez zuen inoiz begi onez ikusi gaitasunik gabe jotzen zuen suhia.\nAmelia nortasun kementsu eta geldiezinekoa zen eta \"mutilen\" ekintzetan ibiltzen zen beti: arbolak eskalatzen, lerarekin mendi malkarrak jaisten, arratoiei tiro egiten\u2026 Normalean gizonezkoek egiten zituzten lanetan agertzen ziren emakume famatuen egunkariko artikuluak gordetzea omen zen bere denbora-pasa gustukoena.\n1908an ikusi zuen hegazkin bat lehengoz, Iowako azoka batean, bere gurasoekin Des Moinesa joan zenean bizitzera. Zera idatziko zuen gerora: \u00abHerdoiltutako kablez eta egurrez eginiko gauza bat zen, inongo interesik ez zuena\u00bb.\nFamilia eta ekonomia arazoak medio (aita alkoholizatu eta lanetik bota zuten), Earhart sendiaren estatusa okertu egin zen eta, 1914an, Amelia bere ama eta arrebarekin Chicagora mugitu beharrean izan zen. Lehenengo Mundu Gerran, berriz, erizaintza lanetarako boluntario eskaini zuen bere burua.\n1920an, Earhart familiak berriro elkartzeko aukera izan zuen Kalifornian, eta han hegazkin ikuskizun batera joan ziren Long Beachen. Ikusi zuenarekin liluratuta geratu zen Amelia eta biplano batean ibiltzea lortu zuen, 10 minutu besterik ez baziren izan ere. Horrela kontatu zuen gerora:\nAmelia hegazkinlaria.\nAnita Neta Snook izan zen bere hegazkingintzako lehenengo irakaslea. Garai hartan, Kinner aireplanoaren prototipo bat lortu zuen erostea eta \"kanario\" izena jarri zion. Istripu bat edo beste izan zituen harekin, gauza arrunta garai hartan, fidagarritasun urriko motorrak baitziren eta oso geldoak. Bere irakasleak ez zion etorkizun handirik ikusten Ameliari pilotu bezala eta bizitza osoan izan zen uste horretakoa.\n1922ko urrian lortu zuen bere lehengo altitudeko errekorra, 14.000 oinetako altueran hegan egin zuenean.\nAmeliak, bolada batean, hegazkingintza alboratu eta automobil bat erosi zuen; \"The Yellow Peril\" izena jarri zion honi (arrisku horia), eta ama Bostoneraino eraman zuen harekin. Automobila gauza berria zen eta jendea harrituta gerturatzen zitzaion nondik zetozen galdetuz.\n1925ean, Aeronautikako Elkarte Nazionalean sartu zen. Bertan, dirua inbertitu zuen lurreratze pista bat eraikitzeko, Kinner hegazkinak saldu zituen eta hegazkingintza sustatu zuen, emakumeen artean bereziki. Gizartean leku bat egiten joan zen eta Boston Globek Ameriketako Estatu Batuetako pilotu hoberenetako bat zela zioen.\nMarka eta goraipamen urtea.\n1927ko apirilaren 26an, Ameliak bizitza aldatuko zion deia jaso zuen: H.H Railey kapitainak Atlantikoa zeharkatuko zuen lehen emakumea izan nahi zuen galdetu zion; izan ere, George Putnam, New Yorkeko editoreak, galdetu omen zion ea ezagutzen zuen lan horretarako balio zuen emakumerik eta honek Ameliari deitu zion. Railey txundituta zegoen Earhart eta Charles Lindbergh artean zegoen antzekotasunarekin eta \"Lady Lindy\" ezizena jarri zion. Putnamek Amelia ezagutu zuenean, ontzat eman zuen eta Ameliak ere onartu egin zuen.\nWilmer Stultz pilotuarekin eta Louis Gordon mekanikariarekin batera, trimotorreko Fokker F.VII-an abiatu zen, \"Friendship\" (adiskidetasuna) izena jarri ziotelarik. Amelia bidaiari bezala joan zen bidaia honetan.\n1928ko ekainaren 3an aireratu ziren Halifax aldera, Eskozia Berriarantz. Eguraldiak hobera egin arte itxaron zuten eta Europarantz joan ziren. Gales hegoaldeko Berry Pourtera iritsi ziren (oso gasolina gutxirekin) eta ez Irlandara, hasieran planeatu zuten bezala. Ameliak berak onartu zuen lan guztia pilotuena izan zela, baina, iritsi zirenean, kazetariek emakumea goraipatu zuten. Calvin Coolidge presidenteak ere zoriondu zuen.\nBere ospea komunikabideetan zabaltzen joan zen eta hitzaldiak ematen hasi zen Putmani esker. Berak lagundu zion \"20 ordu, 40 minutu\" liburua argitaratzen eta leku guztietara laguntzen zion. Horrela, 1931n ezkondu egin ziren Amelia eta Putman.\nAmeliak hegazkingintza bultzatzen jarraitu zuen emakumeen artean eta, 1929an, emakumeentzako aire-lasterketa bat antolatu zuen, \"The Powder-puff Derby\", Los Angelesetik Clevelandera. \"Laurogeita hemeretziak\" izeneko erakundea eratu zuen Clevelandeko hotelean, 99 kide izan baitziren bertan eta bera izan zen lehen presidentea.\nDenbora aurrera joan ahala, abiadura errekorrak hautsi zituen emakumeen artean. Aldi berean, New York, Filadelfia eta Washington artean airelinea bat ezartzen lagundu zuen.\nGarai honetan, Atlantikoa zeharkatzeko grina piztu zitzaion, beste emakume batzuk ere lortu nahian baitzebiltzan. Lindbergen ondoren, inork ez zuen egin bakarkako bidaiarik eta Georgek ere horretara animatzen zuen. Harbour Gracetik Erresuma Batura bidaiatuko zuen bakar-bakarrik. Maiatzaren 20an hasi zuen bidaia, Lockheed Vega eraldatu batean.\nAmeliak ez zuen ez kaferik, ez terik hartzen eta, horren ordez, gatzak usaintzen zituen esna mantentzeko. Elikatzeko termoa bete zopa eta tomate zukua besterik ez zuen eraman. Azkenean, iritsi zen, baina ez planeatutako lekura, Irlandara baizik. Hegazkinetik jaisterakoan, gizon bat gerturatu zitzaion eta elkarrizketa motz bat eduki zuten:\nBidaia hori egitean, marka berriak ezarri zituen: lehenengo emakumea izan zen Atlantikoa bera bakarrik zeharkatzen, lehengo pertsona hegaldi hori bi aldiz egiten, gelditu gabe egindako hegaldirik luzeena izan zen emakumeen artean eta denbora laburrenean zeharkatu izanaren errekorra ere lortu zuen.\nGoraipenak pilatu zitzaizkion. Europan zehar egin zuen tourra; New Yorken ere izan zen; Hoover presidenteak National Geographic Societyren dominarekin kondekoratu zuen eta hiri askotako giltzak eman zizkioten. Urteko emakumerik arrakastatsuena izendatu zuten eta Kongresuak Distinguished Flying Crossekin kondekoratu zuen, lehenengo emakumea izan zelarik hori lortzen.\n1934an, Ozeano Barea zeharkatzeko asmoa azaldu zion Georgeri, Hawaitik Kaliforniaraino eta Washingtoneraino gero. Aurretik 10 pilotu saiatu ziren hegaldi horretan eta denak hil ziren saiakeran. 1935eko urtarrilaren 11n, Honolulutik irten zen eta Oaklanden hartu zuen lur jendaurrean. Roosevelt berak zorionak bidali zizkion. Urte horretan bertan, Los Angelesetik Mexiko Hirira joan zen bakarrik eta handik Newarkera.\n1935ean, mundua zeharkatzeko bidaia planeatzen hasi zen eta Lockheed Electra 10E aukeratu zuen horretarako. Hegaldi hau lortzen bazuen, marka berriak lortuko zituen: lehenengo emakumea izango zen eta distantziarik handiena egingo zuen ekuadoretik bira ematean. Bere ustez, hori zen falta zitzaion bidaia.\nMunduari bira emateko hegaldi tragikoa.\nFrederick Noonan aukeratu zuen Ozeano Bareko hegaldirako eta beste bi teknikari ere joan ziren. Lehengo etapa Oaklandetik (Kalifornia) Hawaiira izango zen 1937ko martxoaren 17an. Hala ere, aireratzera zihoazela, arazo batzuk izan zituen hegazkinak, eta aireplanoak kontrola galdu zuen. Aintzat hartzeko kalteak. Tripulanteetako batek Ameliari egotzi zion arazoaren erantzukizuna; Electra Kaliforniara bidali zuten bueltan, konpontzera eta Ameliak beste hegaldi baterako asmoekin jarraitu zuen. Oraingoan ekialderantz joango ziren, eta Noonan eta bera bakarrik joango ziren.\n\"Electra\" konpondu ondoren, Los Angeles aldera abiatu ziren 1937ko maiatzaren 21ean. Ekainaren 1ean Miamitik irten ziren, San Juanera, Puerto Ricora, Hego Amerika inguratu eta Afrika eta Itsaso Gorrira. Hego Amerika inguruan ibili ondoren, Afrika eta Itsaso Gorrirako bidea hartu zuten. Hortik, Karachira (India) joan ziren eta, ondoren, Kalkutara, ekainaren 17an. Jarraian, Rangoon, Bangkok, Bandoeng eta Singapur izango ziren hurrengo helmugak.\nBandoengen arazo batzuk jaso ziren. Atzerapena eguraldi txarrarengatik eta hegazkinak konponketa batzuen beharra izan zuen. Baina denetan kezkagarriena Amelia gaixotzea izan zen; disenteriak harrapatu zuen. Hala ere, 27an, Australia aldera abiatu ziren.\nEkainaren 29an, Laera (Ginea Berria) iritsi ziren, 22.000 milia eginik eta 7.000 milia egiteko. Han izan zuen Herald Tribunerekin komunikazioa. Argazkietan gaixo agertzen zen eta nekatu itxura zuen. Uztailaren 2an, 0.00 GMT, irten ziren. Uste da abioiak 20 edo 21 ordu iraun zezakeen 1.000 galoi erregai zuela gainean, baina eguraldi beldurgarria izan zen, laino eta euriak noiznahi. \"Itasca\" estatubatuar kostazainarekin izan zuen komunikazioa. 7:20 GMT zen eta 20 milia hego mendebaldera zeuden Nukumanu irletatik. 8:00 GMT \u2013ean izan zen azken kontaktua Laerekin, 12.000 oineko altueran zeudelarik, Howland Irlarako bidean. Ez dakigu ezer gehiago. Hemendik aurrera, transmisio oso motzak izan ziren eta mezu labur haiekin ezin izan zen posizioa jakin.\nHala ere, 19:30ean GMT mezu hau jaso zuten:\n20:14 GMT ziren kostazainak azken mezua jaso zuenean, beren posizioa azalduz, baina 21:30 GMT inguruan, hegazkina itsasora erorita izango zela pentsatu zuten eta bere bila hasi ziren. Jakin zenez, hegazkina Howland uhartetik 35-100 miliatara eroriko zen, baina ez zuten inoiz ezer aurkitu.\nFranklin D. Roosevelt presidenteak 9 barku eta 66 hegazkinek bila hasteko baimena eman zuen, 4 milioi dolar kostatuko zen operazioa. Uztailaren 18 aldera, bilaketa bertan behera geratu zen. George Putnamek laguntza bila jarraitu zuen, baina itxaropenak urriak ziren. Itsasargi bat eraiki zen 1938an Howland uhartean bere omenez.\nAmelia bizi zenean, Georgeri eskutitzak bidaltzeko ohitura zuen; haietako batean zera esan zion:"}
{"id": "10080", "revid": "42829", "url": "https://eu.wikipedia.org/wiki?curid=10080", "title": "Marko Aurelio", "text": "\"Artikulu hau enperadoreari buruzkoa da; beste esanahietarako, ikus \u00abMarko\u00bb.\"\nMarko Aurelio Antonio (, jaiotzez \"Marcus Annius Catilius Severus\" eta ezkontzerakoan \"Marcus Annius Verus\"; 121eko apirilaren 26a - 180ko martxoaren 17a) erromatar enperadorea izan zen, 161tik hil zen arte. Bost Enperadore Onetako azkena izan zen.\nEstreinako urteak.\nHadriano enperadorearen iloba, Antonino Piok oinordeko hautatu zuen 138an, Marko Antoniok 17 urte zituelarik. Antonino Piok Luzio Vero ere oinordeko izendatu zuen. 161ean, Antonino hil zenean, bi oinordekoek agintea onartu zuten botere paretsuak izanez gero. Praktikan, halere, Luzio Vero Marko Antonioren trebetasunaren azpian geratzen zen.\nMarko Aurelio Faustina Minorrekin ezkondu zen 145. 13 seme-alaba izan zituzten, haien artean Komodo enperadorea izatekoa, eta Luzila, Luzio Veroren emaztea.\nAgintean.\nAldi bereko aginte hori beher militarrak bultzatu zuen. Izan ere, germaniarrek Inperioko mugak zeharkatzeari berriko ekin zioten. Ekialdean, Partiako erresumak indarra berreskuratu zuen. Enperadore batek ezin izan zuen bi mugak aldi berean defendatu.\nHori zela eta, Luzio Vero ekialdera joan zen. Troparen leialtasuna eskuratzeko gai izateaz gain, Marko Aurelio kanporatzeko motiborik ez zuen. Leial jarraitu zuen Luzio Vero kanpainan hil zen arte, 169an.\nAldi bereko agintaldi honek Errepublikan zeukan oinarria. Garai hartan kargu guztiak gutxienez bi pertsonak betetzen zituzten, botere osoa esku berean gera ez zedin. Dioklezianok sistema hauek berreskuratu zituen Tetrarkia sortzerakoan.\nIzkribuak.\nKanpainetan ari zela, 170 eta 180 bitartean, Aureliok \"Gogoetak\" idatzi zuen, gida modukoa. Liburuan Aurelioren abertzaletasuna eta adimen logikoa agerian geratzen dira, Estoikoen filosofia beti oinarrian. Liburua goraipatua da gobernarien eginkizuna eta zerbitzuaren isla paregabea delako.\nHeriotza.\nMarkomanien kontra ari zela hil zen Marko Aurelio, 180ko martxoaren 17an. Haren errautsak Erromara itzuli ziren, Hadrianoren Mausoleoan geratzeko.\nKomodo semeak jarraitu zion agintean. Marko Aureliok 177an enperadorea izendatu zuen, eskarmentua har zezan. Hala ere, historialari askoren arabera, arrakastarik gabeko hautaketa izan zen hori. Komodorekin \"Pax Romana\" delakoak bukatu zuen."}
{"id": "10081", "revid": "119347", "url": "https://eu.wikipedia.org/wiki?curid=10081", "title": "Dinosauro", "text": "Dinosauroak (grezieraz \u03b4\u03b5\u03b9\u03bd\u03cc\u03c3\u03b1\u03c5\u03c1\u03bf\u03c2, \"musker izugarriak\") narrasti talde anitz bat da. Triasiko aroaren erdialdean agertu ziren, orain dela 243 eta 233,23 milioi urte artean, baina euren jatorriaren eta eboluzioaren denbora zehatza oraindik eztabaidan dago. Triasiko-Jurasiko iraungitze masiboaren ondoren lur lehorreko ornodun nagusi bilakatu ziren, orain dela 201 milioi urte; euren nagusitasunak Jurasikoan eta Kretazeoan zehar jarraitu zuen. Alderantzizko ingeniaritza genetikoa erabiliz eta erregistro fosila aztertuz ikus daiteke hegaztiak lumadun dinosauro modernoak direla: Jurasikoaren amaieran teropodoetatik eboluzionatu zuten. Hegaztiak dira, beraz, Kretazeo-Paleogeno iraungitze masiboari biziraun zioten dinosauro bakarrak, orain dela 66 milioi urte. Dinosauroak, beraz, bi taldetan sailka daitezke: \"hegazti-dinosauroak\", edo hegaztiak eta \"dinosauro-ez-hegaztiak\", hegazti ez diren beste guztiak taldekatzen dituena. Artikulu honetan dinosauro-ez-hegaztiei buruz hitz egiten da.\nDinosauroak animalia talde oso anitza dira, taxonomia, morfologia eta ekologiaren ikuspuntuetatik. Hegaztiak, euren 10.000 espezieekin, aniztasunik handiena duen ornodunen bigarren taldea da, Perciformes arrainen ostean. Ebidentzia fosila erabilita, paleontologoek 500 genero ezberdin eta 1.000 espezie baino gehiago identifikatu dituzte. Kontinente guztietan aurki daitezke bizirik (hegaztiak) zein fosilak. XX. mendearen lehen erdian, hegaztiak dinosauro zirela onartu baino lehen, zientzialari gehienek uste zuten dinosauroek odol hotza zutela. 1970eko hamarkadan egindako ikerketak erakutsi zuen, hala ere, dinosauro gehienek metabolismo aktiboa zutela eta interakzio sozial konplexuak izateko gaitasuna zutela. Batzuk belarjaleak ziren eta beste batzuk haragijaleak. Ebidentziak erakutsi du arrautzak errutea eta habiak sortzea dinosauro guztien artean partekatutako ezaugarria dela, hegazti zein ez-hegazti.\nDinosauroen lehen arbasoak bidepoak ziren, baina talde asko gero kuadrupedo egin ziren, eta talde batzuek bi egoeren artean aldatzeko aukera zuten. Adarrak edo gandorrak ohikoak dira dinosauro talde guztietan, eta desagertutako talde batzuek gorputzeko babesak edo arantzak ere garatu zituzten. Biziraun duen hegaztien leinuko kideak txikiak dira, hegan egin ahal izateko, baina dinosauro prehistoriko asko (hegazti zein ez-hegazti) handiak ziren. Sauropodorik handienak 39,7 metroko luzera zuela estimatzen da, eta 18 metro arteko altuerak ere neurtu dira. Dinosauroak izan ziren lur lehorrean inoiz egondako animaliarik handienak. Gaur egun ere dinosauro ez-hegaztiak erraldoiak zirelako ustea hedatuta dago, baina hau fosil handiak eskuratzea txikiak baino errazagoa delako da. Dinosauro batzuk oso txikiak ziren, adibidez \"Xixianykus\"ek 50 zentrimetroko luzera baino ez zuen.\nLehen dinosauro fosilak XIX. mendearen hasieran aurkitu ziren, eta munduko museo askok geroztik erakargarri ikusi dituzte. Nazioarteko kulturaren elementu dira gaur egun dinosauroak. Euretako batzuen tamaina handiaren ondorioz, eta euren natura ikaragarriaren eta fantastikoarengatik liburu eta film ugari egin dira euren inguruan, adibidez \"Jurassic Park\" frankizia. Publikoaren interesa dela eta, dinosauroen ikerketak laguntza ekonomiko garrantzitsua du, eta aurkikuntza berriak ohikoak dira komunikabideetan.\nEtimologia.\n\"Dinosauro\" izena Richard Owenek proposatu zuen 1842an, Britainia Handian aurkitutako narrasti erraldoien fosilak deskribatzeko izena zen. Izena grezieratik dator: \u03b4\u03b5\u03b9\u03bd\u03cc\u03c2 (deinos, \"izugarria\") eta \u03c3\u03b1\u03cd\u03c1\u03b1 (saura, \"musker\" edo \"narrasti\"). Orokorrean, izen zientifikoaz ezagutzen ditugu eta jendeari arraro egiten zaizkio izen horiek. Owenen intentzioa ez zen beldurra sartzea, baizik eta animalia haien tamainaz ohartaraztea.\nDefinizioa.\nNomenklatura filogenetikoaren pean, dinosauroak, oro har, \"Triceratops\"en eta hegazti modernoen (Neornithes) arbaso komun berriena eta horien ondorengo guztietan datzan talde gisa definitzen dira. Era berean, iradoki da Dinosauria \"Megalosaurus\" eta \"Iguanodon\"en arbaso komun berrienarekin definitzen dela, hauek izan baitziren Richard Owenek Dinosauria izendatu zuenean aipatutako hiru generoetako bi. Definizio biak dinosauro gisa definitzen diren animalien multzo berekoak dira: \"Dinosauria = Ornithischia + Saurischia\". Definizio horretan talde garrantzitsuak sartzen dira, hala nola ankilosauroak (lauoineko belarjale korazatuak), estegosaurioak (plakaz hornitutako lauoineko belarjaleak), Ceratopsia (belarjale bipedoak edo lauoinekoak, lepoan babesak zituztenak), pakizefalosauroak (belarjale biboro bipedanoak), ornitopodoak (ahate-muturra zuten belarjale bipedoak edo kuadrupedoak), teropodoak (batez ere bipedoak ziren haragijaleak eta hegaztiak) eta sauropodomorfoak (lepo eta isats luzedun lau-hankako belarjale handiak). \nGaur egun, dinosauro teropodoetatik bizirik dirauen leinu bakarra hegaztiak direla aitortzen da. Taxonomia tradizionalean, dinosauroetatik abiatuta eboluzionatu zuen klase bereizitzat jotzen ziren hegaztiak, superordena desberdin gisa. Hala ere, dinosauroez arduratzen diren paleontologo garaikide gehienek uko egiten diote taxonomia filogenetikoaren aldeko sailkapen-estilo tradizionalari; ikuspegi horrek eskatzen du, talde bat naturala izan dadin, taldekideen ondorengo guztiak ere taldean sartzea. Horrela, hegaztiak dinosaurotzat hartzen dira eta, beraz, dinosauroak ez daude iraungita. Hegaztiak Maniraptora azpitaldekoak dira, era berean koelurosauroak direnak, teropodoak, sauriskioak eta dinosauroak. \nMatthew G. Baron, David B. Norman eta Paul M. Barrettek 2017an egindako ikerketak dinosauroen sistematikaren erabateko berrikuspena iradoki zuen. Baron \"et al.\"-en analisi filogenetikoak Ornithischia berreskuratu zuen, Theropodatik gertuago jarrita Sauropodomorphatik baino, teropodoak eta sauropodomorfoak batzen dituen ikuspegi tradizionaletik urrunduz. Ornithoscelida kladoa berreskuratu zuen Ornithischia eta Theropoda batzen dituen kladoa aipatzeko. Dinosauroak, sailkapen horretan, \"Triceratops horridus\", \"Passer domesticus\" eta \"Diplodocus carnegii\"ren azken arbaso komuna eta bere ondorengo guztiak barne hartzeko moduan definitu ziren, ziurtatzeko Sauropodoak eta bere antzekoak oraindik ere dinosauroak zirela.\nDeskribapen orokorra.\nAurreko definizioetako bat erabiliz, dinosauroak normalean atzeko gorputz-adarrak tente dituzten arkosaurio gisa deskriba daitezke. Historiaurreko beste animalia batzuk, hala nola pterosauroak, mosasaurioak, iktiosaurioak, plesiosauroak eta \"Dimetrodon\"a, nahiz eta askotan dinosaurotzat hartzen diren, ez dira taxonomikoki horrela sailkatzen. Pterosauroek lotura estua dute dinosauroekin, Ornithodira kladoko kideak baitira. Aipatutako beste taldeak, dinosauroak eta pterosauroak barne, Sauropsida (narrastien eta hegaztien kladoa) taldeko kideak dira, \"Dimetrodon\" izan ezik (sinapsido bat da). Haietako batek ere ez zuen benetako dinosauroen atzeko gorputz-adarren jarrera tentea.\nDinosauroak izan ziren Mesozoiko Aroko lurreko ornodun nagusiak, batez ere Jurasiko eta Kretazeo garaietan. Beste animalia-talde batzuek tamaina eta nitxo mugatuak zituzten; ugaztunek, adibidez, oso gutxitan gainditzen zuten etxeko katu baten tamaina, eta, oro har, karraskari tamainako harrapakin txikien haragijaleak izaten ziren. Beti aitortu izan da animalia-talde oso anitza dela; 2018ra arte 900 dinosauro ez-hegazti genero baino gehiago identifikatu dira ziur, eta erregistro fosilean kontserbatutako generoen guztizko kopurua 1.850 ingurukoa dela kalkulatu da, horietatik ia % 75 aurkitzeke daude, eta 1.124 espezie ezagutzen ziren 2016an. 1995eko azterlan batek aurreikusi zuen 3.400 dinosauro genero inguru egon zirela, erregistro fosilean sartu ez zirenak.\n2016an, Mesozoikoan 1.543-2.468 dinosauro-espezie zeudela zenbatetsi zen. 2021ean, egungo hegazti-kopurua (hegazti-dinosauroak) 10.806 espeziekoa zela kalkulatu zen. Batzuk belarjaleak dira, beste batzuk haragijaleak, haziak jaten dituztenak, arrainak jaten dituztenak, intsektujaleak eta orojaleak barne. Dinosauroak antzinako hankabikoak ziren arren (txori moderno guztiak bezala), espezie batzuk lauoinekoak ziren, eta beste batzuk, \"Anchisaurus\" eta \"Iguanodon\" kasu, erraz ibil zitezkeen bi edo lau hanken gainean. Garezurreko aldaketak, adarrak eta gandorrak kasu, dinosauroen ezaugarri komunak dira, eta desagertutako espezie batzuek hezur-armadurak zituzten. Tamainagatik ezagunak diren arren, Mesozoikoko dinosauro asko giza tamainakoak edo txikiagoak ziren, eta hegazti modernoak tamaina txikikoak izan ohi dira. Gaur egun, dinosauroak kontinente guztietan bizi dira, eta fosilek erakusten dute mundu osoan zehar banatuta zeudela Jurasiko Goiztiarraren garaian behintzat. Hegazti modernoak eskuragarri dauden habitat gehienetan bizi dira, lehorrekoetatik hasi eta itsasokoetaraino, eta froga batzuen arabera, hegaztiak ez diren dinosauro batzuek (\"Microraptor\", adibidez) hegan egin zezaketen edo gutxienez planeatu zezaketen, eta beste batzuek, espinosauridoek adibidez, ohitura erdiurtarrak zituzten.\nEgitura anatomikoak.\nAzken aurkikuntzek beren ezaugarri bereizgarrien zerrenda unibertsalki adostua aurkeztea zailagoa egin duten arren, orain arte aurkitutako dinosauro ia guztiek arkosauroen antzinako eskeletoaren zenbait aldaketa partekatzen dituzte, edo aldaketa horiek erakusten dituzten dinosauro zaharragoen ondorengoak dira argi eta garbi. Ondorengo dinosauro talde batzuek ezaugarri horien bertsio aldatuagoak zituzten arren, Dinosauria taldeko tipikotzat hartzen dira; lehen dinosauroek bazituzten eta ondorengoei transmititu zizkieten. Talde taxonomiko jakin baten arbaso komun berrienean sortutako aldaketa horiei talde horren sinapomorfiak esaten zaie.\nSterling Nesbittek egindako arkosauroen arteko erlazioen ebaluazio zehatz batek honako hamabi sinapomorfia hauek baieztatu edo aurkitu zituen, zalantzarik gabe, horietako batzuk lehenago ezagunak:\nNesbittek balizko sinapomorfia gehigarri batzuk aurkitu zituen eta aurretik iradokitako sinapomorfia batzuk baztertu zituen. Horietako batzuk silesauridoetan ere agertzen dira, Nesbittek Dinosauriaren ahizpa-talde gisa berreskuratu zituenak, aurreko trokanter handi bat, II eta IV metatartsoak ia luzera berdinekoan, iskion eta pubisaren arteko kontaktu txikia, eta astragaloan goranzko prozesu bat egotea, eta beste asko.\nDinosauroek hezurduraren beste ezaugarri batzuk dituzte. Hala ere, beste arkosauro talde batzuetan ohikoak direnez edo lehen dinosauro guztietan ez zeudenez, ezaugarri horiek ez dira sinapomorfiak. Adibidez, diapsidoak zirenez, dinosauroek bi loki hobi pare zituzten antzinatik (irekidurak garezurrean begien atzean), eta Archosauria diapsidoen taldeko kideak zirenez, irekidura gehigarriak zituzten muturrean eta beheko masailezurrean. Gainera, orain badakigu lehen sinapomorfiatzat jotzen ziren ezaugarri batzuk dinosauroak baino lehenago agertu zirela, edo lehen dinosauroetan ez zeudela, eta dinosauro talde ezberdinek eboluzionatu zutela. Horien artean daude eskapula luzanga ba; hiru ornok edo gehiagok bat egindako sakro bat (hiru daude beste arkosauro batzuetan, baina bi besterik ez \"Herrerasaurus\"ean); eta azetabulu zulatu bat, edo aldakaren barrunbea, zulo bat duena barruko azaleraren erdian (\"Saturnalia tupiniquim\" itxian, adibidez). Dinosauroen ezaugarri bereizgarriak zehazteko beste zailtasun bat da Triasiko Berantiar garaiko lehen dinosauroak eta beste arkosauro batzuk ez direla oso ezagunak askotan, eta antzekoak zirela alderdi askotan; animalia horiek batzuetan gaizki identifikatuak izan dira literaturan.\nDinosauroak zutik mantentzen dira atzeko gorputz-adarrak ugaztun moderno gehienen antzera tente dituztela, baina narrasti gehienak ez bezala, horien gorputz-adarrak bi aldeetara zabaltzen baitira. Jarrera hori pelbisean alboetara orientatutako zulo bat (normalean barrunbe ireki bat) eta femurrean barrurantz orientatutako buru bereizgarri bat garatzearen ondorio da. Haien jarrera tenteari esker, lehenengo dinosauroek erraz hartzen zuten arnasa mugitzen ziren bitartean, eta horrek, ziurrenik, beste narrastiek baino erresistentzia eta jarduera-maila handiagoak ahalbidetzen zituen. Gorputz-adar tenteek ere tamaina handiaren eboluzioa lagundu zuten, gorputz-adarretako flexio-tentsioak murriztuz. Dinosauroak ez ziren arkosauro batzuek ere, hala nola Rauisuchiak, gorputz-adar tenteak zituzten, baina aldakaren artikulazioaren \"zutabe\" konfigurazioari esker lortzen zuten, non aldakaren barrunbe batean txertatzen zen femurraren irtengune bat eduki beharrean, pelbisaren goiko hezurra biratu egiten zen erlaitz bat osatzeko.\nHistoria ebolutiboa.\nJatorria eta hasierako eboluzioa.\nDinosauroak arbasoengandik banandu ziren Triasiko Ertain eta Berantiar garaian, Permo-Triasiar iraungipen masiboa suntsitzaileak itsas espezieen % 96rekin eta lehorreko espezieen % 70ekin duela 252 milioi urte inguru amaitu zuenetik 20 milioi urte beranduago. Argentinako Ischigualasto Formazioaren datazio erradiometrikoa 231,4 milioi urtekoa da. Bertan aurkitu zen \"Eoraptor\" jatorrizko dinosauro generoa. \"Eoraptor\" dinosauro guztien arbaso komunaren antzekoa dela uste da, eta hori egia bada, lehen dinosauroak hankabiko harrapari txikiak zirela iradokitzen dute. Dinosauroen antzeko ornitodirano primitiboak aurkitu izanak, hala nola \"Lagosuchus\" eta \"Lagerpeton\", Argentinan, duela 233 milioi urte, Triasikoaren Karniar garaian, iritzi hori babesten du; berreskuratutako fosilen analisiak iradokitzen du animalia horiek benetan harrapari bipedo txikiak zirela. Dinosauroak Triasikoaren garai Anisiarrean ager daitezke, duela 245 milioi urte, garai horretako \"Nyasasaurus\" generoaren aztarnek erakusten duten bezala. Hala ere, bere fosil ezagunak zatikatuegiak dira jakiteko dinosauro bat edo ahaide hurbil bat besterik ez zen. Max C. Langer paleontologoak eta bere taldeak (2018) zehaztu zuen Santa Maria Formazioaren \"Staurikosaurus\"a duela 233,23 milioi urtekoa dela, eta horrek \"Eoraptor\" baino zaharragoa egiten duela adin geologikoan.\nDinosauroak agertu zirenean, ez ziren lehorreko animalia nagusiak. Lehorreko Karniar habitatetan arkosauromorfoak eta terapsidoak zeuden, Cynodontia eta Rhynchosauria kasu. Bere lehiakide nagusiak Pseudosuchia ziren, hala nola aetosauroak, ornithosuchioak eta rauisuchioak, dinosauroek baino arrakasta handiagoa izan zutenak. Beste animalia horietako gehienak Triasikoan iraungi ziren, bi gertaeretako batean. Lehenik eta behin, duela 215 milioi urte inguru, hainbat arkosauromorfo basal desagertu ziren, protorosauroak barne. Ondoren, Triasiko-Jurasikoaren desagerpena gertatu zen (duela 201 milioi urte inguru), gainerako arkosauro primitibo talde gehienen amaiera ekarri zuena, hala nola, aetosauroenak, ornithosuchidenak, fitosauroenak eta rauisuchianenak. Errinkosauridoak eta dizeodontoak Noriarra hasierara arte edo Rhaetiarraren hasierara arte iraun zuten, hurrenez hurren, eta haren iraungipenaren data zehatza zalantzazkoa da. Galera horiek krokodilomorfo, dinosauro, ugaztun, pterosauro eta dortoken lurreko fauna utzi zuten atzean. Dinosauro primitiboen lehen lerroak Triasikoaren aro karniar eta noriarrean zehar dibertsifikatu ziren, ziurrenik desagertu ziren taldeen nitxoak okupatuz. Nabarmentzekoa da, halaber, desagertze-tasa handiagoa izan zela Karniarreko euri-gertaeran.\nEboluzioa eta paleobiografia.\nDinosauroen eboluzioak, Triasikoaren ondoren, landarediaren aldaketak eta kontinenteen kokapena jarraitu zituen. Triasiko Berantiarrean eta Jurasiko Goiztiarrean, kontinenteak Pangea superkontinente bakarra bezala konektaturik zeuden, eta dinosauroen munduko fauna bat zegoen, nagusiki haragijale Coelophysoidea eta belarjale sauropodomorfo goiztiarrek osatua. Landare gimnospermak (bereziki koniferoak), elikagai iturri potentzial bat, Triasiko berantiarrean sartu ziren. Lehen sauropodomorfoek ez zuten elikagaiak ahoan prozesatzeko mekanismo sofistikaturik, eta, beraz, beste bide batzuk erabili behar izan zituzten elikagaiak aurrerago digestio-bidean deskonposatzeko. Dinosauroen faunen homogeneotasun orokorrak Jurasiko Ertain eta Berantiarrean jarraitu zuen, non herri gehienek zeramatosauroak, megalosauroideak eta alosauroideak eta estegosaurioak eta sauropodo handiak dituzten belarjaleak zituzten. Horren adibide dira Ipar Amerikako Morrison formazioa eta Tanzaniako Tendaguru oheak. Txinako dinosauroek zenbait desberdintasun dituzte, Metriacanthosauridae espezializatuekin eta lepo luzeko ezohiko sauropodoekin, hala nola \"Mamenchisaurus\"arekin. Ankilosauroak eta ornitopodoak ere gero eta ohikoagoak ziren, baina jatorrizko sauropodomorfoak iraungi egin ziren. Koniferoak eta pteridofitak ziren landarerik arruntenak. Sauropodoak, aurreko sauropodomorfoak bezala, ez ziren ahoarekin janaria prozesatzeko gai, baina ornitiskioak hainbat baliabide garatzen ari ziren janaria ahoan zutela birrintzeko, janaria ahoan mantentzeko masailen antzeko organoak eta janaria birrintzeko masailezurraren mugimenduak barne. Jurasikoko beste eboluzio-gertakari nabarmen bat benetako hegaztien agerpena izan zen, maniraptoriar koelurosauroen ondorengoak.\nSailkapena.\nDinosauroen sailkapenak aldaketa ugari izan ditu denboran zehar: haiek taldekatzeko hainbat sinapomorfia erabiltzen dira. Hala ere, dinosauro ugari egon ziren, baliteke gaur egungo haragijale, belarjale, orojale eta intsektujaleen arteko banaketaren antzekoa izatea. Dinosauroak kanpo itxuragatik baino hezurren morfologiaren arabera sailkatzen dira: talderik handienak aldakaren bitartez egiten dira.\nTaxonomia.\nTaxonomia filogenetikoan dinosauroak \"\"Triceratops\" eta gaur egungo hegaztien arteko arbaso komunik berrienaren ondorengo guztiak\" dira. Bi taldetan banatuta daude, aldakaren formaren arabera: Ornithischia (\"hegazti aldaka\") eta Saurischia (\"narrasti aldaka\"). Ornitiskioek aldaka atzerantz orientatua dute eta sauriskioek, kranealki (aurrerantz). Ornitiskioak definitzeko \"Triceratopsetik sauriskioetatik baino gertuago dagoen arbaso komun bat duten taxoi guztiek\". Sauriskioak, ordea, \"gaur egungo hegaztietatik ornitiskioetatik baino arbaso komun gertuago bat duten taxoi guztiak\" dira. Beste sailkapen batzuetan \"Megalosaurus eta Iguanodonen arbaso komunik gertukoenaren ondorengo guztiak\" moduan agertzen da.\nZuhaitz filogenetikoa.\nHistorian zehar, zuhaitz filogenetiko ugari proposatu dira, eta zenbat eta gehiago ikertu, orduan eta aldaketa gehiago egiten dira. Oraindik ere adostasun handia duen zuhaitz bat lortu ez den arren, proposaturiko sailkapen hau erabil daiteke, azpiordenaren mailaraino.\nTalde nagusien denbora-lerroa.\nHoltzek 2007an proposatutako denbora-lerroa:\nBiologia.\nTamaina.\nFosil asko oraindik aurkitu behar badira ere, hegaztiak ez diren dinosauroak, orokorrean, handiak direla esan daiteke. Euren barruan sauropodoak oso handiak ziren. Orokorrean hartuta, azpitalde gehienak euren inguruan zeuden beste animaliak baino handiagoak ziren. Horixe da, agian, jendeari sortu dioten interesaren oinarrietako bat. Hala ere, dinosauro txikiak ere baziren: batzuek oilo baten tamaina zuten, \"Compsognathus\" bezala, eta txikiagoak ere aurkitu dira. Agertu diren haien fosilak ez dira hain ondo kontserbatzen, tamaina txikiko hezurrak errazago hausten baitira.\nSauropodo gehienak ezin ziren azkar mugitu, beren tamaina eta pisua zela eta. Hazkuntzako muga praktikoak badira: tamaina handiagoa izan balute, horietako asko ezingo ziratekeen mugitu ere egin. Alabaina, tamaina ez zen arazoa izan denbora luzean bizi ahal izateko eta espezie asko gaur egungo bizirautearen batez bestekoa baino luzeago bizi izan ziren.\nBestalde, baziren dinosauro txikiak, arinak eta meheak ere bazirenak. Tetanurae hartzen da dinosauro talderik azkarrentzat. \"Tyrannosaurus\"a, adibidez, oso handia izan arren, azkarra zela onartzen da, batez ere burezurrean zituen zuloek asko arintzen baitzuten.\nGaur egungo animalia lurtarrekin alderatuz gero, nahiko argia da diferentzia: ezagutzen den elefanterik handienak 12 tonako pisua du, eta jirafarik altuenak 6 metro, hau da, txiki geratzen dira dinosauro askorekin alderatuta.\nMugak.\nFosilak aurkitu diren dinosauroen artean altuena eta astunena \"Brachiosaurus\" zen. Tanzanian aurkitu zen 1907 eta 1912 artean. Berlingo Humboldt Museoan dago eta 12 metroko altuera du. Ziurrenik 40 eta 60 tona arteko pisua bide zuen. Luzeena, ordea, \"Diplodocus\" bat da, gutxi gorabehera 30 metrokoa, Wyomingen aurkitua, 1907an.\nHala ere, 1970an aurkitutako \"Argentinosaurus\"ek ziurrenik 100 tonako pisua bide zuen eta \"Seismosaurus\" izenekoa 50 metro luze zen. \"Sauroposeidon\"ek 18 metroko altuera zuen. Kontuak kontu, baliteke \"Bruhathkayosaurus\"a sauropodorik handiena izatea. Aurkitu diren izterrezur, aldaka, tibia, erradio eta ornoak, guztiak oso gaizki fosilizaturik, mota horretako animaliari egotzi zaizkio. Agian landare fosilak ziren, dena den. \"Amphicoelias\" izena eman zitzaion beste baten 2,5 metroko saihetsa ere aurkitu omen zen, baina, antza, garraioan apurtu zen.\nBatez besteko tamaina.\nDinosauroen hedapena Triasikoaren bukaeran hasi zen, eta tamainan zein portaera eta itxuran aldaketa handiak gertatu ziren. Beraz, batez besteko tamaina bat ezartzea lan zaila da. Dirudienez, denbora geologikoan zehar dinosauroen batez besteko tamaina aldatuz joan zen.\nIkerketaren historia.\nDinosaurio fosilak aspalditik ezagutu dituzte gizakiek, baina zer zen ez zekiten. Txinan herensugeen hezurrak zirela uste zuten, eta horrela dokumentatzen zituzten. Adibidez, \"Huayang Guo Zhi\" (\u83ef\u967d\u570b\u5fd7), Chang Quk (\u5e38\u74a9) egindako bilduma batek Mendebaldeko Jin Dinastiaren gariaan (265-316) aipatzen zuen nola dragoi hezurrak aurkitu ziren Wuchengen, Sichuan probintzian. Txinako hainbat herritan historikoki jaso dira \"dragoi hezurrak\" medikuntza tradizionalean erabiltzeko. Europan uste zen dinosaurio fosilak iraganeko erraldoien edo Bibliako izakien aztarnak zirela. \nDinosauroen lehen ikerketa zientifikoak.\nXVII. mendearen amaieran agertu ziren lehen aldiz Ingalaterran gaur egun dinosauro hezur gisa ezagutzen denaren deskribapen zientifikoak. 1676an Cornwelleko kareharrizko harrobi batean berreskuratu zen, Chipping Nortonetik (Oxfordshire) gertu, \"Megalosaurus\" baten femurra dela dakigun hezur baten zati bat. Zatia Robert Ploti bidali zitzaion, Oxfordeko Unibertsitateko kimika-irakasle eta Ashmolean Museoko lehen kontserbatzaileari, zeinak deskribapen bat argitaratu baitzuen bere \"The Natural History of Oxford-shire\" (1677) lanean. Hezurra zuzen identifikatu zuen animalia handi baten femurraren beheko gorputz-adartzat, eta edozein espezie ezagunetakoa izateko handiegia zela onartu zuen. Beraz, gizaki handi baten femurra zela ondorioztatu zuen, agian Titan bat edo elezaharretan agertzen zen beste erraldoi mota bat. Sir Isaac Newtonen lagun Edward Lhuydek \"Lithophylacii Britannici ichnographia\" (1699) argitaratu zuen, orain dinosaurotzat hartuko zenaren lehen tratamendu zientifikoa, sauropodo-hortz bat deskribatu eta \"Rutellum impicatum\" izendatu zuen.\n1815 eta 1824 artean, William Bucklandek, Oxfordeko Unibertsitateko lehen geologia-irakasleak, \"Megalosaurus\"en hezur fosildu gehiago bildu zituen, eta zientzia-aldizkari batean dinosauro ez-hegazti bat deskribatu zuen lehen pertsona izan zen. Identifikatu zuten bigarren dinosauro generoa, \"Iguanodon\" izenekoa, 1822an aurkitu zuen Mary Ann Mantellek, Gideon Mantell geologo ingelesaren emazteak. Gideon Mantellek bere fosilen eta iguana modernoen hezurren arteko antzekotasunak antzeman zituen. 1825ean argitaratu zituen bere aurkikuntzak.\n\"Musker fosil handi\" horien azterketak berehala piztu zuen Europako eta Ameriketako zientzialarien interesa, eta 1841ean Sir Richard Owen paleontologo ingelesak \"dinosauro\" terminoa sortu zuen, Ingalaterran eta mundu osoan garai hartan ezagutzen zen \"saurio narrastiez bestelako tribu edo azpiordena\" izendatzeko erabiliz. Antzinako grekeratik dator, (deinos) \"izugarria, indartsua edo izugarri handia\", eta (sauros) \"musker edo narrasti\". Izen taxonomikoa dinosauroen hortz, atzapar eta beste ezaugarri beldurgarri batzuen erreferentziatzat hartu izan den arren, Owenek haien tamaina eta handitasuna gogora ekartzea nahi zuen. Owenek onartu zuen ordura arte aurkitutako hezurrak, \"Iguanodon\", \"Megalosaurus\" eta \"Hylaeosaurus\", ezaugarri bereizgarriak zituztela, eta horregatik erabaki zuen talde taxonomiko desberdin gisa aurkeztea. Viktoria erreginaren senar Alberto printzearen laguntzarekin, Owenek Londresko Historia Naturalaren Museoa sortu zuen dinosauroen fosilen eta beste lagin biologiko eta geologiko batzuen bilduma nazionala erakusteko.\nAurkikuntza Ipar Amerikan.\n1858an, William Parker Foulkek lehen dinosauro amerikar ezaguna aurkitu zuen, New Jerseyko Haddonfield hiri txikiko tupa-putzu batzuetan. (Fosilak aurkitu baziren ere, ez zen haien izaera behar bezala bereizi). Izakiak \"Hadrosaurus foulkii\" izena jaso zuen. Oso aurkikuntza garrantzitsua izan zen: \"Hadrosaurus\"a aurkitutako dinosauro ia osoen lehen hezurduretako bat izan zen (lehena 1834an izan zen, Maidstonen, Ingalaterran), eta argi eta garbi izaki bipedoa zen. Aurkikuntza iraultzailea izan zen, ordura arte zientzialari gehienek dinosauroak lau hanken gainean zebiltzala uste baitzuten, beste musker batzuk bezala. Foulkeren aurkikuntzek dinosauroenganako interes uholdea eragin zuten Estatu Batuetan, dinosauromania bezala ezagutzen dena.\nDinosauromania Edward Drinker Cope eta Othniel Charles Marshen arteko lehia basatiak erakutsi zuen, hauek izan baitziren Hezurren Gerra bezala ezagutu zen dinosauro berriak aurkitu zituzten lehenak. Bi zientzialarien arteko borrokak 30 urte baino gehiago iraun zuen, eta 1897an amaitu zen, Cope bere ondasun guztiak dinosauroen ehizan gastatu ondoren hil zenean. Zoritxarrez, dinosauroen ale baliotsu asko hondatu edo suntsitu ziren bien metodo zakarren ondorioz: adibidez, haien hondeatzaileek dinamita erabiltzen zuten hezurrak lurpetik ateratzeko. Paleontologo modernoek metodo burugabe eta onartezintzat hartuko lituzkete, leherketek erraz suntsitzen baitituzte froga fosil eta estratigrafikoak. Bere metodo ez oso finduak arren, Copek eta Marshek paleontologiari egindako ekarpenak izugarriak izan ziren: Marshek 86 dinosauro espezie berri lurpetik atera zituen eta Copek 56 aurkitu zituen, 142 espezie berri guztira. Coperen bilduma New Yorkeko Historia Naturaleko Museo Amerikarrean dago orain, eta Marshena, berriz, Yaleko Unibertsitateko Historia Naturaleko Peabody Museoan.\nDinosauroen pizkundea.\nDinosauroei buruzko ikerketaren alorrak gora egin du 1970eko hamarkadatik aurrera, oraindik ere nabarmena dena. Hori, neurri batean, \"Deinonychus\"eko John Ostromek 1969an egindako aurkikuntzaren eta deskribapenaren ondorio izan zen, odol berokoa izan zitekeen harrapari aktiboa, garai hartan dinosauroei nagi eta odol hotz gisa gailentzen zitzaien irudiarekin kontraste nabarmenean. Ornodunen paleontologia zientzia global bihurtu da. Lehen esploratu gabeko eskualdeetan lan egiten duten paleontologoek, hala nola Indian, Hego Amerikan, Madagaskarren, Antartikan eta, batez ere, Txinan, dinosauroen aurkikuntza garrantzitsuak egin dituzte (Txinan ondo zaindutako dinosauroek are gehiago sendotu dute dinosauroen eta haien ondorengo bizien, hegazti modernoen, arteko lotura). Kladistikaren aplikazio orokorra ere, organismo biologikoen arteko harremanak zorrotz aztertzen dituena, oso baliagarria izan da dinosauroak sailkatzeko. Analisi kladistikoak, beste teknika moderno batzuen artean, sarritan osatu gabeko erregistro fosil zatikatu bat konpentsatzen laguntzen du.\nEhun bigunak eta DNAren ikerketa.\nDinosauro fosil batean ehun bigunen inpresioen adibiderik onenetako bat Pietraroja Plattenkalken aurkitu zen, Italiako hegoaldean. Aurkikuntza 1998an jakinarazi zen eta bertan \"Scipionyx samniticus\" koelurosauro gazte-txiki baten espezimena deskribatzen zen. Fosilak barne hartzen ditu hesteen zatiak, kolona, gibela, muskuluak eta dinosauro honen trakea.\n\"Science\" aldizkariaren 2005eko martxoko alean, Mary Higby Schweitzer paleontologoak eta bere taldeak material bigun bat aurkitu zutela iragarri zuten. Material hori benetako ehun bigun baten antzekoa da, Montanako Hell Creek formazioko 68 milioi urteko \"Tyrannosaurus rex\" baten hanka-hezur baten barruan. Errekuperazioaren ondoren, talde zientifikoak ehuna berhidratatu zuen. Hezur fosildua hezur-muin fosilizatuaren barrunbearen eduki minerala (desmineralizazioa izeneko prozesu bat) kentzeko hainbat astez tratatu zenean, Schweitzerrek egitura ukigabeen probak aurkitu zituen, hala nola odol-hodiak, hezur-matrizea eta ehun konektiboa (hezur-zuntzak). Mikroskopioaren azterketak, gainera, dinosauroaren ustezko ehun bigunak zelula-mailan ere egitura finak (mikroegiturak) gorde zituela erakutsi zuen. Material horren izaera eta osaera zehatzak eta Schweitzerren aurkikuntzaren inplikazioak oraindik ez daude argi.\n2009an, Schweitzer barne hartzen zuen talde batek iragarri zuen, metodologia are arretatsuagoa erabiliz, emaitzak bikoiztu zituela antzeko ehun bigunak aurkitu zituelako ahate-mokodun dinosauro batean, Montanako Judith River Formakuntzan aurkitutako \"Brachylophosaurus canadensis\" delakoan. Horrek are ehun zehatzagoa hartzen zuen barne, baita hezur-zelula kontserbatuak ere, nukleoen aztarnak eta globulu gorriak diruditenak. Hezurrean aurkitutako beste materialen artean kolagenoa zegoen, tiranosauroaren hezurrean bezala. Animalia batek hezurretan duen kolageno mota aldatu egiten da bere DNAren arabera, eta, bi kasuetan, kolageno hori oilo eta ostruka modernoetan dagoen mota berekoa zen.\nDinosauroen fosilen antzinako DNAren erauzketa bi aldiz jakinarazi da; hala ere, binaka ikuskatu eta berrikusi ondoren, ikerketa horietako bat bera ere ezin izan zen baieztatu. Hala ere, dinosauro teoriko baten ikuspenean inplikatutako peptido funtzional bat ondorioztatu da, lotutako espezie modernoen sekuentzia genetikoei buruzko berreraikuntza filogenetikoko metodo analitikoak erabiliz, hala nola narrastiak eta hegaztiak. Gainera, dinosauroen fosiletan hainbat proteina atzeman dituzte, hemoglobina barne.\n2015ean, ikertzaileek jakinarazi zuten odol-zelulen eta kolageno zuntzen antzeko egiturak aurkitu zituztela, Kretazeoko sei dinosauro espezimenen hezur fosiletan kontserbatuak, 75 milioi urte inguru dituztenak.\nEuskal Herrian.\nEuskal Herriko lurraldeetan ezagutzen ziren dinosauroekin erlazionatutako fosilak Fiteroko (Nafarroa) hatzak ziren. Oinatz horiek albo-hedapen oso zabala duten arroka sedimentarioetan kokatzen dira, Errioxako ekialdean. Materialok aparteko balioa daukate dinosauroek utzitako hatzetan, bai haragijaleei bai belarjaleei dagozkienetan. Errioxako Cameros, Enciso eta Igeako aztarnategiak oso famatuak dira, baina Bizkaiko kostaldeko arroketan, Villano lurmuturretik hurbil ere aurkitu dira dinosauroen oinatzak. Dena den, toki horietan orain arte bildutako hezur-hondarrak oso urriak dira, zeharo desberdinak baitira oinatzek irauteko eta hezurrak fosilizatzeko beharrezko diren baldintzak.\n1984. urteko uztailean, EHUko Paleontologian katedraduna den Xabier Orue-Etxebarriak interes handiko aztarnategia aurkitu zuen La\u00f1o herrian (Trebi\u00f1uko Konderrian). Aztarnategi horretan, badaude dinosauroen hezur fosilak, ugari gainera. Batetik, hezur fosilen aberastasunagatik eta, bestetik, Kretazeo amaierako arroketan daudelako, aztarnategiaren garrantzia hain da handia, ezen, espezialisten iritziz, Europako interesgarriena baita.\nDinosauroak kulturan.\nGiza estandarretarako, dinosauroak fantasiazko itxurako izakiak ziren, askotan tamaina handikoak. Herri-irudimena piztu dute eta giza kulturaren zati iraunkor bihurtu dira. \"Dinosauro\" hitza hizkuntza arruntean sartzeak animalien garrantzi kulturala islatzen du: maiz \"dinosauro\" erabiltzen da handiegia, zaharkitua edo iraungitzera bideratua den edozer deskribatzeko.\nDinosauroen aldeko publikoaren gogoa Ingalaterra viktoriarrean garatu zen lehen aldiz. 1854an, dinosauroen aztarnen lehen deskribapen zientifikoak egin eta hiru hamarkada geroago, errealismo handiko dinosauroen eskulturen bilduma inauguratu zen Londresko Crystal Palacen. Kristalezko Jauregiko dinosauroak hain ospetsuak izan ziren, laster erreplika txikiagoen azoka indartsu bat garatu zela. Hurrengo hamarkadetan, dinosauroen erakusketak inauguratu ziren mundu osoko parke eta museoetan, eta horrek bermatu zuen ondorengo belaunaldiek animaliak modu inguratzaile eta zirraragarrian ezagutzea. Dinosauroen ospe iraunkorrak, era berean, finantzaketa publiko handia ekarri du dinosauroen zientziarentzat, eta aurkikuntza berriak bultzatu ditu maiz. Estatu Batuetan, adibidez, ikusleen arretarako museoen arteko lehiak zuzenean 1880ko eta 1890eko hamarkadetako Hezurren Gerretara eraman zuen, non bi paleontologo aurrez aurre zeudenek ekarpen zientifiko izugarriak egin zituzten.\nDinosauroen inguruko kezkak literaturan, zineman eta beste komunikabideetan agertzea bermatu du. 1852tik aurrera, Charles Dickensen \"Bleak House\"n iraganeko aipamen batekin, dinosauroak fikziozko lan askotan agertu dira. Jules Verneren \"Lurraren bihotzeraino\" (1864) eleberria, Sir Arthur Conan Doyleren \"The Lost World\" (1912) liburua, \"Gertie the Dinosaur\" animaziozko filma (lehen dinosauro animatuarekin) (1914), \"King Kong\" film enblematikoa (1933), \"Godzilla\" (1954) eta haren ondorio ugariak, 1993ko Crichtoen \"Jurassic Park\" eleberri arrakastatsua, bere zinemaratze batzuk baino ez dira Dinosauroei buruzko interes orokorreko ez-fikziozko lanen egileak, horien artean paleontologo nabarmen batzuk, askotan saiatu dira animaliak erabiltzen irakurleak zientziari buruz oro har hezteko bitarteko gisa. Dinosauroak nonahikoak dira publizitatean; enpresa askok dinosauroei erreferentzia egin diete iragarki inprimatuetan edo telebistakoetan, bai beren produktuak saltzeko, bai aurkariak motel, adimentsu edo zaharkitu gisa ezaugarritzeko."}
{"id": "10082", "revid": "12654", "url": "https://eu.wikipedia.org/wiki?curid=10082", "title": "Mamut (animalia)", "text": ""}
{"id": "10083", "revid": "336", "url": "https://eu.wikipedia.org/wiki?curid=10083", "title": "Luzio Vero", "text": "Lucio Zeonio Komodo Vero Armeniako (; Erroma, 130eko abenduaren 15a - \"ib.\", 169) erromatar enperadorea izan zen Marko Aureliorekin batera, 161etik hil zen arte.\nLuzio Elio zeukan aita, zein Hadrianok lehen oinordekoa hautatu zuen. 138an Luzio Elio hiltzerakoan, Hadrianok Antonino Pio izendatu zuen ondorengo, baldin eta Antoninok Luzio Vero eta Marko Antonio hautatzen bazituen oinordeko. Horrelako etorkizuna izanda, heziketa hoberena jaso zuen Luzio Verok.\n153an kuestore aritu zen, eta hurrengo urtean kontsul. 161ean Marko Aureliorekin kontsula izan zen berriro. Urte horretako martxoaren 7an hil zen Antonino Pio. Marko Aureliok eta Luzio Verok agintea jaso zuten orduan.\nUrte bereko agintaldi horrek ez zeukan aurrekaririk Erromatar Inperioan. Ofizialki botere berea zeukaten biek, baina praktikan Marko Aurelio zen bietako burua. Luzio Verori armadaren gaineko boterea eman zion Marko Aureliok, kidearenganako konfiantza erakutsiz. Ituna indartzearren, Luzio Vero Marko Aurelioren alabarekin, Luzilarekin, ezkondu zen. Hiru seme-alaba izan zituzten.\n162 eta 166 bitartean Luzio Vero ekialdean aritu zen, partiarren kontrako borroketan. Jeneral bikaina omen zen Luzio Vero, bera baino trebeagoak zeudela onartzeko beldurrik gabekoa. Dena den ez zuen bizitza gogorrik izan. Kanpainetan aktorez eta luxuz inguratu zen. Erroman garaipen-ospakizuna jaso zuen, Marko Antoniorekin batera, eta \"Armeniako\" goitizena ere eman zioten.\nErroman plazer berberei eutsi zioten. Jaien artean zirkua, batez ere gurdi-lasterrak, zuen gustukoen. Hirian zehar ibiltzen zen mozorroturik. Marko Antoniok ez zituen kidearen zaletasunak oso atsegin, baina Luzio Verok eginkizunak betetzen zituen heinean, ez zuen kexatzerik.\n168an, gerra piztu zen Danubioko mugan alamanek eta markomanoek Erromako Inperiora igarotzerakoan. Gerra 180 arte irauntzekoa zen, baina, Luzio Verok ez zuen ikusiko. 169an, Erromara bueltatzen ari zela, gaixotasun batek hil zuen.\nHaien arteko tirabirak gorabehera, Marko Antoniok saminki jasan zuen kidearen heriotzaren berri. Luzio Veroren omenez, ospakizun handiak antolatu ziren. Senatuak jainko izendatu zuen, \"Divus Verus\" izenekoa."}
{"id": "10091", "revid": "499", "url": "https://eu.wikipedia.org/wiki?curid=10091", "title": "Leizarraga", "text": ""}
{"id": "10093", "revid": "336", "url": "https://eu.wikipedia.org/wiki?curid=10093", "title": "Komodo", "text": "Marko Aurelio Komodo Antonino (; 161eko abuztuaren 31 - 192ko abenduaren 31) erromatar enperadorea izan zen, 180tik hil zen arte. Enperadore txarrenetakotzat jotzen zaio, Bost Enperadore Onetako garaiari amaiera eman ziolako\nEstreinako urteak.\nKomodo Marko Aurelio ospetsu eta arrakastatsuaren semea zen. Antonino izeneko bikia izan zuen, baina lau urte zituela hil zen. Arrebak, Luzilak, haren kontrako konspirazioan parte hartu zuen.\nAitak 177an izendatu zuen enperadore, eta bizirik ziraun bitartean biek izan zuten boterea. 180an, Marko Aurelio hil zenean, enperadore bakarra bilakatu zen.\nMarko Aurelio bihotz onekoa eta eskuzabala bazen ere, Komodok justu kontrako ezaugarriak zituen. Erotzat jo ohi zaio Komodori, gehiegikerian bizi baitzen bizitza osoan.\nAgintean.\nMarkomaniarrekin hitzarmen kaskar bat sinatzeak hasiera eman zion agintaldiari. Germaniarren kontra gogor aritu zen boterean zegoela. Garaipen txikiak lortu arren, Senatuari garaipen-ospakizuna eskatzen zion.\nKomodo ahalmen fisikoaz harro-harro zegoen. Aitaren gustu filosofikoak mesprezatzen zituen. Estatuetan Herkules bezala agertzea oso atsegin zuen, eta nonahi eraikitzen zituen. Heroiarekin parekatzeko, piztien kontra borrokatzen zuen zirkuetan. Gladiatoreen arteko lehiak ere begikoak zituenez, gladiatorez mozorrotuta behin baino gehiagotan borrokatu zuen. Eskandalugarritzat hartzen zen enperadorearen jokabide hori.\nJainkoa balitz bezala gurtzeko eskatu zuen Komodok, 300 emakumetako harena zuen bitartean. Estatuetako arazoak baztertzen zituen, laguntzaileen esku utziz. Iturri batzuek dioenez arrebarekin intzestu-harremanak ere bazituen.\n190ean Erromako zati bat erre zen, eta Komodok hiri birfundatzeko aukera hartu zuen. \"Colonia Commodiana\" izena eman \"zion. Hilabeteek ere Komodo ohoretzeko izen berriak jaso zituzten: Lucius, Aelius, Aurelius, Commodus, Augustus, Herculeus, Romanus, Exsuperatorius, Amazonius, Invictus, Felix\" eta \"Pius\". Senatuarena \"Komodioren Zorioneko Senatua\" eta armadarena \"Komodioren Armada\" izatera igaro ziren.\nHeriotza.\nUrte bat beranduago, Nartziso borrokalariak ito zuen Komodo baino bat hartzen ari zela. Senatuak, orduan, \"damnatio memoriae\" onartu zuen eta jatorrizko izenak berreskuratu zituen.\nHala ere, Septimio Severo enperadoreak, Marko Aurelioren familiaren babesa bereganatzeko nahian, Komodoren irudi publikoa berreskuratu zuen, eta Senatua jainko izendatzera behartu zuen."}
{"id": "10094", "revid": "336", "url": "https://eu.wikipedia.org/wiki?curid=10094", "title": "Pertinax", "text": "Publio Helvio Pertinax (; Alba, 126ko abuztuaren 1a - Erroma, 193ko martxoaren 28a) erromatar enperadorea izan zen, Komodo hil zuten egunetik bertatik (192ko abenduaren 31tik) hil zen arte.\nEstreinako urteak.\nItalian jaioa, haren aita askatutako esklaboa izan zen. Hastapenean, Pertinax gramatika irakaslea izan zen, baina etorkizun oparoagoa lortzeko nahian, armadan sartu zen.\nHurrengo partiarren kontrako gerran, ausart jokatu zuen Pertinaxek. Hortaz, postu hobeak eskuratu ahal izan zituen. Britanian, Danubioko mugan eta Dazian aritu zen.\nMarko Aurelioren agintaldian, jauregiko azpijokoak baztertu zuen nolabait. Alabaina germaniarren kontrako gerretan berriro nabarmendu zen. 175ean kontsul izendatu zuten. 185 arte Mesia, Dazia, Siria eta Britania probintzietan gobernari jardun zuen.\nSenatuan ere eserleku bat eskuratu zuen, harik eta Pretoriar Guardiak bizitza publikotik kanporatu zuen arte. Britaniara joan zen berriro, non armada matxinatua zegoen. Hiltzeko zorian egon zen matxinada itzaltzeko saioan, baina azkenean menderatu zituen matxinoak. 187an postua utzi behar izan zuen haren agintaldi gogorra zela kausa legioek gorrotoa ziotelako.\n188an eta 189an Afrikako probintzian prokontsula izan zen. Erromara itzuli zen orduan, Komodorekin kontsulatua partekatzeko eta Pretoriar Guardiaren burua izateko. Postu horretan zegoen Komodo etxeko batek hil zuenean.\nAgintean.\nPertinaxen agintaldia laburra zen oso, 86 egunetakoa. Marko Aurelioren politikak berreskuratzen saiatu zen, baina aurkariak leku gehienetan aurkitu zituen.\nPretoriar Guardiak ordainsaria ederra espero bazuen ere, ez zen halakorik gertatu. Orduan, Komodoren ondare guztiak (plazer sexualetakoak ere) saldu zituzten, nahi adina diru eskuratu arte.\nKonspirazio bat eten ahal izan zuen, baina bigarrenean Pretoriar Guardiak hil zuen. Enperadore izateko arriskuak ezagutzen zituen Pertinaxek. Izan ere, titulu hori ez zion semeari eman. Horrela bizitza salbatu zion.\nDidio Juliano senatariak bere burua enperadore izendatu zuen. Horrek gerra zibil labur bat piztu zuen. Septimio Severo garaile aterata, enperadore berria bihurtu zen. Septimio Severok Pertinaxen agintaldia onartuta, hiltzaileak zigortu zituen eta estatu-hileta eman zion Pertinaxi."}
{"id": "10104", "revid": "499", "url": "https://eu.wikipedia.org/wiki?curid=10104", "title": "Sugegorri europearra", "text": ""}
{"id": "10105", "revid": "499", "url": "https://eu.wikipedia.org/wiki?curid=10105", "title": "Ioannes Leizarraga", "text": ""}
{"id": "10106", "revid": "9597", "url": "https://eu.wikipedia.org/wiki?curid=10106", "title": "Portugesa", "text": ""}
{"id": "10108", "revid": "237", "url": "https://eu.wikipedia.org/wiki?curid=10108", "title": "Urdax", "text": ""}
{"id": "10109", "revid": "119347", "url": "https://eu.wikipedia.org/wiki?curid=10109", "title": "Didio Juliano", "text": "\"Artikulu hau enperadoreari buruzkoa da; beste esanahietarako, ikus \u00abMarko\u00bb\"\nMarko Severo Didio Juliano (; 133 - 193) erromatar enperadore izan zen 193ko martxoaren 28tik ekainaren 1 arte. Inperioa lortu zuen Pretoriar Guardiari erosiz, zeinek aurrekoa, Pertinax, hil zuen. Hau guztia zela eta gerra zibila piztu zen 193 eta 197 bitartean. Ondorengoak, Septimio Severok, hiltzera zigortu zuen Didio Juliano.\nMilango familia noble batean jaio zen Didio Juliano. Edonola ere, Domitia Luzilak, Marko Aurelioren amak, hezi zuen.\n175ean kontsula izan zen. Pertinax hil ondoren, Pretoriar Goardiak enkantean saldu zuen enperadore postua. Didio Julianok 25.000 sestertzio eskaini zion pretoriar bakoitzari. Hortaz, Pretoriar Goardiaren mehatxupean, Senatuak enperadore izendatu zuen Didio Juliano. Emazte eta alabak \"Augusta\" titulua jaso zuten.\nSalmenta horrek matxinadak eragin zituen Inperioan zehar: Peszenio Niger Sirian, Klodio Albino Britanian eta Septimio Severo Panonian. Azken hau, denbora galdu gabe, Erromara abiatu zen. Hor, Didio Juliano atzemanda, hiltzera zigortu zuen. Pretoriar Guardia desegin zuen eta Pertinaxen hiltzaileak ere hil zituen Septimio Severok."}
{"id": "10110", "revid": "58701", "url": "https://eu.wikipedia.org/wiki?curid=10110", "title": "Peszenio Niger", "text": "Peszenio Niger (; 140-194) erromatar enperadorea izan zen Ekialdean 193tik 194 arte.\nNiger Siria probintziako gobernaria izan zen. Pertinaxen hil ondoren, Pretoriar Guardiak postua enkantean saltzerakoan, legioek enperadore izendatu zuten Peszenio Niger.\nInperioko zati bat mendean izan zuen, Egipto besteak beste. Probintzia aberatsak baziren ere, Septimio Severok Erroma lehen hartu zuen. Geroztik, ekialdera jo zuen Nigerri aurre egiteko. Issosko gudua galdu ostean (194an), Peszenio Niger hil zuten Partiara ihes egiten ari zela."}
{"id": "10111", "revid": "360", "url": "https://eu.wikipedia.org/wiki?curid=10111", "title": "Peszenio Nigro", "text": ""}
{"id": "10112", "revid": "119347", "url": "https://eu.wikipedia.org/wiki?curid=10112", "title": "Klodio Albino", "text": "Klodio Albino (; 150 - 197ko otsailaren 19) erromatar enperadorea izan zen 196tik 197 arte, Britania eta Hispaniako legioek izendatuta.\nPertinax hil ondoren, Pretoriar Guardiak titulua enkantean saldu zuenean, Didio Julianok erosi zuen. Honek matxinadak eragin zuen Inperioko hainbat tokitan.\nGerra Zibila pizterakoan, Klodio Albinok Septimio Severorekin egin zuen bat. Erroma hartutakoan, Septimio Severok \"Zesar\" titulua eman zion Klodio Albinori, zeinek Inperioren mendebaldea menpean zuen. Septimio Severok Peszenio Niger garaitu ostean, Klodio Albino hiltzen saiatu zen. Hortaz, haien arteko gerra piztu zen.\n196an, Klodio Albinok bere burua izendatu zuen enperadore, \"Imperator Caesar Decimus Clodius Septimius Albinus Augustus\" izenpean. Septimio Severoren laguntzaile bat garaitutakoan, Galia ere haren menpe izan zuen.\n197ko otsailean Severoren kontra egin zuen. Borroka latza izan zen, zeren, Dion Kasioren arabera, alde bakoitzak 150.000 gizon zeuzkan. Albinok, garaiturik, bere buruaz beste egin zuen."}
{"id": "10115", "revid": "90204", "url": "https://eu.wikipedia.org/wiki?curid=10115", "title": "Katilina", "text": "Katilina (; K.a. 108 - K.a. 62) Erromatar Errepublika beranteko politikari erromatarra izan zen. Handiki familia batean sortu zen. Gainbehera etorritako noble batzuek lagunduta, K.a. 63. urtean kontsulen aurkako konplot bat prestatu zuelako da ezaguna, batez ere. Zizeronek, haren etsai amorratuenak, konspirazioaren berri izan zuen, eta, Erromako Senatuko bilkura ospetsuenetako batean, denen aurrean Katilina salatu zuen. Honen ondorioz, Katilinak Erroma utzi behar izan zuen, bere lagunak atxilotu eta hil zituztelarik. Hurrengo urtean Pistoian (gaur eguneko Italia) hil zuten bera ere.\nKatilinaren nortasuna ilun geratu da. Zizeronek \"(Catilinariae)\" eta Salustiok \"(De conjuratione Catilinae)\" aurkeztu zuten gazte handinahi eta doilorraren irudia baizik ez da geratu hartaz."}
{"id": "10116", "revid": "56334", "url": "https://eu.wikipedia.org/wiki?curid=10116", "title": "Perikles", "text": "Perikles, grezieraz , (K.a. 495 - Atenas, Grezia, K.a. 429) Atenasko urrezko garaiko politikari, hizlari eta gudari garrantzitsuenetakoa izan zen. Urrezko garai hori (K.a. 461 - K.a. 429 oro har) Periklesen Mendea deitzen zaio. Hain nabarmena zen Perikles garaiko Atenaseko gizartean non Tuzidides historialari garaikideak \"Atenaseko lehen herritarra\" deitu zion.\nBiografia.\nK.a. 461. urtean Zimon, alderdi aristokratikoko burua, erbesteratzea lortu ondoren, Atenasko agintari bihurtu zen. 459-446 urteetan Korintoren, Espartaren, Persiaren eta haien aldekoen aurka ibili zen gudan. 445. urtean 30 urteko bakealdia sinatu zuen Espartarekin, eta handik aurrera bakezko bideak erabili zituen Atenasen eragina zabaltzeko.\nPeriklesi esker, Atenasek unerik gorena izan zuen. K.a. 430. urtean, Peloponesoko gerran, Atenasko hiritarren abertzaletasunaren aldeko deia egin zuen, baina kargutik kendu zuten. 429. urtean berriz ere izendatu zuten agintari, baina handik hilabete gutxira hil zen.\nEragina.\nPeriklesek Atenasko botere politikoa handitu zuen, Delosko Liga bere menpe jarriz. Peloponesoko Gerrako lehen bi urteetan, hil arte hain zuzen ere, Atenasko aldearen buruan egon zen. Barne politikan, Periklesek Atenaseko arteak bultzatu zituen. Haren ekimenari esker, Atenaseko Akropolia eraberritu zen (Partenoia barne). Hori dela eta, Atenasek Grezia Antzinako erdigune kulturala bilakatu zen. Aldi berean, demokrazia zabaldu zuen Atenasen, hiritar ororen parte-hartzea ahalbidetuz.\nBestalde, garai berekoak izan ziren Sofoklesen eta Euripidesen antzerki lan ospetsuak, eta Sokratesen erakutsiak."}
{"id": "10117", "revid": "336", "url": "https://eu.wikipedia.org/wiki?curid=10117", "title": "Septimio Severo", "text": "Luzio Septimio Severo (; Leptis Magna, 146ko apirilaren 11 - York, 211ko otsailaren 4) erromatar enperadorea izan zen 193ko apirilaren 9tik hil zen arte.\nAgintea eskuratzen.\nSevero Leptis Magna hirian, Kartagoren ondoan, jaio zen. Haren familia \"equites\" mailakoa bazen ere, Marko Aureliok senatari klasekoa bihurtu omen zuen.\n190ean kontsul izendatu zuten Severo. Hurrengo urtean, Komodok Panoniako legioen buruan jarri zuen. Pretoriar Goardiak Pertinax hil zuenean, 193an, Panoniako armadek enperadore aldarrikatu zuten. Gauza bera gertatu zen Inperioko hainbat tokitan, baina Severok Erroma lehena hartu zuen.\nSiriako legioek, halere, Peszenio Niger jenerala aldarrikatu zuten enperadore, eta Britaniakoek Klodio Albino. Nolanahi ere, 197rako, Severok hautagai guztiak garaituak zituen. Inperio osoa bere esku zeukan.\nAgintean.\nSeverok soldaduen sena zeukan. Loria lorpen militarren bidez eskuratu nahi zuen. Partiarren kontra borrokatu ostean, Mesopotamiaren iparraldea Erromaren menpe bueltatu zen. Borrokan, erromatarrek Ktesifon hiriburua arpilatu zuten, eta biztanleak esklabo bihurtu.\nSenatuarekiko harremana ez zen inoiz oso ona izan. Boterea armadaren bidez eskuratu izanak ez zion hasiera ona eman. Severok senatari andana hiltzera zigortu zuen, ustelkeria eta traizioa leporatuta. Haren aldekoak jarri zituen haien ordez. Pretoriar Goardia ere desegin zuen eta 50.000 soldadu leialekin ordezkatu zuen.\nDiktadore militarra bezalakoa bazen zere, ospetsua zen erromatarren artean, Komodoren ustelkeria eta anabasa desegin zituelako. Partiarren kontrako garaipena oroitarazteko, Arku bat eraikin zuen Erroman, zeinek zutik segitzen du.\nHil ostean Senatuak jainko izendatu zuen. Ondorengoak bi semeak izan ziren, Karakala eta Geta, Julia Domna emaztearen ikuskaritzapean. Severok lortutako egonkortasuna berehala bukatu zen."}
{"id": "10119", "revid": "880", "url": "https://eu.wikipedia.org/wiki?curid=10119", "title": "Gaeliko maniarra", "text": ""}
{"id": "10121", "revid": "1545", "url": "https://eu.wikipedia.org/wiki?curid=10121", "title": "Karakala", "text": "Marko Aurelio Karakala (latinez \"Marcus Aurelius Antoninus Caracalla\"; Lugdunum, 186ko apirilaren 4a - Harran, 217ko apirilaren 8a) erromatar enperadorea izan zen, 211tik hil zen arte. \"Karakala\" goitizena jaso zuen izen horretako galiar tunika txanoduna janzten zuelako.\nBizitza.\nSeptimio Severo enperadorearen semea zen. Zazpi urte zituenean zesar izendatu zuten, eta augusto 198an. Aita hiltzean, 211n, bere anaia Getarekin batera izendatu zuten enperadore baina hurrengo urtean hil zuen anaia. Jarraian, Getaren lagun eta aldeko gehienak jazarri eta hilarazi zituen, eta Senatua behartu zuen anaiaren aurkako \"damnatio memoriae\" bat agertu zezan. Dion Kasio historialariaren arabera, 20.000 bat lagun hil ziren errepresioaren ondorioz.\nLegioaren eta Pretoriar Guardiaren atxikimendua ziurtatzeko, soldatak ikaragarri igo zizkien soldaduei. 212. urtean sinaturiko \"Constitutio Antoniana\" izeneko ediktuaren bitartez, erromatar hiritartasuna eman zien inperioko biztanle libre guztiei, askatutako esklabuei barne, era horretan estatuak zerga-ordaintzaile gehiago izanen zuelako. Zilarraren balioa %25 murriztu zuen, legioak ordaindu ahal izateko, eta zergak handitu zituen.\nMonumentu ugari eraiki zuen, bere izena daramaten Erromako bainuak besteak beste. Karakalaren Termen hondakinak oraindik ikus daitezke. Alexandro Handia miresten zuen, eta haren haragitzetzat hartzen zuen bere burua. 213an, alaman tribuen aurkako kanpaina arrakastatsua egin zuen. 214an, Alexandroren ildoari jarraituz, Mazedonia korritu zuen, 16.000 laguneko falangea errekrutatzeko. 215ean, Alexandriara joan zen, Alexandroren hilobia bisitatzera; ondoren, ordea, hiria harpilatu eta gazte gehienak hilarazi zituen.\nAlexandro Handiak egin zuen bezala, Persia konkistatzera deliberaturik, 217an Partiar Inperioaren kontra borrokatzera abiatu zen. Apirilaren 8an, gernu egiteko gelditu zenean, Julius Martialis izeneko laguntzaile batek hil zuen. Hiltzailea ihes egiten saiatu zen, baina berehala hil zuten. Karakalaren ondorengoa Makrino izan zen, Pretoriar Guardiako burua."}
{"id": "10122", "revid": "38400", "url": "https://eu.wikipedia.org/wiki?curid=10122", "title": "Erromatar errepublika", "text": ""}
{"id": "10123", "revid": "44278", "url": "https://eu.wikipedia.org/wiki?curid=10123", "title": "Udalatx", "text": "Udalatx edo Udalaitz Gipuzkoa eta Bizkaia arteko mugan dagoen mendia da, Arrasate eta Elorrio artean zehazki. Iparraldeko magalean edo Bizkai aldekoan Zumelegi ibaia jaio da, aurrerago Arrazolarekin batera Ibaizabal sortzen duena. Batzuetan, \"Udalaitz\" izenarekin ageri da, baina euskara batuan \"Udalatx\" da hobetsitakoa, mendebaleko euskaratik datorrena.\nGeologikoki kareharrizko mendigunea dugu hau, inguruko mendien bezalakoa.\n1.117 metroko garaiera dauka.\nDeskribapena.\nUdalatx Udalako mendilerroan kokatuta dago, eta Anboto eta Aramotz gailurrekin batera lerratzen da, nolabaiteko mendilerroa osatuz. Anboto eta mendi honen artean Betsaide dugu, hiru probintziek bat egiten duten tokia dena.\nGailurrak zerra itxura ematen dioten hainbat mutur ditu, hiru izanda gandorraren tontor nagusiak, mendebaldetik ekialdera Atxaurutxugane (1040 m), Erdikoatxa edo Erdiko Axpunta (1.026 m) eta Udalatx tontor bera (1.117 m). Ipar-mendebaldean, Santa Luziaren baseliza dagoen Artadi mendixka (500 m) eta Gongeta edo Zolotxa tontorra (704 m) ditugu, Elorrio aldera. Hego-mendebaldean, bestela Pozutxueta (182 m) tontorrak mendigunea osatzen du\nGipuzkoako aldetik Arrasateko Udala auzoarekin egiten du bat, zeinak mendiari izena ematen dion. Arrasatetik ikusten den muturrak, 1.073 metroko garaiera duena, gurutze handi bat du; mutur hau, hala ere, ez da guztietan garaiena, Bizkaitik gertuago kokatuta dagoen beste bat altuagoa baita.\nLandaretza.\nZuhaitzen artean, mendigunearen hegoaldean dagoen basoa azpimarratzekoa da, haritz eta artearen familiakoa den abaritza edo \"Quercus coccifera\" espeziea alegia, kurioski mediterraneo aldekoa dena eta Gipuzkoa osoan hemen bakarrik dagoena.\nSantutegia.\nGurutzea eta tontor nagusiaren artean, Gipuzkoa aldean, Asuntzeko santutegiaren aztarnak ikusgai daude oraindik, non fraide eremutarrak bizi baitziren. XVI. mendean leku honen lehen aipamena jaso zuen Esteban Garibaik.\nKobazuloak.\nTontor nagusiaren azpian kobazulo txiki bat dugu, iturria daukana, eta Erdikoatxarantz beste koba askoz handiagoa topa dezakegu.\nMeatzeak.\nXIII. mendetik gutxienez meatze lanak egin izan dituzte Udalatxen, \"Cofrad\u00eda de Venaqueros de San Valerio\" elkartearen eskutik. Minerala agortzean, kofradia desagertu zen 1958an.\nGaur egun hauen aztarnak oraindik ikus daitezke Iguriatik abiatzen den bidetik igo izanez gero."}
{"id": "10124", "revid": "336", "url": "https://eu.wikipedia.org/wiki?curid=10124", "title": "Geta", "text": "Publio Septimio Geta (; 189ko martxoaren 7 - 211ko abenduan) erromatar enperadorea izan zen Septimio Severo aitarekin eta Karakala anaiarekin batera, 209tik hil zen arte.\nSeptimio Severoren seme gazteena zen. Erroman jaio zen, aita Komodoren agindupeko probintzia gobernaria baino ez zela. Beti Karakalaren atzean zegoen Geta. Haien arteko hartu-emanak zailak ziren estreinako urtetatik beratik.\nGetaren handinahia asetzeko, Septimio Severok \"Zesar\" titulua eman zion Britaniako kanpainarako. Inperioko propagandak eginkizunak partekatzen zituen familia zoriontsua balitz bezala aurkeztu zuen. Karakala aitaren eskuineko eskua zen, ama aholkulari fidela, eta Geta burokraziaz arduratzen zena.\n211an Yorken Septimio Severo hil zenean, Karakala eta Geta aldi bereko enperadoreak izendatu zituzten. Erromara itzulita, halere, Karakalak anaiaren hilketa agindu zuen. Are gehiago, \"damnatio memoriae\" ere onartu zuen. Lege horren bitartez, Getaren izena inskripzio guztietatik kentzekoa zen, existitu ez balitz bezala."}
{"id": "10125", "revid": "336", "url": "https://eu.wikipedia.org/wiki?curid=10125", "title": "Damnatio memoriae", "text": "Damnatio memoriae latinezko esapidea da, literalki \"oroimenaren kondenazioa\" esanahia duena. Hildako baten ohorea zapuzteko era izan zen, batez ere traidoretzat jotzen zirenean. Helburua pertsona horren arrastoa bizitza publikotik ezabatzea zen, inoiz existitu ez balitz bezala, Erromaren ohorea gorde ahal izateko. Baliteke gizarte horretarako zigor gogorrena izana.\nOspe txarreko enperadore askok zigor hori jaso zuten. Lehenengoa Kaligula izan zen. Neron, Komodo eta Getari ere \"damanatio memoriae\" eman zien Senatuak. Enperadore hauen izenak eraikin publikoetatik kentzen ziren eta haien estatuak eraisten zituzten.\nKondenatutako Erromako enperadoreak.\nHauek dira zigor hori jaso zuten zenbait enperadorek:"}
{"id": "10126", "revid": "512", "url": "https://eu.wikipedia.org/wiki?curid=10126", "title": "Makrino", "text": "Makrino (; 165 - 218) erromatar enperadorea izan zen 14 hilabetez, 217tik hil zen arte. Mauretania probintzian jaio zen lehen erromatar enperadorea izan zen.\nEstreinako urteak.\n\"Equites\" mailako familia batean jaio zen. Jatorrizko Mauretania probintzian hezia, Makrino Erromako klase politikora iritsi ahal zen, abokatu trebeko entzutea lortu zuen-eta.\nSeptimio Severoren agintaldian burokrata garrantzitsua bilakatu zen. Karakalak Pretoriar Goardiako prefektua izendatu zuen. \"Equites\" mailako batek jaso ahal zuen posturik altuena. Makrino zerbitzari leiala izan zen harik eta, iturrien arabera, iragarle batek Karakalaren ondorengoa izanen zela jakinarazi zion arte. Etsai politikoak hiltzeko Karakalaren joera zela-kausa, Makrino bere burua arriskuan ikusten hasi zen.\n217ko udaberrian, Karakala ekialdean zegoen, Partiarren kontrako gerra prestatu nahian. Makrino eta Pretoriar Goardiako beste batzuk enperadorearekin zeuden. Carrhaeko guduaren lekutik hurbil zegoen Selene tenplu bat bisitatzera joan zen Karakala, bizkartzainak lagun. Zer gertatu zen ez dago garbirik, baina Makrinoren arabera bizkartzain batek Karakala hil zuen. Apirilaren 11n, enperadorea izendatu zuen bere burua. Antonino izena ere hartu zuen, Antoniar leinuarekin bat egiteko asmotan.\nAgintean.\n\"Equites\" mailakoa bazen ere, Senatuak berretsi zuen Makrinoren izendapena.\nKanpoko politikan, Makrinok bakea borroka baino hobesten zuen. Daziako matxinadak bertan behera geratu ziren Karakalak bahitutakoak Makrinok bueltarazi zituenean. Armeniako tronuan Tiridates onartu zuen. Partiarrekin, halere, ez zegoen hitzarmenik egiterik. Nisbis hiriaren ondoan erromatarrak garaituta atera ziren 217ko udan.\nGerran aritzeko gogo ezak eta partiarren kontrako porrotak ez zuten oso eragin baikorrik soldaduengan. Gainera, Karakalak luzatu zizkien pribilegioak murrizten hasi zen Makrino. Esaterako, errekluten soldatak beteranoenak baino txikiagoak ziren.\nErroman ere ez zeun ospe onik lortu. Boterea hartutakoan ez zen hiruburua joan. Gainera, udaren bukaeran ekaitza batek suteak eta uholdeak eragin zituen. Makrinoren gizonek ezin izan zituzten kalteak berehala konpondu.\nErorialdia.\nNahigabea Severar leinukoek areagotzen zuten, batik bat Karakalaren izebak, Julia Mesak, eta honen alabek, Julia Soemiasek eta Julia Mameak.\nMakrinok jauregi inperialetik bota zituen. Nolanahi ere, Siriako etxetik, severiar emakume horiek konspirazioa sortu zuten beste severar bat tronuan kokatzeko. Julia Soemiasen semea, Heliogabalo, hautatu zuten Karakalaren ondoregoa izateko.\nMaiatzaren 18an, Siriako legio batek enperadore izendatu zuen Heliogabalo. Makrinoren armada garaitu zuten severarrek, eta Makrinok mozorroturik egin behar izan zuen ihes. Erromara zihoazela atzeman eta hil zuten."}
{"id": "10127", "revid": "15795", "url": "https://eu.wikipedia.org/wiki?curid=10127", "title": "Antoniar leinua", "text": ""}
{"id": "10128", "revid": "336", "url": "https://eu.wikipedia.org/wiki?curid=10128", "title": "Heliogabalo", "text": "Heliogabalo edo Elagabalo (; - 222ko martxoaren 11) erromatar enperadorea izan zen 218tik hil zen arte. Enperadore polemikoenetako bat izan zen, Erromako erlijio tradizionalaren arbuio eta joera sexualarengatik. Oso gazte zela Elagabalus jainkoaren apaiz izan zen bere amaren familiaren herrian, Emesa. Bere benetako izena Sexto Bario Abito Basiano izan liteke. Enperadore gisa Marko Aurelio Antonio Augusto izena hartu zuen. Hil ostean deitu zuten Heliogabalo.\n217an Karakala enperadorea erail zuten eta bere pretoriar prefektuak hartu zuen boterea, Marko Opelio Makrino. Karakalaren amona zen Julia Mesak matxinada arrakastatsua sortu zuen Legio III Gallica artean bere biloba zaharrena eta Karakalaren lehengusua zen Heliogabalo enperadore izendatzeko Makrinoren ordez. Makrino 2018ko ekainaren 8an garaitua izan zen Antiokiako guduan. Heliogabalok 14 urte bete berriak zituen enperadore izendatu zutenean, eta bere agintaldia sexu-eskandalu eta erlijio gatazkek markatu zuten.\nHistorialariek diote Heliogabalok Antzinako Erromako erlijio, ohitura eta sexu tabuen inguruko kezka izpirik ere ez zuela erakutsi. Jupiter jainko berri batekin ordezkatu zuen, Sol Invictus (\"Eguzki Garaiezina\") edo El-Gabal izenekoa. Erromako gobernariak jainko horretako errituetan parte hartzera behartu zituen. Heliogabaloren emazteetako bat Vestaren birijina zen, eta gizonekiko harreman sexualak denbora-pasa baino zertxobait garrantzitsuagoa ziren, Heliogabalok adierazi zuen moduan, eta bere burua jauregi inperialean prostituitzen zuela esan da. Bere jarduerak Goardia Pretoriarra, Senatua eta herritar xeheak aztoratu zituen. Oposizio geroz eta handiagoarekin, 18 urte zituela erail zuten eta bere lehengusu Alexandro Severo ezarri zuten enperadore 222ko martxoaren 11n. Alexandrok beste 13 urtez aginduko zuen, hau ere erail zuten arte, III. mendeko krisialdia piztuz. Heliogabaloren aurkako erailketa plana bere amonak agindu zuen, Julia Mesa, eta Pretoriar Guardiako hainbat kide haserretuk egin zuten.\nGaraikideen ikuspegitik, Heliogabalo enperadore bitxia, dekadentea eta zelotea zen. Historialari kristauek ere irudi hori areagotu zuten. Dena den, XIX. mendeko dekadentziazaleek heroitzat jo zuten Heliogabalo, eta mitoak mendeak iraun ditu, adibidez gaztelaniazko \"heliog\u00e1balo\" hitzean.\nFamilia eta apaiz zerbitzua.\n203 inguruan jaio zen Heliogabalo. Bere gurasoak Sexto Vario Martzelo eta Julia Soemias Bassiana ziren. Bere aita, hasiera batean, Ekites klasekoa zen, baina gero senatari maila eskuratu zuen. Bere amona Julia Mesa zen, Julio Avitoren alarguna eta Julia Domnaren ahizpa, Septimio Severo enperadorearen koinatua. Beste anai bat izan zuen gutxienez, izena ezagutzen ez dugun anaia nagusi bat. Bere ama, Julia Soemias, Karakala enperadorearen lehengusina zen. Bere familian Julia Avita Mamea eta Marko Julio Gessio Marziano osaba-izebak ere baziren, Alexandro Severoren gurasoak. Familiak El-Gabal eguzki-jainkoaren apaiz izateko eskubidea zuen eta Heliogabalo apaiz izendatu zuten Emesan (gaur egungo Homs), Sirian.\nElagabalus jainkoa Emesan gurtzen zen hasiera batean. Forma hau siriar jainkoaren izenaren bertsio latinizatua da. Jatorrizkoa \"Il\u0101h hag-Gabal\" da, \"Il\u0101h\" (\"jainko\" esateko hitz semitiko bat) eta \"gabal\" (\"mendi\" hitza arabieraz), hau da, \"Mendiko Jainkoa\". Emesan izen hori ematen zioten jainkoaren manifestazioari.\nII. mendean bere gurtza Erromako Inperioan zehar hedatu zen; Woerden (Herbehereak) bezalako leku urrunetan ere aurkitu dira bere omenezko tenpluak. Jainkoa, beranduago, Erromako Eguzki jainkoarekin batu zen, Sol Indiges izenarekin errepublika garaian eta Sol Invictus izenarekin III. mendean. Grezieraz jainkoaren izena Helios zenez, \"Heliogabalus\" izena bi hitzen nahasketa hibrido bat zen.\nBoterera iristea.\nMakrino enperadore bilakatu zenean, Karakalaren familia erbesteratu zuen. Heliogabalo gaztea, ama, izeba eta amona Siriara joan ziren. Hortik, enperadorearen kontrako konspirazioa antolatzeari ekin zioten, bere lekuan hamalau urteko Heliogabalo jartzeko.\nJulia Mesak, Karakalaren izebak, \"Legio III Gallica\"-ren borondatea erosi zuen. Legio honek, orduan, Heliogabalo aldarrikatu zuen enperadore.\nMakrinok Heliogabalo salatu zuen Senatuaren aurrean. Kontsulek eta goi-mailako gobernariek Heliogabalo eta Julia Mesari gerra adierazi zieten. Makrinok, halere, porrota jaso zuen bi armaden arteko borrokaren ostean, haren legio batek desertatu zuelako. Makrinok, mozorroturik, ihes egin ahal izan zuen, baina Erromarako bidean, atzeman eta hil zuten.\nHeliogabalok tituluak hartu zituen Senatuaren baiezkoa jaso gabe. Honela II. mendeko jokabide tradizionala apurtu zuen. Edonola ere, senatariei bizitza barkatu zien. Baldintza horretan Heliogabalo onartu zuten eta Karakala zein Julia Domna jainko izendatu zituzten.\nEnperadore (218-222).\nHeliogabalok aginteko lehen hilabeteak Nikomedia hirian eman zituen. Hor, bere erlijioa zela eta, lehen arazoak sortu ziren erromatar hiritarren artean. Enperadorea ekialdeko apaiza zela ohitzeko, Julia Mesak Heliogabalo apaizaren arropetan agertzen zen oihal bat bidali zuen Senatu Etxean jar zedin.\nAsia Minor probintzian sortutako matxinadak bertan behera utzi behar izan zituen. Heliogabalo Erromara 219ko bukaeran iritsi zen. Komazon eta Julia Mesaren beste aliatuei goi mailako karguak eman zizkien, senatarien eskandalurako, zeren haien jokabide zela eta ez zituzten egokitzat hartzen. Heliogabaloren maitaleek ere ohoreak jaso zituzten.\nJulia Mesa eta Julia Soemiasekiko harreman estua zen hasiera batean. Emakume horiek, enperadorearen amona eta ama hurrenez hurren, Senatuan sartzen lehen emakumeak izan ziren. Heliogabaloren gaineko influentzia indartzen saiatu arren, enperadoreak gero eta independenteago jokatzen zuen. Berehala kontrolaezina bihurtu zen.\nErlijioaren inguruko eztabaida.\nSeptimio Severoren garaietatik, eguzkiaren gurtza Inperioan zehar hedatu zen. Heliogabalok gurtza horretan oinarritu zuen El-Gabal jainkoaren jaurespena, \"Deus Sol Invictus\" (Eguzki Garaiezina Jainkoa) berrizendatu baitzuen. Jupiterren gainean kokatuta, Astarte, Minerva, Urania edo hiruren arteko nahasmena eman zion emazte.\nEskandalua areagotu zen Vestaren birjina batekin, Aquilia Severa izenekoarekin, ezkondu zenean. Heliogabalok aldarrikatu zuen euren seme-alabak jainko gisa izanen zituztela. El-Gabalen omenezko tenplua Palatino Muinoan eraiki zuen. Senatarien aurrean, Heliogabalok tenplu horretan dantzatzen zuen udako solstizioan. Ospakizun handia bihurtu zen janari-banaketa erraldoiei esker.\nSexuaren inguruko eztabaida.\nHeliogabaloren sexu-joerari buruzko eztabaida gatazkatsua da, batez ere iturri gehienak ez direlako fidagarri edo salaketa egiten dutenak direlako. Heliogabalo bost aldiz ezkondu eta bereizi zen, eta hiru emakumeren izenak ezagutzen ditugu. Bere lehenengo emaztea Julia Kornelia Paula izan zen; bigarrena Julia Akilia Sebera Vestaren birjina.\nUrte baten buruan Julia Akilia Sebera utzi eta Ania Aurelia Faustinarekin ezkondu zen, Marko Aurelioren ondorengo bat eta berriki exekutatu zuen gizon baten alarguna. Urtea amaitu aurretik, hala ere, bere bigarren emazte Seberarengana itzuli zen. Kasio Dioren arabera bere harremanik egonkorrena bere koadrigako gidariarekin izan zen, Hierokles izeneko Kariako esklabu ile-hori bat; Heliogabalok bere senarra zela esaten zuen.\n\"Augustoren Historiak\" dio Zotiko izeneko gizon batekin ere ezkondu zela, Esmirnako atleta bat, eta ezkontza zeremonia publiko batean egin zela, Erroman bertan. Kasio Diok zioen Heliogabalok bere begiak margotzen zuela, gorputzeko biloa depilatzen zuela eta ile-ordeak erabiltzen zuela taberna, burdel eta baita jauregi inperialean prostituitzeko.\nHerodianok zioen Elagabalok bere edertasun naturala handitzeko kosmetikoak erabiltzen zituela erregularki. \"Hieroklesen emazte, maitale edo erregina deitzen bazuten gozatzen\" zuela esaten zen, eta medikuei dirutza eskaini omen ziela emakumeen genitalak jarri ahal bazizkioten. Heliogabalo, gaur egungo idazleen ikuspegitik, transgenero edo transexuala izan zen.\nBoteretik at.\nHeliogabaloren bitxikeriek, batez ere besteek haren erlijioan parte hartzera behartzeak, eragin txarra izan zuten Julia Mesa haren amonarengan, zeinek erabaki zuen Heliogabalo eta Julia Soemias boteretik kendu behar zirela.\nJulia Avita Mamearen semea, Severo Alexandro, (hau da, Julia Mesaren beste iloba bat), hautatu zuen ordekatzeko. Julia Mesa eta Julia Avita Mamearen presioagatik, Heliogabalok Severo Alexandro ondorengo izendatu zuen.\nHala ere, Heliogabalok iritziz aldatu zuen geroago, eta Severo Alexandro hiltzeko agindu zuen. Orduan, Pretoriar Goardiak, Julia Mesak eta Julia Mameak erosita, Heliogabalo eta Julia Soemias hil zituen 222ko martxoaren 11n. Gorpuak Erromako kaleetan zehar arrastatu ziren, eta, azkenean, Tiber ibaiara bota zituzten."}
{"id": "10129", "revid": "336", "url": "https://eu.wikipedia.org/wiki?curid=10129", "title": "DVD", "text": "DVDa, hasieran \"Bideo Disko Digitala\" zen eta geroago \"Disko Aldagarri Digitala\" izendatua (\"Digital Versatile Disc\"), 1995aren amaieran sortu zuten informatika eta ikus-entzunezkoen hamar bat enpresak.\nElektronika eta informatika alorretako fabrikatzaileek eta zine eta musikako estudioek agerturiko interesari esker, egundaino azkarren sartu den produktu elektronikoa da. DVD diskoa, berez, gaitasun handiko CDa da; izan ere, film bat ere sartzen da bertan.\nDVD-unitatea datuak gordetzeko modu askori erreferentzia egiten dien gailua da: DVD-ROMari (soilik irakurtzeko gailua da), DVD-Rari eta DVD+Rari, DVD-RWari eta DVD+Wari (grabatzeko eta gero ezabatzeko aukera ematen dute). Mota bakoitzaren biltegiratze-ahalmena ere desberdina da.\nHistoria.\n1990eko hamarkadaren hasieran, dentsitate handiko biltegiratze optikoko bi estandar garatzen ari ziren:\nPhilips Sonyk eta Panasonicek bat egin zuten, eta Toshibarekin Down-a hartzea adostu, baina aldaketa batekin: Philipsen EFM Plusa hartzea, Kees Imminkek sortua, Toshibaren kodifikazio sistema baino % 6 eraginkorragoa izan arren (hortik, edukiera 4,7 GBkoa izatea, jatorrizko SDren 5 GBen ordez), abantaila handi bat du: diskoa, harramazka edo emaitza DVDaren Partzuergoaren sorrera izan zen, aurreko konpainiek sortua, eta DVDaren 1.5 bertsioaren zehaztapena, 1995ean iragarri eta 1991ko irailean amaitu zena.\nDVD+RW Alliancek beste estandar batzuk sortu zituen, foroari lizentziarik ez ordaintzeko:\nDVD+R/RW diskoak estandar ofizialen parte ez direnez, ez dute \"DVD\" logotipo ofiziala erakusten, \"RW\" logotipoa baizik, baita behin bakarrik graba daitezkeen diskoak badira ere, eta horrek zeresana piztu du, publizitate engainagarritzat jotzen duten sektore batzuetan, erabiltzaileak nahasteaz gain.\nFuntzionamendua.\nDVDa datuak biltzeko sekulako ahalmena daukan disko optikoa denez, euskarri egokiena da datu kopuru eskergak maneiatzeko, CDkoa baino kalitate handiagoko audioa entzun edota zineko kalitatez bideoa ikusteko. Itxuraz, CD-ROMa bezalakoa izanik (12 cm-ko diametroko eta 1,2 mm-ko sakonerako diskoa da), euskarri horren 650 MB baino edukiera askoz handiagoa du. Hona DVDen alderdi erakargarrienetako bat: musikako CD eta CD-ROMekin elkargarria denez, horiek DVDen irakurgailuetan arazorik gabe erreproduzi daitezke, baina alderantziz, ez. CD-ROMaren eta VHS bideoaren ondorengo bihurtu da, batez ere filmak ikusteko. Era berean, CDen erreproduzitzailearen, \"laserdisk\"en (binilo baten tamainako zilar koloreko diskoa) eta bideo-jokoen kartutxoen ordezko izateko aukera handia du.\nZinemarekin identifikatu da DVDa baina, izenak berak dioenez, erabilera anitzeko diskoa da, era askotako datuak bil ditzakeen euskarria, alegia: programak, jokoak, musika, bideoa\u2026\nDVDaren edukiera handia dela medio, irudi \u201cbizidunaren\u201d (mugikorraren) eroale egokia da. Soilenek 4,7 GBraino grabatzen dute (hots, CD-ROM baten edukieraren 7,2 halako): espazio horretan aise sartzen da bi orduko bideoa, 5 + 1 kanaleko \"surround\" soinu-banda eta azpitituluak hainbat hizkuntzatan. Dena den, badira 17 GBren edukiera dutenak ere, datuak azkarrago irakurri eta idazteaz gainera.\nMotak.\nDVDetarako grabagailuek siglen saski-nahaskia ekarri dute gure artera, kontsumitzailearen kaltetan. Garrantzi handikoa da \u201caplikazio formatuak\u201d (bideoa, audioa eta datuak, funtsez) eta \u201cgrabazio formatuak\u201d (DVD-RAM, DVD-RW eta DVD+RW) bereizten jakitea.\nBatez ere filmak grabatzeko baliatzen denez, DVD-Bideoa denetan ezagunena da: izan ere, DVD soilik esaten zaio, eta DVD-Audio motakoak oraino ez dira biziki errotu. DVD-ROMa (datuak biltzekoa) CD-ROMen ahaide nagusia da, eta ordenagailuen irakurgailuetan bakarrik erreproduzi daiteke. Era askotako datuak gordetzen dituzte, baita filmak ere. DVDak erreproduzitu ez ezik, grabatu ere egin daitezke... etxean bertan. Grabagailuen eskutik etorri da disko molde eta grabazio erei dagozkien siglen nahaste-borrastea.\nLehia benetan bizia izaki, DVDak grabagailuen sailetik \u201cbergrabagailuenera\u201d jauzi egin dute zuzenean, haietan datuak behin eta birritan ezabatu eta grabatzeko aukera dago, higadurarik edo kalitate galerarik nozitzeke.\nSistema batekoak zein bestekoak izan, erabilera bakarreko diskoak erosteko arrazoia soila da: bestelakoak baino merkeago izateaz gainera, elkargarritasun alderditik arazo gutxiago izaten dituzte. Kontuak grabazio formatuak (elkarren artean elkartezinak) bereizten dituzten \u201c+\u201d eta \u201c-\u201d zeinuen artean aukeratu behar izatean agertzen dira.\nDVD-ROMa.\nCompact Disca hobetuz sortutako euskarria da. Lehen bertsioa DVD Forum izeneko informatika eta ikus-entzuneko kontsortzioak 1995ean azaldu zuen.\nCD bati egin zitzaizkion hobekuntzak multimedia ahalmena handitzeko bideratu zituzten. Hasteko, CD batean 86 cm2ko azalera erabiltzen da datuak gordetzeko;aldiz, DVD batean 87,6 cm2koa da. Horrek Megabyte batzuetako irabazia soilik ematen zuen. Benetako irabazia \"pit\" (putzuen) gutxieneko luzera txikituz (0,972 \u03bcm-tik 0,4 \u03bcm-ra) eta pista bata bestetik gertuago jarriz lortzen da (0,74 \u03bcm, 1,6 \u03bcm-ren aldean). Denera, 7,5 aldiz datu gehiagoko ahalmena du CD batekiko (4,7 GB, 0,65 GBen aldean), kontuan hartuta alde batetik eta geruza batean gordeta dagoela.\nIzan ere, DVD batean informazioa euskarriaren bi aldeetan gorde daiteke eta alde bakoitzean, bi geruzetan. Soilenak eta erabilienak alde bateko geruza bateko DVD-5 deritzanak dira, 4,7 GBeko ahalmena baitute. Erabiltzen diren beste mota bat DVD-9 izenekoak dira: informazioa alde batean, baina bi geruzetan gordetzen dute, aurrekoen ahalmena ia bikoiztuz (8,5 GB). Halaber, disko batzuetan, bi aldeetan idatz daitezke, alde bakoitzean DVD-18 izeneko bi geruza baitituzte; haatik, ez dira erabiltzen, batez ere ezin delako diskoaren alde bat serigrafiatzeko erabili eta laserrak diskoaren goi eta behealdean egon behar duenez, horrek kostuak asko emendatzen ditu.\nDVD-RAMa.\nDVD-RAMak aitzindariaren abantailak eta eragozpenak ditu: batetik, zuku guztiak erauzi zaizkio eta, bestetik, besteek gainditu egin dute: mantsoa eta erabilera zailekoa da, belaunaldi berrikoen aldean. Eta merkea den arren, ez da DVD irakurgailu konbentzionalekin bateragarri.\n1998ko lehen bertsioek 2,6 GBeko edukiera zuten eta hain ziren hauskorrak, ezen estalki bat izan behar zuten urratuak eta marratuak saihesteko. Urte bat geroago ahalmen bikoitzeko bertsio bat atera zuten (4,7 GB), eta gainera, diskoa estalkitik atera zitekeen, beste irakurgailuetan sartu ahal izateko. Hala ere, geroago atera diren bertsioek jada ez dute estalkirik behar.\nDatuen egiturak gordetzeko diskoko sustantziaz gain, eremu magnetikoak darabiltza. Irakurri nahiz idazterakoan, lenteak Z-CLV (\"Zone Constant Linear Velocity\", Eskualdekako abiadura lineal konstantea) teknologia darabil: horrek diskoa lau eskualdetan banatzen du. Eskualde bakoitzean abiadura konstantea da, baina ezberdina besteekiko.\nDVD-RAMa ehun mila aldiz berridatz daiteke eta datuek 30 urte dirautela kalkulatzen da.\nDVD-R/RWa.\nDVD-RWa telebista eta PCrako DVD ohiko irakurgailu gehientsuekin elkargarri da, eta erabilera bakar (DVD-R) edo anitzeko (DVD-RW) diskoak grabatzeko aukera ematen du. DVD-RW bat grabatzeko, hasi baino lehenago diskoa formateatu behar da eta, amaitutakoan, \u201citxi\u201d: horrek guztiak prozesua mantsotu egiten du. Pioneer etxeak garatu zuen disko mota hori lehengoz 1997an.\nCLV (\"Constant Linear Velocity\", Abiadura Lineal Konstantea) erabiltzen du datuak bai irakurri bai idazteko. Horrek argi uzten du diskoaren erdialdean biratze abiadura askoz handiagoa izan behar dela, datu kopuru bera igaro ahal izateko denbora tarte berean.\nDVD-RWa mila aldiz berrerabil daiteke. Denbora luzera, arazoak sor ditzake eta erroreak sortuko direnez, diskoa erabilgaitz bihurtuko da.\nDVD+R/RWa.\nDVD+RW, aldiz, DVD-RW baino 2,5 aldiz azkarrago da (ez da zertan diskoa abiarazi, ezta itxi ere), eta irakurgailuekiko elkargarritasun aldetik arazo gutxiago ematen du. Datuak 32 KBeko paketeetan gordetzen ditu, DVD-ROM eta DVD-Bideoetan bezala, alegia. Haien edukiera bera du, pistaren tamaina eta laserraren diametroa ere bera da. Grabazio soila egiteko, DVD+R sistema baliatzen du.\nPhilips etxe nederlandarrak garatu zuen formatua, Sony eta Hewlett-Packard-ekin batera. Lehen prototipoa 2000. urtean aurkeztu zuten eta salgai aurrenekoz 2001 urte bukaeran jarri zuten.\nCAV (\"Constant Angular Velocity\", Abiadura angeluar konstantea) errotazio sistema erabiltzen du informazio diskoan idazteko eta irakurtzeko. Beraz, diskoak buelta bat egiteko beti denbora bera behar du. Horren ondorioz, diskoaren kanpoaldean dagoenean informazio gehiago jasotzen du, espazio gehiago igarotzen duelako tarte denbora berean. Hala eta guztiz ere, CLV moduan ere graba daitezke datuak, irakurketa sekuentziala nahi denerako, hala nola, film bat ikusi nahi denerako.\nDVD-RW bat 1.000 aldiz berridatz daiteke eta bertako informazioak 30 urte iraun dezakeela kalkulatzen da.\nSalneurria.\nEgun saltzen diren DVD gehienak alde bakarretik eta geruza bakarrean graba daitezke: 4,7 GB dituzte. DVDak CDen antzerako formatuetan saltzen dira, baina batzuetan kaxa handiagoetan egoten dira. Hala ere, DVD grabagarri asko erosi nahi direnean, merkeago ateratzen da poto bat erostea, DVD bakoitzak bere kaxa izan beharrean. Potook 10, 25 edo 50 unitatekoak izaten dira. Adibide gisa, \"Verbatim\" markako 25 unitateko DVD-R potoak 27,90 \u20ac inguru balio du (disko bakoitzak, 1,12 \u20ac). \"Megabyte\" bakoitzaren balioa 0,00023 \u20ac-koa da (CD baten 0,00055 \u20ac/MBaren erdia, gutxi gorabehera). Beraz, CD batean baino informazio gehiago gorde daiteke eta merkeago, gainera.\nDVD+RWak, ordea, garestixeagoak dira. Adibidez, \"Verbatim\" markako 10 unitateko potoak 14,90 \u20ac balio du, hots, disko bakoitza 1,49 \u20ac da. Ulertzekoa da, bertan anitzetan idatz daitekeelako.\nAbantailak.\nMB bakoitza gordetzeko modurik merkeena da. Oso egokiak dira informazio kopuru handiak gorde nahi direnerako: bideoak, bideo-jokoak, eta abar.\nEragozpenak.\nNahiz eta asko aurreratu den, bateraezintasunak gerta litezke formatu ezberdinen artean. Ez dago erabat zabalduta eta jada ondorengoak ateratzen hasi dira."}
{"id": "10130", "revid": "119347", "url": "https://eu.wikipedia.org/wiki?curid=10130", "title": "HD-DVD", "text": "High Density \u2013 Digital Versatil Disc (HD-DVD), disko-formatu berri hau DVD forum-ak sortu eta hobetu du, egile eta entretenimendu munduko estudio handienekin batera. Talde hau DVD-aren (DVD forum) estandarrak sortzeaz arduratu zen formatu hau sortu zenetik. Toshiba eta NEC-en Advanced Optical Disc (AOD) teknologian oinarrituta sortu da eta geruza batean 15GB gorde daitezke DVD arrunt baten 4.7 GB-en aldean. Bi geruzatako HD-DVD batek 30 GB-eko edukiera du, eta hiru geruzatako diskoak 45 GB-era iristen dira.\nFuntzionamendua.\nHD DVD-ROM-a 12 cm-ko diametroa eta 1,2 mm\u2013ko sakonera duen diskoa da, alde batean edo bitan idatzita egon daitekeena eta alde bakoitzean geruza bat edo bi izan ditzakeena. 60 GB gordetzera heldu daiteke bi geruzatako bi alde izanda, beraz geruza bakoitzean 15 GB gorde daitezke.\nGaur egungo DVD-ek informazioa diskoaren erdian gordeta dute kanporago dagoen plastikozko geruza garden batek babestuta. HD DVD-a modu berean dago eraikia eta fisikoki diskoak ezaugarri berdinak ditu.\nOndorioz, DVD ekipaia oso gutxi aldatu behar da formatu berri hau onartzeko. Testetan frogatu ahal izan denez, HD DVD bat produzitzeko garaian DVD-arekiko bost minutuko aldea dago soilik.\nLaser urdin-morea zenbaki irekiera 0.65ekoa duen lentearekin, erabili daitekeen argi diametroa txikitu egiten da, oraingo DVD-kin alderatuz. Beraz, diskoa gorde daitekeen informazioa handiagoa da. Aldi berean, errotazio abiadura handitzen da, byte transferentzia handiak onartuz 36,55 Mbps, hiru aldiz baino gehiago DVD arruntarena.\nKalitate handieneko telebista irudiak gorde ditzake (HDTV [1920x1080] pixeletako bereizmenera arte), baita txikiena ere ( CIF [320x240]).\nBitxikeria bezala, aipatu disko bakarrean bi formatuak gorde daitezkeela, HD DVD eta DVD. Hau da, alde batean HD DVD moduan gorde daitezke datuak eta beste aldean DVD moduan edo alde batean bertan biak eduki, geruza ezberdinetan. Horrela laser gorriak DVD-ari dagokion informazioa irakurriko du eta laser urdinak HD DVD-ari dagokion.\nAbantailak.\n15 GB gorde ditzake geruza bateko DVD batean. Eraikitzerako garaian DVD egileekin bat egiten du, izan ere, DVD-a eraikitzeko azpiegitura erabiltzen du, produkzio gastuak txikituz. Aurreko belaunaldiko DVD-ekin bateragarria da eta irakurgailu batek bi formatuak onartu ditzake, aldaketa gutxirekin. Bi geruzatako diskoak egitea erraza da.\nEragozpenak.\nBi konpainia, soilik, daude atzetik (NEC eta Toshiba). Bere edukiera Blu-Ray Disck-arena baino urriagoa da."}
{"id": "10131", "revid": "336", "url": "https://eu.wikipedia.org/wiki?curid=10131", "title": "Blu-ray", "text": "Blu-ray, baita ere Blu-ray Disc (BD), generazio berriko disko optiko formatu bat da. 12 cm-ko diametroa du, CD eta DVD-aren antzera.\nBlu-ray Disc Association-ek (BDA) sortu eta hobetu du, bertan elektronika, informatika eta multimedia egile garrantzitsu ugari bildu direlarik (besteak beste Apple, Panasonic, Sony, TDK, Warner eta Thomson, denera 15 enpresa bat garrantzitsu). Hasieratik disko formatua definizio altuko bideoa (HD) irakurtzeko, idazteko eta sarritan idazteko pentsatua dago, baita informazio kantitate handiak biltegiratzeko ere. Geruza bakarreko disko batek 25 GB gorde ditzake, zeinetan definizio altuko (HDTV) bi ordu gorde daitezkeen, edo hamahiru ordu baino gehiago definizio arrunteko telebistakoak. Halaber, 50 GB gorde ditzaketen bi geruzatako diskoak ere badaude.\nFuntzionamendua.\nOraingo disko optikoek, hala nola, DVD\u00b1R, DVD\u00b1RW, eta DVD-RAM formatuek, irakurtzeko nahiz idazteko laser gorria erabiltzen duten bitartean, formatu berri honek laser urdin-more bat erabiltzen du, Blu-ray izenekoa. Laser urdin-more (405 nanometro) honek laser gorriak baino (650 nm) uhin motzagoa du, laserra oraindik eta zehaztasun handiagoz enfokatzea ahalbideratuz. Horrela informazioa estuago gorde daiteke toki gutxiago okupatuz, beraz, datu gehiago gorde daitezke CD/DVD baten tamainakoa den disko batean (12 cm-ko diametroko eta 1 mm-ko sakonerako disko bat). Laser honi esker eta zenbaki irekiera 0,85-era aldatuz Blu-ray disko batean 25/50GB gorde daitezke. Gainera, informazio hau ez da gordetzen diskoaren erdialdean, DVD-tan gertatzen den bezala, azpialdean baizik, beheko aldetik 1 mm-ra.\nFormatu hau batez ere Definizio Altuko Telebista (HDTV) heltzen denerako dago pentsatua, Estatu Batuetan eta Japonian nahiko hedatua dagoena, guregana urte gutxi barru iritsiko dena, LDT (Lurreko Telebista Digitala) bezala ezagutzen dena. Izan ere, MPEG-2 TS (Transport Stream) izeneko formatua gordetzeko aukera ematen du disko mota honek, telebistako irudi eta soinuak zuzenean eta galerarik gabe gordez nahiz irakurriz. Blu-ray-ak 36 Mbps (MegaByte segundoko) banda zabalera dauka, zeina nahikoa eta sobera den HDTV moduko irudiak gordetzeko. Halaber, diskoaren ausazko atzipenari esker, irakurtzen ari den bitartean, diskoan bertan idazten egon daiteke.\nBlu-ray egileen desira datozen urteetan DVD-a ordezkatzea da, definizio altuko telebista iristen denean. Horretarako HD-DVD-arekin lehiatu beharko du. Halaber, PC-rako estandar izan nahi du Blu-ray-ak.\nAbantailak.\nElektronika munduko bederatzi enpresa erraldoi baino gehiago daude proiektuaren atzetik. Aurreko belaunaldiko formatuekin bateragarria izango diren irakurgailuak izango ditu.\nEragozpenak.\nDiskoak eraiki ahal izateko azpiegitura berriak behar dira, prozesu garesti eta luzea izanik."}
{"id": "10134", "revid": "237", "url": "https://eu.wikipedia.org/wiki?curid=10134", "title": "Dvd", "text": ""}
{"id": "10135", "revid": "237", "url": "https://eu.wikipedia.org/wiki?curid=10135", "title": "Hd-Dvd", "text": ""}
{"id": "10136", "revid": "237", "url": "https://eu.wikipedia.org/wiki?curid=10136", "title": "Deba Garaia", "text": ""}
{"id": "10138", "revid": "237", "url": "https://eu.wikipedia.org/wiki?curid=10138", "title": "Ekonomiako Nobel saria", "text": ""}
{"id": "10139", "revid": "15795", "url": "https://eu.wikipedia.org/wiki?curid=10139", "title": "Fisikako Nobel saria", "text": ""}
{"id": "10141", "revid": "15795", "url": "https://eu.wikipedia.org/wiki?curid=10141", "title": "Medikuntzako Nobel saria", "text": ""}
{"id": "10142", "revid": "56334", "url": "https://eu.wikipedia.org/wiki?curid=10142", "title": "Diskete", "text": "Disketea edo disko malgua disko unitate bat da, banda magnetiko fin eta malgu batez osatua, hauts partikulak kentzen dituen oihal batekin forratutako plastikozko euskarri laukizuzen batean zigilatua. 1970eko hamarkadan sortu zuen IBMk, eta bere markako konputagailuetan jarri zuen. 1972an, 3740 memoriako masa zuen disko malgua aurkeztu zuten, lehen diskoak fisikoki malguak zirelako horrela deitua. Gainerako konputagailu fabrikatzaileek berehala hartu zuten salgai zegoen softwarea banatzeko baliabide egokitzat. Ordudanik, hala ere, aldaketa ugari izan ditu, bai tamainan, bai memorizatzeko ahalmenean. 8 hazbetetik 3 \u00bd-ra pasa da eta 100 KB gordetzetik 1,44 MB-era. Disketearen historian denera ia hamar mota ezberdin izan dira, eta bakoitzak zegokion irakurgailua izan du.\nSorrera.\nDatuak biltzeko disko magnetiko eramangarria den diskete hori 1971n sortu zen, IBM guraso izaki. Konputagailu pertsonalentzako hastapen haietako floppy samurra 5,25 ontzakoa zen (milimetro bateko lodierakoak) eta 160Kb informazio gorde zezakeen. Handik hamar urtera Sony markak 3,5 ontzakoak atera zituen, PC ordenagailuaren lehen eztandarekin batera. Diskete txiki eta gogortxoago haiek edukieraren mugara aurki iritsi ziren: 1,44Mb.\nEdukiera urrikoa delako geratu da zaharkiturik, hain zuzen ere, disketea. Duela 20 urte PC haiek 20 Mb-ko disko gogorrak zeuzkatenean, 15 disketerekin eduki osoaren segurtasun kopia egin zitekeen. Handik 30 urtera, disko gogorrek mila aldiz informazio handiagoa daukate eta nekez gorde daiteke diskete batean testu bat edo kalitate urriko argazkiren bat baizik.\nApple markak diskete-unitatea kendu zien bere iMac ordenagailuei 1998an. Beste hainbat ere, hala nola IBM eta Compaq, bide hartatik abiatu bai baina, luze gabe, atzera egin behar izan zuten. Gateway markak orain 10 dolarreko aurrezkia eskaintzen dio diskete-unitaterik gabeko PC bat erosten duenari, HPk bere ordenagailu eramangarrietatik erauzi egin du eta Dellek goi-gamako (Dimension) ekipoetatik kentzea erabaki du.\n2002an mundu zabalean 1.000 milioi diskete saldu izana norbaiti elementu horren osasun onaren adierazgarri iruditzen bazaio ere, jakin beza duela urte gutxi 5.000 milioi saltzen zirela urtero-urtero. Egun, \"Disk/Trend\"en arabera, erabiltzaileen %10ek baino gutxiagok jarraitzen dute disketea erabiltzen.\nFuntzionamendua.\nGaur egun, 3,5 hazbeteko tamaina da erabiliena eta ia-ia bakarra (garai batean \u20141994. urtean edo\u2014 5,25 hazbetekoak ere aski erabiltzen ziren), dentsitate txiki eta handiko bertsioak dituelarik, nahiz eta, erabiltzen den bakarra dentsitate handikoa izan. 3,5 hazbeteko disketeak, beren babeserako estalki zurrun batean datoz; beraz, ez dira izenak dioen bezain malguak. Gainera, informazio gehiago biltegiratzen zutelako eta hobeto babestuta zeudenez, 5,25 hazbeteko diskoak berehala ordeztu zituzten.\nDisko malguetako estalkia karratua da eta lau zulo ditu, bakoitza bere betebeharrarekin. Erdiko aldean dagoenak disketerako motorrak diskoa biraka jartzeko balio du; disketea alde horretatik ikusita beheko ezkerreko zulotxoak disko HD (dentsitate bikoitzekoa) dela adierazten du eta eskuinekoak idatzi daitekeen edo ez (idatzi ahal izateko zuloa estalita egon behar da); azkenik, goiko aldean aurkitzen dugun zuloak barruan dagoen diskoan irakurri eta idatzi ahal izateko balio du. Hau zabaldu egiten da ordenagailuaren barnean dagoenean eta buru irakurlea barruko diskoa ukitzen du.\nDisko malguaren oinarria, material magnetikoz osatutako disko zirkular bat da eta plastikozko estalki karratu batek estaltzen du. Osagai magnetiko horrek alde bat edo biak hartu ditzake (3,5 hazbetekoan bi alde ditu osagai magnetikoak).\nDiskete batean informazioa aurpegi bakoitzean pista izeneko zirkunferentzi zentrokidetan gordetzen da. Pistak kanpotik barrura zenbakitzen dira, zerotik hasita, eta pista kopuru arruntena 80 da (3,5 ontzatakoan e.a.). Pista bakoitza sektore izena jasotzen duten tamaina bereko arkutan banatzen dira, tamainarik normalena 512 bytekoa izanik. Sektoreak ere zenbakitu egiten dira, baina kasu honetan, batetik hasten da kontatzen, izan ere, 0.-ean disko hasteko informazioa gordetzen delako.\nDisko malguetako buruek disketea ukitzen dute. Emaitza gisa, euskarria eta buruak azkar hondatzen dira. Higadura eta erabilpena gutxitze aldera, konputagailu pertsonalen buruak atzera ekarri eta biraketa geldiarazten dute gailuak irakurri edo idazten ez duenean. Ondorioz, hurrengo irakurketa edo idazketa komandoa ematen denean, segundo erdiko itxaronaldi bat dago motorrak behar duen abiadura lortzen duen bitartean. Abiadura hori konstantea da angeluarki (CAV, \"Constant Angular Velocity\"), hau da, diskoak birak beti abiadura berean egiten ditu. Abiadura hori 300 eta 360 bira minutukoa izaten da.\nSalneurria.\nDisketeak merkatuan aurkitzea gero eta zailagoa da, erabilpena asko murrizten ari baita. Eta banaka aurkitzea ia ezinezkoa da, hau da, disketeak ia-ia beti hamarnaka saltzen dira. Horien prezioa, (adibidez Sony markakoak) 3,99 euro da, 1,44 MB-eko hamar disketeko paketeak. Ondorioz, unitate bakoitzak 0,39 \u20ac balio ditu, aztertuko ditugunen artean memoria unitaterik merkeenak. Baina diskete baten edukiera oso mugatua denez, megabyte bakoitzaren prezioa 0,27 euro da, CD eta DVDak baino askoz garestiagoak (1.000 aldiz garestiagoak). Ondorioz, disketeak, gaur egun, erabilgarriak dira datu gutxi garraiatu behar direnean (adib: argazkirik gabeko testuak...) eta beste modurik ez dagoenean soilik.\nAbantailak.\nEramangarria, konpaktua, irakurri eta idazteko erraza, ateragarria.\nEragozpenak.\nMantsoa, edukiera urria, fidagarritasun eskasa, garestia. Ordenagailu berrietatik desagertzen ari da. Hori dela eta, geroz eta arazo handiagoak egongo dira erabili ahal izateko."}
{"id": "10145", "revid": "79029", "url": "https://eu.wikipedia.org/wiki?curid=10145", "title": "Johannes Brahms", "text": "Johannes Brahms (Hanburgo, 1833ko maiatzaren 7a - Viena, 1897ko apirilaren 3) musika erromantikoko konpositore alemaniarra izan zen.\nBizitza.\nLehen urteak.\nHanburgon jaio zen. Aita kontrabaxu-jole izan zen. Hark irakatsi zizkion bere lehenengo musika jakinbideak. Laster nabaritu zitzaion piano-jotzaile ona zela, eta gaztetik, familiaren gastuak ordaintzen hasi zen jatetxeetan, tabernetan, baita burdeletan ere pianoa jotzen. Era berean, klaseak ere ematen zituen.\nBrahms-ek piano kontzertu publikoak eskaini zituen, baina ez zuen nahi besteko arrakastarik izan. Nahiz eta onarpen eskasa izan, bere bi \"Pianoko kontzertuak\" obra estreinuan jo zituen. Konposaketari ekin zion, baina bere obrek ez zuten publikoaren interesik erakarri. 1853ean kontzertu bira bat hasi zuen orduko musikari famatu batekin. Bere bidaian Franz Liszt eta Robert Schumann ezagutzeko aukera izan zuen. Azken hau, konpositore ez ezik musika aldizkari famatu baten editorea ere bazen, eta kritikaren nahiz enpresaburuen interesa erakarri zuen Brahms gaztearen lanak aipatuz. Aipamen honi esker hasi zen Brahms konpositore ezagun eta preziatua bilakatzen.\nRobert Schumann-i esker, Brahmsek Roberten emaztea ezagutu zuen Clara Schumann, orduko piano-jotzaile ezaguna. Bere lagun handia egin zen, harreman hau maitasun platonikora heldu zela uste zen.\nViena.\n1862an Brahmsek behin betiko bizilekua aukeratu zuen Vienan, han konposizioari erabatean eskaini zuen bere bizitza. Ia 30 urte izan ziren obra musikalen konposaketari eskainirik, gaur egun musika klasiko erromantiko lanen funtsezkoak atalak dira, eta Brahmsen bizitzan oso harrera ona izan zituzten, bere garaiean konpositore handienetakoa izanik. Bere arrakasta garrantzitsua Requiem aleman batekin lortu zuen, obra koral handi bat. Publikoak emandako harrerak bere \"1. Sinfonia\" hastera animatu zuen, hamar urte eman zituen hau idazten. 1876an bukatua, beste hiru sinfonia konposatu zituen hurrengo zortzi urtetan.\n57 urterekin konposizioa uztea erabaki zuen. Baina, bere heriotzara iritsi ahala zenbait obra garrantzitsu konposatu zituen, adibidez bi \"Klarineterako sonatak\" eta lau \"Kanta serioak\".\nAskok Brahms Beethovenen ondorengotzat hartu dute, eta bere lehenbiziko sinfoniari Beethovenen harmargarren sinfonia azizena eman zioten. Aipatutako obrez gain, beste lan garrantzitsuak hauek dira: \"Violinerako kontzertua\" eta \"Bariazioak\", maisuki lantzen duen generoa. \"Kamara musika\" eta \"Piano solo batentzako piezen\" konposizio ugari ditu, hala nola \"Kantak\".\nKonpositore romantiko gehienak bezala, Brahmsek Beethoven miresten zuen, eta eragin bikaina izan zuen bere lanetan. Baina garai klasikoko konpositorieak, adibidez Mozart eta Haydn ere miresten zituen. Lehengo edizioetako partiturak eta autograforak biltzen zituen, askotan jotzen ziren obra famatuak ere aldatzen zituen. Periodo klasikoko mugimendu asko erabili zituen, handia baitzen periodo horren eragira. Horregatik, musikagile romantikoen artean, Brahms klasioena bezala aipatu izan ohi da.\nPerfekzionista hutsa zen eta honen adibide, lehen sinfoniaren konposaketaren hamar urteak dauzkagu. Aditu batzuentzat, hau ez zen bere lehen sinfonia izan, benetako lehen sinfoniak ez zuela Brahmsek nahi hainako kalitatea izan uste dute. Dakigunez, Brahmsek kalitate gabezko bere konposizioak sarri puskatzen zituen, oso zorrotza baitzen bere lanarekin.\nBrahms naturaren maitale izan zen. Viena inguratzen duten basoetan paseatzea gustoko zuen, eta berarekin eramaten zituen beti gozokiak ikusten zituen umeen arten banatzeko. Helduenganantz zakar samarra zen, baina bere lagunek bihotzez ederresten zuten. Brahms ez zen ezkondu. Vienan, 64 urterekin hil zen, gibeleko minbizi baten ondorioz."}
{"id": "10147", "revid": "6327", "url": "https://eu.wikipedia.org/wiki?curid=10147", "title": "Oarso", "text": ""}
{"id": "10151", "revid": "499", "url": "https://eu.wikipedia.org/wiki?curid=10151", "title": "Antilla Neerlandarrak", "text": ""}
{"id": "10152", "revid": "512", "url": "https://eu.wikipedia.org/wiki?curid=10152", "title": "Aleman", "text": "Alemana (\"Deutsch\") indoeuropar hizkuntza bat da, germaniar hizkuntzen taldekoa. Alemania, Austria, Liechtenstein eta Suitzan hitz egiten da batez ere, eta mundu osoko 11. da, hiztunen kopuruari bagagozkio, 120 milioi hiztun baititu. Europar Batasuneko mintzatuena da, 100 milioi hiztunekin. Hizkuntza horren euskal izenak alamanen germaniar tribuan du jatorria.\nBanaketa geografikoa.\nAlemana nagusiki Alemania (herrialde horretako biztanleriaren % 95ek baino gehiagok ama hizkuntza du), Austria (% 89) eta Suitzako (% 65) hizkuntza da. Luxenburgo eta Liechtenstein herrialdeetako hizkuntza ofiziala ere bada.\nAlemanierazko hiztunen komunitateak dituzten beste europar herrialde batzuk honako hauek dira: Italiako iparraldean, Bolzano-Hego Tirolgo probintzia); Belgikako alemaniar hiztunak dituzten ekialdeko kantoiak; Frantzian, Alsazia eta Lorrenako lurralde historikoetako departamentuetako hainbat udalerri; eta, azkenik, Danimarkan, Hegoaldeko Jutlandian hainbat udalerri ere baitaude.\nBestalde, badira alemanierazko hiztunen komunitateak Txekiar Errepublika, Eslovakia, Hungaria, Polonia, Errumania, Serbia, Errusia, Kazakhstan eta Namibian ere.\nDialektoak.\nAlemana germaniar hizkuntzen familiako mendebaldeko adarra osatzen du, germaniar hizkuntzen familia bera indoeuropar hizkuntzen multzoaren barnean dagoelarik. Germaniar dialektoak usadioz bi talde nagusitan banatzen dira: goi-alemana eta behe-alemana.\nAlemanaren dialektoen arteko ezberdintasunak bistakoak dira. Hala, bada, dialekto mugakideen artean baizik ezin dute elkar ulertu hiztunek, maiz. Dialekto batzuk ulertezinak zaizkie aleman estandarraz baizik mintzatzen ez diren hiztunei. Dena dela, alemanaren dialekto guztiek continuum bat eratzen dute.\nAlderdi historiko, sozial eta kulturalak.\nAleman moderno estandarra mendebaldeko germaniar hizkuntza da, batez ere Erdi Aroan Alemaniako erdialdean eta hegoaldean hitz egindako barietate guztien ondorengoa. Konbentzionalki, alemanez idatzitako testuak hiru alditan banatzen dira:\nAleman estandar modernoa, nagusiki, goi aleman goiztiarrean oinarritutako forma da, nahiz eta ahoskeran eragina izan Alemania iparraldeko hiztunek (gehienak behe-alemanez hitz egiten zutenak) idatzizko estandarra ahoskatzeko hartu zuten modua.\nHizkuntzaren estandarizazioa.\nHistorikoki, hizkuntza bat estandarizatzen hasten den unea funtsezkoa da hizkuntza ofizial gisa erabiltzeko. XV. mendea baino lehen, eskualde bakoitzak, gehienbat, bere eskualde barietatea erabiltzen zuen. Gaur egungo Alemaniaren iparraldean, XVI. mendera arte, ospe handiko hizkuntza behe-alemana izan zen (antzeko barietatez osatutako talde bat eta hizkuntza estandarraren oinarrian dagoen goi alemana sorrarazi zuena). XV. eta XVI. mendeetatik aurrera, dokumentazio ofiziala, nagusiki, latinez idazteari utzi zitzaion, eta, ekialde-erdialdeko alemana okupatzen zuen eskualdean, eskualdeetako barietateen arteko konpromisoa irudikatzen zuen alemana erabiltzeko saiakera sortzen hasi zen. Orduan hasi zen agintarien eta hiztunen arteko adostasun bat eratzen nola idatzia eta mintzatua izango zen zehazteko, nahiz eta horrek ez eragotzi eskualdeetan aldaketak egotea. Adostasun horretatik abiatuta, hizkuntza estandarra prestigio-barietate gisa ikusten hasi zen, eta irakaskuntzako komunikazio-hizkuntza nagusi gisa irakatsiko zen modua arautzeko neurriak hartu ziren, baita bigarren hizkuntza edo atzerriko hizkuntza gisa irakatsiko zena ere. Ekialde-erdialdeko alemanezko legezko idazkiak eta Luteroren Biblia (1522-1534) aleman hizkuntza estandar modernoa eratzeko abiapuntu izan ziren. Gai honi buruz esan ohi da:Hizkuntzaren estandarizazio hori eskualde-modu alternatiboen arteko arauak hautatzean datza. Bere kasuan, XVIII. mendearen erdialdera arte ez zen ezarri gutxi gorabehera behin betikoa zen estandar idatzi bat, eta, XIX. mendean zehar, ahoskera estandarra ere finkatu zen. Prusiako bateratzea eta bere Aduana Batasuna (Zollverein) hizkuntza estandarrerako bultzada bat izan bazen ere, jatorriz, Prusiako lurraldean, hizkuntza nagusia behe-alemana zen, nahiz eta hezkuntzan goi alemana oinarri zuen estandar hasiberria sustatu zen. Aleman estandar hori ez zen hizkuntza ofizial bezala onartu 1902ra arte, Bigarren Konferentzia Ortografikoak aleman estandarrerako lehen arauak ezarri zituenean. Aldi berean, eskualdeetako hizkuntzak gaur arte erabiltzen ere jarraitu dute, batez ere gai informaletan eta beti eskualde bereko pertsonen artean.\nAlemaniako ortografia Alemaniako Ortografia Kontseiluak arautzen du, alemanez Rat f\u00fcr deutsche Rechtschreibung.\nLiteratura.\n\"Ikusi: Alemanezko literatura.\"\nGramatika.\nGramatika aldetik, nahiko hizkuntza konplexua da:\nHitzen pluralak.\nEz da arau finkorik jarraitzen hitzen plurala osatzeko: hortaz, alemana ikastean, hitz bakoitzaren plurala ikasi beste irtenbiderik ez dago. Adibidez:\nDeklinazioak.\nEuskaraz edo latinez bezala, alemanezko izenak, artikuluak, adjektiboak eta izenordeak deklinatzen dira. Lau kasu ditu: nominatiboa, akusatiboa, datiboa eta genitiboa.\nAditza.\nAditz \"ahulak\" te \u2013 ge-t:\nW\u00e4hlen = aukeratu;\nIch habe gew\u00e4lt = Aukeratu dut;\nDu hast gew\u00e4lt = Aukeratu duzu;\nEr / Sie / Es hat gew\u00e4lt = Aukeratu du;\nWir habe gew\u00e4lt = Aukeratu dugu;\nIhr habt gew\u00e4lt = Aukeratu duzue;\nSie haben gew\u00e4lt = Aukeratu dute.\nEsaldia: Ich habe heute mein neues Auto gew\u00e4lt = Nik nire kotxe berria gaur aukeratu dut.\nAditz \"indartsuak\":\nVerstehen = ulertu;\nIch habe verstanden = Ulertu dut;\nDu hast verstanden = Ulertu duzu;\nEr / Sie / Es hat verstanden = Ulertu du;\nWir habe verstanden = Ulertu dugu;\nIhr habt verstanden = Ulertu duzue;\nSie haben verstanden = Ulertu dute.\nEsaldia: Ich habe diese Sprache nicht verstanden = Ez nik hizkuntza hau ulertu dut."}
{"id": "10153", "revid": "15795", "url": "https://eu.wikipedia.org/wiki?curid=10153", "title": "Compact Disc", "text": ""}
{"id": "10156", "revid": "237", "url": "https://eu.wikipedia.org/wiki?curid=10156", "title": "Thomas Edison", "text": ""}
{"id": "10157", "revid": "17", "url": "https://eu.wikipedia.org/wiki?curid=10157", "title": "Protokoloak", "text": ""}
{"id": "10159", "revid": "105290", "url": "https://eu.wikipedia.org/wiki?curid=10159", "title": "Lisboa Handia", "text": "Lisboa Handia () Portugalgo azpieskualdea da, Lisboako eskualdean kokatuta dagoena. 1.381 kilometro karratuko azalera dauka eta 2004ko erroldaren arabera 1.993.584 zituen."}
{"id": "10162", "revid": "42829", "url": "https://eu.wikipedia.org/wiki?curid=10162", "title": "Diputatuen Kongresua", "text": "Diputatuen Kongresua (gaztelaniaz \"Congreso de los Diputados\") Espainiako Gorteen behe ganbera da, espainiarrak ordezkatzen dituen instituzioa, hain zuzen ere. Gutxienez 300 eta gehienez 400 diputatu ditu. Hauek, Espainia osoko hauteskunde-mugabarruetan aukeratzen dira, normalean probintziak izaten direnak. Diputatuen agintea, 4 urtekoa da. Espainiako Gobernuaren presidentea, Kongresuan aukeratzen da.\n2012ko uztailaz geroztik, urte luzeetan Kongresuaren egoitza hesiz eta poliziaz inguratuta egon zen, herritarren protestetatik babesteko.\nEspainiako Gorteen jauregiaren egoitza du."}
{"id": "10163", "revid": "431", "url": "https://eu.wikipedia.org/wiki?curid=10163", "title": "Holandesa", "text": ""}
{"id": "10164", "revid": "688", "url": "https://eu.wikipedia.org/wiki?curid=10164", "title": "Espainiako Senatua", "text": "Espainiako Senatua Espainiako Gorteen goi ganbera da, espainiar herria ordezkatzen duen instituzioa. Senatariak, aukeraketa zuzengabean, Autonomia Erkidego bakoitzak aukeratzen ditu hauteskundeetako emaitzen arabera, hasieratik erkidego bakoitzak senatari bat du eta biztanleriaren milioi pertsona bakoitzeko senatari bat gehitzen zaio. Aukeraketa zuzenean, probintzia bakoitzak, 4 senatari ditu, uharte bakoitzak 3 eta Ceuta eta Melillak, bina.\nLau urteko agintaldia dute."}
{"id": "10165", "revid": "336", "url": "https://eu.wikipedia.org/wiki?curid=10165", "title": "Ceuta", "text": "Ceuta Afrika iparraldeko espainiar subiranotasuneko autonomia hiri bat da, 1580. urtetik Espainiako estatuaren mende dagoena. Afrikako ipar-mendebaldean dago, Mediterraneoaren mendebaldeko kostaldean, Gibraltarko itsasartearen hegoaldean. Marokok koloniatzat jotzen du eta beretzat aldarrikatzen du Ceuta, bai eta Afrika iparraldeko espainiar subiranotasuneko gainerako lurrak ere.\nGeografia.\nIngurune naturala eta klima.\n2011. urtean, Europako Justizia Auzitegiak ebatzi zuen Ceutak oraindik ez zuela bete hondakin urak arazteko betebeharra. Betebehar hori 2000. urterako bete beharrekoa zen.\nBiztanleria.\n1981ean, 70.864 biztanle zituen.\nHizkuntzak.\nBertako hizkuntzak espainiera eta arabiera dira.\nEkonomia.\nArrantza eta merkataritza portu garrantzitsua du. Kontserba industria eta artisautzak ere indar handia du. Bestalde, militar hiria da.\nHistoria.\nKartagotarren, erromatarren eta bizantziarren mendean egon zen arabiarrak hiriaz jabetu aurretik. Hiria asko hazi zen berberiarren eta espainiarren konkistaren garaian. Portugalen esku egon zen 1415ean, eta Espainiak hartu zuen 1580an. Estatu bihurtu zenetik, Marokok behin eta berriro aldarrikatu du Ceuta hiriaren jabetza.\nHiri senidetuak.\nCeuta ondorengo hiriekin senidetuta dago:"}
{"id": "10170", "revid": "336", "url": "https://eu.wikipedia.org/wiki?curid=10170", "title": "Alexandro Severo", "text": "Alexandro Severo (; 208ko urriaren 1a - 235eko martxoaren 18a) erromatar enperadorea izan zen, 222tik hil zen arte, severar leinuko azkena.\nHaren ama Julia Mamea izan zen, Julia Mesaren alaba eta Heliogabaloren izeba. Basiano zuen jatorrizko izena, baina aldatu egin zuen 221ean, Julia Mesaren presiopean Heliogabalok ondorengo izendatu zuenean. Hurrengo urtean, martxoaren 11an Heliogabalo hil zuen Pretoriar Goardiak. Alexandro Severo enperadorearen izendapena onartu zuten Pretoriar Goardiak eta Senatuak.\nGarai horretan amaren menpean zegoen Alexandro. Julia Mameak, birtutez betetako emakumeak, aholkulari trebeez inguratu zuen semea. Baina beste aldetik, emakume jeloskorra zen eta armada diziplinatua eusteko ezgai zen. Matxinadak ohikoa ziren Inperio osoan.\nOrokorrean Alexandroren agintaldiak onurak ekarri zituen Sasaniarrei aurre egin behar izan zien arte. Garaipenak gorabehera, erromatar armadak egundoko diziplina eza erakutsi zuen.\nHurrengo urtean germaniarren kontra egin zuen, Galia inbaditzen ari zirela eta. Mainz hiritik hurbil, Maximino Trax legionarioak gidatutako matxinoek Alexandro eta ama hil zituzten martxoaren 19an.\nSeverar leinuko azkena izan zen Alexandro. Amaren mendean bazen ere, jendearen bizi-baldintzak hobetzen ahalegindu zen. Aholkulari Ulpiano jurista eta Dion Kasio historialaria zituen. Aurrekarien luxua eta bitxikeria desagertu ziren. Literatura, arte eta zientziak bultzatu zituen. Maileguen interesak eta zergak ere murriztu egin ziren.\nErlijioari zegokienez, Alexandrok joera irekia zeukan. Haren kapela pribatuan Orfeo, Abraham eta Jesusen estatuak zituen. Jesusen omenezko tenpluak eraikitzeko gogoa omen zuen, baina aholkulariek asmoa kendu zioten."}
{"id": "10171", "revid": "360", "url": "https://eu.wikipedia.org/wiki?curid=10171", "title": "Severo Alexandro", "text": ""}
{"id": "10173", "revid": "63274", "url": "https://eu.wikipedia.org/wiki?curid=10173", "title": "Severotar dinastia", "text": "Severotar dinastia bigarren mendeko bukaeran eta hirugarren mendeko hasieran Erromatar Inperioaren buruan egon zen familia da. Printzerriaren garaiaren azken dinastia izanda, III. mendeko krisialdiari hasiera eman zion.\nSeverotar leinuak gerra zibil baten ostean hartu zuen boterea. Gerra piztu zen Pertinax enperadorea Pretoriar Goardiak hil zuenean. Didio Juliano senatariak titulua erosi zien pretoriarrei, baina probintzietako hainbat jeneral matxinatu ziren horren aurrean. Peszenio Niger eta Klodio Albino jeneralek enperadoretzat jo zuten haien burua gerra zibilean zehar. Alabaina, Septimio Severo, Panoniako armaden burua, atera zen gerra horretatik garaile. Harekin hasi zen Severar leinuko agintaldia 193an.\nSeptimio Severoren ondorengoak Karakala eta Geta semeak izan ziren. Karakalaren ostean, halere, Makrino Pretoriar Goardiako prefektoak bereganatu zuen boterea. Honela, Severotar leinuak agintea galdu zuen.\nNolanahi ere, Severotar leinuko emakumeen konspirazioei esker, berehala berrekuratu zuten enperadore kargua Severotarrek. Heliogabalo eta Alexandro Severo ziren leinu horretako hurrengo enperadoreak. Hala ere, Germaniako legioak matxinatu ziren 235ean eta Alexandro Severo zein Julia Mamea ama hil zituzten. Matxinoen buruak, Maximino Trax izeneko legionario batek hartu zuen boterea orduan, eta III. mendeko krisialdia delakoa sortu zen honela.\nLeinu honetako enperadoreak"}
{"id": "10174", "revid": "336", "url": "https://eu.wikipedia.org/wiki?curid=10174", "title": "Julia Mesa", "text": "Julia Mesa (; -) Julio Basiano Heliogabalo jainkoaren apaizaren alaba izan zen. Julia Mesa, halaber, Heliogabalo eta Alexandro Severo enperadoreen amona izan zen. Tronuaren atzeko lana zela eta, Erromako emakumerik boteretsuena izatera iritsi zen.\nJulia Mesak bi alaba izan zituen, Julia Mamea eta Julia Soemias, bakoitza enperadore baten ama. Septimio Severo koinatuak boterea eskuratutakoan, Julia Mesa Erroma joan zen. Karakalaren hilketa eta Julia Domnaren suizidioren ondoren, Siriara itzularazi zuten. Baina Makrino enperadore berriak ez zion dirurik kendu.\nSirian, Makrino agintetik botatzeko konspiratzeari ekin zion Julia Mesak. Makrinok oinarri politiko oso sendorik ez zuela baliatuta, Julia Mesak Julia Soemias alabaren Heliogabalo semea boterean jarri ahal izan zuen. Legitimazio handiagoa ematearren, amonak eta amak Heliogabalo Karakalaren seme sasikoa zelako zurrumurrua zabaldu zuten.\nHau guztia eskertzeko asmotan, Heliogabalok amonari \"Augusta avia Augusti\" (Augusta Augustoren amona) titulua eskaini zion. Heliogabalo gazteak enperadore txarra baino txarragoa zela erakutsi zuenez, Julia Mesak Alexandro Severo (haren beste iloba bat) oinordeko izendatzera behartu zuen. Orduan, Pretoriar Guardiako borondatea erosi zuen Heliogabalo hiltzeko eta Alexandro Severo enperadore berria onartzeko.\nJulia Mesa 226 inguruan hildutakoan jainkosa izendatu zen."}
{"id": "10179", "revid": "237", "url": "https://eu.wikipedia.org/wiki?curid=10179", "title": "Bakearen Nobel saria", "text": ""}
{"id": "10180", "revid": "237", "url": "https://eu.wikipedia.org/wiki?curid=10180", "title": "Nobel Saria", "text": ""}
{"id": "10184", "revid": "896", "url": "https://eu.wikipedia.org/wiki?curid=10184", "title": "Prest aldizkaria", "text": ""}
{"id": "10186", "revid": "119347", "url": "https://eu.wikipedia.org/wiki?curid=10186", "title": "Tolosaldea", "text": "Tolosaldea Gipuzkoako ekialdean dagoen eskualdea da. 332 km\u00b2-ko azalera du. Lurralde historikoan jende gutxien duen eskualdea da (48.196 biztanle). Baina, aldiz, udalerri gehien ditu, 28.\nEskualdea Toloserri izenez ere ezaguna zen, hegoaldean dagoen Goierri eta iparraldean dagoen Beterri eskualdeen antzera, baina izen hori gutxi erabiltzen da gaur egun.\nEskualdeko udalerri garrantzitsuena Tolosa da, eta hortik datorkio izena. Historikoki beti hala izan da, eta gainera, iraganean Tolosaldeko udalerri guztiak Tolosaren zati izan ziren, pixkanaka banantzen joan ziren arte.\nGeografia.\nOrografia.\nEskualde menditsua da Tolosaldea, nahiz eta Hernio eta Herniozabal izan 1.000 m-ak gainditzen dituzten mendi bakarrak. Aipagarriak dira, ekialdetik mendebalera, Uzturre (735 m), Erroizpe (802 m), Urdelar (849 m) eta Ipuli\u00f1o (935 m) mendiak, eskualdearen erdialdean, Otsabio (897 m) eta Ulimendi (859 m) mendiak Tolosaldearen hegoaldean eta Hernioko mendialdea (1.075 m) ekialdean.\nHidrografia.\nIbai sarea garrantzitsua da Tolosaldean. Gipuzkoako ibai nagusiak, Oriak, igarotzen du Tolosaldeko eskualdea hegoaldetik iparraldera. Inguruko mendietatik jaisten diren erreka ugarik isurtzen dute ura Oria ibaian Tolosaldean zehar: Amezketa, Araxes eta Eldua eskuinaldetik eta Otsarain, Lizarrandi, Bazurka eta Malakapio, ezkerraldetik.\nNahiz eta Tolosaldean urak ez isuri (Andoainen isurtzen dizkio urak Oriari, Donostialdean), aipatzekoa da Leitzaran ibaia ere, Oria ibaiaren ibilbidean ur-emari garrantzitsuenetakoa duen ur-korrontea delarik. Tolosaldean sartzen da Gipuzkoan hain zuzen ere, Berastegiko Urto mendatearen inguruan, ondoren Elduain eta Amasa-Villabonako udalerriak zeharkatzen dituelarik Tolosaldean. Leitzaran ibaiaren harana Oria ibaiaren haranarekiko paraleloa da Tolosaldean, eta Uzturre-Ipuli\u00f1o eta Adarra-Mandoegi mendikateen artean kokatzen da.\nKlima.\nKlima ozeanikoa da, tenperaturak epelak dira eta giroa hezea. Landaredia asko aldatu da joan den mendeaz geroztik, papergintza zabaldu zenetik, batez ere. Pinuak nagusitu zaizkie jatorrizko harizti, pagadi eta gaztainadiei.\nMugakideak.\nMugakide hauek ditu: ekialdean Leitzaldea, iparraldean Beterri edo Donostialdea, hegoaldean Goierri eta mendebaldean Urola Kosta. Oria ibaiak zeharkatzen du eskualdea.\nUdalerriak.\nOria ibaiaren haranean iparraldetik hegoaldera daude eskualdeko biztanle-gunerik handienak, hau da; Aduna, Amasa-Villabona, Zizurkil, Irura, Anoeta, Tolosa, Ibarra, Alegia eta Ikaztegieta. Etxeak eta industria-poligonoak ia jarraiak dira Tolosa eta Andoain artean (azken herri hau Donostialdean).\nGainerako udalerriak Oria ibaira isurtzen diren erreken hegietako haranetan kokatzen dira, esaterako Aiztondokoa (Asteasu errekak zeharkatua), Araxesekoa, Berastegikoa (Zelai ere deitua) edo Amezketakoa; edota Oriaren beraren ondoko haranetan. Udalerri hauek txikiagoak dira oro har.\nEuskara.\nErdialdeko euskararen aldaera bat da eskualdeko berezko hizkera, Beterriko gipuzkera, erabilera maila probintzia osoko altuenen artean dago.\nIkastola bi Tolosan (\"Inmaculada\" eta \"Laskorain\") eta bana Anoeta, Ibarra (Uzturpe Ikastola) Irura, Zizurkilen (\"Jesusen Bihotza\") eta bertso-eskola bana Alegia, Asteasu, Berastegi, Tolosa, Villabona eta Zizurkilen eskura dituzte.\n1996ko datuek adierazten dutenez, urte horretan biztanleen % 72,3 euskaldunak ziren, % 13,2 ia-euskaldunak eta % 14,5 erdaldunak. Nolanahi ere, euskarari dagokionez, alde handiak daude udalerri jendetsuen eta txikien artean. Ia erabat euskalduntzat har daitezke herririk txikienak. Euskaldun kopururik txikiena zeukan udalerrian ere, Zizurkilen, euskalduntzat zuten beren burua biztanleen % 64k.\nKultura.\nPello Mari Ota\u00f1o bertsolariak XIX. mendeko amaieran \"Mutil koxkor bat\", \"Ameriketako panpetan\", \"Lagundurikan danoi\" eta \"Txepetxa\" bertso sail ezagunak sortu zituen.\n1950ean Nikolas Ormaetxea \"Orixe\" olerkariak \"Euskaldunak\" poema-liburua argitaratu zuen, 15 urte ondoren, 1935ean idatzi baitzuen. 1961ean, bestela, Antonio Zavala euskaltzain eta antologistak Auspoa argitaletxea sortu zuen.\n1988an, bestela, Bernardo Atxagak argitara eman zuen \"Obabakoak\" liburua, bere ibilbide guztian oihartzunik handiena eduki duena, hainbat hizkuntzatara itzulita.\nBertsolari Txapelketa Nagusian, Jexux Mari Irazu birritan izan zen finalista, 1997 eta 2001. 2003an, Ainhoa Arteta sopranoak Euskal Herritar Unibertsala Saria eskuratu zuen.\nKirola.\n2010ean Edurne Pasaban alpinistak osatu zituen Himalaiako hamalau zortzimilakoak, horrelakorik lortzen munduko lehenengo emakume bihurtuz. Urte hartan bertan, Xabier Alonso futbolariak Munduko Txapelketa irabazi zuen espainiar selekzioarekin.\n2020ko Esku Huskako Pilota finala Tolosaldeko bi pilotarik jokatu zuten, Jokin Altunak eta Erik Jakak, bigarrena garaile izan zelarik. 1955etik ez zuten bi gipuzkoarrek final hau jokatzen.\nEkonomia.\nAlor ekonomikoan, eskualdea bere osotasunean hartuz gero, Gipuzkoako batezbestekoaren gainetik gelditzen da biztanle bakoitzeko sortzen den Barne Produktu Gordina. EAEko indize bateratzailea 100 eta Gipuzkoakoa 102 izanik, 111n zegoen Tolosaldea eskualdean 1996a: 2.539.000 milioi pezeta biztanleko eta urteko. EAEko, Gipuzkoako eta eskualdeko batezbestekoa aise gainditzen zuten Adunak (717 indizea), Albizturrek (176), Altzok (197), Anoetak (140), Asteasuk (154), Belauntzak (325), Berastegik (149), Elduainek (156), Ikaztegietak (197), Irurak (296) eta Zizurkilek (152). Aipagarria da Adunaren kasua (16.393.000 milioiko BPG sortu zen bertan biztanleko 1996. urtean), Arabako Legutiorekin eta Bizkaiko Zamudiorekin hori baita EAEn biztanleen kopuruari dagokion proportzioa kontuan hartuta aberastasun handiena sortzen duen udalerria. Batezbesteko guztien erabat azpitik dauden udalerriak ere biltzen ditu eskualdeak, \u00adhala nola, 50 indizera heltzen ez ziren Gaztelu, Hernialde edota Ibarra, Tolosaldearen egitura ekonomikoaren lekuko.\nJarduera ekonomikoei dagokienez, eskualde ia erabat industriala da Tolosaldea. 1996an, esaterako, eskualdean sortu zen balio erantsiaren ia erdia industriak ekarri zuen, Gipuzkoako batezbestekoaren gainetik ia 12 puntu. Zerbitzuen ekarpena, aldiz, Gipuzkoako batezbestekoaren azpitik zegoen, 15 puntu, (Lurralde Historikoko balio erantsiaren % 54 ekarri zuen urte hartan alor horrek, eta Tolosaldearen % 39 baino ez). Lehen sektoreak, berriz, eskualdean sortutako balio erantsiaren % 3 ekarri zuen (% 1,5 Gipuzkoak urte hartan), nahiz eta eskualdeko hainbat udalerritan (Orendainen, Orexan, Larraulen edo Baliarrainen) jarduera nagusia izan, eta garrantzi handikoa Abaltzisketa, Alkiza, Elduain eta Gaztelun. Esan beharra dago, gainera, industria, beste eskualde batzuetan ez bezala, ez dela udalerri jendetsuetara mugatzen, biztanle askorik ez duten hainbat udalerritan ere Altzon, Albizturren, Belauntzan, Berastegin edota Berrobin, esaterako, industriak ekartzen bertan sortutako balio erantsiaren zatirik garrantzitsuena. Zerbitzuei dagokienez, Ibarra, Tolosa eta Amasa-Villabona dira eskualdeko zerbitzugunerik garrantzitsuenak."}
{"id": "10187", "revid": "336", "url": "https://eu.wikipedia.org/wiki?curid=10187", "title": "Julia Soemias", "text": "Julia Soemias (; 180 - 222ko martxoaren 11) Heliogabalo enperadorearen ama eta Julia Mesaren alaba izan zen. Hortaz, Septimio Severo enperadorearen iloba eta Julia Mamearen ahizpa izan zen. Harreman horiek guztiak zela eta, Julia Soemias garaiko Erromatar Inperioko emakumerik boteretsuena bihurtu zen.\nSenide Inperialeko kide bat izanda, Erroman bizi zen. 217an, Karakala (Julia Soemiasen lehengusua) hil egin zuten. Makrino enperadore berriak Siriara bidali zuen familia osoa, nahiz eta ondareak eta dirua utzi zizkion.\nJulia Mesa amarekin batera, Makrinoren kontra konspiratzeari ekin zion. Helburua zen Julia Soemiasen semea, Heliogabalo, enperadore bihurtzea. Konspirazioari sustapen gehiago ematearren, Julia Soemiasek asmatu zuen Heliogabalo Karakalaren seme ilegitimoa zela.\n218an Makrino hil zuen Pretoriar Guardiak eta Heliogabalok tronua hartu zuen. Gazteegia zenez, Julia Soemias bilakatu zen Inperioaren burua. Nerabea, gainera, erlijioaz baino ez zen arduratzen. Haien gobernuak ez zuen osperik lortu, eta desadostasuna zabaldu zen. Julia Mesak haien kontra konspiratu zuen orduan. Familian botere gordetzeko asmotan, Pretoriar Guardiak 222an Heliogabalo zein Julia Soemias hil zituen, eta Alexandro Severo, Julia Mesaren beste iloba bat, enperadore izendatu zuen. Julia Soemiasi \"damnatio memoriae\" delakoa egin zioten gainera."}
{"id": "10188", "revid": "512", "url": "https://eu.wikipedia.org/wiki?curid=10188", "title": "Julia Mamea", "text": "Julia Mamea ("}
{"id": "10189", "revid": "512", "url": "https://eu.wikipedia.org/wiki?curid=10189", "title": "Maximino Trax", "text": "Maximino Trax (; 173 - 238) erromatar enperadorea izan zen 235tik hil zen arte. Jatorri germaniarra zeukan lehen enperadorea izan zen, baita Erroman egon ez zen lehenengoa ere. Haren gobernuak III. mendeko krisialdiari hasiera eman zion.\nTrazia probintzian jaioa, (horregatik \"Trax\" goitizena jaso zuen) aita godoa eta ama alanoa ziren. Tamaina handikoa, oso indartsua omen zen. Septimio Severoren agintaldian sartu zen armadan, baina Alexandro Severok eman zion aupada karrera militarrean.\nMaximo Panoniako armaden burua zen. Gerra ekiditearren Alexandro Severok alamanei ordaindu behar izateak haserrarazi zituen soldaduak. Matxinatutakoan, Maximinok enperadorea eta ama hil zituen Mainz hirian 235ean. Pretoriar Guardiak enperadore izendatu zuen orduan. Senatuak onartu behar izan zuen, nahiz eta hain maila sozial baxuko enperadorea oso gustuko ez izan.\nMaximinok gogor ekin zion nobleziaren kontra, batez ere haren aurka konspiratzen zirenean. Izan eren, Rhin ibaiaren inguruko kanpainan, ofizial batzuek, senatarien onespenarekin, zubi bat suntsitu zuten Maximino beste ertzean utzi gera zedin. Magno senataria zen enperadorea bihurtzekoa. Nolanahi ere konspirazioa aurkitu zen eta Maximinok konspiratzaileak hil zituen.\nBeste behin, Mesopotamiako arkulariak saiatu ziren Maximino hiltzen. Baina arkularien buruak asmo horiek Maximinori jakinarazi zizkion eta konspirazioa bertan behera geratu zen.\nAlexandro Severoren kristauekiko politika ere irauli zuen Maximinok. Izen ere, kristauak gogor jazartzeari ekin zion, Estatuaren etsaiak zirelakoan. Bi aita saintu, Pontziano eta Antero izenekoak, martir hil omen ziren.\nMaximinoren lehendabiziko kanpaina alamanen kontrakoa izan zen. Erromatar asko hil baziren ere, garaipena eskuratu zuen gaur egungo Baden-W\u00fcrttembergen ondoko paduran. \"Germanicus Maximus\" goitizena jaso zuen orduan Maximinok. Germaniako muga segurtaturik, negua Panonia probintzian (gaur egungo Serbia iparraldean) eman zuen, daziarren eta sarmatiarren aurkako borrokan.\nMaximinok soldaduei soldata bikoiztu zien. Gerra etengabe egiten zuenez, zergak handitu behar izan zituen. Zerga-biltzaileek bortizkeria erabili zuten, batez ere goi-mailakoekin. Horrelako kasu batek matxinada eragin zuen Afrika probintzian. Matxinoek probintziako gobernaria Gordiano I eta haren semea Gordiano II aldi bereko enperadoreak izendatu zituzten.\nErromako Senatuak bat egin zuen hasiera batean, baina matxinadak indarra galdutakoan bi senatari hautatu zituen aldi bereko enperadore, Pupieno eta Balbino. Erromako zati batek Gordianoren biloba, Gordiano III izenekoa, hobesten zuenez, borrokak kaleetara hedatu ziren.\nMaximinok Erromara jo zuen, baina bideko Aquileia hirian haren armadek, goseteak eta gaixotasunak eraginduta, hiria eraso zuten ateak itxi zizkielako. Hori zela eta armada matxinatu zen eta Maximino zein ministroak hil zituen. Haien buruak lantzetan ipinita eraman zituzten Erromara. Hor, Senatuak Gordiano I.aren 13 urteko biloba hautatu zuen enperadore."}
{"id": "10190", "revid": "360", "url": "https://eu.wikipedia.org/wiki?curid=10190", "title": "Maximino", "text": ""}
{"id": "10191", "revid": "336", "url": "https://eu.wikipedia.org/wiki?curid=10191", "title": "III. mendeko krisialdia", "text": "III. mendeko krisialdia 235 eta 284 bitarteko gerra zibileko eta kaos ekonomikoko egoerari ematen zaion izena da. Krisiak instituzioetan, gizartean eta ekonomian aldaketa sakonak eragin zituen. Hori dela eta, batzuen ustez Antzinatea eta Erdi Aroa bereizten duen epea da III. mendeko krisi hau.\n50 urte horietan hiru krisi aritu ziren Inperioa erasoan: gerra zibilak, kanpoko inbasioak eta hiperinflazioa. Inperioko bideragarritasunak etorkizun latzena zuenean, Dioklezianoren erreformek (Inperioa bitan banatzea besteak beste) berpiztu egin zuten. Honela, Inperioa Dominatu izeneko epean sartu zen. Hurrengoak Tetrarkia eta Berant Erromatar Inperioa izan ziren.\nIII. mendeko krisialdian, Erromak 20 edo 25 enperadore inguru izan zituen. Zehatz esatea ez da erraza, aldi berean titulua askok aldarrikatu zutelako. Gehienak jeneralak ziren. Inperioko zati baten gaineko boterea lortzen zuten berehala bataila batean galtzeko. 2 edo 3 urtez gobernatu zuten batez beste."}
{"id": "10194", "revid": "360", "url": "https://eu.wikipedia.org/wiki?curid=10194", "title": "Publio Clodio Pulker", "text": ""}
{"id": "10195", "revid": "63274", "url": "https://eu.wikipedia.org/wiki?curid=10195", "title": "Indoeuropar hizkuntzak", "text": "Indoeuropar hizkuntzak hizkuntza familia bat dira, Europako zein Asia hegoaldeko ehunka hizkuntza eta dialektok osatua. Indoeuropera antzinako hizkuntza hipotetiko bat da, hizkuntza familia horren ustezko sorburua, eta hasierako indoeuroparrek hitz egingo zutena. Indoeuropar hizkuntzen artean ditugu Europako hizkuntza hedatuenak, bai eta Irango lautadako nahiz Indiako hainbat hizkuntza ere, adibidez: hindia, gaztelania, ingelesa, italiera, portugesa, bengalera, errusiera, frantsesa, alemana eta punjabera. Indoeuropar familia da hiztun gehien duen hizkuntza familia, 3 mila miloi hiztun baititu. Hizkuntza familia honetan zenbait adar daude, eta horien artean hiztun gehien dituena indoirandarra da.\nFamiliaren identifikazioa.\nSir William Jones filologoak proposatu zuen lehen aldiz indoeuropar hizkuntza familia honen inguruko hipotesia. XVIII. mendearen bigarren erdian, ikusi zuen antzekotasunak zeudela orduan zaharrenak zirela uste zen lau hizkuntzen artean, hots, latinaren, grekoaren, persieraren eta sanskritoaren artean.\nAntzinako hizkuntza hipotetikoari indoeuropera deritzo. Hori bide da indoeuropar familia osoaren ama hizkuntza. Indoeuroperaren ustezko alderdi fonetiko eta gramatikalak berreraiki dira. Hortaz, indoeuropera berreraikitako hizkuntza hipotetiko bat da, K.a. 3000. urtean datatua; izan ere, K.a. 2000. urtean badira ezaugarri ezberdinak, indoeuroperatik jaiotako hizkuntzen artean.\nSailkapena.\nIndoeuropar hizkuntzen familia hainbat adarretan bereizten da. Hizkuntza horietako batzuk jada hil egin dira eta beste batzuk, berriz, gaur egun bizirik daude. Hona hemen sailkapena:"}
{"id": "10196", "revid": "679", "url": "https://eu.wikipedia.org/wiki?curid=10196", "title": "Alemana", "text": ""}
{"id": "10197", "revid": "63274", "url": "https://eu.wikipedia.org/wiki?curid=10197", "title": "Vestaren birjina", "text": "Vestaren birjinak Vesta jainkosaren emakumezko apaizak ziren. Haien eginkizuna nagusia Vestaren tenpluko su sakratua pizturik gordetzea zen. Haietako bat izateak ohore handia zekarkien emakumeei, eta pribilegio asko eskura zezaketen.\nPonpeiako Vestalen Etxearen aurkikuntzak fama handia eman zien Vestalei XVIII. eta XIX. mendeetan."}
{"id": "10198", "revid": "237", "url": "https://eu.wikipedia.org/wiki?curid=10198", "title": "Gordiano I.", "text": ""}
{"id": "10199", "revid": "336", "url": "https://eu.wikipedia.org/wiki?curid=10199", "title": "Gordiano I.a", "text": "Gordiano I.a (; 159 - 238ko apirilaren 12) erromatar enperadorea izan zen 238an zehar.\nHaren estreinako urtei buruz gutxi jakiten da. Izenaren arabera, badirudi familia Anatoliakoa izan zitekeela. Gordianok gutxienez bi seme-alaba izan zituen: Gordiano II eta Antonia Gordiana, Gordiano III.aren ama.\nPolitikan berandu hasi zen. Estreinako urteak ikasten eman zituen ziur aski. Armadari dagokionez, Siria probintziako legio baten burua izan zen. Britainian ere aritu zen gobernari, eta Heliogabaloren agintaldia, kontsul izendatu zuten.\nEdila izan zenean izugarrizko ospea lortu zuen herritarren artean, antolatutako joko erraldoiei esker batez ere. Haren bizitza lasaiak ez zuen susmorik piztu Karakalarengan. Severar leinuko azken enperadoreetako garai istilutsuetan, aberastasuna eta influentzia zaindu zituen, baina konspirazioetan sartu gabe.\nAlexandro Severoren agintaldian, Gordiano Afrika probintziako gobernaria zen, 80 urte bazituen ere. Maximino Traxek boterea eskuratu zuenean, Gordianok postu berean jarraitu zuen.\nMaximino ospe txarreko enperadorea izan zen, eta Afrikan matxinada bat sortu zen 238an. Martxoaren 22an Gordianok matxinoekin bat eginda, bere burua enperadore izendatu zuen. Edadetua zenez, Gordiano II semea ere aldi bereko enperadorea bihurtu zuen.\nEgun batzuk beranduago, Gordiano Kartago hirian sartu zen tokikoen onespen zabalarekin. Erroman, Maximinoren Pretoriar Guardiako prefektua hil zuten. Matxinadak arrakasta eskuratu zuela bazirudien. Senatuak Gordiano onartu zuen, eta probintzia gehienek bat egin zuten.\nNumidia probintziako gobernaria, hala ere, Maximinoren babesle sutsua zen. Afrika probintzia inbaditu zuen legio beterano batzuez baliatuta. Gordianok bataila galdu zuen. Gordiano II.ak bizitza. Semearen heriotza gainditu ezinik, Gordianok bere buruaz beste egin zuen. Haien gobernuak 36 egun iraun zuen.\nGordinorekin bat eginda, Senatuak Maximinoren aurkako matxinadari eutsi behar izan zion. Pupieno eta Balbino izendatu zituen orduan enperadore. Nolanahi ere, 238rako, onartutako enperadorea Gordiano III izango zen, Gordianoren biloba."}
{"id": "10200", "revid": "336", "url": "https://eu.wikipedia.org/wiki?curid=10200", "title": "Gordiano II.a", "text": "Gordiano II.a (; 192 - 238ko apirilaren 12) erromatar enperadorea izan zen 238an zehar. Gordiano I.aren semea izan zen. Haren arreba, Antonia Gordiana, Gordiano III.aren ama izan zen.\nHeliogabaloren agintaldian, kuestore aritu omen zen Gordiano, eta Alexandro Severorenean kontsul. 237an, Afrika probintziara joan zen aita gobernaria zelako.\nAlexandro Severoren hiltzaileak, Maximino Trax enperadore berriak, ez zuen oso ospe handirik lortu. Afrika probintzian Gordiano I.ak matxinada sortu zuen, tokiko politikariek bultzatuta. Gordiano I.aren adina zela eta (80 urte baino gehiago zituen), Gordiano II.arekin batera hartu zuen enperadore titulua. Senatuak izendapen hori onartu zuen.\nGordianoren aurkariak aldameneko Numidia probintziatik etorri zen. Haren gobernariak, Maximinoren aliatuak, Afrika probintzia eraso zuen. Gordiano II.ak aurre egin zion, baina bizitza galdu zuen borrokan. Honen berri izanda, Gordiano I.ak bere buruaz beste egin zuen. Nolanahi ere, 238rako, Gordiano II.naren iloba, Gordiano III. enperadore bihurtu zen."}
{"id": "10201", "revid": "237", "url": "https://eu.wikipedia.org/wiki?curid=10201", "title": "Gordiano II.", "text": ""}
{"id": "10202", "revid": "336", "url": "https://eu.wikipedia.org/wiki?curid=10202", "title": "Jupiter (mitologia)", "text": "Jupiter (, \"Iovis\" genitiboa) erromatar panteoiko jainko gorena da, Saturnoren eta Rearen semea. Erromatarrentzat eta Italiako beste herrientzat zeruaren, eguneko argiaren, eguraldiaren, tximistaren eta trumoiaren jainkoa zen. \nGero, greziarren Zeus jainkoarekin elkartu zuten, eta haren genealogia eta gertaerak erantsi zizkioten. Erromako tradizio literarioan, Zeusen irudikapena Jupiterrenaren gainetik jartzen da, halako moldez non mitoek eta ikonografiak nahasten baitituzte bi jainkoek. Horregatik, Jupiterri, ordura arte ia mitologiarik edo ahaidetasunik gabea, Zeus jainko grekoaren ezaugarri mitologikoak egozten zaizkio. Hala, Jupiter Junon arrebarekin ezkonduta dago. Jupiter Neptunoren eta Plutonen anaia zen, Poseidonen eta Hadesen baliokide erromatarrak, hurrenez hurren. Bakoitzak unibertsoko hiru erresumetako bat zuzendu zuen: zerua, urak eta azpimundua.\n\"Iuppiter Optimus Maximus\" deitzen zioten, Erromako Estatuaren patroia zelako: legea eta ordena sozialaz arduratzen zen.\nEtimologia.\n\"Iuppiter, Iovis\" izena indoeuropar jatorriko izen konposatu baten bilakaeratik dator \"*Dyus ph2ter\", \"aita zeru\" esan nahi duena. Izen hori grekoz \"\u0396\u03b5\u03cd\u03c2 \u03c0\u03b1\u03c4\u1f74\u03c1\" eta sanskritoz \"Dyau\u1e63 Pit\u0101 da\". Konposatuaren lehen zatia \"*dyew-\" sustrai indoeuroparretik sortutako hitz familiari dagokio, \"eguneko argia\", \"zeru argitsua\" esan nahi duena; horren gainean sortzen da, halaber, \"dies\" \"eguna\" latindar hitza. \"Diespiter\" ere agertzen da Plautoeta Varronen testuetan, Jupiter izendatzeko.\nEzaugarriak.\nJainko subiranoak, arranoa eta tximista ditu ezaugarri. Arranoak beste hegazti batzuen aurretik jarri zituen augurioen zantzuak interpretatzerakoan, eta erromatar armadaren sinbolo arruntenetako bat bihurtu zen (\"aquila\"). Bi ikurrak maiz konbinatu ohi ziren jainkoa arrano baten forman irudikatzeko, atzaparretan tximista bat eutsiz, sarritan txanpon greko eta erromatarretan ikusia. \nHaren zuhaitz sakratua haritza zen, berak, Saturnok bezala, ezkurrekin elikatzen irakatsi baitzien gizon-emakumeei.\nZetro bat eskuan duela irudikatzen da; batzuetan, hala ere, lau zaldi zurik daramaten zalgurdi batean ageri da. Zeruaren jainkoa zenez, tximistaren eta trumoiaren jabe zela uste zuten antzinako erromatarrek eta Kapitolino muinoan \"Iuppiter Optimus Maximus\" tenplua eraiki zuten haren ohoretan.\nArtea.\nArtean oso sarritan agertzen da Jupiterren irudia, bai eskulturan bai margolanetan. Aipagarriak dira eskulturan: Vatikanoko \"Iupiter Verospi\", Napoliko eta Louvre museoko eskulturak, Kapitolioko museoko irudia (Jupiter zutik, tximista eskuan duela), edota Joan Boloniakoaren \"Iupiter Pluvius\" ospetsua. Pinturan aipatzekoak dira: Rafaelen \"Jupiter eta Antiope \"(Vatikanoan), Tizianorena (Louvre museoan), Bronzinorena (Munichen), eta abar."}
{"id": "10203", "revid": "336", "url": "https://eu.wikipedia.org/wiki?curid=10203", "title": "Vesta", "text": "Erromatar mitologian, Vesta, etxearen, sukaldearen eta familiaren jainkosa birjina zen, greziar Hestiaren baliokidea. Saturnoren eta Ops-en alaba eta Jupiter. Neptuno, Pluton, Juno eta Zeresen arreba. Vestak ez dauka berezko nortasunik, ez du mitoetan parte hartzen eta ez zaio inoiz irudirik ematen. Gar sakratuak dira haren ikurra, berari eskainitako errituak suaren bitartez egiten baitziren eta fideltasunaren ikur ere bada.\nEzizen gisa \"Aio Locucio\" zuen; etxeko eta barne tenpluetako sua mantentzea errepresentatzen du. Vestaleekin harremanduta dago, hauek 10 urte zituztenean errekrutatzen zituzten jainkosari eskainitako tenpluko sua mantentzeko.\nEsan ohi zen, kolore laranjako kandela bat bere izenean piztea nahikoa zela bere presentzia antzemateko.\nBere agerpenek barne munduaren beharraren inguruan hitz egiten dute: etxaldea emozioen berotasuna sinbolizatzen, banakoarena, taldearena edo komunitatearena. Horrela, nagusiki zirkulu batekin errepresentatzen da; izan ere, Aintzinako Erroman zirkuluak osotasuna irudikatzen zuen eta hiriaren erdian zegoen.\nBere kultua Erroman Numak ezarri zuen eta paganismoaren amaierara arte iraun zuen. Erromatar erlijioan, Vestaleek languntzen zuten jainkosa. Behin, Aemilia vestaleak suari ez zion atentzio nahikoa jarri eta hau itzali egin zen. Hark bazekien akats hura heriotzarekin ordainduko zuela, beraz, jainkosari negarrez erregutu zion eta honek berriz, berpiztu egin zuen.\nErromaren sorreraren inguruko mitoak.\nErromaren sorrerari buruzko mito batzuetan, Vesta Numitor erregearen alde egiten du, honek bere alaba Rea Silvia hil ez zezan, Romulo eta Remo bikiez haurdun zegoelarik; ondorioz, bakarrik uzten du. Erregearen izena aldatu egin daiteke, Tarketio ere esan izan zaio.\nRomuloren semeak, Numa Ponpiliok, jainkosari eskerrak emateko, vestaleei kultua ezartzen du. Ondorioz, Rea Silvia ezin zen horietako bat izan.\nVestalia.\nVestari omenez \"Vestalia\" ospatzen zuten, ekainaren 7a eta 15a bitartean. Lehenengo egunean festa hasten zen, urtean behin egiten zena jainkosarekin harremana berritzeko eta etxea zain zezan eskatzeko."}
{"id": "10204", "revid": "201", "url": "https://eu.wikipedia.org/wiki?curid=10204", "title": "Indoeuroparra", "text": ""}
{"id": "10205", "revid": "336", "url": "https://eu.wikipedia.org/wiki?curid=10205", "title": "Gordiano III.a", "text": "Marko Antonio Gordiano Pio (; 225eko urtarrilaren 20 - 244ko otsailaren 11), erromatar enperadorea izan zen, 238tik hil zen arte. Antonia Gordianaren semea izan zen. Hortaz, Gordiano I.a eta Gordiano II.a aitona eta osaba zituen hurrenez hurren. Aitaren izena ezezaguna da, baita Gordianok 238 baino lehen zeukana ere.\nAlexandro Severo hildakoan, Maximino Trax bilakatu zen enperadore berria 235ean. Haren politikak sortutako desadostasunak zirela eta, Gordiano I.ak eta Gordiano II.ak matxinada sortu zuten Afrika probintzian 238an. Senatuak aldi bereko enperadoreak izendatu zituen. Maximianoren aldeko Numidiako gobernariak matxinada bertan behera utzi zuen, eta Gordiano I.a zein Gordiano II.a hil ziren. Nolanahi ere, erromatarrek bihotz oneko gobernariak bezala hartu zuten gogoan, Maximinoren opresioak erailak.\nMaximino Erromara iritsi baino lehen, Senatuak Pupieno eta Balbino senatariak hautatu zituen enperadore. Haiek Maximino garaitu zuten, batez ere Maximinoren legio bat matxinatu zelako. Legio horrek berak Maximino hil egin zuen. Hala ere, Pupieno eta Balbino ospe txarreko enperadoreak ziren, eta Erroman matxinadak etengabe sortzen ziren. Erromako zati bat erre zen sute baten ondorioz. Legioen babesik gabe, Pretoriar Guardiak hil zituen 238ko uztailaren 29an. Gordiano III.a enperadore izendatu zen.\nGazteegia zenez, gobernua nobleziaren esku geratu zen. 241ean, Gordiano Furia Sabina Trankillinarekin ezkondu zen. Haren aitaginarreba, Temesiteo, Pretoriar Guardiako prefektua izendatu zuen. Honela, Timesiteo \"de facto\"ko gobernaria bilakatu zen.\nPertsiarrek Mesopotamia eraso zutenean, Gordianok Janoren tenpluko ateak ireki zituen azken aldiz, eta ekialdera jo zuen borrokatzera. Garaipena lortuta, etsaien eremua ere inbaditzea erabakitzen ari zela, Timesiteo baldintza ezezagunetan hil zen. Timesiteo gabe, kanpaina eta enperadorearen bizitza arriskuan zeuden.\nFilipo Arabiarrak pretoriarren burua hartutakoan kanpainak aurrera egin zuen. 244an pertsiarrek kontraeraso egin zuten Falluja hiritik hurbil (gaur egungo Iraken). Erromatarrek galdu egin zuten horko horretan, eta Gordiano III hil zen. Filipo Arabiarrak hil zelako susmoa zabaldu bazen ere, Gordiano zerk hil zuena ez dakigu gaur ere. Edonola ere, Filipo Arabiarra Gordianoren ondorengoa izan zen. Enperadore berriaren ezezkoa gorabehera, Gordiano III.a jainko izendatu zuten, batez ere herritarren artean matxinadak sor ez zitezen. Izan ere, Gordiano III.aren gazteriagatik edo, erromatarren estimua jaso zuen."}
{"id": "10206", "revid": "237", "url": "https://eu.wikipedia.org/wiki?curid=10206", "title": "Vestaren birijina", "text": ""}
{"id": "10207", "revid": "237", "url": "https://eu.wikipedia.org/wiki?curid=10207", "title": "Gordiano I", "text": ""}
{"id": "10208", "revid": "237", "url": "https://eu.wikipedia.org/wiki?curid=10208", "title": "Gordiano II", "text": ""}
{"id": "10209", "revid": "2241", "url": "https://eu.wikipedia.org/wiki?curid=10209", "title": "Jupiter (argipena)", "text": "Jupiter izenak bi adiera nagusi ditu:"}
{"id": "10210", "revid": "237", "url": "https://eu.wikipedia.org/wiki?curid=10210", "title": "Gordiano III", "text": ""}
{"id": "10212", "revid": "336", "url": "https://eu.wikipedia.org/wiki?curid=10212", "title": "Pupieno", "text": "Marko Klodio Pupieno Maximo (; 178 - Erroma, 238ko uztailaren 29), Balbinorekin batera, erromatar enperadorea izan zen 238ko apirilaren 22tik hil zen arte. Senatuak hautatu zituen, Gordiano I.a eta Gordiano II.a Maximino Traxen aldeko Numidia probintziako gobernariak hil ostean. Pupienok armadan lortutako arrakastari esker urratsak igo ahal izan zituen maila sozial eta politikoan. Zenturioi bezala hasita, tribuno militarra, pretore, kontsul eta hainbat probintziatako gobernaria izan zen. 234an Erromako prefektua zen.\nMaximino Erromara zihoazenez, Pupienok aurre egitera atera zitzaion. Zorte handia izan zuen Pupienok. Izan ere, Maximinoren armadak hornidura falta nabarmena zeukan. Hori zela eta, soldaduek Maximino bera hil zuten eta Pupienoren aurrean amore eman zuten. Bitartean, Erroman matxinadak nonahi sortzen ziren. Pupieno ailegatutakoan, egoera nolabait baretu zen, baina egonezinak jarraitu zuen.\nBi enperadoreen arteko harremana ez zen batere estua. Elkarri beldur zioten. Pupienok partiarren kontra eta Balbino karpiarren aurka borrokatzen ari baziren ere, elkarren kontra ere egiten zuten. Uztailaren 29an, Pretoriar Guardiak parte hartzea erabaki zuen. Enperadoreen ika-mika moztu eta biak hil zituen. Egun berean Gordiano III.a hautatu zuten enperadore."}
{"id": "10214", "revid": "336", "url": "https://eu.wikipedia.org/wiki?curid=10214", "title": "Balbino", "text": "Balbino (; - \u2020 238ko uztailaren 29an), Pupienorekin batera, erromatar enperadorea izan zen, apirilaren 22tik hil zen arte. Senatuak hautatu zituen, Gordiano I.a eta Gordiano II.a Maximino Traxen aldeko Numidia probintziako gobernariak hil ostean.\nMaximino Erromara zihoazenez, Pupienok aurre egitera atera zitzaion. Balbino Erroman geratu zen. Pupienok arrakasta bazuen ere (Maximino garaitu zuen), Balbinok ezin izan zuen hiri kontrolpean eduki, non matxinadak noiznahi sortzen ziren. Erromatarrak lasaitzearren, Gordiano III.ari \"Zesar\" titulua eman zioten. Pupieno ailegatutakoan, egoera nolabait baretu zen, baina egonezinak jarraitu zuen.\nBi enperadoreen arteko harremana ez zen batere estua. Elkarri beldur zioten. Pupienok partiarren kontra eta Balbino karpiarren aurka borrokatzen ari baziren ere, elkarren kontra ere egiten zuten. Uztailaren 29an, Pretoriar Guardiak parte hartzea erabaki zuen. Enperadoreen ika-mika moztu eta biak hil zituen. Egun berean Gordiano III.a hautatu zuten enperadore."}
{"id": "10215", "revid": "15795", "url": "https://eu.wikipedia.org/wiki?curid=10215", "title": "Diskursoaren ezagutza", "text": ""}
{"id": "10220", "revid": "512", "url": "https://eu.wikipedia.org/wiki?curid=10220", "title": "Sexto Ponpeio", "text": "Sexto Ponpeio () Berant Errepublikako jeneral eta politikaria izan zen, Bigarren Triunbiratoko azken aurkaria. Ponpeio Handiaren seme gazteena zen, eta, beraz, Gneo Ponpeioren anaia.\nZesarren aurka.\nK.a. 49an, Zesarrek Rubicon ibaia zeharkatu zuenean, Gneo Ponpeio aitarekin batera ekialdera joan zen. Sexto Erroman geratu zen, Cornelia Metela amaordearen zain. Pharsalus batailaren ondoan, K.a. 48an, Mitilene uhartean biak elkartu ziren Ponpeiorekin. Egiptora iritsitakoan, Sextok aitaren hilketa ikusi zuen. Cornelia Metela Erromara itzuli zen, baina Sextok Zesarren aurkariekin egin zuen bat. Metelo Eszipion, Katon Minor eta beste senatari batzuekin bukaeraraino egin zioten aurre Zesarri.\nZesarrek Thapsus bataila irabazi zuen K.a. 46an, non Metelo Eszipionek eta Katon Minorrek bere burua hil zuten. K.a. 45ean, Zesarrek Sexto eta Gneo Ponpeio garaitu zituen Munda batailan. Gneo hil zuten, baina Sextok ihes egin ahal izan zuen. Sizilian babeste zen.\nErromara bueltatuta, K.a. 44ko martxoaren 15ean, Kasiok, Marko Brutok eta beste senatari batzuek Zesar hil zuten. Bakea ekarri ordez, hilketak beste gerra zibil bat eragin zuen, zesartarren eta hiltzaileen artekoa. Zesartarrek (Oktavianok, Marko Antoniok eta Lepidok) Bigarren Triunbiratoa osatu zuten. Sexto Ponpeiok Sizilian jarraitzen bazuen ere, zesartarren lehentasuna Marko Bruto eta Kasio ziren.\nZesartarren aurka.\nHori zela eta, Sextok indarrak berrantolatzeko astia izan zuen. Itsas-armada boteretsua eskuratu zuen. K.a. 42an, zesartarrek Philippi izeneko batailan Bruto eta Kasio garaitu zituzten. Garaitutakoek bere burua hil zuten. Orduan, triunbiroek arreta Sizilian eta Sextorengan jarri ahal izan zuten.\nSexto Ponpeiok erresistentzia gogorra eskaini zuen. Triunbiroek ezin izan zuten garaitu, eta, K.a. 39an, bakea sinatu zuten bi taldeek. Horren arrazoia partiarren aurkako kanpaina zen. Marko Antoniok legio guztiak behar zituen ekialdeko mugarako. Sextorekiko bakeak, berriz, ez zuen luze iraun. Oktaviano eta Marko Antonioren arteko ika-mikek Sextoren kontrako gerra berpiztu zuten.\nOktaviano Sizilia konkistatzen saiatu zen, baina K.a. 37an eta berriro hurrengo urtean porrota eskuratu zuen. Baina Naulochus batailarako, Oktavianok Agripa jenerala zeukan bere alde. Agripak Sextoren armada suntsitu zuen. Sextok, ekialdera ihes egin behar izan zuen, eta, honela, bere babes guztia galdu zuen.\nK.a. 35ean Mileto hirian atzeman zuten Sexto. Epaiketarik gabe hil zuen Marko Antonioren laguntzaile batek. Oktaviano horretaz baliatu zen Marko Antonioren kontra egiteko, bien arteko harremana eramanezina bihurtu zenean."}
{"id": "10221", "revid": "360", "url": "https://eu.wikipedia.org/wiki?curid=10221", "title": "Ponpeio Handia", "text": ""}
{"id": "10223", "revid": "512", "url": "https://eu.wikipedia.org/wiki?curid=10223", "title": "Gneo Ponpeio", "text": "Gneo Ponpeio (; K.a. 75 - K.a. 45eko apirilaren 12) Berant Errepublikako jeneral eta politikaria izan zen, Ponpeio Handiaren seme zaharrena eta Sexto Ponpeioren anaia.\nZesarrek Rubikon ibaia zeharkatu zuenean, K.a. 49an, aitarekin ekialdera jo zuen. Farsaliako guduaren ostean, Ponpeio Handiak Egiptora joan zen ihes eginda. Hor, Ptolomeo XIII.ak hil zuen, K.a. 48an.\nHilketaren ostean, Gneo eta Sexto Ponpeiok Zesarren aurkariekin bat egin zuten. Afrika probintzian Metelo Eszipion, Katon Minor eta beste senatari batzuekin bildu ziren. Zesarrek Tapsoko guduan garaitu zituen, K.a. 46an. Mestelo Eszipionek zein Katon Minorrek bere burua hil zuten. Ponpeio anaiek Hispaniara egin zuten ihes, non, Tito Labienorekin batera, beste armada bat antolatu zuten Zesarri aurre egiteko.\nK.a. 45ean, Munda hiritik hurbil bi armadek topo egin zuten. Borroka latza eta orekatua bazen ere, Zesarren zalditeria erabakigarria suertatu zen. Batailan, Tito Labieno eta beste 30.000 soldadu hil ziren. Ponpeio anaiek berriro egin zuten ihes. Aldi horretan, ordea, jarraitzaileak aurkitzea zailagoa zen, Zesarrek gerra zibila irabazi zuela garbi zegoelako. Hori zela eta, aste batzuen buruan, Gneo atzeman eta, traizioa leporatuta, hil egin zuten. Sexto Ponpeiok, berriz, erresistentzian jarraitu zuen urte gehiago."}
{"id": "10224", "revid": "1545", "url": "https://eu.wikipedia.org/wiki?curid=10224", "title": "Labieno", "text": "Tito Labieno (; K.a. 100 - K.a. 45eko martxoaren 17a) jeneral eta politikari erromatarra izan zen. Zesarren laguntzailea izanda, haren kanpainetako liburuetan maiz agertzen da Labieno.\nK.a. 63an, plebeko tribunoko postuan, Labienok antolatutako plebiszituak \"Pontifex Maximus\" postua eman zion Zesarri. Galiako gerretan, Zesarren legatua (laguntzailea) izan zen, eta haren lekua hartzen zuen Zesar Erromara itzultzen zenean. Galian, treviriarrak garaitu zituen K.a. 54an, eta K.a. 52an Lutetia hiria hartu zuen.\nZesarren zalditeriaren burua eta laguna bazen ere, gerra zibila piztu zenean Zesarren taldea utzi zuen, merezitako esker ona jaso ez zuelakoan. Ponpeiarrek harrera beroa eman zioten, 3.700 zaldunak ekarri zituelako. Hala ere, Ponpeioren aldean ez zuen garaipenik lortu. Gneo eta Sexto Ponpeiorekin bat eginda, Mundako guduan hil zen, K.a. 45ean."}
{"id": "10225", "revid": "105290", "url": "https://eu.wikipedia.org/wiki?curid=10225", "title": "Mendinet", "text": "Mendinet izenez ezagutzen den \"gela ibiltaria\" edo autobusa, 2002ko otsailean hasi zuen bere ibilbidea.\nBere eginkizun nagusia Euskal Herriko landa ingurunetako biztanlegoari informazio eta komunikazio teknologietan oinarrizko baliabideak eskaintzea da."}
{"id": "10226", "revid": "512", "url": "https://eu.wikipedia.org/wiki?curid=10226", "title": "Ponpeio Estrabon", "text": "Gneo Ponpeio Estrabon (; Pizeno, K.a. 135 - Erromatik hurbil, K.a. 87) Antzinako Erromako militar eta politikaria izan zen, kontsula K.a. 89an.\nBizitza.\nGneo Ponpeio Estrabon Pizenon jaio zen K.a. 135ean. Probintziarren aurkako aurreiritziak gaindituz, senatari hautatua izan zen; \"Pompeii\" familiako lehenbizikoa izan zen maila hori lortzen. Sardiniako kuestore (K.a. 103), pretore (K.a. 94) eta Siziliako propretorea (K.a. 93) izan zen.\nGaitasun militarra erakutsi baitzuen, kontsul izendatu zuten K.a. 89an, Aliatuen Gerra betean, eta Erromako armadaren burua izan zen Italiako iparraldean. Bertan, Asculum setiatu eta, K.a. 89ko azaroan, hartu zuen. Gudu horretan lagundu zioten Hispaniako 30 zalduni erromatar hiritartasuna eman zien; haien izenak \"Ascoliko brontzea\"-n jasorik daude.\nGerra amaitutakoan, Pizenora itzuli zen bere soldaduekin. K.a. 87an, Silak laguntza eskatu zion Gaio Mariori aurre egiteko. Hala ere, desadostasunak zirela eta, Silak armadaren buruzagitzatik kendu eta Kinto Ponpeio Rufo jarri zuen haren ordez. Estrabonen soldaduek, berriz, buruzagi berria hil zuten.\nNolanahi ere, urte hartan bertan hil zen Estrabon, izurriteak jota. Orduan, Ponpeio Handiak, Estrabonen semeak, Pizenora eraman zituen aitaren legioak."}
{"id": "10228", "revid": "1659", "url": "https://eu.wikipedia.org/wiki?curid=10228", "title": "Filipo Arabiarra", "text": "Filipo Arabiarra (; 204 - 249) erromatar enperadorea izan zen, 244tik hil zen arte. Arabiar goitizena jaso zuen haren familiaren jatorriarengatik.\nEstreinako urteak.\nGutxi dakigu Filiporen estreinako urteei buruz. Shahba hirian jaio zen, Damaskoren hegoaldean, Siria probintzian. Aitaren izena Julio Marino izan zen; amarena ezezaguna da. Anaiaren bat Pretoriar Guardian aritu zen Gordiano III.aren agintaldian. Filipo Marcia Otacilia Severarekin ezkondu zen eta biek Marcus Julius Severus Philippus izeneko semea izan zuten.\nBoterea eskuratzen.\n243an, Gordiano III.aren partiarren kontrako kanpainan, Timesiteo, Pretoriar Guardiako prefektua hil zen. Heriotzaren kausak ezezagun dirau. Prisko anaiaren ekimenez, Filipo pretoriarren buru bilakatu zen. Honela, bi anaiek enperadorea bere kasa erabili nahi zuten, eta lortuz gero Inperioko benetako kontrola izanen zuketen.\nPorrot militar baten ostean, Gordiano III.a ere hil zen, hura ere egoera ezezagunetan. Filipori leporatu zioten heriotza hori, baina enperadore aldarrikatu zuten. Aurreko usurpatzaileek egindako hutsegiteak ez errepikatzearren, Filipo berehala itzuli zen Erromara, Senatuaren onespena jasotzera. Anaia ekialdean utzi zuen, egundoko boterearekin horko probintzien gainean. Erroman \"Augusto\" titulua eman zioten eta semea oinordeko izendatu zuten.\nBoterean.\nFiliporen agintaldia germaniarren inbasio berriekin batera hasi zen. Panonia eta Mesia probintzietan sartu ziren. 248an garaitu ahal izan zituen azkenean Filipok. Baina gerrako harrapakin urria zela kausa, legioak matxinatu ziren. Legioek Pakatiano aldarrikatu zuten enperadore. Matxinada suntsitutakoan, Filipok Dezio izendatu zuen probintziako gobernari.\nBaina Pakatianorena ez zen arrisku bakarra. Ekialdean Iotapiano ere matxinatu zen, Priskok, Filiporen anaiak, zeraman politika zela eta. Izan ere, zergak handitu zituen. Beste bi matxinada ere sortu ziren, baina arrakastarik gabekoak.\n248ko apirilean, Erromako milagarren urteurrena ospatu zen, Romulok hiria K.a. 753an fundatu baitzuen. Ospakizun ederrak izan ziren, iturrien arabera. Jokoak eta antzezlanak hiria zehar hedatu ziren. Asinio Kuadratok \"Milurteko historia\" idatzi zuen urteurrenerako prestatuta.\nOspakizunak ospakizun, nahigabea zabaldu zen legioen artean. 249ko udaberrian Mesiako gobernaria, Dezio, enperadore aldarrikatu zuten horko legioek. Deziok berehala jo zuen Erromara. Bi armaden arteko borrokan Filipo hil zen. Dezioren garaipenaren berri Erromara ailegatutakoan, Filiporen 11 urteko semea ere hil zuten."}
{"id": "10229", "revid": "360", "url": "https://eu.wikipedia.org/wiki?curid=10229", "title": "Filipo I", "text": ""}
{"id": "10230", "revid": "119347", "url": "https://eu.wikipedia.org/wiki?curid=10230", "title": "Amazonas", "text": "Amazonas (; ), Hego Amerikan dagoen ibaia da. Munduko ibairik handiena da ur deskarga bolumenaren arabera, eta onartutako definizio gehienen arabera, munduko bigarren ibairik luzeena da, Nilo ibaiaren ondoren\nApur\u00edmac ibaiaren iturburuak Nevado Mismin ia mende batez Amazoniako iturririk urrunena bezala kontsideratuak izan ziren, 2014an eginiko ikerketa batek Peruko Rumi Cruz mendikateko Mantaro ibaiaren goiburuak zirela zehaztu zuen arte. Mantaro eta Apur\u00edmac ibaiek bat egiten dute, eta, beste ibaiadar batzuekin batera, Ucayali ibaia eratzen dute, aldi berean, Mara\u00f1on ibaiarekin elkartzen dena Iquitosetik gora, Perun. Brasil ez diren herrialdeek ibai honi Amazoniako zurtoin nagusitzat hartzen dute. Brasildarrek, tarte honi, Solim\u00f5es ibaia deitzen diote, Rio Negrorekin elkartu aurretik; Amazonia deitzen dutena Uren Topaketan eratzen da (portugesez: \"Encontro das \u00c1guas\"), Manausen, ibaiko hiririk handiena dena.\nBatez beste segundoko 209.000 metro kubikoko deskargarekin -gutxi gorabehera 6.591 kilometro kubiko urteko, hurrengo zazpi ibai independenteen batura baino handiagoa- Amazoniak ozeanoko munduko ibai-deskargaren % 20 sortzen du. Amazoniako arroa munduko drainatze arrorik handiena da, 7.050.000 kilometro koadro inguruko azalerarekin. Brasilen dagoen ibaiaren drainatze-arroaren zatia beste edozein ibai-arrorena baino handiagoa da. Amazonia Brasilen sartzen denean, azkenean Ozeano Atlantikoan deskargatzen duen emariaren bosten bat baino ez du; hala ere, puntu horretan emari handiagoa du beste edozein ibaik baino.\nIzena.\nAmazonia, hasiera batean, europarrek Mara\u00f1on bezala ezagutzen zuten, eta ibaiaren perutar zatia, oraindik ere, izen horrekin ezagutzen da gaur egun. Geroago Rio Amazonas bezala ezagutu zen gaztelaniaz eta portugesez.\nRio Amazonas izena bertako gerlari talde batek Francisco de Orellanaren XVI. mendeko espedizio bat eraso ondoren eman zitzaion. Gerlariak, emakumeek gidatuak ziren. Orellanak greziar mitologiako Amazona pertsonaia gogoratu zuen, emakume gerlaria, eta izen hori eman zioten. Amazonak Irango eszitiar eta sarmaziar gerlariekin lotuta zeuden.\nGeografia.\nGeografo batzuen arabera, Peru aldean sortzen den Mara\u00f1\u00f3n ibaia bide da Amazonasen ama-ibaia. Iquitosen Ucayali ibaiarekin bat egiten du. Beste hainbat geograforen ustez, Apurimac, Ucayali ibaiaren ama-ibaia, Amazonasen benetako iturria ere izango litzateke; honenbestez, 7.025 km luze izango litzateke Amazonas. Ucayalirekin bat egin ondoan, Kolonbiako muga ertzak busti eta Amazonas estatua zeharkatu ondoren, Manaus hiria igarotzen duen Negro ibaia jasotzen du, Par\u00e1 estatuan sartu baino lehen. Atlantikora baino lehen, Santarem hiria ureztatzen du. Ahoan (Amap\u00e1, Brasil iparraldea), 100 kilometroko bokale zabala osatzen du, uharte anitz dituena.\nLuzerari buruzko eztabaida.\nBrasilgo Gobernuaren geografia erakundeak eginiko neurketek (2007 eta 2008koak) Amazonas munduko ibairik luzeena dela diote. Hala ere, munduko geografoko askok oraindik ez dituzte onartu neurketa horiek, ibaiaren sorburua eta itsasoratze lekua non dauden zehaztea zaila baita Beraz, Nilo jo ohi da munduko ibairik luzeentzat.\nAmazonari tradizioz bigarren posizioa esleitzen zaio luzera osoan, Niloren atzetik, nahiz eta inoiz ez den adostasun orokorrik egon neurketa puntu onargarriak zein diren. Azken ikerketak 740km inguru gehitzen ditu, gehi kanala, zeinek behin betiko lehen postuan kokatuko luke planetako ibai luzeenen sailkapenean.\nNeurri kontserbadoreenen arabera, ibaiak 6762km-ko luzera inguru du. Hala ere, 2007an Peru-Brasilar espedizio baten kalkuluen arabera 6.800km. Aldakortasun handiko atalak aurkezten ditu kanalean. Bokalean, banku batetik besterako distantzia 330km ingurukoa da, Cabo do Norte Punto Patijoca artean neurtuta eta Maraj\u00f3 uhartea barne (ahoskatu: \"Mara\u0177\u00f3\" ), Danimarkaren tamaina eta Par\u00e1 ibaiaren delta (Tocantins ibaiaren azken tartea), 60km inguruko zabalera. Mareen eta itsas korronteen eraginez ezkutatzen den delta moduko batek eratutako Amazoniako bokaletatik distantzia 100km ingurukoa da gutxi gorabehera.\nGaur egun, azken ikerketen txostenak direla eta, Limako Geografia Elkarteak, nazioarteko komunitate zientifikoko entitateek lagunduta, Amazonas ibaiaren jatorriaren inguruko eztabaidari amaiera eman dio Peru hegoaldeko Andeetan jaio dela zehaztuz. Munduko luzeena dela esanez, Nilo ibaiaren gainetik 40km gehiago edukiz.\nApacheta sakana dagoen iturburutik, Nevado Quehuisharen magalean, Arequipa departamenduan, 5170 metrotara (itsas mailatik), Peru, Kolonbia eta Brasil zeharkatu ostean Atlantikoan duen bokalera arte, 7062km-ko luzerara iristen da. Amazoniako arroak Hego Amerikako bederatzi herrialde hartzen ditu: Brasil, Bolivia, Peru, Ekuador, Kolonbia, Venezuela, Guyana, Guyana Frantsesa eta Surinam.\nHorrek Nilo baino 391km luzeago egiten du, Afrikan, 6671km-ko luzera edukiz, Limako Geografia Elkarteko Zaniel Novoa adituaren eta Jacek Palkiewicz kazetari eta esploratzaile poloniarrak, 1996an Amazoniako iturburuetara espedizio multinazional bat zuzendu zuenaren arabera.\nNeurketa hori 12 urteren buruan ezarri zen, nazioarteko komunitate zientifikoko entitate garrantzitsuek balioztatu zutenean. Horien artean, London Geographical Society, Errusiako Zientzien Akademia eta Brasilgo Espazio Ikerketarako Institutua daude.\nMalda.\nBere mendebaldeko muturra izan ezik, ibai honen ibilguaren gehiengo zabalak oso malda baxua du. Esaterako, Iquitosetik Ozeano Atlantikoko bokalera arte 106m besterik ez da jaisten eta tarte horretan bertan ibaiak 3646km-ko luzera du. \nPororoca.\nKostaldea jarraituz, Ipar Lurmuturretik apur bat iparraldera eta 160 km inguruz, erdi-urpeko uharteez eta sakonera gutxiko lokatz-\"baztez\" osatutako gerrikoa dago. Geografia zehatz honetakoa, zeinen sakonera ez den 7m-tik gorakoa, \"pororoka fenomenoa jaiotzen da,\" gero eta intentsitate handiagoa duen orroarekin aurrera egiten duen marea, 15 eta 25km/h inguruko abiadurarekin, 1,5 eta 4m inguruko atuerako ur horma osatuz. Dinamika hori da aipatutako deltarik ez egotearen arrazoia: ozeanoak azkar arrastaka eramaten du, itsasbeheran edo itsasbeheran, metatutako lokatz bolumen handia, tarteko uharteen sorrera partzialki eragotziz.\nAmazonas ibaiaren azpiko lurpeko ibaia.\nProposatu da Amazonas ibaiak Amazonas arroaren ibai-sistema soilik osatzen duela, eta Rio Hamza, zabalagoa baina askoz motelagoa dena, lurpeko uren emariak osatuko luke. \nIbaiadar nagusiak.\nAmazonasek 1.000 ibaiadar baino gehiago ditu. Garrantzitsuenak hauek dira:\nGiza eta ekonomia geografia.\nHego Amerikako ezaugarri nagusia bere banaketa geografikoan dagoen desoreka handia da. Gehiengo zabala kostaldean kontzentratzen den arren, barnealdeko eskualde erraldoiek ia bizirik gabe jarraitzen dute. Hego Amerikako azpikontinentearen beste ezaugarri bat hiriko biztanleriaren tasa altua da: lau latinoamerikartik hiru hiri batean bizi dira. Peruko, Kolonbiako eta Brasilgo Amazoniako oihanak ez du errealitate honetatik ihes egiten; Amazonas eskualdeko biztanle gehienak Amazonas ibaiaren oinean dauden hirietan biltzen dira: Iquitos, Leticia, Manaus eta Bel\u00e9m do Par\u00e1 . Biztanle gehienak kolonoak eta haien ondorengoak dira, jatorri zuri, mestizo eta indigenakoak.\nAmazonas ibaian eta bere eskualdean gertatzen diren jarduera ekonomiko nagusiak mundu osora esportatzea dira, kautxua eta egurra. Arrantza ere ezinbestekoa da Amazoniako lurraldean, eskualde osorako hainbat arrain esportatzen dira, orokorrean Pirarocu-ra. Nekazaritza eta elikagaien esportazioa, hala nola, mandioka, platanoa eta artoa eta eskualdeko fruta tipikoak, hala nola Copoaz\u00fa, Carambola, Araz\u00e1, Asa\u00ed, besteak beste; Eskualde honek ekoizten duen janari barietate handiaren parte dira.\nUr emaria.\nAmazoniak Mississippi, Nilo eta Yangtzek batuta baino ur gehiago darama; bere drainatze-eremua edo arroa ere munduko handiena da.\nOzeano Atlantikora eramaten den ur bolumena izugarria da: urteko batez bestekoa 230.000 m\u00b3/s-koa da (metro kubiko segundoko), 300.000 m\u00b3/s-ra iristen da euri sasoian. Izan ere, Amazonia da Lurreko ozeanoetan sartutako ur gezaren bosten baten erantzule. Horrez gain, ur hori edangarria da itsasoko ahotik, kostaldea jada ikusten ez den distantziara arte. Ozeano Atlantikoaren gazitasuna nabarmen baxuagoa da bere bokalearen iparraldeko puntu horren inguruan hainbat milaka kilometroko erradioan: gogoratu behar da eremu honetan itsas korronteek ur gazia bokalera eramaten dutela eta ez alderantziz.\nHidrometria.\nAmazonasen emaria 69 urtez, 1928-1996 bitartean, neurtua izan da \u00d3bidosen (Brasil), ahoa baino 537 kilometro lehenago. Drainatutako eremuak 4.640.300 kilometro koadroko azalera hartzen du puntu horretan, arro osoaren %\u00a079,3. Urteko batez besteko emaria 176.177 m\u00b3 segundoko da. Emari handiena ekainean du (244.158 m\u00b3/s), eta txikiena azaroan (114.753 m\u00b3/s).\nAmazonasen batez besteko emariak (m\u00b3/s), \u00d3bidosen neurtuak\nArroaren hedapena eta haren feedback plubiala.\nIbaiaren drainatze-eremua edo arroa 7.050.000 km\u00b2-koa da gutxi gorabehera, %40 Hego Amerikakoarena. Bere iturriak 5\u00b0 Ipar latitudetik 15\u00b0 Hego latitudera hedatzen dira. Planetako oihan bero eta heze handienetik igarotzen da, Amazonian. Amazoniako oihana (egungo berotze globalaren hasiera arte) bere konbekzio-euri ia etengabeak izan ditu ezaugarri, hau da: Amazoniako arroaren gainazaletik eguzki-beroak lurruntzen duen ur-emari handia, altuera handira igotzen da hain zuzen. korronte termikoen bidez (aire beroaren korronte bertikalak), harik eta, goiko atmosfera hotzagora iristean, tantatan kondentsatu eta hauek ia berehala, arro berean, euri ugari bihurtzen dira, eta horrek uraren erreakzio-begizta naturala osatzen du.\nAlubioen dinamika.\nSasoiko euriteek uholde handiak sortzen dituzte ibaiaren eta bere ibaiadarretan zehar. Euri-sasoiaren gailurrean batez besteko sakonera 40m ingurukoa da eta batez besteko zabalera 40km ingurukoa da. Hau azaroan hasi eta ekainera arte doa, eta gero urriaren amaieran murrizten da. Negro ibaiaren igoera partzialki asinkronoa da: euri-sasoia ez da bailara honetan hasten otsaila edo martxora arte. Ekainerako bere gailurrean dago, eta Amazoniako ildotik datozen uren jaitsiera hasten da. Madeira ibaiak bi hilabeteko atzerapena du, irailean igotzen hasi eta apirilean atzera egiten hasten da.\nAmazoniako sistemako ur ugaritasuna lurraldearen zati handi bat tropiko arteko konbergentzia-eremuan kokatuta dagoelako da, non prezipitazioak gehienez. Eskualdea, halaber, haize-truke eremuan dago, non Ozeano Atlantikoko hezetasuna mendebalderantz bultzatzen den eta azkenean Andeen gainetik igotzen den. Igoera honek aire-masak hozten ditu, gainazal izugarri batean erortzen diren euri biziak sortuz, munduan paralelorik gabeko prozesu bat.\nIbaiak zeharkatzen duen lurraldearen zatirik handiena osatzen duen lautada alubioi leuna (vargem izenekoa), gehienez 15m urez egoten da. Iquitosen maila 6m-koa da, Teffen 15 m, \u00d3bidos-en 11m-koa eta Par\u00e1n 4m-koa urtaro lehorreko gutxieneko ibai-mailaren gainetik.\nAmazoniako sistema.\nAmazonas ibaiaren sistemak 1.000 ibai adar garrantzitsu baino gehiago ditu, 25 adar baino gehiagorekin 1.000. kilometroko luzera baino gehiago edukiz. Normalean Amazonas ibaia Peruko Nautatik gertu jaiotzen dela uste da, Mara\u00f1\u00f3n eta Ucayali ibaien elkargunean, nahiz eta muga hirukoitzera iristean, Brasilgo lurraldera sartzean Solim\u00f5es ibaia izenez ezagutzen den zati bat duen. Negro ibaiarekin bat egiten du, Manausen. Urean behera Amazonas ibaiaren izena berreskuratzen du. Horregatik, ibaiadarrak kokatzea errazteko, Amazonas ibaiaren ibai-sistema bost ataletan banatu da: Ucayali, Mara\u00f1\u00f3n, Amazonas, Solim\u00f5es, Amazonas. Gainera, Par\u00e1 ibaiaren adar zatitua gehitu da, Tocantins ibaiaren arroa biltzeko, hertsiki esanda, Amazonasen ibaiadarra ez den, nahiz eta batzuetan gehitzen den. Taulan, ibaiadarrak (d) batekin adierazten dira hegoaldean daudenei, hau da, eskuineko ertzean ibaian behera, eta (i) batekin iparraldean daudenei, hau da, ezkerraldean ibaian behera. ibaia.\nKomunikazioak.\nPortuak.\nAmazonas ibaiko portu nagusiak Peruko Iquitos, Kolonbiako Leticia eta Brasilgo Manaus hirietan daude. Era berean , Belem do Par\u00e1 (Brasil) Maraj\u00f3 uhartearen hegoaldean kokatutako hiria, Amazoniako ibaiertzeko postutzat har liteke, nahiz eta, hobeto esanda, Tocantins ibaiaren eskuineko ertzean egongo litzatekeen hegoaldeko besoarekin bat egin ondoren. Uharte hori inguratzen duen Amazonia.\nTransamazon errepidea.\nAmazonastik hegoaldera, Transamazon errepidea doa, hauts eta lokatz ohe luze baten antzera, eskualdean egin den garapen abentura ausartenetako baten emaitza. BR-230 izeneko autobideak Amazonas ibaiaren ibilgua imitatzen du, haren paraleloan doan heinean. Zenbaki ofizialen arabera, 5000 km-ko luzera du.\nBiodibertsitatea.\nAndeen ekialdean Amazoniako oihana dago. Munduko basorik handiena da eta balio ekologiko izugarria du, bere biomasak karbono dioxido kantitate handiak xurgatzeko eta klimaxian kanporatzeko gai da, deskonposizio prozesuetan. Klima globalerako bere ezinbesteko garrantziagatik, besteak beste, bere kontserbazioa larritasun handiko gai bihurtu da azken urteotan.\nBaso ekuatore honek eskualdeko klima ikaragarri heze eta beroari zor dio jatorria. Amazonas eta bere adar ugariak poliki-poliki igarotzen dira eremuan, desnibel oso laua dela eta: Manaus Atlantikotik 1.600km-ra.\nAmazoniako oihanak 6,7 milioi kilometro koadroko eremua hartzen du. Lurreko oihan tropikalik zabalena izateaz gain, munduko biodibertsitatearen %10 hartzen du, galzorian dauden flora eta fauna espezie ugari barne. Arnasten dugun airea Amazonian garbitzen da gehienbat. Arazketa hau oihaneko landareek egiten dute, fotosintesiren bidez, karbono dioxidoa xurgatuz beharrezko dituzten karbohidratoak sortzeko. Horrezaz gainera, oihanak garrantzi handia dauka eskualdeko klimaren erregulazioan.\nAmazonasen arroan ezagutzen dira 40.000 landare, 427 ugaztun (esate baterako jaguarra, hartz inurrijalea eta igaraba erraldoia), 1.300 hegazti (adibidez, harpia arranoa, tukana eta hoatzina), 378 narrasti, 400 anfibio eta ur gezako 3.000 arrain espezie, pira\u00f1ak barne.\nAmazoniako oihaneko biodibertsitatea apartekoa da: eskualdean gutxienez 2,5 milioi intsektu espezie bizi dira, hamarnaka mila landare eta 2.000 bat hegazti eta ugaztun espezie: munduko hegazti espezie guztien bostena aurkitzen da hemen. Landare-espezieen aniztasuna lurreko handiena da: aditu batzuek uste dute 1 km\u00b2-ko 75.000 zuhaitz mota ezberdin izan ditzazkeela eta 150.000 000 landare espezie inguru. Kilometro koadro horretan, batez beste, 90.000 landare-biomasa tona bizi dira.\nPlanetaren babeslea.\nAmazonia munduko birikatzat hartzen da, atmosferan dauden milioika tona karbono dioxido xurgatzen dituelako. Planetari eragiten dion gas horren kantitate globala murriztuz, klima-aldaketa geldiarazten laguntzen du.\nAmazoniako oihana planetako baso guztien hamarren bat da. Gizakiak arnasten duen airearen zati bat Amazonian garbitzen da. Airearen arazketa hau landareek fotosintesi prozesuaren bidez egiten dute .\nMateria organiko, begetal eta animalien deskonposiziotik karbono dioxido (CO 2) kopuru handi bat ateratzen da, zati bat gas moduan ateratzen da eta beste bat azido karboniko bihurtzen da euri-urarekin, eta horrek lurzoruen azidotasun handia sortzen du oihana eta sabanetan.\nFlora eta fauna.\nAmerikako baso intertropikal hezearen flora eta fauna guztia Amazonian dago.\nEzin konta ahala landare espezie, milaka hegazti espezie, hamaika anfibio eta milioika intsektu oraindik sailkatu gabe daude.\nFauna oso anitza da, intsektu txikienetatik hasi eta ugaztun handietaraino, hala nola jaguarra, puma, tapira eta hainbat orein espezie. Narrastiak ere badira dortokak, kaimanak, babillak eta sugeak . Espezie guztietako txoriak eta arrainak daude, lumajea eta ezkata. Amazoniako aintziretan, \"Victoria regia landarea loratzen da,\" hosto zirkularra metro bat baino gehiagoko diametroa eta batzuetan 5 m-koa den lirio moduko bat, eta horrek hosto horietako batek eduki dezakeen mitoa sortu du. pertsona, faltsua dena.\nEkuatore baso izugarriak fauna ugaria ezkutatzen du, oraindik sailkapen osoa egiteko zain. Amazonian 4000 daude tximeleta espezie, ur gezako 3.000 arrain baino gehiago, 1.700 hegazti eta Planetako primate espezieen %20. Bere hosto apartaren azpian, habitat desberdinak eta animalien erreinuko aniztasun generiko handiena elkarrekin bizi dira. Aberastasun biologikoa milioika urtez Amazoniako ekosistema aldatu gabe egon delako azaltzen da.\nArrain-espezieetan eta ur-landareetan egiten duen ekarpena hain da zabala non denak zerrendatzea ez baita erraza. Aquarismoaren zaleentzat, mundu osoko dendak eta akuarioak populatzen dituzten arrain-espezie kopuru handiena eskaintzen duen iturria da.\nEra berean, mota guztietako anfibio ugari bizi dira, hala nola igelak, apoak, uhandreak, salamandrak eta oraindik ezezagunak diren anfibioak.\nBere espedizioetako batean bertatik bidaiatu ostean, Jacques-Yves Cousteau ozeanografo ospetsuak \"Amazonian Ozeano Atlantikoan baino arrain espezie gehiago daudela\" adierazi zuen."}
{"id": "10231", "revid": "119347", "url": "https://eu.wikipedia.org/wiki?curid=10231", "title": "Mendebaldeko Zisma", "text": "Mendebaldeko Zisma Eliza Katolikoan gertatutako egoerarik larrienetariko bat izan zen. Garai honetan Aita Santuak Avignon-en bizi ziren eta gehienak frantziarrak ziren. Hau dela eta, Frantziar erregeen alde egin ohi zuten. Honi erantzun bezala, Erroman beste Aita Santu bat izendatu zen, Elizaren banaketa eraginez 80 urtetan zehar.\n1378an, Gregorio XI.a hiltzean, Urbano VI.a izan zen ondorengo bezala haukeratua. Kardenal talde batek erromatar hautagaiari aurka egin zion eta Klemente VII.a aukeratu zuten. Konponbidea aurkitu nahian, Pisako kontzilioa egin zen 1409an, non hirugarren Aita Santu bat aukeratu zen. Bista denez hiru Aita Santu ez ziren konponbidea, eta hau dela eta 1414an aurreko hiruak baztertu zituzten eta Martin V.a aukeratu zuten.\nTestuingurua.\nMendebaldeko Zisma, Erdi Aroaren testuinguru sozial, ekonomiko, politiko, demografiko, zein kultural berezi batean, edo honen ondorio gisara, iritsi zen. Izan ere, 300 urtez iraun zuen hazkunde iraunkor eta zabala bere mugetara iristen ari zen XIII. mende amaierarako. Egoera kontraesankor batean aurkitzera iritsi zen sistema feudala, zeina bere garapenerako kausak, aldi berean, krisira eramaten zuten arrazoiak izatera iritsi ziren; gero eta ageriagokoak ziren sistemak bizirauteko zituen zailtasunak. Sistema bere agorpen fasera iristen ari zela ondorioztatzeraino.\nEgoera honetara iristeko hainbat arrazoi izan ziren. Hasteko, biztanleriak hazkunde nabari bat izan zuen. Populazioaren dimentsio honetako hazkundea, biztanleria berri hori elikatzeko eta beraien biziraupena bermatzeko baldintza egokiak izatearen beharrarekin batera zetorren. Baina kasua ez zen hori izan, izan ere, nekazaritza sektorea oraindik ez zegoen teknologia garapen maila horretan; beraz, produktibitatearen hazkunderik ez zegoen. \nTestuinguru honetan ere, ekoizpen estentsiboa bera ere muga batzuetara iristen ari zen. Alde batetik, jauntxoek gero eta zailtasun handiagoa zuten gaitasun ekonomikoa mantentzeko. Hauek, egoera horri aurre egiteko presio fiskala beste modu batean mantentzen ahalegindu ziren; baina, nekazariei presio fiskala krisi testuinguru batean areagotu zietenez, egoera larritu egin zen eta nekazari askok lurren jabetza mantentzeko zailtasun aipagarriak izan zituzten. Ondorio gisa, lurrak jabe gutxi batzuen eskuetan akumulatzen joan ziren eta lurrak galdu zituzten nekazariek nagusitzen ari ziren hirietara joateko tendentzia hartu zuten. Horrela, kontraesan baten aurrean aurkitu ziren: nekazariak lurretatik botatzen ari zirenez hirira joaten hasi ziren, baina lan-indar gehiago behar zen gizartea elikatzeko. \nLur jabeak gero eta botere gehiago eskuratzen joan ziren, eta botere ekonomiko horrekin, beraien botere politikoa eskuratzea ere nahi zuten. Garaiko botere politikoa erlijioaren bitartez legitimizatuta zegoenez, ideia horien aldaketa bat bultzatzen saiatu ziren; gizakia erdigunean jarri behar zelaren ideia zabalduz, Berpizkundeko ideiak indarrean jarriz. Ideia hauek berekin erlijioaren krisialdi bat eragin zuten, gizartean bigarren plano batean geratzen ari zen auzia baitzen.\nEkialdeko Zismaren aurrekaria.\nEkialdeko Zismarekin 1054. urtea lotzen da, nahiz eta autore askoren esanetan prozesu luze baten ondorio zen, zeinetan jada agerikoa izaten ari zen doktrina erlijioso beraren bi alderdiren bereizketa. Urte luzez Europa esku berdinengatik gobernatua izan zen, baina bi munduen ezaugarri desberdinduak gero eta arazo handiagoa ziren gobernu honentzat.\nHori horrela, Europaren zatiketarako aurrekari gisa azaldu zen Ekialdeko Zismaren auzia; Europa bereizi baterako lehen urratsa.\nErroma eta Frantzia.\nMendebaldeko Zismaren kausetako batzuk honako hauek izan ziren: Kardinalen elkargoak aurreko urteetan eskuratu duen gehiegizko boterea. Kardinalak printze boteretsu bihurtu ziren, botere politikoei Elizaren interesei baino gehiago erantzuten zietenak. Horrez gain, Frantziako monarkiaren interesa Aita Santua kontrolatzeko. Halaber, kristau herriaren Avignongo Aita Santuaren irudikapena galtzea. Aita Santua kristautasunaren balio eta beharretatik urrun zegoen gorte burokratiko bihurtu zen. Eta azkenik, Erromaren eta Frantziaren arteko lehia pontifizio-boterea kontrolatzeko.\n1378 eta 1417 urteen artean, Mendebaldeko Zisma gisa ezaguntzen dugun krisialdi hau bitarte, bi Aita Santuk nagusiki kristautasunaren izenean haien aginte postuaren aitormena eta zilegitasuna lortzea helburu izan zuten. Krisialdiak iraun zuen denbora honetan zehar Elizako banaketak bi aitasantutza izan zituen: bata Erroman eta bestea Avignonen, Frantzia.\nMendebaldeko zisma nazioen, ordena erlijiosoen eta fededunen arteko erlijio-obedientziako arrazoien zatiketaren emaitza izan zen. Zisma Konstantzako Kontzilioa (1414-1418) ospatzearekin konpondu zen azkenean.\nHasiera.\nKlemente V.a (1305) Aita Santuaren garaira jo behar dugu zismaren hasiera ulertzeko. Klemente V.a gaskoia zen eta haren hautaketak kontzepzio monarkikoaren garaipena suposatzen zuen, Aita Santu hau Frantziako erregearen mende jarri baitzen. Aita Santuak Erroma utzi zuen eta Avignonera lekualdatu zen. Erromatik alde egitearen arrazoi ofizialak hiriaren segurtasunik eza eta erromatar patrizioek Aita Santu ez-erromatar batekiko izan zezaketen etsaitasuna ziren.\nAvignongo aitasantutzaren kudeaketa administratibo eta antolaketa eraginkorra nabarmendu ziren. Aita Santuaren ideia teokratikoa ez zen erabat utzi baina garaiko autoritate moral gisa indarra galdu zuen. Aita Santuaren Gortearen handitasuna galdu zen hein batean.\nPeriodo honetan zehar egondako Aita Santuak frantsesak ziren eta, beraz, Frantziako erregeen aldekoak. Aita Santuaren kuria ere frantziarra zen (134 kardinaletatik 111 frantsesak ziren). Aldi horretan kontuan hartu beharreko bi alderdi hauek dira: Aita Santuaren kanpo-harremanak eta administrazio-aparatuaren garrantzia. Egoitza pontifizioa Avignonen kokatzea Aita Santuek erabilitako baliabide bat izan zen, Aita Santua Frantziako monarkiarekin lotzeko balio baitzuen. Monarkia feudalaren garaipena irudikatzen zuen Aita Santuaren aurrean. Avignonekoa, ordea, aldi baterako egoitza izan zen. Hau guztiagatik, 1377an Avignoneko zazpigarren Aita Santu Gregorio XI.ak Erromara itzultzea erabaki zuen. Honek kuria italiarren eta frantsesen artean banaketa sortzea eragin zuen. Erromara joan eta gutxira Gregorio XI.na hil egin zen.\nUrbano VI.a izan zen ordezkoa eta haren aurrean, frantziar kardinalek irregulartasunak alegatu zituzten beren aukeraketan, eta, baliogabetzat jo zuten. Hori dela eta, Aita Santu berri bat aukeratu zuten, Klemente VII.a, Avignonera itzuli zena. Une horretan hasi zen Mendebaldeko Zisma, Urbano VI.ak ez baitzion bere karguari uko egin.\nBi Aita Santuen artean zisma sortu zenean, monarkia feudalak Aita Santu bakoitzaren aurrean zuten kokapenaren arabera banatu ziren. Erromako Aita Santuaren aldekoak ziren: Ekialdeko Europa osoa, Ingalaterra, Portugal eta Italiako erdialdeko eta iparraldeko hiri-estatuak. Avignonen Aita Santuaren aldekoak, berriz: Gaztela eta Aragoiko erresumak, Austria, Bi Sizilietako Erresuma, Frantzia, Irlanda eta Eskozia.\nAmaiera.\nZismak iraun zuen berrogei urteetan, gatazka konpontzeko hainbat saiakera izan ziren. Hainbat neurri, hala nola esku-hartze armatuak, Frantziako erregeak eta Parisko Unibertsitateak proposatutako \u00abobedientzia lapurtzea\u00bb; emaitzei erreparatuz, ez ziren oso onak izan negoziazio-saiakerei dagokienez.\nAzkenik, erabaki zen behin betiko ebazpena lortzeko bidea adiskidetze-bidea izan behar zela. Bi kontzilio egin ziren: Alde batetik, Pisako Kontzilioa (1409) bi Aita Santuen kardinal disidenteek deitua, kontzilio honek biak kondenatu zituen eta hirugarren Aita Santu bat aukeratu zuen, Alexandro V.a urte batez bakarrik bizi izan zena eta, 1410ean, Joan XXIII.a. Botere politikoek lortutako babesa gorabehera, Joan XXIII.ak ezin izan zuen Eliza berriz batzea lortu, eta, beraz, Segismundok, Inperio Santuko enperadoreak, beste kontzilio batera deitu zuen. \n1414an Konstantzako Kontzilioa hasi zen, abade, gotzain eta kardinal bezalako hierarkia erlijioso ugarik legitimatu zuten kontzilio hau. Gregorio XII.ak, Erromako Aita Santuak, bere borondatez uko egiten zion bere karguari. Benedikto XIII.ak (Avignongo Aita Santua) uko egiten zion kargua uzteari. Enperadoreak, orduan, jarduera diplomatiko bidez, estatu bakar batek hura ez babestea bultzatu eta lortu zuen. Aita Santu hau Pe\u00f1iscolako gaztelura erretiratu zen eta bakartua gelditu zen, \"Papa Luna\" izenez da ezaguna.\nAzkenik, 1417an beste Aita Santu bat aukeratu zuten, Martin V.a eta horrela amaitu zen Mendebaldeko Zisma. Behin betiko ezarri zen Kontzilioak Aita Santuaren aurrean zuen nagusitasuna. Konstantzako Kontzilioan, kardenalez gain, monarkia feudalen ordezkariek parte hartu zuten. Akordio batera iristeko zegoen borondate orokorra nagusitu zela esan daiteke.\nZismaren eragina nazioartean.\nMendebaldeko Zisma ez da Avignon eta Erromaren arteko gatazka soil bat bezela ulertu behar. Aita Santu ezberdinei babesa eman zieten agente politikoen artean ere tentsioak eta gatazkak sortu baitziren.\nEuropa banatu egin zen Erromako Aita Santuaren alde zeudenen eta Avignongo Aita Santuaren alde zeudenen artean. Aita biek elkar eskumikatu zuten eta jarraitzaileak eskumikatu zituzten. Zismak gainera, Kristautasunaren artean krisi gogorra sortu zuen, erreferentzia espiritualak galdu zituena, alegia. Baita, gatazka pontifikazio-hierarkiatik kanpo deitutako kontzilio ekumeniko baten bidez konpondu zenean, Aita Santuaren boterea mugatu egin zen, eta bateratzeko ahalmen handiko aldi bat hasi zen. Eta azkenik, muga tazitoak ezarri ziren monarkien boterearen eta Aita Santuaren boterearen artean.\nGaztelako erresuma eta Portugalen arteko gatazka.\nTentsio hauen adibide da Gaztela eta Portugalen garai honetako talka, zisma bitarte sortu ez bazen ere, periodo honetan areagotu egin zena. 1380ko urtarrilean, Klemente VII.ak eta Louis d\u2019Anjou konde frantsesak akordio bat adostu zuten: kondeak Joana I.a Napolikoa erreginaren oinordeko bihurtzearen eta Adri\u00e1ko Erresumaren kontrola ematearen truke, bere konkista gauzatu eta Klemente VII.aren garaipena lortzeko konpromisoa hartuko zuen. Akordioa gauzatzeko orduan nazioarteko egoerak eragin nabarmena izan zuen, ordea, izan ere babes frantsesa eta gaztelarra ezinbestekoak ziren, eta hori ezinezkoa zen. 1380ko irailean, Karlos V.a Frantziakoa hil zen eta haren oinordekoak Karlos VI.nak ez zuen halako gatazka batean sartzeko ahalmenik. Gaztelan berriz, Joan I.ak, Trastamara leinuko erregeak aurre egin behar zion 1380ko uztaileko anglo-portugaldar aliantzari. Lancasterreko duke ingelesak, Joan I-ren osaba eta aurreko errege Henrike II.ren anaia zenaren Petri I.ren suhia zela argudiatuta Gaztelako koroa bereganatu nahi zuen. \nTestuinguru horretan, beraz, eta Zismak are eta gehiago handitu zuen tentsioa dela eta jada aurretik zetozen Portugalen eta Gaztelaren arteko tirabirek eztanda egin zuten. Esku-hartze ingelesarekin, 1384tik 1387ra bitartean Portugal eta Gaztelaren arteko gatazka berpiztu zen. Tartean Aljubarrotako Gaztelako porrota inflexio puntua izan zen, eta Portugalen Avis dinastiaren hastapena ekarri zuena, Portugaleko Juan I.-ren koroatzearekin 1385an. Hala ere, oraindik Gaztelaren agintaritza lortzeko helburuarekin jarraitu zuen Lancasterreko dukeak, eta horretarako besteak beste Urbano VI. Aita Santuaren babesa izan zuen. 1387ko maiatzetik aurrera, ordea, Lancasterreko dukeak Gaztela konkistatzeko ezintasuna onartu behar izan zuen, besteak beste erresistentzia militarragatik. Orduan, negoziazioak hasi ziren, eta, urtebete geroago, Lancasterrek Gaztelako Koroari uko egiten ziola berretsi zuten. Henrike III.a ( Gaztelako Joan I.-ren semea) eta Katalina Lancasterkoa (Lancasterreko dukearen alaba) ezkontzearekin, dinastien artean sortutako arazoak konpontzeko bidea ezarri zuten, nahiz eta oraindik egonkortasuna lortzeko urteak igaro behar izan ziren.\nBibliografia.\nAyerbe, J. J. D. U., &amp; Ruiz de Arana, M. D. (1900). Fin del Cisma de Occidente.\nGarc\u00eda de Cortazar, J.A.; Sesma, J.A. (2014): Manual de Historia Medieval. Alianza Editorial, Madril.\nDe Camargo, J. A. (2013). El Cisma de Occidente: los antecedentes y sus consecuencias inmediatas. In Doctrinas y relaciones de poder en el Cisma de Occidente y en la \u00e9poca conciliar (1378-1449) (pp. 27-60). Prensas Universitarias de Zaragoza\nDe Souza, J. A. D. C., Aznar, B. B., &amp; Bayona, B. (Eds.). (2013). Doctrinas y relaciones de poder en el Cisma de Occidente y en la \u00e9poca conciliar (1378-1449) (Vol. 94). Universidad de Zaragoza.\nGarc\u00eda, I.M. ; Casab\u00f3n, J.A.; Casorr\u00e1n Berges E.(2008). En la estela del cisma de occidente. Dos nuevas bulas del Papa Luna en los archivos capitulares de Zaragoza. Zaragozako Unibertsitatea, Zaragoza. \nOrlandis, J. (2004): Oriente y occidente cristianos (1054-2004). Novecientos cincuenta a\u00f1os de cisma. Anuario de historia de la Iglesia.\nSanchez Sesa, R. (2006): El Cisma de Occidente en la Pen\u00ednsula Ib\u00e9rica: religi\u00f3n y propaganda en la guerra castellano-portuguesa. Universidad Complutense de Madrid, Madril.\nSevilla, Gonzalez, M\u00aa C. (2006). Los principados y la pol\u00edtica papal de la Baja Edad Media. Fuentes y r\u00e9gimen jur\u00eddico. Anuario de historia del derecho espa\u00f1ol, 76.zbk. 215- 248 orr."}
{"id": "10232", "revid": "336", "url": "https://eu.wikipedia.org/wiki?curid=10232", "title": "Izurri Beltza", "text": "Izurri Beltza, Izurrite Beltza, Heriotza Beltza, Izurri Handia edo Izurri Buboniko Handia gizateriaren historian jasotako pandemiarik hilgarriena izan zen. Europan 1347 eta 1351 artean izan zuen bere une gorena eta Eurasian 75 eta 200 milioi pertsona artean hil zituela kalkulatzen da. Zientzialari gehienen ustetan, Izurri Beltza izurri bubonikoaren agerraldia izan zen, historian zehar zenbait alditan izan den epidemia dena. \"Yersinia pestis\" izeneko bakteriak sortu zuen, arratoi beltzak (\"Rattus rattus\") zeramatzan arkakusoen bidez zabalduta. Izurriteak hainbat nahasmendu erlijioso, sozial eta ekonomiko sortu zituen, eta eragin sakonak izan zituen Europako historian.\nIzurri Beltza, ziur aski, Erdialdeko Asian edo Ekialdeko Asian sortu zen, Issyk-Kul lakuaren inguruetatik (gaur egun, Kirgistanen), eta Zetaren Bidean zehar zabaldu zen: adibidez, Krimeara 1343an iritsi zen. Handik, litekeena da Genovako merkataritza ontzietan zihoazen arratoi beltzetan bizi ziren arkakusoek garraiatua izatea, Mediterraneoko arro osoan barrena.\nKalkuluen arabera, izurri beltzak Europako biztanleriaren % 30 eta % 60 artean hil zuen. Guztira, izurriteak munduko populazioa 475 milioitik 350-375 milioira murriztu bide zuen XIV. mendean. Europako populazioak 200 urte behar izan zituen aurreko kopurua berreskuratzeko, eta eskualde batzuetan (Florentzian, esaterako) XIX. mendea arte ez zen hori jazo. Izurritearen agerraldiak XX. mendearen hasierara arte berriz gertatu ziren.\nIzendapena.\nEuskaraz \"izurri\" eta \"izorri\" hitzak erabiltzen dira gehienbat, \"beltz\" adjektiboa ere gehituta batzuetan. Inguruko hizkuntza erromantzeetan \"pestilencia\" / \"pestilence\" eta antzekoak nagusitu ziren 1347an, izurria zabaldu ahala. Geroago, beste izendapen batzuk agertu ziren, hala nola frantsesez \"mort noire\", \"grande mortalit\u00e9\" eta \"peste noire\".\nIzurriaren kronika.\nKristo ondorengo urteetan Mediterraneo inguruko herriak epidemietatik urrun mantendu ziren populazioaren gorakada bat eraginez. II. eta III. mendeetan ordea moteltze demografiko bat hasten da biruela, errubeola eta legenarraren sarrerarekin, hala nola malariaen ondorioen okertzea zela eta. Hala ere lehen izurrite demografikoa VI. mendean hasten da Bizantziar Inperioa eta Erromako Inperioan.\nIzurriteak \"iragarpen\" aldia izan zuen. 1100 eta 1200 artean izurri epidemiak ikusi ziren Indian, Erdialdeko Asian eta Txinan, baina izurria Siria eta Egiptora ere hedatu zen. Egiptoko biztanleria bereziki kaltetua izan zen, izurritearen ondorioz milioi bat pertsona baino gehiago galdu baitzituen. Bosgarren Gurutzadan parte hartu zutenak Egiptora iritsi ziren izurriteak gehien kaltetutako tokietaraino, baina ez zuen eskala handiko izurriterik ekarri Europan.\nErdialdeko Asiatik Krimeara.\n1338-1339, Issyk-Kul lakua.\nIzurriteak mendebalderanzko bidaia hasi zuen inflexio puntua Issyk-Kul lakua da, gaur egungo Kirgizistan, non, XIX. mendearen amaieran, Daniel Khvolson arkeologo errusiarrak, tokiko nestoriar komunitateko 1338-1339 urteetan datatutako hilarrien kopurua izugarri handia zela ikusi zuen. Gaur egun oraindik dauden hilarri haietako batean, Khvolsonek idazkuna irakurtzea lortu zuen: \"\"Hemen dago Kutluk. Izurriak jota hil zen bere emazte Magno-Kelkareki\"n\". Geroago, zalantzan jarri zen interpretazio hori, eta adierazi zen gaixotasunaren izena \"pestilentzia\" gisa ulertu behar zela, eta horrek edozein gaixotasun infekzioso adieraz zezakeela, baina datak bat etortzeak adierazten du oso probabilitate handiarekin izurritea zela, handik mendebalderantz hedatzen hasi zena.\n1340-1341, Erdialdeko Asia.\nUrte haietaz, ez dago datu zehatzik izurriteak mendebalderantz egiten duen mugimenduari buruz. Uste denez, haren agerraldiak Balasagunen gertatu ziren 1340an; ondoren, Talasen (Kirgizistan) 1341ean; eta, azkenik, Samarkandan, gaur egungo Uzbekistan.\n1346ko urria-azaroa, Urrezko Horda.\n1346an, izurria Don eta Volga ibaien behealdean agertu zen eta Urrezko Hordaren hiriburu Khans Sarai eta inguruko hiriak suntsitu. 1497 Kronika Bildumak (1346. urtea) izurri gogorrari buruzko informazioa du:\nOle Benediktov norvegiar historialariaren arabera, izurria ezin izan zen iparraldera eta mendebaldera hedatu, Urrezko Horda eta bere mugakideen artean ezarritako etsaitasunagatik. Izurritea Don eta Volgaren estepetan gelditu zen, Horda iparraldeko bizilagunak ez ziren horrela kaltetu. Baina izurritea hegoaldeko bidean zabaldu zen. Bi adarretan banatua, horietako bat, persiar iturrien arabera, merkatarien karabanekin batera. Izurritearen arratoi eta arkakusoentzat garraiobide oso egokia ematen zuten karabanek, Volga eta Kaukaso mendilerroen artean, Ekialde Ertaineraino hedatzen zelarik; bigarrena, itsasoz, Krimeako penintsulara iristen zen bitartean.\nAzalpen materialagoa ere badago. Yuri Lostxitz historialari errusiarraren arabera, izurria Europara ekarri zuten genoarrek tatariarrei erosi eta Mediterraneo osoan saldu zieten \"salgai bizi\" batekin batera, eta honekin batera izurria ere garraiatu zuten.\nKrimeatik Mediterraneora.\n1346, Krimeako penintsula.\nMerkataritza ontziekin batera, izurritea Krimean sartu zen, non, Ibn al-Wardi historialari arabiarraren arabera (hark, aldi berean, Krimeako penintsulan merkataritzan ziharduten merkatarien informazioa lortu zuen), 85.000 pertsona hil zituen, \"ezagutzen ez ditugunak kontuan hartu gabe\".\nGarai hartako europar kronika guztiek bat egiten dute izurrite horretan Europan, eta Mediterraneo osoan merkataritzan aritzera eraman zituzten genoar itsasontziek parte hartu zutela. Nola gertatu zen azalduz, Gabriele de'Mussi notario genoar baten istorioa dago; hala ere, ikertzaile askok zalantzan jartzen dute. 1346an Kaffako genoar lantegietan zegoen, Khan Janibecken Urrezko Hordako tropek setiatua. Mussiren arabera, izurritea mongoliar armadan hasi ondoren, Khanek, katapultekin batera, gaixotasunaren hildakoen gorpuak Kaffan botatzea agindu zuen: horrela, han izurritea berehala hasi zen. Setioa ezerezean amaitu zen, armadak, gaitzak ahulduta, atzera egin behar izan baitzuen, Kaffako genoar ontziek nabigatzen segitu zuten eta gaitza Mediterraneoko portu guztietatik urrutirago eraman.\nMussiren eskuizkribua (egun Wroclawko Unibertsitateko liburutegian dago) 1842an argitaratu zen lehen aldiz. Ez dago datatuta, baina idazteko ordua erraz ezartzen da deskribatutako gertakarien arabera. Gaur egun, zenbait ikertzailek eskuizkribuko informazioa zalantzan jartzen dute, Mussiren kasuan, lehenik eta behin, miasmen usainaren bidez gaixotasuna nola hedatu zen ulertzeak gidatu zuela, eta izurritea arratoien arkakusoekin sar zitekeenik ez zekielako. Hala ere, \"Khan Janibeken gerra biologikoaren\" hipotesiak bere defendatzaileak ditu. Horrela, Mark Willis mikrobiologo ingelesak dioenez, egun haietan, setio armada hiritik urruti samar zegoen, etsaien gezi eta jaurtigaietatik distantzia seguru batera, baina arratoiei ez zaie beren zuloetatik urruntzea gustatzen. Gorpuak zauri txikiak eta larruazaleko urradurak izan ditzake, eta litekeena da gorpuek infekzioa izatea.\n1347ko udaberria, Konstantinopla.\nGaixotasunaren hurrengo agerraldia Konstantinoplan gertatu zen, Bizantziar Inperioaren hiriburuan. Han, genoar merkataritzak postu bat zuen: Pere. Izurriaren biktimetako bat Androniko izan zen, Joan VI.a Kantakuzeno enperadorearen 13 urteko seme gazteena. Enperadoreak berak, bere \"Historia\"n, hiriko epidemiari eta gaixotasunaren hedapen handiari buruzko historia bat idatzi zuen Anatoliako kostaldean, Egeo itsasoko uharteetan eta Balkanetan. Nizeforo Gregoras historialari bizantziarrak \"izurri baten antzeko gaixotasun larri\" baten inguruan idatzi zuen, \"etxe gehienetan, bizidun guztiak batera hil zirelarik\". Veneziarren arabera, hiriko biztanleriaren % 90 hil egin zen, eta, historialariek kopuru hori gehiegizkoa zela uste duten arren, hiriko heriotza tasa oso altua izan zen.\n1347ko udaberria-uda, Ekialde Ertaina.\nIzurritea Mesopotamian hasi zen zabaltzen, Persian, Trebisondan agertu zen irailean. Konstantinoplako epidemiako errefuxiatuek eraman zuten, eta Transkaukasiatik ihesi zihoazenak haiengana zihoazen. Gainera, merkatari karabanek gaitza berekin eraman zuten. Une horretan, abiadura nabarmen jaitsi zen, urteko 100 kilometro inguru eginik: handik bi urtera iritsi zen mendebaldeko Anatoliako mendietara, eta hantxe gelditu zen.\n1347ko udazkena, Ekialdeko Mediterraneoko portuak.\nAl-Maqrizi historialari egiptoarrak xehetasunez kontatzen du Konstantinoplako itsasontzi bat Alexandriako portura iritsi zela; 32 merkatari eta itsasontziko 300 tripulatzaile eta esklabotik soilik, 40 marinel, 4 merkatari eta esklabo batek bizirautea lortu zuten, \"Han bertan portuan hil zena\". Haiekin batera, izurria hirira iritsi zen eta, haratago, Nilotik igota, Asuanera, 1349ko otsailean; bitarte horretan, herrialdea erabat suntsitu zuen. Hegoalderako aurrerapen handienean, Saharako basamortua oztopo gaindiezina bihurtu zen arratoi eta arkakusoentzat.\nIzurria Greziara hedatu zen eta, ondoren, Bulgaria eta mendebaldeko Errumaniara (une horretan Hungariako Erresumaren zatia) eta Poloniaraino. Zipre kolpatu zuen, eta epidemiari beste hondamendi bat gehitu zitzaion: tsunamia. Zipretar desesperatuek, matxinada baten beldurrez, uharteko biztanle musulman guztiak hil zituzten, eta erasotzaileetako asko beren biktimengandik bizirik irten ziren.\nIzurria Italian.\n1347ko urria, Messina.\nGenoar kronikak izurritea Italiako hegoaldean hedatzeari buruz erabat isilik dauden arren, eskualdeak beste batzuek baino gutxiago jasan zuen. Fra Michele de Piazza historialari siziliarrak, bere \"Historia Secular\" lanean, 12 galera genoar Messinako portura iritsi zirela kontatzen du xehetasunez, haiekin \"azote hilgarri\" bat eramanik. Kopuru hori, ordea, aldatu egiten da, \"espeziaz betetako hiru itsasontzi\" aipatzen baita, bai eta lau ere, Krimeatik itzulti ziren \"infektatutako marinel talde batekin\". Piazzaren arabera, \"\"gorpuak etxeetan geratu ziren, eta ez apaizik, ez seniderik (semea, aita edo hurbileko norbait) ez zen hara sartzen ausartu: ehorzleei diru asko agindu zitzaien hildakoak eraman eta lurperatzeko. Hildakoen etxeak altxor, diru eta bitxi guztiekin ireki ziren; inork hara sartu nahi bazuen, inork ez zion bidea blokeatuko\". Laster, genoarrak kanporatuak izan ziren, baina honek ezin izan zuen ezer aldatu.\n1347ko udazkena, Catania.\nHilzorian zegoen Messinako biztanleria ihes egiten saiatu zen izu-ihesaldi batean eta, Piazzaren testigantzaren arabera, bidean bertan asko hil ziren. Bizirik iraun zutenak Cataniara iritsi ziren, baina han ez zituzten onartu; izurritearen berri izan zutenean, biztanleek uko egin zioten errefuxiatuekin tratatzeari, saihestu egin zituzten, eta jateari eta edateari ere uko egin zioten. Hala ere, horrek ez zituen salbatu, eta laster hiria ia erabat iraungi zen. \"Zer esan dezaket Cataniaz, orain oroimenetik ezabatzen den hiri batez?\" idatzi zuen Piazzak. Izurritea handik uharte osoan hedatu zen: Sirakusak, Sciaccak eta Agrigentok asko sufritu zuten. Era berean, Trapani hutsik geratu zen: \"Umezurtz geratu zelarik herriko jendea hil ondoren\"\". Izurritearen azken biktimetako bat Giovanni Randazzo izan zen, \"Siziliako duke koldarra\", San Andrea gazteluan infekziotik ezkutatzen saiatu zena. Guztira, Siziliak biztanleriaren herena galdu zuen, izurriteak atzera egin eta urtebetera, uhartea hilotzez beteta zegoen.\nGenova, bi pausotan.\n1347ko urrian Messinatik kanporatutako genoar itsasontziak, etxera itzultzen saiatu ziren, baina Genovako biztanleek, jada arriskuaren berri izanik, itsasora bota zituzten gezi eta suzko katapultekin. Horrela, Genoak izurritearen hasiera bi hilabetez atzeratzea lortu zuen.\nKroniken arabera, 1347ko abenduaren 31n izurrite bat hasi zen Genoan. Kalkulu modernoen arabera, 80.000-90.000 mila pertsona hil ziren hirian, baina ez dakigu kopuru zehatza. Aldi berean, uharteotako biztanleak izurritearen biktimak izan ziren: Sardinia, Korsika, Malta eta Elba.\n1348ko urtarrila, Venezia.\nPrebentzio neurri administratibo eraginkorrek Venezia kaosetik salbatzea lortu zuten, baina oraindik ezin izan zuten izurria geldiarazi. Veneziak bi uharte zituen gaixotasunak zituztenak konfinatzeko: Lazzaretto Vecchio eta Lazzaretto Nuovo. Bertan gaixotasunak zeuden lekuetatik zetozen barkuek berrogei egun eman behar zituzten Veneziara iritsi aurretik (hortik dator berrogeialdi hitza. Zenbait kalkuluren arabera, biztanleriaren % 60 inguru hil zen hirian.\n1348, Mendebaldeko Europan.\n1347ko azaroaren 1a, Marsella.\nAzaroaren hasieran, jada 20 bat izurrite-ontzi itsasoratu ziren Mediterraneoan eta Adriatikoan, gaitza portu guztietara hedatuz, aingurak denbora labur batez bota zituzten horietan, gutxienez. Genovako eskuadroiaren zati batek Marseillan babesa aurkitu zuen, izurritea hiri abegitsuan zabalduz. Barkuak portu batetik hirugarren aldiz kanporatuak izan ziren, azkenik, itsasoan desagertzeko, eskifaia hila zelarik. Marseillak ia bere populazioaren erdia galdu zuen. Fede juduko biztanleak ez zituzten jazarri eta hemen jendetza amorratuaren babesa izan zezaketen toki bakarrenetakoa izatearen ospea lortu zuen.\n1348ko urtarrila, Avignon.\nKroniken arabera, Avignongo biztanleriaren ia % 80 izurritearen ondorioz hil zen. Historialari modernoek, kopuru hori gehiegizkoa dela uste dutenek, Avignoneko biztanleriaren % 50 inguru izurritearen ondorioz hil zela uste dute. Nolanahi ere, hilkortasun tasa hain handia izan zen, ez zela nahikoa lurrik egon gorpuak lurperatzeko. Klemente VI.a Aita Santuak ibaia sagaratu behar izan zuen, hildakoen gorpuak gurdietatik botatzen has zitezen. Besteak beste, Laura, Francesco Petrarcaren maitea eta musa, Avignongo izurritearen biktima izan zen.\n1347ko abendua - 1348ko martxoa, Mallorca.\nMarseillatik edo Montpellierretik zetorren itsasontzi batek eraman omen zuen izurria Mallorcara, baina ez da data zehatzik ezarri. Uharteko lehen biktimaren izena ezagutzen da: Guillem Brass izeneko arrantzale bat, Alc\u00fadia herriko bizilaguna. Izurriak uhartea suntsitu zuen, 9.000 hildako ingururekin.\n1348ko urtarrila-martxoa, Toscana.\nGenoarrek ere sartu zuten izurritea Toscanan. Une hartatik aurrera, portuak utzi, eta izurritea barrualderantz jotzen hasi zen. Bideko lehen hiria Pisa izan zen; hurrengoa, Pistoia (bertan, osasun publikoa ikuskatzeko kontseilu bat antolatu zen berehala, veneziarraren ereduari jarraituz). Hilotzak hilkutxa sendoetan lurpera zitezen agindu zen, eta hilobiak, gutxienez, metro erdiko sakoneran zulatzea. Izua ez zabaltzeko, hileta- zerbitzu eta jantziak eta kanpai-hotsak debekatu ziren. Hala ere, han ere adierazi zen Erdi Aroko klase-ezaugarria: agindu horiek guztiak \"ez dagozkie inola ere zaldunei, zuzenbidean doktoreei, epaileei eta medikuntzan doktoreei, eta ohore guztiak eman dakizkieke, oinordekoek eskatuta\". Perugia, Siena eta Orvieto izurritearen hedapenaz ez konturatzen saiatu ziren, handik ezer ere egin gabe igarotzea espero baitzuten, baina alferrik izan zela ikusi zen. Garaikideen iruzkinen arabera, Orvieton hilkortasun-tasa % 90era artekoa izan zen; egungo ikertzaileek, kopuru horri gehiegizko deritzotela, ordea, populazioaren erdia inguru hil zela uste dute.\nBoccaccioren garaikide gazteago Baldassare Bonayuti florentziar kronikariak jakinarazi zuenez, gaixotasuna 1348ko martxoan iritsi zen hirira eta ez zen iraila arte geratu: jende asko ez ezik, etxeko animaliak ere hil ziren. Medikuek ez zekiten nola jokatu, eta herriko izutuek euren senide, seme-alaba eta bikoteak, kutsatzen baziren, bakarrik uzten zituzten etxe abandonatuetan. Elizak hildakoz beterik zeuden: hobi komunak zulatzen ziren alde guztietan, eta bertan gorpuak geruzetan jartzen ziren. Elikagaien, botiken, kandelen eta hileta-zerbitzuen prezioak igo egin ziren. Lanbide eta artisauen gremioen jarduera amaitu zen, tabernak eta lantegiak itxi ziren, elizak eta botikak baino ez ziren irekita geratu; haien abade eta jabeak, ehorzleekin batera, nabarmen aberastu ziren. 1348ko urrian Angelo Acchiaioli apezpikuaren aginduz, epidemiak 96.000 hildako eragin zituela kalkulatu zen.\n1348ko udaberria, Iberiar Penintsula.\nIberiar penintsulan bi lekutatik sartu zen: alde batetik, Mediterraneoko portuetatik, ziurrenik Bartzelona eta Valentziatik; bestetik, Donejakue Bidea Pirinioetatik jarraituz (ikus, ondoren, \"Izurria Euskal Herrian\" atala). 1348ko hasieran, penintsulara hedatu zen eta Leonor Aragoikoa erregina hil egin zen.\nBartzelonan, prozesioak antolatu ziren gaixotasunari aurre egiteko, eta askoz jende gehiago kutsatu zen horren ondorioz. Eraso antisemitak ugaritu ziren hirietan, eta Kataluniako gune askotan juduak hiltzen hasi ziren. Valentzian, uztaila erdialdean, 300 pertsona hiltzen ziren inguruan. Gaztelan, aldiz, Donejakue bidearen bidez hedatu zen, eta urte amaieran jada Portugaleraino iritsi zen eta, hortik, hegoalderantz jaitsi zen. Gaztelako errege Alfontso XI.a gaixotasun baten ondorioz hil zen bere kanpamenduan, Gibraltarreko setioan, 1350eko martxoan. Lleidaraino 1348ko udan iritsi zela pentsatzen da eta Granadara urtearen aldera.\n1348ko udaberria, Frantziako hegoaldea.\nFrantziako hego-mendebaldeko Izurri Beltza ez dago Avignongoa bezain dokumentatuta. 1348ko urtarrilean Carcasonan eta apirilean Tolosan egon zela ikus daiteke. 1348ko ekainean Bordelen zegoela pentsatzen da, baina litekeena da martxoan bertan egon izana. Ezaguna da Bordeleko erromes ontzi batek Compostelaraino eraman zuela izurria, eta baliteke bide berberetik iristea Euskal Herriko kostaldera eta Ingalaterrara.\nIzurria Euskal Herrian.\n1348ko udaberrian, Done Jakue bideari jarraituz, Frantziatik sartu zen lehen fokua kostatik Gipuzkoa eta Bizkaira hedatu eta Galiziaraino iritsi zen. Berthe ikerlaria hekatonbe batez mintzo da, izurriteak eragindako kalteei dagokienean, goseak, izurriak eta sukarrak (nafar erromantzez: \"fuegos\") familien % 40 hil baitzituen. Benedictoren arabera, hilkortasun tasa hori Nafarroako Erresuman % 60-65era iritsi bide zen. Cast\u00e1n eta Due\u00f1asen arabera, datu horiek gehiegizkoak dira, ordea: matematikan oinarrituta, hildakoen kopurua Nafarroan % 25 baino gutxiago izan zela pentsatzen dute.\nAldiz, Monteano historialariaren ustez, Nafarroako populazioaren % 50 hil zen urte haietan, kokapenaren araberako ezberdintasun nabariak kontuan hartuz. Adibidez Anuen 10 familiatik 8 hil ziren, bain Sakanan, biztanleriaren herena. Anton Erkoreka mediku eta historialariaren arabera, Izurrite Beltzak ez zuen gizarte klaseen artean desberdintasunik egin, horren adierazle da Iru\u00f1eko katedralaren kanonikoen heriotza tasa % 50 izan zela (43tik 24 hil ziren). Tasa horiek Euskal Herriko edozein lekutan aplikagarri dira, Arabako abandonaturiko herriek eta Bizkaiko herri garrantzitsuenak (Bermeo) jasan zuen biztanleriaren beherakada aztertuz gero. \n1348ko uda, Frantziako iparraldea.\n1348ko apirilean, izurri beltza Lyonera iritsi zela ikus daiteke. Lyondik, izurritea Borgoinan zabaldu zen. Borgoinako Givry herrian biztanleriaren erdia 1348ko abuztua eta azaroa bitartean hil zela baieztatzen da.\nIzurri Beltza Parisen Jean de Venette karmeldarraren kronika ospetsuan deskribatzen da, \u00cele-de-Franceko Saint-Denis abadian, Paris kanpoaldean. Une horretan, Paris Europako hiririk handiena zen, 80.000 eta 200.000 biztanle artean zituena. Jean de Venetteren arabera, izurritea lehen aldiz 1348ko ekainean iritsi zen Roissyra Gonessetik gertu. Bere esanetan, 16.000 pertsona hil ziren Saint-Denisen eta 800 pertsona egunero Parisen azaroa eta abendua bitartean, eta 500 pertsona hobi komun batera eramaten zituzten egunero.\nIzurritearen berri ematen da Normandiako Rouen herriko \"Normanniae nova Cronica\"n, 1348ko ekainaren 24an. Normandian, izurriteak ezinezkoa egin zuen gorpuak herri txikietan lurperatzea, eta izurriteak eraman zuen herrixka bakoitzak bandera beltz bat jarri zuen, hurbiltzen zen edonor ohartzeko.\nFrantziako iparraldean Gilles li Muisis Tournaikoa abadearen kronikan deskribatzen da izurria. Li Muisisen arabera, izurritea 1349ko abuztuan iritsi zen Tournaira eta azarora arte iraun zuen. Tournain, Izurri Beltzak erreforma erlijioso bat eragin zuen. Izurritea Jainkoaren zigor gisa ikusi zenez gizateriaren bekatuengatik, agintariek erregulazioak egin zituzten bekatutzat jotzen zen guztia debekatzeko, jokoa kasu, eta elkarrekin bizi ziren bikoteak, ezkondu gabe, berehala banandu edo ezkontzera behartzeko.\nFrantziaren tamainagatik, zati batzuk ez zituen berehala harrapatu izurriteak, lehorretik itsasotik baino astiroago bidaiatu zuena. Bretainia eta Auvernia ez ziren 1349 arte iritsi, eta urruneko zati batzuk ez ziren 1351 arte iritsi. Izurri beltza iritsi zen Frantziako azken zatia Tonnerre izan zen, 1352an.\n1348 Ekialdean.\n1348ko udaberria, Mediterraneoaren hegoaldea eta ekialdea.\nAlexandriako izurria Gazan agertu zen, eta handik Siria eta Palestinara hedatu. Damaskok ia biztanleen erdia galdu zuen, eta Ekialde arabiar osoak biztanleriaren % 30 eta % 40 artean. Ibn Battutak tokioetan izurritea deskribatu zuenean, musulmanek prozesioak antolatzen zituztela eta Allahren haserrea baretzeko, baraualdi zorrotza mantentzen zutela esan zuen. Erromes asko joan ziren berehala Mekara, eta izurritea Arabiar Penintsulara eraman. Medina, Profetarekin lotutako bigarren hiririk garrantzitsuena, arrazoi ezezagunengatik izurritetik salbatu zen arren, Mekak gaixotasuna oso gogor jasan zuen, bertako egoiliar eta erromes asko hirian hil ziren. Horrelako hondamendia Islamaren gune erlijioso nagusian gertatu izanak musulmanak nahastuta utzi zituen. Konponbide baten bila, beren bizilagun kristauek bezala, Alaren haserrea eragitea Mekako juduei leporatu zieten, hiri santuan egoteagatik soilik.\nIzurri Beltzaren ondorengo izurriak.\nXIV. mendeko bigarren erdia berragerpen ugari egon ziren Nafarroako Erresuman: 1361-1362, 1373-1374, 1382-1383, 1387 eta 1395 urteetan. XV., XVI. eta XVII. mendeetan hainbat aldiz agertu zen XVIII. mendera arte, guztiz desagertzeko Euskal Herrian.\n1524ko udaberrian, izurriak Zangoza astindu zuen, heriotza ugari eraginez. 1564. urtean izurrite batek Logro\u00f1o jo zuen hilkortasun handia eraginez. Euskaraz \"izurri\" eta \"izorri\" izenez aipatua, erdarazko agiri historikoetan \"pestilencia\", eta 21. mendeko ehorzketa leku batzuetako ADN azterketek demostratu dute \"Yersinia pestis\" izan zela Logro\u00f1okoaren kausa. Agerraldi horretako ADN aztarnak bat datoz lehenagoko Europako gertakarietan analizatuekin, eta horrek esan nahi du izurria berriz Asiatik etorri barik, Europan jarraitu izan zuela berragerpenak egiten tarteka. 1564an, Logro\u00f1otik eta Aragoitik Nafarroa Garaira eta Arabara sartu zen, hainbat lekutan biztanleria gogor astinduz, hala nola Agurain, Gasteiz eta Iru\u00f1ean, besteak beste. 1597tik aurrera, beste izurri gogor batek astindu zuen Euskal Herria, eta demografia jaitsarazi.\nEuropako azken agerpena Marseilla eta Proventzan izan zen 1720ean. 300 urte hartan izandako heriotza-tasa altuari aurre egiteko, herriak erlijio eta santuetan bilatu zuen laguntza, XVII. mendeko San Rokeren omenez eraikitako ermitek erakusten duten bezalaxe. Zenbait herritan gaur egundaino, gaixotasun horrekin loturiko XVI. mendeko ohiturak mantendu dira; adibidez, Laudion, abuztuaren 16an San Rokeren eguna ospatzen da. \nNeurri medikoak.\nTratamendua.\nEpidemia hau hain arriskutsu egin zuen faktoreen artean garai hartan bere transmisioa ez ezagutzea eta sintomen ikusgarritasuna azpimarratu behar dira. XIV. mendeko Marchione di Coppo Stefaniren historialari florentziarrak honelaxe deskribatu zuen gaixotasuna \"Cr\u00f3nica Florentina\"n:\nMedikuen senda-belarrak eta ozpina erabiltzen zuten azken honek gaixotasuna hiltzen zuelakoan. Era berean buboi inguruko odola drainatzea ohikoa zen gaixoa \"humore txarrez\" garbitzeko, honek gaixoa gehiago ahuldu eta azkenik heriotza eragiten zuelarik. Patologiaren aurka asko ezin egin zitekeen arren profilaxian aurrerapausoak eman ziren gaixoen arropa eta oheak errez. Era berean udal-autoritateek berrogeialdien bidez gaixoen etxeak isolatu ohi zituzten, batzuetan auzo oso bat hesitzen zutelarik. Hildakoak hiri kanpoaldean lurperatzen zituzten eta euren etxeak fumigatu ohi zituzten intsentsu eta beste lurrin-landareekin, garbitzaileak zirela uste baitzuten.\nAipatzekoa da XVI. mendearen hasieran Pizkundeko medikuek jantzi bereziak erabiltzen hasi ziren izurriaz ez kutsatzeko:\nIzurriko medikuak.\nCarlo Cipolla historialari italiarraren ustetan Pizkunde osoan miasmaren paradigma nagusitu zen garaiko medikuen artean. Teoria honen arabera gaixotasuna aire ez-osasuntsu eta kirasduna arnasteagatik kutsatzen zen. Teoria honi Antzinaroko partikulen kontzepzioa gehitu zioten. Kirats hauek miasma izeneko partikula negatibo batzuetatik jaiotzen ziren leku askotatik etorri zitezkeenak: padurak, putzuak, leizeak, etab.\nBeraz gaixoak hildako animalia bat ukitzeagatik, ur gelditan murgiltzeagatik edo kiratsa bakarrik arnasteagatik ere atomo pozoitsuek kutsa zezaketen garaiko medikuen ustez. Edonola ere, kontuan hartu beharrekoa da paradigma hau behaketan ere oinarritzen zela eta ez zegoela beti oker, adibidez uda partean kasuak biderkatu egiten ziren arratoiek elikagai gehiago aurkitzen zituztelako eta ez padurek kirats gehiago zeriotelako beroren eraginez. \nIzurria, erlijioak eta superstizioak.\nJendearen superstizioak.\n1345an Jupiter, Saturno eta Marteren arteko Konjuntzio handi bat gertatu zen eta, gerora, horri egotzi zitzaion lehen agerraldi hori"}
{"id": "10233", "revid": "119347", "url": "https://eu.wikipedia.org/wiki?curid=10233", "title": "Inkisizioa", "text": "Inkisizioa (latinezko \"Inquisitio Haereticae Pravitatis Sanctum Officium\" esapidetik) Eliza Katolikoaren barnean heresia ezabatzen jarduten zuten hainbat erakunde izendatzeko erabiltzen da. Heretikoak aurkitu eta zigortzeko sortutako eliz auzitegi iraunkorra zen. Zuzenbide kanonikoaren kontrako aginpideak ere zigortzen zituzten.\nErdi Aroko inkisizioa, beste guztien oinarria, 1184an sortu zen Languedocen (Frantziako hegoaldean) albitar eta kataroen heresiari aurka egiteko. 1249an ere Aragoiko Erresuman ere ezarri zen (estatuko lehen inkisizioa izan zen) eta Aro Modernoan, Espainiar Inkisizioaren izenarekin (1478-1821) Aragoi eta Gaztelaren elkarketarekin hedatu zen. Espainiaren kontrolpean egonik, Amerikaren eremuetara zabaldu ziren. Jarraian sortu ziren Portugaldar Inkisizioa (1536-1821) eta Erromatar Inkisizioa (1542-1965).\nInkisidoreak polizia-indar bat ziren, jendearen salaketen bidez heretiko ustekoak atxilotu eta epaitzen zituztenak. XIII. mendetik, aitorpenak lortzeko, torturatu egiten zuten eta errudunei (gehienak, salatu gutxi izaten baitziren errugabe deklaratuak) zigor arin bat (ondasunen konfiskatzea) edota gogor bat (urkatzea bere bekatugatik damutzen bazen, erretzea damutzen ez bazen) aplikatzen zitzaien.\n1834an desagertu zen behin betiko Inkisizioa eta Pio X.ak 1908an Fedearen Doktrinarako Kongregazioa sortu zuen haren ordez.\nHistoria.\nHistorialariek lau inkisizio-mota edo mugimendu bereizten dituzte:\nErdi Aroa.\nInozentzio III.ak sortu zuen 1215ean, heresia zapaldu eta heretikoak zigortzea helburua zuen prozedura kanonikoa. Erakundea, ordea, Gregorio IX.ak sortu zuen 1231an, kataro edo albitarren aurka borrokatzeko. Domingotarrek hartu zuten auzitegiaren ardura. 1252an Inozentzio IV.ak Inkisizioak prozesua eta tortura erabiltzea onartu zuen.\nOso auzitegi ankerra izan zen. Erruduntzat jotakoak gogor zigortzen zituzten, baina, zigorrik handiena sutan erreta hiltzea zen. Inkisizioa Siziliara, Napolira, Milanera, Herbehereetara eta, geroago, Ameriketako kolonietara ere zabaldu zen. Heretikoa edonon aurkitu, epaitu eta zigortzeko sistema oso bat zen Inkisizioa.\nKataro eta albitarren aurka eraginkorra izan zen, baina, Espainia eta Italian izan ezik, ezin izan zuen ezer egin Europan protestantismoaren aurka.\nInkisidorearen teknika.\n\u226aHeretiko bat lehen aldiz aurkezten dutenean ikerketa egiteko, nagusitasun-jarrera hartzen du, agian, errugabea dela ziurtatzeko. Zergatik ekarri duten niregana galdetzen diot. Hark erantzuten du, irribarretsu eta adeitsu: \"Jauna, zure arrazoia jakin nahiko nuke\".\nBaina inkisidore kementsuak ez da inoren manipulazioan erori behar; jokaera irmoa izan behar du, pertsona horiek huts egin dutela aitortu arte. Eta zin faltsua egin zutela aurkituz gero, agintarien esku utzi ahal izango ditu, zigor dezaten.\u226b\nBernardo Guy, \"Inkisizioaren teknika\", 1307. Moldatua\nInkisidorearen aurkako kritika.\n\"Aitak semearen alde egiten badu, hure ere atxilotu eta kartzelaratzen dute, heretikoei laguntzeagatik. Gainera, inork ezin du presoa bisitatu, eta leku hartan dago, bakar-bakarrik, lurra baino ez duela begien aurrean, eta ez zaio uzten ez irakurtzen, ez idazten. Ilunpetan irauten du, sekulako izuaz, goibel eta zeharo beldurturik, heriotzaren erasoei aurre eginez.\nKartzelako samindura eta izugarrikeria horietaz gain, zauriak, mehatxuak, zartadak eta zigortzeak, burdinak, torturak et oinazeak jasan behar dituzte. Batzuetan, presondegitik atera eta leku garrantzitsu batean erakusten dituzte, jendearen ikusgarri, gaitzespena eta irainak jasan ditzaten.\"\nJohn Foxe, \"Martirien Liburua\", 1563. Moldatua.\nAro Modernoa.\nFernando II.a eta Elisabet I.a errege-erreginek Nafarroari eraso egin eta konkistatu zutenean hasi zen Inkisizioaren aro modernoa. Haien erresumaren batasuna ortodoxia katolikoan oinarritu nahi zuten, eta horretarako, juduak eta musulmanak kristautzeaz gainera, heretikoak zigortzeko 1478-1483an Inkisizioa izeneko auzitegi berezia sortu zuten, Sixto IV.ari esker izaera erlijioso-politikoa zuena.\nTomas de Torquemada izan zen lehen inkisidore nagusia eta Cisneros kardinala buruetako bat. Inkisizioa aita santuaren menpe zegoen Europan, baina Fernando II.ak Gaztela eta Aragoiko erregeen menpeko lurretan Inkisizioa bere esku jartzea lortu zuen. Euskal Herria lehenengo Calahorrako tribunalaren menpe egon zen, eta gero, Logro\u00f1okoaren pean.\nInkisizio modernoa tresna eraginkorra izan zen egoera politikoa kontrolpean edukitzeko, baita sortu nahi zen estatu-motaren berdinkeria ideologikoaren disidentzia zigortzeko ere. Inkisizioaren helburua heretikoak zigortzea zen, baina \"heretiko\" hitzaren azpian gauza asko sar zitezkeen, eta Gaztela-Aragoiko eta Frantziako monarkiak muga Pirinioetan jarri nahian ari ziren.\nMonarkia haren kontra zegoen guztia susmopean jarri zuten: mugak itxi zituzten, odol-garbitasuna aldarrikatu zuten, hizkuntza bakarra, eliza bakarra eta jainko bakarra ezarri, eta hortik kanpo zegoena desagerrarazi.\nFilipe II.a Espainiakoaren garaian, 1575ean, Hego Euskal Herrian egin zen sorgin-jazarpena ikaragarria izan zen. Iparraldean, berriz, Henrike IV.ak bidali zuen Lapurdira Pierre de Lancre magistratu frantziarra, 1609an.\nSorginen aurka egin ziren prozesu basatienak Zeberion (Bizkaia), Zugarramurdin (Nafarroa Garaia) eta Lapurdin egin ziren.\nXVII. mendearen hasieran Inkisizioak beste egiteko ugari bete zuen, ia beti kristau-ortodoxiaren defentsan edo aitzakian: muga eta portuetako jende- eta liburu-trafikoaren kontrola, adibidez.\nXIX eta XX. mendeak.\n1834. urtean desagertu zen behin betiko Inkisizioa, eta Pio X.ak 1908an \"Ofizio Santua\" izeneko kongregazioa sortu zuen haren ordez.\nJoan Paulo II.ak barkamena eskatu zuen 2004ko ekainaren 15ean, Roger Etxegarai kardinal lapurtarrari bidalitako gutun baten bidez: Inkisizioak egindako gehiegikeriak fedearen eta jainkoaren aurkakoak izan zirela esan zuen.\nInkisizioa Euskal Herrian.\nLuzio III.a Aita Santuak 1184. urtean eman zuen \"Ad Abolendam\" (\u00abGarbitasunaren alde\u00bb) dekretuaren ondoren antolatu ziren Erdi Aroko Inkisizio auzitegi bereziak. Auzitegi zibilen esku zegoen Nafarroako erresuman kristautasunaz kanpoko erlijio, sineste eta praktiken aurkako zapalkuntza, eta une bakan batzuetan baizik ez zuen elizako hierarkiak ahalmen hori beretzat hartu. 1478. urtean ezarri zuen Sixto IV.a Aita Santuak Inkisizioa Gaztelako erresuman (Inkisizio Berria, \"Tribunal del Santo Oficio\" gaztelaniaz), Errege-erregina Katolikoek hala eskatuta, eta inkisidoreak zuzenean hautatzeko ahalmena jaso zuten erregeek. 1481. urtean salatu zuen Aragoiko Inkisizioak Tuteran horrelako instituziorik ez egona, eta 1486an gutun bat bidali zieten Errege-erregina Katolikoek hiri hartako agintariei, bertan babesten ziren heretikoak beren esku uzteko aginduz. Ez zuen batere harrera onik izan gutun hark eta beren lurraldean Inkisizioko agintaririk ez zutela onartuko erantzun zuten tuterarrek. Tarazonako apezpikutzaren barrutian zegoen Tuterako hiria, baina bertara jotzen zuten Aragoiko heretikoak, Nafarroako erresuman inkisiziorik ez zegoenez. Gaztelako eta Aragoiko erregea Nafarroako erresumaz jabetu ondoren sortu zen bertako lehen Inkisizio auzitegia (1513), baina, Nafarroako erresuma berreskuratzeko gerra zela medio, Calahorrako (1522) eta, ondoren, Logro\u00f1oko hirira (1570) eraman zuten auzitegia, Iru\u00f1ean eta Tuteran egon ondoren. Calahorrako hirian izan zuen egoitza Hego Euskal Herriaz arduratzen zen Inkisizioaren auzitegiak 1570 arte.\nKoroaren zerbitzupeko instituzioa izan zen Inkisizioa, izatez erlijio erakundea bazen ere. Erlijio-ortodoxia katolikoa erreformaren eta beste erlijioen erasoetatik begiratzea zuen helburu Inkisizioak, baina laster hasi zen errepresio-esparrua zabaltzen berez ez zegozkion beste eremu batzuetara, heterodoxiarako bide guztiak eragotzi nahian (sexu-ohiturak, odol-garbitasuna, sorginkeria eta antzinako sinesteak, jakintza eta ideologia mailako joera libreak...). Inkisizioaren helburua heretikoak zigortzea zen, baina \"heretiko\" hitzaren azpian gauza asko sar zitezkeen eta, Gaztela-Aragoiko eta Frantziako monarkiak muga Pirinioetan jarri nahian ari ziren. Monarkia haren kontra zegoen guztia susmopean jarri zuten; mugak itxi zituzten, hizkuntza bakarra, eliza bakarra eta jainko bakarra ezarri, eta hortik kanpo zegoena desagerrarazi.\nIpar Euskal Herrian ez zen Inkisizio auzitegi berezirik izan: Lapurdi eta Zuberoa Bordeleko Parlamentuko justizia-gortearen manupean egon ziren, eta Nafarroa Behereak eutsi zien bere justizia-erakundeei. XVI. mendean zehar erreformazaleen eta katolikoen arteko gerra zabaldu zen Nafarroa Behereko, Zuberoako eta, modu apalagoan, Lapurdiko lurretara, eta liskar-giro hura baretze bidean jarri zenean baizik ez zen abiarazi Ipar Euskal Herriko heterodoxiaren aurkako borroka, Bordeleko Parlamentuko epaile zibilek zuzendua betiere. Euskal Herriko sorginen aurkako errepresioak bere gorena iritsi zuen XVII. mendearen hasieran (Bordeleko auzia, Lapurdiko sorginen aurka, Pierre de Lancre Bordeleko Parlamentuko epaileak bideratua, 1609. urtean, eta Logro\u00f1oko auzia, Zugarramurdiko sorginen aurka, 1610. urtean, Espainiako Inkisizioak bideratua).\nErlijio eta ideologia ortodoxiari dagozkion arrazoiez gainera, politika-kutsua darien arazoak ere tartekatu ziren Euskal Herriko sorginkeriaren aurkako auzietan: sorginkerietan ibili ohi zirelako salaketak bideratu ziren Nafarroa Garaian 1527. urtean Nafarroako agaramontarren aurka. Bestalde, xenofobia-giro bortitza nagusitu zen bazter guztietan (Lapurdin babestu ziren judu espainiarren eta portugaldarren aurkako kanpainak, odol-garbitasunerako neurri estuak Hego Euskal Herrian...).\nNolanahi ere, Hego Euskal Herriko sorginen aurka Inkisizioak bideratu zituen neurriak askoz ere leunagoak izan ziren Bordeleko Parlamentuak Lapurdiko jendearen kontra erabili zituenak baino.\nXV. mendean hasi zen sorgin-ehiza gauzatzen; halere, kasu bakan batzuk baino ez ziren izan, Anboto aldean gehienak. Garai berean, Logro\u00f1on 30 emakume epaitu eta erre omen zituzten. Sorgin-ehiza garrantzitsuenak XVII. mendearen hasieran gertatu ziren. 1609an Pierre de Lancrek lapurtarren aurkako epaiketa hasi zuen, guztiak sorginak zirela pentsatzen baitzuen; ondorioz, ehunka pertsona erre zituen, apaizak barne, halere gutxi iruditu zitzaion eta penaturik joan zen Lapurditik.\nZugarramurdin.\nGutxira Logro\u00f1oko prozesua hasi zen. Prozesu horretara Zugarramurdiko sorginak eraman zituzten eta inkisidorea Juan Valle Alvarado izan zen. 300 bat pertsona salatu zituzten, soro eta animalietan kalteak sortzea eta ekaitzak sorraraztea egotzita. Logro\u00f1ora 40 bat pertsona eraman eta bertako inkisidoreek 18 pertsona libre utzi eta beste 12 hiltzera kondenatu zituzten, gainerakoak torturak jasatean hil baitziren. Gaur egun, Zugarramurdiko haitzuloan Logro\u00f1oko prozesuan epaitutakoen zerrenda dago ikusgai, eta bertan izena, data eta egotzitako errua agertzen dira. Gizon, emakume, nahiz neskatilen izenak agertzen dira.\nAuziak.\nGregorio IX.ak eraiki zuen lehen Inkisizio-auzitegia (1231), bereziki kataro eta albitarren aurka borrokatzeko. Tortura erabiltzea Inozentzio IV.ak onartu zuen (1252). Erruduntzat jotakoak gogor zigortzen zituzten, zigorrik gogorrena sutan erreta hiltzea zen. Heriotza-zigorra aplikatzeko, auzitegiak beso sekularrari entregatu ohi zion kondenatua.\nHiru Inkisizio-auzitegi mota bereizi behar dira historian:\nFuntzionamendua.\nAkusazioa.\nInkisizioa hiri batera iristen zenean, \"grazia-ediktua\" ematen zuen. Igandeko meza bukatzean, inkisidoreak ediktua irakurtzen zuen: heresia posibleak azaltzen ziren, eta denak animatzen zituzten inkisizio-auzitegira joateko beren kontzientziak askatzeko. Asko ziren presentatzen zirenak elizan boluntarioki eta ustezko gaizkide guztiak aitortzen zituztenak.\nSalaketak oro ziren onartuak, baita anonimoak ere. Gainera, salatuak ezin zuen jakin nork salatzen zuen.\nAtxiloketa.\nAztertzaileek salaketa aztertzen zuten, eta heresia zegoenez erabaki behar zuten, deliberazio sekretuetan zehar. Salaketa indartzen zuen zantzu txikiena topatzen bazen, susmagarria berehala atxilotu eta galdekatzen zuten. Galdeketak nahasiak ziren, bere familia eta lagunei buruzkoak, dogmari eta herexiari buruzkoak... Akusatuak izuturik eta egoera ulertu gabe egin behar zien aurre, inoiz ez baitzitzaion argitzen nork edo zergatik salatu zuen. Akusatuen erantzunak erruduntasun seinaletzat jo ohi zituen Inkisizioak. Ondoren, inkisizio prozesua hasten zen, ofizialki. Prozesua hasten zenetik epaiketara denbora luzea igaro zitekeen. Kasu batzuetan, atxilotuak bi urte kartzelan itxaroten zuen aztertzaileak kasua aztertu arte.\nSusmagarria atxilotzen bazuten, Inkisizioak haren ondasunak bereganatzen zituen. Atxilotuak urteak pasa zitzakeen kartzelan zergatia jakin gabe. Ohikoa zen jendea kartzeletan hiltzea.\nProzesua.\nProzesu inkisitoriala audientzia batzuez osatuta zegoen. Salatuari abokatu bat izendatzen zitzaion, eta honek salatua aitortzeko konbentzitu behar zuen. Kasua bukatzean bozketa bat egiten zen, eta denak akordio batera iritsi behar zuten.\nEpaia.\nAkusatua errugabetzat jotzea gerta zitekeen, baina gutxitan gertatzen zen. Prozesua bertan behera geratzen bazen, akusatua libre geratzen zen.\nErruduntzat jotzen bazuten, bere delituak aitortzeko aukera eskaintzen zitzaion. Akusatua errekontzilia zezaketen eta kartzelara bidali, ondasunak kendu edota gorputz-zigorra jaso zezakeen. Heriotza zigorra ezartzen baldin bazitzaion, \"garrote vil\" delakoaz edo beste metodo batez erailak ziren. Delituak aitortzen ez bazituen, zigorrak gogorragoak ziren. Zigor larriena erlaxazioa zen, hau da, bizirik sutan erretzea.\nEpaitegiaren osaera.\nEpaitegiak normalean honela zeuden osatuta:\nArrazoiak.\nEzinezkoa da justifikazio bat bilatzea jazarpenak egiteko zeuden arrazoiak.\nHauek ziren batzuk:\nIrtenbiderik ez zuten, denak kondenatuak zeuden eta batzuk sententziatuak.\nTortura-motak.\nAitorpenak lortzeko, torturatu egiten zuten jendea eta errudunei (gehienak, salatu gutxi izaten baitziren errugabe deklaratuak) zigor arin bat (ondasunen bahitzea) edota gogor bat (urkatzea bere bekatugatik damutzen bazen, errea ez bazen damutzen) aplikatzen zitzaien.\nHauek dira inkisizioak aplikatzen zituen tortura-mota batzuk:"}
{"id": "10234", "revid": "336", "url": "https://eu.wikipedia.org/wiki?curid=10234", "title": "Dezio", "text": "Dezio (; 201 - 251ko uztailaren 1) erromatar enperadorea izan zen 249tik hil zen arte. Hondarreko urtean Herenio Etruskorekin batera gobernatu zuen Inperioa.\n245ean, Filipo Arabiarrak Danubioko mugaz arduratzeko agindu zion Deziori. 248an Mesia eta Panonia probintzietan sortutako matxinada bertan behera uzteko agindua jaso zuen Deziok. Legioek, halere, enperadore titulua hartzera behartu zuten. Filipo Arabiarrarekiko leialtasuna baieztatu bazuen ere, Enperadoreak haren kontra egin zuen. Deziok Verona hiriaren ondoan garaitu zuen.\nAgintean, Deziok godoen aurka egin zuen gogor. Godoek Danubio ibaia zeharkatu zuten, Mesia eta Trazia probintziak arpilatzera. Honela, godoak lehenengo aldiz agertu ziren Erromako historian. Ez zen azkena izanen.\nHasiera batean, erromatarrek Kniva, godoen erregea, garaitu zuten, Nikopolis hiriari setioa jartzen ari zitzaiola. Godoak Balkanetara joan ziren ihesean. Baina erromatarrak ezustekoan harrapatu zituzten laster bueltatzerakoan. Erromatarren kanpalekua hartu eta legioak sakabanatu zituzten. Enperadore batek barbaroengandik ihes egiten zuen lehen aldia zen. Godoek orduan gaur egungo Plovdiv hartu zuten. Hiriko gobernariak, Priskok, godoen babespeko enperadorea izendatu zuen bere burua.\nSetioak godoen tropak nekatu eta gutxitu zituen. Hori zela eta, hartutako ondare eta preso guztiak itzultzeko prest agertu ziren, baldin eta haren herrira bueltatzen uzten bazuten.\nDeziok, godoak inguratuta zituelakoan, eskaintza horri muzin egin zion. Etsipenak ematen duen indarraz baliatuta, godoek su eta gar borrokatu zuten 251ko uztailaren batean, Abritum hiritik hurbil. Jordanesen arabera, Dezioren semea, Herenio Etrusko, batailaren hastapenean hil zen. Deziok, hala ere, soldaduei adierazi zien: \"Oraindik ez da doluaren garaia. Soldadu baten heriotza ez da Errepublikarako inolako galerarik.\" Nolanahi ere, Dezioren armada suntsiturik suertatu zen batailan, eta Dezio bera hil zen. Barbaroek hil zuten lehenengo enperadorea izan zen."}
{"id": "10235", "revid": "336", "url": "https://eu.wikipedia.org/wiki?curid=10235", "title": "Herenio Etrusko", "text": "Herenio Etrusko, (; 227 - 251ko uztailaren 1) erromatar enperadorea izan zen, 251an, Dezio aitarekin batera. Hostiliano enperadorea haren anaia gazteena izan zen.\nHerenio Panonian jaio zen, aitak kargu militarra zuela. Ama Herennia Cupressenia Etruscilla zuen, senatari mailako familia garrantzitsu bateko emakumea.\nHerenio aitaren lagun ibili ohi zen. 248an, tribuno militarra izanda, Deziorekin batera joan zen Pakatianoren matxinada bertan behera uztera. Deziok misio hori burututakoan, bere burua izendatu zuen enperadore hurrengo urtean. Verona hiritik hurbil Deziok Filipo Arabiarra garaitu zuen. Herenio oinordeko izendatu zuen Deziok, eta \"princeps iuventutis\" (gaztaroko printzea) titulua eman zion. 251ko hasieran, Deziok enperadore ere izendatu zuen Herenio.\nGodoak izan ziren Dezio eta Herenioren kezka nagusia agintaldi osoan. Kniva erregea godoekin alde egiten ari zela, eraso egin zieten erromatarrek. Knivak estrategikoki kokatu zituen tropak: talde txikietan banatuta, erromatarrak paduretara bota zituzten. Herenio batailaren hastapenean hil zen. Dezio bukaeran. Barbaroek hiltzen zituzten lehenengo enperadoreak izan ziren.\nBi enperadoreak hilda, soldaduek Treboniano Galo aldarrikatu zuten enperadore. Baina Erroman Hostilianok hartu zuen lekukoa. Nolanahi ere, Hostiliano berehala hil zen izurritea zela kausa."}
{"id": "10236", "revid": "512", "url": "https://eu.wikipedia.org/wiki?curid=10236", "title": "Kniva", "text": "Kniva errege godoa izan zen, zeinek Dezio eta Herenio Etrusko erromatar enperadoreak garaitu eta hil zituen Abrittus batailan, 251ko uztailaren 1ean. Dezio eta Herenio barbaroek hil zituzten lehenengo enperadoreak izan ziren."}
{"id": "10237", "revid": "336", "url": "https://eu.wikipedia.org/wiki?curid=10237", "title": "Martzelo", "text": "Martzelo, latinez \"Marcus Claudius Marcellus\" (K.a. 42 - K.a. 23) Augustoren iloba izan zen, eta, hil zen arte, haren oinordekoa. Martzeloren ama Oktavia Minor izan zen, Augustoren arreba. Haren aita kontsul ohia ez ezik, Marko Klaudio Martzeloren (Bigarren Gerra Punikoko jeneral ospetsua) ondorengoa zen.\nAugustok semerik ez zuenez, Oktavia Minorren semea senide hurbilenekoa zen. Martzelo publikoan Augustorekin agertzen hasi zen. K.a. 25ean, Martzelo Julia Zesaris, Augustoren alaba bakarrarekin, ezkondu zen. Honela Augustoren oinordekoa bihurtzeko aukerak indartzen zituen, nahiz eta Augustoren boterea ofizialki jaraunspenezkoa ez izan, enperadore titulua ez baitzegoen.\nMartzeloren adinaren gorabehera, Augustok erantzukizun handiko karkuak eman zizkion: K.a. 23an edil izendatu zuen. Nolanahi ere, hil horretan bertan, gaixoturik, Martzelo hil zen. Julia Zesaris Agripa, Augustoren lagunarekin, ezkondu zen."}
{"id": "10238", "revid": "56726", "url": "https://eu.wikipedia.org/wiki?curid=10238", "title": "Asturietako Printzerri", "text": ""}
{"id": "10239", "revid": "6327", "url": "https://eu.wikipedia.org/wiki?curid=10239", "title": "Fourier transformatua", "text": ""}
{"id": "10240", "revid": "58701", "url": "https://eu.wikipedia.org/wiki?curid=10240", "title": "Amazonia", "text": "Amazonia edo Amazoniako oihana (portugesez: \"Floresta Amaz\u00f4nica\" edo \"Amaz\u00f4nia\"; gaztelaniaz: \"Selva Amaz\u00f3nica\", \"Amazon\u00eda\" edo \"Amazonia\"; frantsesez: \"For\u00eat amazonienne\"; nederlanderaz: \"Amazoneregenwoud\") Amazonasen arroaren gehiena osatzen duen hostozabalen oihan hezea da. Arroaren 7 milioi kilometroko karratutik 5,5 Amazoniako basoa dira.\nErliebea.\nOro har oso lurralde laua denez, bertatik igarotzen diren ibai ugariek gainezka egiten dutenean oso erraz urperatzen da. Iraganean, Guyanatik eta Brasildik zetozen aire masen eraginez, inguruko erliebeetako higadurazko material kopuru handiak pilatu ziren bertan, eta geroago, itsaso, aintzira eta ibaietako jalkin ugari. Horrek guztiak garaiera txikiko erliebeak eman ditu, 100 eta 350 m bitartekoak.\nKlima.\nHileko batez besteko tenperatura 26\u00a0\u00b0C-koa da. Euriteak urte osoan oso ugariak izaten dira, eta zenbait alderditan urteko 2.500 mm baino gehiago botatzen du. Eurite hauen erdia baino gehiago bertako arroetatik lurrindutakoa da, eta gainerakoa Ozeano Atlantikotik datozen haize alisioek ekarria da.\nLandaredia eta fauna.\nKlima bero eta hezearen ondorioz, oihan joria duen lurraldea da. 60 mila zuhaitz mota baino gehiago ditu, ehun metroko garaiera ere izan dezaketenak. Mota batzuk hosto erorkorrekoak diren arren, oihana beti berde egoten da. Bertakoek hiru oihan mota bereizten dituzte: \"guaz\u00fa\", beti lehor dena; \"varcea\", urtaroaren arabera urak hartzen duena; eta \"igapo\", beti urez estalita dagoena. Faunari dagokionez, hegazti, intsektu eta narrasti espezie ugariren habitata da.\nHidrografia.\nIbai nagusia Amazonas da, luzeran dituen 6.275 km-etatik ia bi heren ontziz ibiltzekoak dituena. Munduko ibai sare zabalena eta emari handienekoa da; Atlantikoan itsasoratzen denean 100.000 m3/s-ko emaria du. Amazonasen ibaiadar nagusiak dira Negro, Madeira, Tapaj\u00f3s eta Xingu eta Tocantins."}
{"id": "10241", "revid": "237", "url": "https://eu.wikipedia.org/wiki?curid=10241", "title": "Izurri beltza", "text": ""}
{"id": "10250", "revid": "142791", "url": "https://eu.wikipedia.org/wiki?curid=10250", "title": "Deportivo Alav\u00e9s", "text": "Deportivo Alav\u00e9s edo Glorioso 1921. urtean sortutako Euskal Herriko futbol taldea da, Gasteizko nagusia. Espainiako futbol ligako lehen mailan 16 denboraldiz aritu da gaur egun arte, eta bigarren mailan 34 guztira. 2001ean UEFA Kopako txapeldunordea izan zen; huraxe izan zen taldearen lorpenik handiena. 2009an, ordea, bigarren B mailara jaitsi zen; 2013an, atzera bigarren mailara igotzea lortu zuen eta 2016an Lehen mailara itzuli zen eta hurrengo urtean ibilbide osoko bigarren markarik onena erdietsi zuen, Kopako finalera iristea alegia.\nHistoria.\nSorrera.\nDeportivo Alav\u00e9s futbol taldea, Arabako probintzia mugakideetan zegoen futbol zaletasunari esker jaio zen. Bere lehendabiziko urteetan \"Sport Friends\" zuen izena baina 1921. urteko urtarrilaren 23an izenez aldatu zen, \"Deportivo Alaves\" deitzeko. Taldea sortu zenetik orain arte, Alavesen lorpenik handiena 2001. urteko UEFA Koparen txapeldun-ordea izatea da.\nTalde \"Babazorroak\" 1920/21 denboraldian, B seriean egin zuen debuta talde profesional bezala. Hurrengo urtean, Ciriaco, Quincoces, Antero, Roberto eta Modesto jokalariak fitxatu zituen. Hauek gainera talde honetako lehenengo nazioarteko jokalariak izan ziren, Amsterdamgo Olinpiar Jokoetan jokatu zuten.\nLehenengo txapelketak.\n1928an Espainiako liga sortu zen eta Alav\u00e9s bigarren mailan ezarri zuten. Urte horretan Errege Kopako final laurdenetara iritsi zen eta lehen mailara igotzea lortu zuen hiru urtez egon zen bertan. 1930an Bizkaiko txapelketa irabazi zuen. 1932an azken postuan gelditu eta jeitsi egin zen. Arazo ekonomikoen erruz bigarren mailan ere azken postuan gelditu eta hirugarren maialra jeitsi zen. Gerra Zibilaren garaian Estatu mailako txapelketan ez ziren jokatu baina eskualdetakoak bai, eta Alav\u00e9sek bi txapelketa irabazi zituen, (1930an), Nafarroakoa (1938an) eta Gipuzkoakoa (1939an).\nLiga txapelketa berreskuratu zenean bigarren mailan ezarri zuten taldea baina hirugarren mailara jeitsi zen. Dena dela, aipatzekoa da 1939ko Errege Kopan berriz ere Erre Kopako final erdiak jokatu zituela eta Sevillak ozta-ozta garaitu zuela, Andaluzian 6-5 galdu baitzuten arabarrek eta etxean 1-1 berdindu. Hurrengo urteetan hirugarren mailan jokatu zuen eta 1946an talde apalek jokatzen zuten Federazioaren Kopa irabazi zuen finalean SD Suecari 3-2 irabaziz.\nHamarkada grisak (50, 60, 70, 80).\n1951ean bigarren mailara igo eta 1954an berriz igo zen lehen mailara. Bi urtez egon zen bertan, lehenengoan 10. postuan bukatu zuen eta bigarrenean 14. egin eta jeitsi egin zen. Bi urte horietan Bixente Etxeandia aretxabaletarra izan zen golegile nagusia, 21 gol sartu zituen. Hurrengo hiru hamarkadak bigarren maila eta hirugarren mailan aritu zen. Garairik eskasena 1964 eta 1974 arteko hirugarren mailako denboraldiak izan ziren. 1974an berriz bigarren mailara igo eta kategoria honetako talde klasikoa bihurtu zen, baina inoiz ez zen aurreko postuetan sailkatu, posturik onena 8.a izan zuen. Urte horietan jokalari garrantzitsuak izan zituen Al\u00e1vesek, Jorge Valdano, Ortigosa, Pav\u00f3n, Urqu\u00eda, Uriona eta S\u00e1nchez Mart\u00edn besteak beste. 1983an bigarren B mailara jeitsi zen. 1986an 5. egin zuen baina arazo ekonomikoengatik hirugarren mailara jeitsiarazi zuen Federazioak. Taldea desagertzear egon zen berriz ere.\nUrrezko Aroa.\n1989-90 denboraldian, enpresaburu talde batek Alaves futbol taldea erosi zuen eta 5 urtez jarraian bigarren mailara igotzeko Play off-ak jokatu ondoren, 1995eko ekainaren 21ean lortu zuen, Txutxi Arangurenek taldea bere aginduetara zuelarik. Hiru urte geroago, 1998an, lehenengo mailara igo zen berriz. Urte honetan Errege Kopan txapelketa bikaina egin zuen, tartean Real Madril eta Deportivo de La Coru\u00f1a kanporatu baitzituen. Finalerdietan ordea RCD Mallorcak utzi zuen finala jokatzeko aukerarik gabe.\nLehenengo mailako aurreneko denboraldian mantentzea lortu zuen baina azken partida arte itxaron behar izan zuen. Hurrengo denboraldian, ligan 6. postuan gelditu zen. San Mamesen jokaturiko azken partida galdu ez balu laugarren ere egingo zuen Deportivo Alaves-ek. Lorturiko postuari esker UEFA Kopara sailkatzea lortu zuen. Gaziantepspor, izan zen Alaves-en lehenengo aurkaria UEFA-n. Ibilbide arrakastatsua izan zuen txapelketan, Lillestr\u00f8m SK, Rosenborg BK, Milango Inter, Rayo Vallecano eta FC Kaiserslautern kanporatuz. Azkenean finalera iritsi zen eta ez zen partidu makala izan, Liverpool FC-ren aurka jokatu eta 5-4ko emaitzaz galdu zuen, luzapenean sarturiko \"urrezko golak\" erabaki zuen txapelduna. Baliteke Alaves-ek bere historian zehar eginiko partidurik onena izatea. Egia esan, talde biek UEFA irabaztea merezi izan zuten, baina tamalez txapelduna talde bakarra izan daiteke. 2001. urte hartan erabakigarria izan zen Javi Moreno aurrelariaren lan bikaina. Taldeak ere hainbat meritu izan zuen, UEFA txapelketan historian gol gehien sartu zuen taldea izan zen (36 gol), eta finalera iritsi zen lahan talde debutaria ere izan zen. Azkenik \"zale onenen saria\" ere eman zion UEFAk. UEFA-ko partidu guztietan, Alavesek bazkide guztien izenak zeramatzan kamiseta janzten zuen bazkideak omentzeko asmoz. Bitxikeria gisa aipatuko behar da kolore arroxa erabili zuela eta Europan \"Pink team\" izenaz ezagutu zen.\nUrte hartako partidu ugarien eraginez ligan 10. egin zuen baina 2002an berriz ere 7.a izan zen eta berriz Europan aritzeko aukera izan zuen. Ez zen ordea hain arrakastatsua izan eta Be\u015fikta\u015f JK-ek bigarren itzuliak kanporatu zuen, Gasteizen 1-1 berdindu eta Istanbulen 1-0 galdu baitzuten arabarrek. Hurrengo urtean 17. postuan gelditu eta bigarren mailara jeitsi zen. Bigarren mailako lehen denboraldian laugarren egin zuen eta Errege Kopako finalerdietara iritsi zen berriz. Oraingoan Zaragozak kanporatu zuen.\nTaldearen krisi handia.\nArazo ekonomiko larriak zituen Alav\u00e9sek eta 2004an Dimitri Piterman ukrainarrak taldearen akzioen %51 erosi zituen. Fitxaketa handiak egin eta berriz lehen mailara itzuli zen baina denboraldi bakarra egin zuen bertan.\"Sentimiento Albiazul\" zale taldeari \"jendaila\" deitu eta udaletxearen aurka epaitegietara joateko mehatxuak egin zituenean zale, jokalari eta instituzioekin erlazioak nabarmen okertu ziren. Nominak ez ordaintzen hasi zenean egoera asko okertu zen. Azkenik 2007an Pitermanek taldea utzi zuen. Hiru urte hauetan taldearen zorra 3 milioi eurotatik 23 milioitara pasa zen. 2009an bigarren B mailara itzuli zen. Lau urte egin zituen bertan.\nBerriz ere gorantz.\n2012an liga irabazi eta play-offetan Real Ja\u00e9n garaituz lortu zuen bigarren mailara itzultzea. Lehenengo denboraldia ez zen erraza izan eta azken partida erabakigarria berriz ere Ja\u00e9nen jokatzea egokitu zitzaion. Talde bientzat zen erabakigarria, irabazten zuena salbatu eta galtzailea bigarren B mailara jeitsiko baitzen. Partida zoroa izan zen azken zortzi minututan 1-0tik 2-3ra aldatu baitzen markagailua. Guzm\u00e1nek luzapenean sarturiko golak salbatu zuen Alav\u00e9s. Hurrengo denboraldia lasaiagoa izan zuen eta une batzutan igoera play-offari begiratzen egon zen arren azkenean erdialdean amaitu zuen. 2016an berriz Lehen Mailara igotzea lortu du azken aurreko jardunaldian Numanciari 2-0 irabazita. Bigarren mailako txapelduna ere izan zen gainera.\n2017an, Futboleko Espainiako Errege Koparen finalerako sailkatu zen, historia osoko bigarren balentriarik handiena, baina finalean FC Barcelonak garaitu zuen 3-1 emaitzaz. Ligan 9. postuan gelditu da azken txanpa ikusgarria egin ondoren.\n2017-18 denboraldia ordea ez zuen ondo hasi. Lehen bost partidutan ez zuen punturik lortu ez eta golik sartu ere, Ligaren historiako errekor negatiboa da. Bi entrenatzailerekin probatu eta emaitza txarrengatik kanporatu ondoren Abelardo Fern\u00e1ndez fitxatu eta egoera irauli zuen, partida ugari irabaziz eta hainbat jardunaldiren faltan salbatzea lortuz. Hurrengo denboraldia bide beretik ekin zion lehen itzuli bikaina eginez. Txapeldunen Ligako postutan izan zen hainbat jardunalditan, baina bigarren itzuli eskasa egin eta 11. postuan amaitu zuen. 2019-20 denboraldian okerrago ibili zen, COVID-19 pandemiak eragindako geldialdiaren ondoren bereziki, baina azkenean mantentzea lortu zuen.\n2021-22 denboraldia Alav\u00e9sen mendeurreneko denboraldia izan zen eta horren omenez 1921. urteko aurreneko elastiko eta galtzak erabili zituen. Kirol arloan ordea denboraldia eskasa izan zen eta zazpi urteren ondoren maila galdu zuen Levanteren aurkako partidan. Hurrengo urtean play-offak jokatu zituen eta juxtu Levanteren aurka lortu zuen berriz lehen mailara igotzea,luzapenaren azken minutuan sarturiko penaltiari esker.\nEreserkia.\nAlavesen ereserkia Alfredo Donnay gasteiztar musikariak 1950eko hamarkadan idatzi zuen, gaztelaniaz. Abian ipini zuten ereserkia euskaraz egiteko proiektua, Dmitry Pitermanek antolatu baitzuen lehiaketa. 10.000 euroko saria emango zen, eta zaleek sakelako telefonoaren bitartez bozkatuko zuten, baina azkenean bertan behera gelditu zen asmoa.\nHauexek dira ereserkiaren hitzak:\nInstalazioak.\nDeportivo Alavesek 3 instalazio ditu.\nFutbol zelaia.\nMendizorrotzeko futbol zelaia, 1924. urteko apirilaren 27an inauguratu zutena, Cervantes Pasealekuan kokaturik dago, udal-igerilekuak eta Estadio Fundazioaren ondoan. Hala ere, Alavesek UEFA Kopan parte hartu zuen urtean birmoldatu zuten, 105x67 metro eta 19.981 zaleentzako zelaia utziz.\nMuseoa.\n2005. urtearen hasieran inauguratu zuten bere barrukaldean trofeoak erakusgai egon zitezten. Hantxe, UEFA-ren txapeldun orde eta Alaveseko zaletuei Europako zalegorik hoberena izateagatik eskaini zizkieten trofeoak daude, Dmitry Pitermanen Salvador Daliren koadroez gain.\nTaldearen datuak.\nOrokorrak.\n2023-24 barne:\n2023/2024 Taldea.\n2023ko irailaren 10ean eguneratua.\nAzken denboraldiak.\nAlav\u00e9s 2019-20\nAlav\u00e9s 2020-21\nAlav\u00e9s 2021-22\nAlav\u00e9s 2022-23\nAlav\u00e9s 2023-24\nAlaves B.\nDeportivo Alaves B taldearen bigarren taldea da. Hau ere 1921. urtean sortu zen eta 3. mailan aritzen da.\nFutbol zelaia.\n\"Jos\u00e9 Luis Compa\u00f1\u00f3n\" (Ibaia)\nZaleak: Iraultza 1921 Fanatics.\nIraultza 1921 taldea 2012an eratu zen, hasiera batean \"ALAVES HIL ARTE\" izenarekin, 2014ko martxoan, \"Iraultza 1921 Fanatics\"era aldatu zuten arte, Alav\u00e9sen pe\u00f1a ezberdinak batu eta animazioa piztu zuen helburu (Alaves Gare, Eztanda Norte, Sport Friends, Iraultza Albiazul, Gasteizko Hintxak eta Fondo Tufarra, besteak beste). Ideoloagia politiko ezkertiarra eta antifaxista dute haien ekintzetan eta abestietan adierazten duten bezala. \"Alaveszale, Abertzale, Antifaxista\" esan daiteke dela haien leloa, nahiz eta taldeak hitzez adierazi ez duen.\nUztauka Arropa Denda dute egoitza ofiziala eta, hasiera batean 800 bazkide inguruk osatzen zuten arren, 2000 izatera heldu dira. Gogotsu aritzen dira Alav\u00e9s animatzen, hala Mendizorrotzan nola kanpoko zelaietan giro ikaragarria sortuz eta kanpoko zaletuak liluratuz. Iraultza 1921 Fanatics sortu zenetik, taldeak mailaz igo besterik ez du egin 2016. urtean 1. mailarako igoera lortu zuen arte. 2017an, Errege Kopako finalera heldu zen Deportivo Alav\u00e9s eta 20.000 bat zaletuk bultzatu zuten taldea amaierara arte. Harmailetan, zelaian ez bezala, garaipena lortu zuten Babazorroek, argi eta garbi.\n2017-2018 denboraldian, ikustaldi ederra ari dute ematen, norgehiagoka bakoitzean tifo izugarriak ateratzen eta epaileak txistua jotzen duen arte, etengabe abesten. Hain ari dute ikuskizun handia eskeintzen, ezen, Europa mailan ere, askoren ahoetan dagoen.\nAnimatzeaz aparte, hainbat ekintza berezi ere antolatzen dituzte, bai Alav\u00e9s bultzatzen dutenak baina baita bestelako ekintzak ere, esate baterako gerra eremuetan dauden errefuxiatuentzako arropak bidaliz, janari bilketak antolatuz, sexismoaren aurkako ekintzak antolatuz edota Gasteizko jaietan Txosna bat antolatuz."}
{"id": "10251", "revid": "6327", "url": "https://eu.wikipedia.org/wiki?curid=10251", "title": "Alaves", "text": ""}
{"id": "10252", "revid": "56334", "url": "https://eu.wikipedia.org/wiki?curid=10252", "title": "Dion Kasio", "text": "Dion Kasio (; 155 - 235), erromatar historialaria izan zen, nahiz eta liburuak grekoz idatzi. Izan ere, Bitinia probintzian jaio zen, non greziera zen hizkuntza nagusia. Aita erromatar senataria zeukan ordea.\nAdministrazioan ere egin zuen lan. Komodoren agintaldian senataria izan zen, eta Esmirna (gaur egungo Izmir (Turkia)) hiriko gobernaria Septimio Severorekin. 205 inguruan Afrika eta Panonia probintzietako prokontsula izendatu zuten. Alexandro Severok begikoa zuen, eta bigarren aldiz kontsula izendatu zuen, 229an, Pretoriar Guardiak hil nahi zuen arren. Horren ondoren, herrira bueltatuta, bakean hil zen.\n80 liburuetako Erromaren gaineko historia egin zuen 22 urtetan. Erromako 983 urte ikertu zituen, Eneas Italiara iritsi zenetik K. o. 229 arte. Julio Zesar arte, gertaerak zerrendatzen baino ez du egiten. Komodoren garaietatik are zehatzagoa da, berak ezagutu zituelako."}
{"id": "10253", "revid": "56334", "url": "https://eu.wikipedia.org/wiki?curid=10253", "title": "Postumo Agripa", "text": "Marko Vipasanio Agripa Postumo (; K.a. 12ko ekainaren 26a - K. o. 14ko abuztuaren 20a), Augustoren biloba izan zen, zeren Julia Zesaris, Augustoren alaba, ama zeukan. Postumoren aita Agripa izan zen, baina Postumo aita hil ondoren jaio zen; horregatik jaso zuen jasotako izena.\nAita hil ostean, K.a. 12an, Augustok Gaio Zesar eta Luzio Zesar, Postumoren anaia zaharrenak, semetzat eta oinordekotzat hartu zituen. Postumo Agriparen familia jarraitzekoa zen.\nHistorialari garaikideek bat egiten dute Postumo gazte latza eta zakarra deskribatzerakoan. Tazitok, hala ere, hitz onak eskaini zizkion: \"Gaztea, fisikoki azkarra eta zakarra bazen ere, Postumo Agripa kalitate onekoa zen, eskandaluetan ibili gabekoa.\"\nNolanahi ere, ez dago garbi zergatik K. o. 6 edo 7an Augustok irla batera erbesteratu zuen. Tazitok iradoki zuen Livia Drusila zela horren erantzule, Tiberio semea Augustoren ondorengoa bilakatu ahal izateko oztopoa zelakoan. Dena den, Tazito ezaguna da Julio-Klaudiar leinuko guztiei kritika mingotsak egiteagatik.\nHonela izanda ala ez, Postumoren erbesteratzeak Tiberio Augustoren ondorengo garbiena bihurtu zuen. Augusto hil orduko, Postumok erbesteraturik jarraitzen zuen. Berehala, zaindariek Postumo hil zuten. Ez dago batere garbi nork agindu zuen hilketa hori. Baliteke Tiberio edo Livia (Tiberio jakinaren gainean egonda ala ez) izana, Augustoren hiletaren ondoko egoera politiko nahasiaz baliatuta."}
{"id": "10254", "revid": "512", "url": "https://eu.wikipedia.org/wiki?curid=10254", "title": "Julia Zesaris", "text": "Julia Zesaris hitzak sarrera desberdin izan ditzake:"}
{"id": "10255", "revid": "336", "url": "https://eu.wikipedia.org/wiki?curid=10255", "title": "Julia Maior", "text": "Julia Zesaris edo Julia Maior, latinez \"Julia Caesaris\" (K.a. 39ko urriaren 25 - K. o. 14) Augustoren alaba bakarra izan zen, Eskribonia bigarren emaztearena. Julia gurasoak dibortziatu baino egun batzuk lehenago jaio zen.\nK.a. 25ean, Julia Martzelo lehengusuarekin ezkondu zen. K.a. 23an hil zen Martzelo. K.a. 21ean, Agriparekin ezkondu zen, zein, leinu apalekoa bazen ere, Augustoren eskuina bihurtu baitzen. Bost seme-alaba izan zituzten: Vipsania Julia (edo Julia Minor), Agripina Maior (Kaligularen ama), Gaio Zesar, Luzio Zesar eta Postumo Agripa. Augusto bera arduratu zen biloben heziketaz. Gaio eta Luzio semetzat eta oinordekotzat hartu zituen. Agripa bizirik zegoenean ere, Augustok familia bere kasa eraman nahi izan zuen: apaltasun eta kastitate ereduak izatera behartu zituen. Hala ere, infideltasunak (batez ere Juliarenak) herritarren hizpide ohikoa ziren.\nAgripa hil ondoren, Julia Tiberiorekin ezkondu zen K.a. 11n. Horretarako, Tiberiok Vipsania Agripinaz dibortziatu behar izan zuen, benetan maite zuen emakumea. Gainera Juliarekin izandako semea hil zen. Zorigabeko ezkontza zen Julia eta Tiberioren artekoa. K.a. 6an, Tiberio Rodasera bizitzera joan zen. Orduko, banandurik zeuden.\nAugustoren alaba bakarra izanda, Juliak uste zuen ukiezina zela. Nolanahi ere, K.a. 2an, adulterio eta traizioa leporatuta, atzeman zuten Julia. Augustok ezkontza baliogabetu zuen, eta, publikoki, adierazi zuen Julia aitaren kontrako konspirazio batean parte hartu zuela.\nJuliaren maitaleak herbesteratu (Senpronio Grako bezala) edo hil (Julo Antonio, Marko Antonioren semea, bezala) zituen Augustok. Julia bera herbesteratu zuen egoera txarreko irla txiki batera: gizonik gabe, ardoa edatea ere debekatu zion. 5 urte beranduago baldintzak baretu zizkion, baina Erromatik urrun eduki zuen. Agindu garbiak eman zituen Augustok Julia eta bere burua mausoleo berean ez ehorzteko. Tiberiok, boterea eskuratu zuenean, Julia etxe batean sartu zuen, bakar-bakarrik. Gosez hil zen Julia etxe horretan."}
{"id": "10257", "revid": "1545", "url": "https://eu.wikipedia.org/wiki?curid=10257", "title": "Julia Maria", "text": "Julia Zesaris edo Julia Maria () Gaio Marioren emaztea izan zen. Juliar leinukoa, Julio Zesarren izeba ere bazen.\nPlutarkoren arabera, emaztearen leinuari ezker lortu zuen Mariok Erromako goi-mailakoen arreta bereganatzea lehen aldiz. Julia emakume birtutetsua izan zen, senarra eta semea, Gaio Mario Minor, zaindaritzan murgildua. Ospe horrek mailari eustea utzi zion Silak boterea eskuratu zuenean eta mariotarren kontra proskripzioak hasi zituenean.\nJulia K.a. 69an hil zen. Hiletan, Julio Zesar ilobak hitzaldi ederra eskaini zion."}
{"id": "10258", "revid": "360", "url": "https://eu.wikipedia.org/wiki?curid=10258", "title": "Julia Zesaris (Mario)", "text": ""}
{"id": "10259", "revid": "360", "url": "https://eu.wikipedia.org/wiki?curid=10259", "title": "Julia Zesaris (Augusto)", "text": ""}
{"id": "10260", "revid": "90204", "url": "https://eu.wikipedia.org/wiki?curid=10260", "title": "Julia Zesaris (Zesar)", "text": "Julia Zesaris (; K.a. 83 - K.a. 54), Julio Zesarren alaba bakarra izan zen, Kornelia Zinila bigarren emaztearena.\nK.a. 59an, Ponpeiorekin ezkondu zen Julia, Fausto Sila (Silaren ondorengoa) eta Marko Bruto ezkongaiak zituen arren. Ponpeiorekiko ezkontza politikoa zen erabat, biek (Ponpeiok zein Zesarrek) haien arteko hitzarmen (Lehen Triunbiratua izenekoa) indartu nahi zutelako, senatariei, batez ere Katon Minorreko taldeari, aurre egiteko.\nHala ere, Plutarkoren arabera, Ponpeio maitemindu zen emazte gaztearekin. Hispania Tarraconensis probintzia Erromatik gobernatzea erabaki zuen, Juliarekin egon ahal izateko. Julia, ume bat erditzen ari zela hil zen, K.a. 54an. Heriotzak aita eta senarra zeharo atsekabeturik uzti zituen. Heriotza, halaber, Lehen Triunbiratua porrotera (eta gerra zibilera) eraman zuen lehen pausoa izan zen.\nPlebearen tribunoen oposizioa gorabehera, Juliari estatu-hileta eman zioten. Julio Zesar alabaren ondoan lurperatu zuten K.a. 44an."}
{"id": "10264", "revid": "336", "url": "https://eu.wikipedia.org/wiki?curid=10264", "title": "Optika", "text": "Optika argiaren propietateak eta materiarekin duen elkarrekintza aztertzen duen fisikaren atala da.\nHistoria.\nArgia funtsezkoa da, Lurrean biziaren garapena posible izan dadin; gainera geure ingurunearekiko erlazioa ahalbidetzen digu. Bibliaren arabera argia izan zen lehenik sortu zena: \"Izan bedi argia. Eta izan zen argia\"\nHeraklito eta Enpedokles filosofo greziarren, eta geroago Platonek (k.a 427-347) eta Aristotelesek (K.a 384-322) beren teoriak formulatu zituzten argiaren eta ikusmenaren izaerari buruz, hala ere, teoria horiek zientifikoak baino areago filosofikoak ziren. Adibidez, Platonen erabera argia partikula oso txikien txorrotada batez osatuta zegoen, eta hautematen ditugun koloreak partikula haien tamainaren eta abiaduraren ondoriozkoak zira.\nEskola atomistak eta pitagorikoak honelaxe ulertzen zuen ikusteko gaitasuna:\nArgiari buruzko lehenengo liburuak Euklidesek, Ptolomeok eta Heron Alexandriakoak idatzi zituzten Alexandrian, K.a III mendetik K.o I mendera bitartean. Haien ustez, gure begiek ikusmen-izpiak jaurtikitzen zituzten, lerro zuzenean eta oso abiadura handiz higitzen zirenak; izpi horiek ikusten ziren objektuetan isladatzen ziren. \"Optika\" izeneko liburuan Ptolomeok arreta handiz aztertu zituen isladapen eta errefrakzio fenomenoak, horiek arautzen dituzten legeak azalduz.\nAipamen berezia merezi du Ibn Al-Haytham (\"Alhazen\") (965-1039) izeneko fisikari arabiarrak, XVII. mendera iritsi arte eragin itzela izandakoa hain zuzen. Argia, Eguzkitik edo bestelako argi-iturrietatik datorrela zioen, gero objektu argiztatuetan isladatu eta handik gure begietara iritsiz. Ikusmen-organoa zehaztasun handiz deskribatu zuen, isladapena eta errefrakzioa aztertu zituen eta hainbat esperimentu egin zituen lente eta ispiluak erabiliz. Beraren lanaren ondoren, beste sei mende pasatu ziren optikaren arloan aurrerapen handiak egin arte.\nJohannes Kepler (1571-1630) izeneko astronomo alemanak ikusmenaren fenomenoa eta teleskopioaren funtzionamendua azaldu zituen 1604an, \"optika geometrikoa\" izeneko arloaren garapena bultzatuz. Geroago beste askok egin zuten arlo horretan, hala nola Galileo Galilei (1564-1642) izeneko astronomo eta fisikari italiarrak, Willebrord Snel van Royen (1591-1626) matematikari holandarrak Fermateko Pierres (1601-1655) matematikari frantsesak, Christiaan Huygens (1629-1695) fisikari eta astronomo holandarrak eta besek.\nHala ere argiaren izaera eta zertan zetzan erantzun ezineko galdera izaten jarraitzen zuen. 1704an Isaac Newtonek (1642-1727) \"Optika\" izeneko lana argitaratu zuen. Bertan argiaren izaera gorpuskularra defenditu zuen, berak egindako esperimentuetan oinarrituz. Dena den, hori baino lehenago eztabaida mingotsa izan zuen bere garaikideak ziren Robert Hooke (1635-1703) ingelesarekin eta lehenago Huygensekin, Newton bera ere zalantzan jarriz bere teoriari zegokienez.\nHain zuzen, \"Argiari buruzko tratatua\" izeneko lanean Huygensek argia uhin izaerakoa zela porposatu zuen 1690ean. Dena den, argia uhina bazen, inguratu egin beharko zituen oztopoen izkinak, soinuak egiten duen modua. Gaur egun badakigu argiak ere inguratu egiten dituela objektuak; baina efektu hori behatzeko zaila da, argiaren uhin-luzera txikia dela-eta. 1801ean T.Young (1773-1829) mediku eta fisikari ingelesak eta 1815ean Auguste Jean Fresnel (1778-1827) fisikari frantsesak interferentziak eta difrakzioa aztertuz burututako esperimentuek garbi azaldu zuten argiaren uhin-izaera. Teoria gorpuskularra kolokan jarri zen.\nJames Clerk Maxwell (1831-1879) izeneko matematikari eta fisikari eskoziarrak argia maiztasun handiko uhin elektromagnetikoa zela esan zuen 1864an. Heinrich Rudolf Hertz (1857-1894) fisikari alemanak esperimentalki frogatu zuen izaera hori 1887an.\nIa perfektuki egituraturik zegoen Maxwellen teoria behin-betikoa zela uste izan zuten fisikariek, harik eta 1905 Albert Einstein (1879-1955) fisikariak berrio ere teoria gorpuskularra erabili zuen arte, horren bidez efektu fotoelektrikoa iterpretatu ahal izateko. Horren arabera, argia energia gorpuskuluz osaturik dago: fotoiak.\nGaur egun fisikari guztiek onartzen dute argiak izaera bikoitza duela, eta modu batera edo bestera agertzen dela azterturiko fenomenoen arabera."}
{"id": "10265", "revid": "336", "url": "https://eu.wikipedia.org/wiki?curid=10265", "title": "Argi", "text": "Argia edo argi ikusgarria giza begiak hauteman dezakeen erradiazio elektromagnetikoa da. Ikus daitekeen argia 400-700 nanometroko (nm) tartean uhin-luzerak dituena da, 750-420 terahertzeko maiztasunei dagozkienak, infragorriaren (uhin-luzera luzeagoekin) eta ultramorearen (uhin-luzera laburragoekin) artean.\nFisikan, \"argi\" terminoa edozein uhin-luzeraren erradiazio elektromagnetikoari lotuta egon daiteke, giza begiak ikusteko gai izan ala ez. Ildo horretan, gamma izpiak, X izpiak, mikrouhinak eta irrati uhinak ere argia dira. Argiaren propietate nagusiak intentsitatea, hedapen-norabidea, uhin-maiztasun edo -luzeren espektroa eta polarizazioa dira. Hutsean duen abiadura (299792458 m/s) naturaren funtsezko konstanteetako bat da. Erradiazio elektromagnetiko mota guztiak bezala, argi ikusgarria fotoi izeneko masarik gabeko oinarrizko partikulen bidez hedatzen da, eremu elektromagnetikoaren kopuruak adierazten dituztenak, eta uhinak zein partikulak bezala azter daitezke. Argiaren ikerketa, optika bezala ezagutzen dena, fisika modernoaren ikerketa arlo garrantzitsu bat da.\nLurreko argi natural iturri nagusia Eguzkia da. Historikoki, gizakientzako beste argi-iturri garrantzitsu bat sua izan da, antzinako suetatik hasi eta kerosenozko lanpara modernoetaraino. Argi elektrikoaren eta elikatze-sistemen garapenarekin, argiztapen elektrikoak suaren argia ordezkatu du.\nEspektro elektromagnetikoa eta argi ikusgarria.\nOro har, erradiazio elektromagnetikoa (EMR) uhin-luzeraren arabera sailkatzen da: irrati-uhinak, mikrouhinak, infragorriak, espektro ikusgarria, ultramore, X izpi eta gamma izpi gisa hautematen dugun espektroa. \"Erradiazio\" izendapenak eremu estatiko elektrikoak, magnetikoak eta gertukoak baztertzen ditu.\nEMRen portaera uhin-luzeraren araberakoa da. Maiztasun altuenek uhin-luzera laburragoak dituzte, eta maiztasun baxuagoek uhin-luzera luzeagoak. EMRek atomo eta molekula indibidualekin elkarreragiten dutenean, garraiatzen duten energia kopuruaren araberakoa da haien portaera.\nArgi ikusgarriaren eremuko erradiazio elektromagnetikoa kuantuak (fotoiak) dira, molekulen barruan kitzikapen elektronikoa eragiteko gai diren energien beheko muturrean daudenak, eta horrek molekularen lotura edo kimika aldatzea dakar. Argi ikusgaiaren espektroaren beheko muturrean, EMRa ikusezin bihurtzen da gizakientzat (infragorriak), fotoiek jada ez dutelako energia indibidual nahikorik giza erretinaren molekula bisual erretinalean aldaketa molekular iraunkor bat eragiteko (konformazio aldaketa bat), eta aldaketa horrek ikusmen sentsazioa eragiten du.\nBadira zenbait infragorri motarekiko sentikorrak diren animaliak, baina ez xurgapen kuantikoaren bidez. Sugeetan infragorriak detektatzeko, termografia natural moduko bat behar da; izan ere, erradiazio infragorriaren ondorioz, zeluletako uraren pakete txikiak tenperaturan igotzen dira. Erradiazio elektromagnetikoak, tarte horretan, bibrazio molekularrak eta berotze efektuak eragiten ditu, eta hori da animalia horiek detektatzen dutena.\nArgi ikusgaiaren tartetik gora, argi ultramorea ikusezin bihurtzen da gizakientzat, batez ere korneak 360 nm-tik behera xurgatzen duelako eta kristalinoak 400 nm-tik behera. Gainera, giza begiaren erretinan dauden makilek eta konoek ezin dituzte detektatu uhin ultramorearen luzera oso laburrak (360 nm-tik beherakoak), eta, hain zuzen ere, argi ultramoreak kalte egiten die. Lenteak behar ez duten begiak dituzten animalia asko (intsektuak eta izkirak, esaterako) ultramorea detektatzeko gai dira, fotoiak xurgatzeko mekanismo kuantikoen bidez, gizakiek argi ikusgaia detektatzeko duten modu kimikoaren oso antzera.\nHainbat iturrik definitzen dute argi ikusgaia 420-680 nm-tik 380-800 nm-ra. Laborategiko baldintza ezin hobeetan, pertsonek gutxienez 1.050 nm arte ikus dezakete infragorria; haurrek eta heldu gazteek 310-313 nm arteko uhin ultramoreko luzerak hauteman ditzakete.\nLandareen hazkundeari argiaren kolore-espektroak ere eragiten dio, fotomorfogenesi izenez ezagutzen den prozesuak.\nArgiaren abiadura.\nHutsean, argiaren abiadura 299.792.458 m/s da. Argiaren abiaduraren balio finkoa SI unitateetan, metroa orain argiaren abiaduraren arabera definitzen delako. Erradiazio elektromagnetikoaren forma guztiak abiadura berean mugitzen dira hutsean.\nHistorian zehar, fisikari ezberdinak saiatu dira argiaren abiadura neurtzen. Galileo argiaren abiadura neurtzen saiatu zen XVII. mendean. Argiaren abiadura neurtzeko lehen esperimentuetako bat Ole R\u00f8mer fisikari danimarkarrak egin zuen 1676an. Teleskopio bat erabiliz, R\u00f8merrek Jupiter eta bere ilargietako baten mugimendua behatu zuen, Io. Io-ren orbitaren itxurazko aldian desadostasunak ikusita, kalkulatu zuen argiak 22 minutu inguru behar dituela lurraren orbitaren diametroa egiteko. Hala ere, une hartan ez zegoen haren tamainaren berri. R\u00f8merrek lurraren orbitaren diametroa ezagutu izan balu, 227.000.000 m/s-ko abiadura kalkulatuko zukeen.\nArgiaren abiaduraren beste neurketa zehatzago bat Europan egin zuen Hippolyte Fizeauk 1849an. Fizeauk argi-sorta bat zuzendu zuen kilometro batzuetara zegoen ispilu batera. Gurpil horzdun birakari bat jarri zen argi-sortaren ibilbidean, iturritik ispilurainoko bidaian eta, ondoren, jatorrira itzultzean. Fizeauk jakin zuen, biraketa-abiadura jakin batean, izpia gurpiletik joanerako zulotik igarotzen zela, eta itzuleran hurrengo zulotik. Ispiluarekiko distantzia, gurpilaren hortz kopurua eta errotazio abiadura ezagututa, Fizeauk argiaren abiadura 313.000.000 m/s-tan kalkulatu ahal izan zuen.\nL\u00e9on Foucaultek ispilu birakariak erabiliz 298.000.000 m/s-ko balioa lortu zuen 1862an. Albert A. Michelsonek argiaren abiadurari buruzko esperimentuak egin zituen 1877tik 1931n hil zen arte. 1926an Foucaulten metodoak hobetu zituen ispilu birakari hobetuak erabiliz, argiak Wilson menditik Kaliforniako San Antonio mendirainoko joan-etorriko bidaia bat egiteko behar zuen denbora neurtzeko. Beharrezko neurketek 299.796.000 m/s-ko abiadura eman zuten.\nMateria arrunta duten substantzia gardenetan, argiaren abiadura efektiboa hutsekoa baino txikiagoa da. Adibidez, uretan argiaren abiadura hutsaren 3/4 inguru da.\nFenomenoak.\nIslapena eta errefrakzioa.\nUhin bat (uhin erasotzailea) bi ingurune desberdinen arteko gainazalera heltzen denean, bi uhinetan zatitzen da: hasierako uhinaren ingurunean hedatzen dena uhin islatua da eta ingurune berrian zehar hedatzen dena, uhin errefraktatua.\nUhin errefraktatuaren hedapen norabidea uhin erasotzailearen norabidea eta ingurune bien errefrakzio indizeen araberakoa da. Ingurune aldaketa jakin batean uhinaren eraso anglua nahikoa handia bada, barne islapen osoa gertatu daiteke. Egoera honetan ez dago errefraktatutako uhinik eta hasierako uhinaren energia osoa islatu egiten da. Telekomunikazioetan hain garrantzitsua den zuntz-optikoan argia fenomeno honi esker garraiatzen da.\nDispertsioa.\nArgia hutsean hedatzen denean, uhin-luzera guztiek hedapen-abiadura berdina dute. Aldiz, ingurune material batean hedatzean, hedapen-abiadura desberdina da uhin-luzera (kolore) bakoitzarentzat. \nHori dela eta, ingurunea aldatzeak ezberdin eragiten dio uhin luzera bakoitzari, eta kolore guztiez osatutako argi zuria hainbat koloretan banatzen da. Honi esker ikus dezakegu ortzadarra zeruan, adibidez.\nHedapena eta Difrakzioa.\nArgia lerro zuzenean hedatzen da, normalki, uhin-fronteak sortuz. Argiaren hedapena argiaren iturri edo fokutik urrunduz gertatzen da, hiru dimentsoetan.\nIrekigune estu batetik edo objetu baten hertzetik pasatzean, ordea, muga horiek argi iturri edo foko bihurtzen dira uhinarentzat, bere norabidea aldatuz. Difrakzioa deritzo azken fenomeno horri.\nInterferentziak.\nInterferentzia uhin bi puntu batean gainezartzen direnean gertatzen den fenomenoa da. Uhin bakoitzaren ezaugarrien arabera, interferentzia eraikitzailea izan daiteke, uhin bien baturaz anplitude handiagoko uhin bat sortzen denean; edo suntsitzailea, anplitude txikiagoko uhin bat sortzen denean.\nArgiaren interferentzia fenomenoa frogatzen duen esperimentu klasiko bat Young-en esperimentua edo bi zirrikituen esperimentua da.\nPolarizazioa.\nPolarizazioa hainbat norabidetan oszila dezaketen uhinek duten propietatea da.\nArgi naturala normalean polarizatu gabea izaten da, ausazko norabideetan oszilatzen duen eremu elektromagnetikoak osatzen baitu. Argi honek polarizatzaile bat zeharkatzean, norabide jakin baten oszilatzen duen uhina pasatzen da soilik, argi polarizatua lortuz. Jada norabide batean polarizatutako argiak beste polarizatzaile bat zeharkatzen badu, polarizatzailearen transmisio-ardatza eta uhinaren oszilazio norabidearen angeluaren arabera, pasaten den argiaren intentsitatea txikitu egingo da, nulua izatera heltzeraino ere.\nArgiaren izaerari buruzko pentsamenduaren historia.\nGrezia klasikoa eta helenista.\nK.a. V. mendean. Enpedoklesek, dena lau elementuz osatua zegoela esan zuen: sua, airea, lurra eta ura. Uste zuen Afroditak giza begia lau osagaietatik sortu zuela eta begian sua piztu zuela, bertatik distira egin baitzuen ikuspena ahalbidetuz. Hori egia bazen, gauez zein egunez ikus zitekeen, eta Enpedoklesek begietako izpien eta eguzkia bezalako iturri bateko izpien arteko interakzioa proposatu zuen.\nK.a. 300. urte inguruan Euklidesek \"Optika\" idatzi zuen, argiaren propietateak aztertuz. Euklidesek argia zuzen zihoala esan zuen, erreflexioaren legeak deskribatu eta matematikoki aztertu zituen. Zalantzan jarri zuen ikusmena begitik datorren izpi baten ondorioa ote den; izan ere, bere buruari galdetzen dio ea izarrak nola ikusten diren berehala, batek begiak itxi eta gero gauez irekitzen dituenean. Begiko izpiak ezin azkarrago bidaiatzen badu, hau ez da arazo bat.\nK. a. 55. urtean, Lukreziok, atomista greziarren ideiak jarraitu zituen erromatarrak, honela idatzi zuen: \"Argia eta eguzkiaren beroa atomo \u00f1imi\u00f1oz osatuta daude, eta, bultzatzen dituztenean, ez dute denborarik galtzen bultzadak emandako norabidean airearen tarteko espazioan zehar tiroka irteteko\". Partikulei buruzko ondorengo teorien antzekoak izan arren, Lukrezioren iritziak ez ziren orokorrean onartuak izan. Ptolomeok (II. mendea) argiaren errefrakzioaz idatzi zuen \"Optika\" liburuan.\nIndia klasikoa.\nAntzinako Indian, Samkhya eta Vaisheshikako eskola hinduek argiari buruzko teoriak garatu zituzten gure aroko lehen mendeen inguruan. Samkhya eskolaren arabera, argia elementu gordinak sortzen diren funtsezko bost elementu \"sotiletako\" bat da (\"tanmatra\"). Elementu horien atomikotasuna ez da berariaz aipatzen, eta badirudi jarraitutzat jotzen zirela. Bestalde, Vaisheshika eskolak mundu fisikoaren teoria atomikoa ematen du eterraren, espazioaren eta denboraren oinarri ez-atomikoaren gainean. Oinarrizko atomoak lurrekoak (\"prthivi\"), urekoak (\"pani\"), sukoak (\"agni\") eta airekoak (\"vayu\") dira. Argi-izpiak abiadura handiko \"tejas\" (su) atomoen korrontetzat hartzen dira. Argi-partikulek ezaugarri desberdinak izan ditzakete, \"tejas\" atomoen abiaduraren eta antolamenduaren arabera. \"Vishnu Purana\"k \"eguzkiaren zazpi izpiak\" esaten dio eguzki-argiari.\nIndiar budistek, V. mendeko Dignagak eta VII. mendeko Dharmakirtik bezala, atomismo mota bat garatu zuten, errealitatearen gaineko filosofia bat dena, argiaren edo energiaren momentuko distirak diren entitate atomikoez osatua. Argia energiaren pareko entitate atomikoa zela uste zuten.\nDescartes.\nRen\u00e9 Descartesek (1596-1650) argia gorputz argitsuaren propietate mekanikoa zela zioen, Ibn al-Haytham eta Witeloren \"formak\" eta Bacon, Grosseteste eta Keplerren \"espezieak\" baztertuz. 1637an argiaren errefrakzioaren teoria bat argitaratu zuen, zeinak, oker, argia ingurune dentsoago batean dentsitate txikiagoko ingurune batean baino azkarrago zihoala suposatzen zuen. Descartesek soinu-uhinen portaerarekin analogiaz lortu zuen ondorio hori. Descartesek abiadura erlatiboei buruz huts egin zuen arren, asmatu egin zuen argiak uhin bat bezala jokatzen zuela suposatzean eta errefrakzioa argiaren abiaduraren bidez azal zitekeela ondorioztatzean. Descartes ez da analogia mekanikoak erabiltzen lehena, baina argia gorputz argitsuaren eta ingurune igorlearen propietate mekanikoa baino ez dela argi adierazten duenez, Descartesen argiaren teoria optika fisiko modernoaren hasieratzat hartzen da.\nTeoria korpuskularra.\nPierre Gassendi (1592-1655) atomistak, 1660ko hamarkadan hil ondoren argitaratu zen partikuletan oinarritutako argiaren teoria bat proposatu zuen. Isaac Newtonek Gassendiren obra adin goiztiar batean aztertu zuen eta bere ikuspuntua Descartesen osoko bilkuraren teoria baino nahiago izan zuen. 1675eko bere \"Argiaren hipotesia\"n, argia, iturri batetik abiatuta norabide guztietan igortzen diren korpuskuluez (materia partikulak) osatuta dagoela baieztatzen du. Newtonen argudioetako bat zen argiaren izaeraren aurka, jakina zela uhinak oztopoen inguruan okertzen zirela, eta argiak, berriz, zuzen baino ez. \"Experimentum crucis\" famatuan prismaren bidez argi zurian kolore guztiak (uhin-luzera ikusgai guztiak) daudela frogatu zuen.. Hala ere, argiaren difrakzioaren fenomenoa azaldu zuen (Francesco Grimaldik behatua), argi-partikula batek eterrean kokatutako uhin bat sortzea ahalbidetuz.\nNewtonen teoria argiaren islapena iragartzeko erabil zitekeen, baina soilik errefrakzioa azal zezakeen, zeren eta, oker, proposatu zuen argi hori bizkortu egiten zela ingurune dentsoago batean sartzean, grabitatearen erakarpena handiagoa zelako. Newtonek bere teoriaren behin betiko bertsioa argitaratu zuen 1704ko \"Opticks\" lanean. Bere ospeak argiaren partikulen teoria XVIII. mendean gailentzen lagundu zuen. Argiaren partikulen teoriak Laplacek gorputz bat hain masiboa izan zitekeela adieraztera eraman zuen, ezen argiak bertatik ihes egin ezin zuela. Bestela esanda, gaur egun zulo beltza deritzona bihurtuko litzateke. Laplacek bere iradokizuna kendu zuen geroago, argiaren teoria ondulatorioa argiaren eredu gisa irmoki ezarri ondoren (azaldu den bezala, partikulen eta uhinen teoria ez dira guztiz zuzenak). Newtonek argiari buruz egindako saiakeraren itzulpen bat agertzen da Stephen Hawking eta George F. R. Ellisen\" The large scale structure of space-time\" lanean.\nArgia polarizatu ahal izatea kualitatiboki azaldu zuen lehen aldiz Newtonek partikulen teoria erabiliz. \u00c9tienne-Louis Malusek polarizazioaren partikulen teoria matematiko bat sortu zuen 1810ean. Jean-Baptiste Biot autoreak 1812an frogatu zuen teoria horrek argiaren polarizazioaren fenomeno ezagun guztiak azaltzen zituela. Garai hartan, polarizazioa partikulen teoriaren frogatzat hartzen zen.\nUhin-teoria.\nKoloreen jatorria azaltzeko, Robert Hookek (1635-1703) \"pultsuaren teoria\" bat garatu zuen, eta argiaren hedapena uretan uhinak zabaltzearekin alderatu zuen 1665eko bere \"Micrographia\" lanean (\"Behaketa IX\"). 1672an, Hookek argiaren bibrazioak hedapen norabidearekiko perpendikularrak izan zitezkeela iradoki zuen. Christiaan Huygensek (1629-1695) argiaren teoria ondulatorio matematiko bat egin zuen 1678an, eta \"Treatise on Light\" tratatuan argitaratu zuen 1690ean. Proposatu zuen argia norabide guztietan igortzen zela uhin sail bat bezala eter izeneko ingurune batean. Grabitateak uhinei eragiten ez dienez, ingurune dentsoago batean sartzean moteldu egiten zirela suposatu zuen.\nUhinen teoriak, argi-uhinek, soinu-uhinek bezala, elkarren artean eragin zezaketela aurreikusten zuen (Thomas Youngek 1800 inguruan ikusi zuen bezala). Youngek difrakzio-esperimentu baten bidez frogatu zuen argiak uhinak bezala jokatzen zuela. Kolore ezberdinak argiaren uhin luzera desberdinek eragiten zituztela ere proposatu zuen, eta kolorearen ikuspegia azaldu zuen begian hiru koloretako hargailuei dagokienez. Teoria ondulatorioaren aldekoen artean Leonhard Euler izan zen. \"Nova theoria lucis et colorum\" (1746) lanean difrakzioa teoria ondulatorioaren bidez errazago azal daitekeela dio. 1816an, Andre-Marie Amp\u00e8rek Augustin-Jean Fresneli argiaren polarizazioa uhin-teoriaren bidez azal zitekeela esan zion, argia zeharkako uhina bazen.\nGeroago, Fresnelek modu independentean landu zuen argiaren bere teoria ondulatorioa eta 1817an Acad\u00e9mie des Sciencesi aurkeztu zion. Sim\u00e9on Denis Poissonek Fresnelen lan matematikoa zabaldu zuen teoria ondulatorioaren aldeko argudio sinesgarri bat sortzeko, Newtonen teoria korpuskularra eraisten lagunduz. 1821ean, Fresnelek metodo matematikoen bidez frogatu ahal izan zuen polarizazioa argiaren teoria ondulatorioaren bidez azal zitekeela, baldin eta argia erabat zeharkakoa bazen, inolako luzetarako bibraziorik gabe.\nUhin-teoriaren ahulgunea zen argi-uhinek, soinu-uhinek bezala, transmisiorako bitarteko bat beharko zutela. Huygensek 1678an proposatutako balizko argi-eterraren existentzia zalantzan jarri zuen XIX. mendearen amaieran Michelson-Morley esperimentuak.\nNewtonen teoria korpuskularrak argia ingurune dentsoago batean azkarrago bidaiatuko zela esan nahi zuen, Huygens eta beste batzuen teoria ondulatorioak kontrakoa zekarren bitartean. Garai hartan, argiaren abiadura ezin zen behar bezain zehatz neurtu bi teorietatik zein zen zuzena erabakitzeko. Neurketa nahiko zehatza egiten lehena L\u00e9on Foucault izan zen, 1850ean. Bere emaitzak teoria ondulatorioaren alde egin zuen eta partikulen teoria klasikoa, azkenik, bertan behera utzi zen, XX. mendean partzialki berpizteko.\nTeoria elektromagnetikoa.\n1845ean, Michael Faradayk aurkitu zuen linealki polarizatutako argiaren polarizazio planoa biratzen dela argi izpiak eremu magnetikoaren norabidean zehar dielektriko garden bat dagoenean, orain Faradayren errotazioa bezala ezagutzen dena. Hau izan zen argia elektromagnetismoarekin lotuta zegoenaren lehen froga. 1846an espekulatu zuen argia eremu magnetikoaren lerroetan zehar hedatuko zen perturbazio moduren bat izan zitekeela. Faradayk 1847an proposatu zuen argia maiztasun altuko bibrazio elektromagnetikoa zela, eterra bezalako ingurune baten faltan ere heda zitekeena.\nFaradayren lanak James Clerk Maxwell inspiratu zuen erradiazio elektromagnetikoa eta argia aztertzeko. Maxwellek aurkitu zuen uhin elektromagnetiko auto-hedatuak abiadura konstantean zihoazela espazioan zehar, eta abiadura hori lehen neurtutako argiaren abiaduraren berdina zela. Hortik aurrera, Maxwellek argia erradiazio elektromagnetikoaren forma bat zela ondorioztatu zuen: emaitza hau 1862an azaldu zuen lehen aldiz \"On Physical Lines of Force\" lanean. 1873an, \"A Treatise on Electricity and Magnetism\" argitaratu zuen, eremu elektriko eta magnetikoen portaeraren deskribapen matematiko osoa zuena, oraindik Maxwellen ekuazioak bezala ezagutzen dena. Handik gutxira, Heinrich Hertzek esperimentalki berretsi zuen Maxwellen teoria, laborategian irrati-uhinak sortuz eta detektatuz eta uhin horiek argi ikusgarriak bezala jokatzen zutela frogatuz, islapena, errefrakzioa, difrakzioa eta interferentzia bezalako propietateak erakutsiz. Maxwellen teoriak eta Hertzen esperimentuek irrati, radar, telebista, irudi elektromagnetiko eta haririk gabeko komunikazio modernoen garapenera eraman zuten zuzenean.\nTeoria kuantikoan, fotoiak Maxwellen teoria klasikoan deskribatutako uhinen uhin fardel gisa ikusten dira. Teoria kuantikoa beharrezkoa zen Maxwellen teoria klasikoak azaldu ezin zitzakeen fenomenoak azaltzeko, hala nola espektro lerroak bezala.\nTeoria kuantikoa.\n1900. urtean, Max Planckek, gorputz beltzaren erradiazioa azaldu nahian, zera iradoki zuen, argia uhin bat izan arren, uhin hauek beren maiztasunarekin lotutako kantitate finituetan bakarrik irabaz edo gal zezaketela energia. Planckek \"kuantu\" deitu zien argi-energiaren \"talde\" horiei. 1905ean, Albert Einsteinek argi-kopuruen ideia erabili zuen efektu fotoelektrikoa azaltzeko, eta argi-kopuru horiek existentzia \"erreala\" zutela iradoki zuen. 1923an, Arthur Holly Comptonek frogatu zuen intentsitate baxuko X izpiak elektroietatik barreiatzen zirenean behatutako uhin-luzeraren desplazamendua (Comptonen dispertsioa deiturikoa) X izpien partikulen teoria baten bidez azal zitekeela, baina ez uhin-teoria baten bidez. 1926an, Gilbert N. Lewisek fotoi deitu zien argi-kuantu horiei.\nDenborarekin, mekanika kuantikoaren teoria modernoak argia (zentzu batean) bai partikula bat uhin bat bezala eta (beste zentzu batean) partikula eta uhin bat ez den fenomeno bat bezala kontsideratu zuen (benetan fenomeno makroskopikoak direnak, pilotak edo itsasoko olatuak bezala). Fisika modernoak, aldiz, metafora makroskopiko mota baterako (partikulak) eta beste metafora makroskopiko baterako (ur-uhinak) egokiak diren matematikez deskriba daitekeen zerbait bezala ikusten du argia, baina benetan ezin da erabat imajinatu. Comptonen dispertsioan inplikatutako X izpien eta irrati-uhinen kasuan bezala, fisikariek ikusi dute erradiazio elektromagnetikoak maiztasun baxuko uhin klasiko bat bezala jokatzeko joera duela, baina are gehiago frekuentzia altuko partikula klasiko bat bezala, baina ez ditu inoiz erabat galtzen bataren edo bestearen nolakotasun guztiak. Argi ikusgaia, maiztasunean batez besteko termino bat hartzen duena, erraz froga daiteke uhin edo partikula eredu bat erabiliz deskriba daitekeen esperimentuetan, edo batzuetan bietan.\n2018ko otsailean, zientzialariek lehen aldiz jakinarazi zuten argi forma berri bat aurkitu zutela, polaritoiak ekar ditzakeena, ordenagailu kuantikoen garapenean erabilgarria izan daitekeena."}
{"id": "10266", "revid": "336", "url": "https://eu.wikipedia.org/wiki?curid=10266", "title": "Hostiliano", "text": "Hostiliano (; 230- 251) erromatar enperadorea izan zen 251n, Dezioren semea zelako. Hortaz, Herenio Etruskoren anaia zen.\nDezio aitak tronua eskuratutakoan, Hostilianok printze baten tratamendua jaso zuen, nahiz eta beti Herenio Etrusko anaiaren atzetik zebilen, Herenio zaharragoa eta oinordekoa zelako. 251ko hastapenean, Deziok Herenio enperadore izendatu zuen. Hostilianok, orduan, \"princeps iuventutis\" (Gaztaroko printzea) titulua jaso zuen.\nUrte berean, Kniva godoen erregearen kontra egin zuten bi enperadoreek, Danubioko mugan egindako erasoak zigortzeko nahian. Hostiliano Erroman geratu zen, eskarmentu gutxikoa zela eta. Herenia, haren ama, enperadoreorde geratu zen.\nKanpaina hondamen itzela izan zen. Herenio zein Dezio hil ziren. Legioek Treboniano Galo aldarrikatu zuten enperadore, baina Erroman, Senatuak Hostilianoren eskubideak onartu zituen. Treboniano Galo jeneral errespetagarria zen, eta Senatuaren ebazpena onartu zuen. Alabaina, urte horretan bertan, izurrite batek Hostiliano hil zuen. Azken 40 urtetan heriotza naturala zeukan lehen enperadorea izan zen. Egoera horretan, Treboniano Galok hartu zuen tronua, Volusiano semearekin batera."}
{"id": "10268", "revid": "360", "url": "https://eu.wikipedia.org/wiki?curid=10268", "title": "Herenio", "text": ""}
{"id": "10271", "revid": "58701", "url": "https://eu.wikipedia.org/wiki?curid=10271", "title": "Prisko", "text": "Prisko, latinez \"Gaius Julius Priscus\", Erromako jenerala izan zen, zeinek, Deziok Filipo Arabiarra (Priskoren anaia) boteretik kentzean, tronua bere buruarentzat aldarrikatu zuen.\nSiriako probintzian jaioa, aitaren izenak ezezaguna darraio, nahiz eta eskualdeko garrantzi samarreko hiritarra omen zen. Filipo Arabiarra enperadorea Priskoren anaia izan zen. Prisko zaharragoa omen zen, anaiari politikan sartzeko ateak zabaldu baitzizkion.\n242 inguruan, Prisko Pretoriar Goardian sartu zen, Gordiano III.aren agintaldian. Timesiteo, pretoriarren prefektua hil zenean, Priskok anaia prefektu berria izenda zezaten lortu zuen. Urtebete batean, Prisko eta Filipo Arabiarra Inperioko \"de facto\"ko gobernatzaileak izan ziren, Gordiano III.aren atzetik.\n244an, Gordiano III matxinatutako soldaduek hil zuten, eta Filipo Arabiarra enperadore berria bihurtu zen. Priskok ekialdean jarraitu zuen, egundoko boterea eskuetan (inskripzioetan \"rector Orientis\" bezala agertzen da) partiarrei aurre egin ahal izateko. Priskoren politikak Iotapianoren matxinada eragin zuen, baina Priskok bertan behera utzi ahal izan zuen.\nFilipo Arabiarra Deziok garaitutakoan, Priskok bere burua izendatu zuen enperadore. Deziok ezin izan zuen matxinada hori berehala kontrolatu, eta Priskok indarrak bildu ahal izan zituen. Dezioaren aurka egiteko, godoekin bat egin zuen, hauek Mesia probintzia erasotzen ari zirela. Dezio hil zen arren, Priskok ez zuen arrakastarik izan. Ziurrenik Treboniano Galoren agintaldian hil zen."}
{"id": "10272", "revid": "56334", "url": "https://eu.wikipedia.org/wiki?curid=10272", "title": "Gaio Zesar", "text": "Gaio Zesar (; K.a. 20 - K. o. 4), Agripa eta Julia Maiorren seme zaharrena izan zen.\nK.a. 12an, aita hil zenean, Luzio Zesar anaiarekin batera, Augustok semetzat eta oinordekotzat hartu zituen. Kontsul izendatuta, \"principes iuventutis\" (Gaztaroko printzeak) titulua jaso zuten. Haien omenez tenpluak eta estatuak eraiki zituzten. Hala nola N\u00eemes hiriko Maison Carr\u00e9e.\nNolanahi ere, Luzio Zesar K.a. 2an hil zen, eta Gaio bi urte beranduago, 24 urte zituela, Armeniako kanpaina militar batean."}
{"id": "10273", "revid": "512", "url": "https://eu.wikipedia.org/wiki?curid=10273", "title": "Luzio Zesar", "text": "Luzio Zesar, latinez \"Lucius Caesar\" eta \"Lucius Julius Caesar Vipsanianus\" (K.a. 17 - K. o. 2), Agripa eta Julia Maiorren bigarren semea izan zen.\nK.a. 12an, aita hil ondoren, Augustok Luzio eta Gaio Zesar anaia semetzat eta oinordekotzat hartu zituen. Honela, Augustok eta Liviak hezi zituen.\nEtorkizun oparoa izan arren, gazte hil ziren bi anaiak. Luzio gaixotasun batek hil zuen K. o. 2an. Gaio Zesar 18 hilabete beranduago zendu zen. Tiberio bilakatu zen orduan Augustoren ondorengoa."}
{"id": "10275", "revid": "360", "url": "https://eu.wikipedia.org/wiki?curid=10275", "title": "Publio Obidio", "text": ""}
{"id": "10276", "revid": "1545", "url": "https://eu.wikipedia.org/wiki?curid=10276", "title": "Maison Carr\u00e9e", "text": "Maison Carr\u00e9e tenplu erromatar ospetsuenaren izena da, N\u00eemes (Frantzia) hirian kokatua eta Erromatar Inperiotik geratu den hoberenetakoa. Izenak Etxe Karratua esan nahi du, duen itxuragatik.\nK.a. 19 - K.a. 16 urteen bitartean eraiki zen Marko Agriparen aginduz, Erromako Panteoia bezala. Haren bi semeei, Gaio eta Luzio, dedikatu zien. Erdi Aroan jatorrizko inskripzioa kendu zuten. Edonola ere, Jean-Fran\u00e7ois S\u00e9guier irakurtzeko gai izan zen 1758an, geratzen ziren zuloei esker. Inskripzioaren itzulpena honakoa da: \"Kontsul Gaio Zesarri, Augustoren semeari; Kontsul Luzio Zesarri, Augustoren semeari; gaztaroko printzeak.\""}
{"id": "10281", "revid": "336", "url": "https://eu.wikipedia.org/wiki?curid=10281", "title": "Argia (argipena)", "text": "Argia izenak adiera hauek ditu:"}
{"id": "10284", "revid": "336", "url": "https://eu.wikipedia.org/wiki?curid=10284", "title": "Gaztelako Erresuma", "text": "Gaztelako Erresuma (; ) Erdi Aroko Iberiar penintsulako erresumetako bat izan zen. Entitate politiko gisa IX. mendean sortu zen, Leongo Erresumako konderri gisa. Bertan zegoen gaztelu-kopuru handiarengatik eman zioten \"Gaztela\" izena. Gaztelako Koroa eta Espainiako Erresuma sortu zuen.\nHistoria.\n1035. urtean sortu zen Gaztelako Erresuma, Antso III.a hil ondoren. Nafarroako erregeak, bere testamentuan, Errando semeari utzi zizkion Gaztelako lurraldeak, bertako errege izan zedin. XI. mendean Gaztela txikia zen, baina bertako egitura militarra beldurgarria zen inondik ere. Bestalde, Kordobako kalifen ahalmena ahuldu ondoren, erresuma txikiak osatu zituzten arabiarrek (taifa erreinuak) eta Gaztelako koroaren eraginpean geratu ziren batzuk (Badajoz, Sevilla, Toledo eta Zaragoza).\n1085. urtean hartu zuen Toledoko hiria Alfontso VI.a Gaztelako erregeak, eta Ipar Afrikako almorabideei laguntza eskatu zieten errege musulmanek. Erraz nagusitu ziren almorabideak, eta batasuna ezarri zuten berriro ere Iberiar penintsulako lurralde musulmanetan. Hegoaldera ez ezik, mendebaldera eta ekialdera saiatu zen Gaztelako erresuma zabaltzen, eta 1076. urtean Errioxaz eta Burebaz jabetu ziren gaztelauak.\nXII. mendearen hasieran, hitzarmenak egin behar izan zituen Gaztelako koroak Leongo eta Nafarroako erresumekin, islamdarrei aurre egiteko. Bere burua Hispaniako enperadore egin zuen Alfontso VII.aren garaian (1126-1157), almorabideak banatu eta ahuldu egin ziren, eta Tajo ibairaino hedatu zen Gaztelako Erresuma. Alfontso VII.ak eta Aragoiko erregeak bitan banatu zuten kristauek musulmanei hartu beharreko lurrak: Gaztelako aldea eta Aragoiko aldea. Hala ere, almohadeak Iberiar penintsulan sartu (1147) eta erreinu musulmanak berriro batera zitezen lortu zuten.\nAlfontso VII.a hil ondoan, bi semeren artean banatu zen inperioa: Antso III.ak Gaztela hartu zuen, eta Fernando II.ak Leon eta Galizia. Areagotu egin ziren orduan Lara eta Castro familia nobleen arteko gatazkak, eta almohadeek indartu ahal izan zituzten beren lurraldeak.\nAlfontso VIII.aren garaian (1158-1214), beste hitzarmen bat egin zuten Gaztelako eta Aragoiko koroen artean, musulmanei hartutako lurrak banatzeko (1177), eta Nafarroako Erresumaren aurkako erasoari ekin zion Gaztelak. 1189. urtean geratu ziren Bizkaiko jaunak haren eraginpean, eta 1200. urte aldera hartu zituen Araba, Gipuzkoa, Lapurdi eta Bearno. Nafarroako Erresuma guztiz murriztuta eta itsasorako irteerarik gabe geratu zen. 1212. urtean amaitu zen almohadeen nagusigoa, Navas de Tolosako guduan, eta hurrengo urteetan batu ziren Leon eta Gaztelako koroak (Fernando III.a, 1230), Gaztelako Koroa sortzeko."}
{"id": "10286", "revid": "512", "url": "https://eu.wikipedia.org/wiki?curid=10286", "title": "Treboniano Galo", "text": "Kaio Vibio Treboniano Galo (; Italia, 206 - Interamna, 253ko abuztua) erromatar enperadorea izan zen, 251tik hil zen arte, Volusiano semearekin batera.\nGalo familia zahar eta errespetagarri batean jaio zen. Senatari mailako familia zeukan edonork bezala, izendapen politiko eta militar ohikoak jaso zituen estreinako urteetan. 250ean kontsul sufekto izendatu zuten, eta, ondoren, Mesia probintziako gobernatzailea. Horrek erakusten zuen Dezio enperadoreak konfiantza zuela harengan. Mesian, godoen inbasioei aurre egiten zien buru nagusia bilakatu zen Galo. Ospe handia zuen armadan barnan.\n251ko uztailaren batean, Dezio eta Herenio Etrusko enperadoreak godoen aurkako borrokan hil ziren. Hori entzunda, soldaduek Galo aldarrikatu zuten enperadore, Hostilianoren, Dezioren semearen gainetik. Galok ez zuen postua arbuiatu, baina Hostiliano onartu zuen, aldi bereko enperadore bezala, beste gerra zibila ekiditeko nahian. Hala ere, izurrite batek berehala hil zuen Hostiliano. Inperio osoa bere esku, Galok Volusiano semea enperadorea ere izendatu zuen.\nAurrekoek bezala, Galok ez zuen agintaldi barerik. Ekialdean, Sapor I.ak, pertsiarren erregeak, Siria probintzia konkistatu zuen, Erromak erantzun ezinean. Danubioko mugan, godoek berriro borrakari ekin zioten, 251ko bake-hitzarmena gorabehera. Horrek ez zuen armada poztu. Emilianok, Panoniako gobernatzaileak, haren ekimenean godoen kontra borrokatu eta garaitu zituenean, armadek enperadore aldarrikatu zuten.\nUsurpatzaile honi aurre egiteko asmotan, Galok armadak Erromara ekarri zituen. Rhin ibaiko muga hutsik utzi zuen legioak Emilianoren kontra egiteko. Hala eta guztiz ere, Emiliano Erromara abiatu zen, boterea eskuratzera. Galok ezin izan zuen Emilianoren kontra borrokatu. 253ko abuztuan bere soldaduek Volusianorekin batera hil zuten."}
{"id": "10287", "revid": "90204", "url": "https://eu.wikipedia.org/wiki?curid=10287", "title": "Volusiano", "text": "Volusiano (; \u2020 Interamna, 253) erromatar enperadorea izan zen, 251tik hil zen arte, Treboniano Galo aitarekin batera.\n251ko uztailaren 1ean, Dezio eta Herenio Etrusko enperadoreak hil ziren godoen aurka borrokatzen ari zirela. Soldaduek Treboniano Galo aldarrikatu zuten enperadore. Honek Hostiliano, Dezioren beste seme bat, onartu zuen aldi bereko enperadore gisa. Nolanahi ere, 251 uztailean ere, izurrite batek Hostiliano hil zuen. Volusianok haren lekua hartu zuen, eta enperadore titulua jaso zuen.\nEmiliano usurpatzailearen aurka egitekoan, matxinatutako soldaduek Treboniano Galo zein Volusiano hil zituzten, 253ko abuztuan."}
{"id": "10288", "revid": "512", "url": "https://eu.wikipedia.org/wiki?curid=10288", "title": "Emiliano", "text": "Emiliano (; 207-253), erromatar enperadorea izan zen 253ko hilabete batzuetan.\n251n, Dezio eta Herenio Etrusko enperadoreak godoen aurka borrokatzen ari zirela, Treboniano Galo, Mesiako gobernatzailea, enperadore izendatu zuten legioek. Emilianok Mesia eta Panonia probintzietako burua hartu zuen. Haren ardura nagusia Danubioko muga defendatzea zen, batez ere Kniva godoen erregearen kontra.\nNolanahi ere, Treboniano Galok ez zuen oso ospe onik lortu legioen artean, batik bat 251n godoekin sinatutako bake-hitzarmen umiliagarriagatik eta Sapor I.ak, pertsiarren erregeak, Siria probintzia konkistatu zuela eta.\nNahigabe horren ildotik, Emilianok Knivari agindutakoa ordaintzeari muzin egin zion 253an. Godoek orduan mugako probintziak inbaditu zituzten, erromatarrek ordaintzera behartzeko. Emilianok aurre egin zien, eta, udarako, garaitu zituen. Erromako ohorea salbaturik ikusita, legioek enperadore aldarrikatu zuten. Aldarrikapen hori gauzatzeko, Erroma aldera jo zuen.\nGalo eta Volusiano enperadoreek armada handia bildu zuten, tronua bere esku gera zedin. Nolanahi ere, bi armadek ez zuten elkarren kontra borrokatu, Galoren soldaduak matxinatu zirelako. Bi enperadoreak hil zituzten. Honela, tronua Emilianok hartu ahal izan zuen.\nErromako Senatuak berehala onartu zuen izendapen hori, eta \"Augusto\" titulua eman zion Emilianori. Hala ere, Valerianok, Rhin probintzietako jeneralak, Galori fidela jarraitzen zuen. Mendekua hartu nahian, Erromara abiatu zen. Borroka baino lehen, Galori gertatu zitzaion bezala, aurkariak gainditzea ezinezkoa zelakoan, bere soldaduek Emiliano hil zuten 253ko irailean."}
{"id": "10289", "revid": "105290", "url": "https://eu.wikipedia.org/wiki?curid=10289", "title": "Erromako Senatua", "text": "Erromako Senatua (latinez \"Senatus\") Antzinako Erromako erakunde politiko bat izan zen. Rol garrantzitsua jokatu zuen Erromatar Errepublika eta Erromatar Inperioa gobernatzean. \"Senatus\" hitza \"senex\"-etik dator, latinez gizon zaharra. Hortaz, literalki, Senatua Zaharren Biltzarra zen.\nFundazioa.\nLegendaren arabera, Romulok fundatu zuen Senatua, gobernariak aholkatzeko. Horretarako 100 familietako buru (latinez \"pater\") kokatu zituen. Erromatar Monarkia bukatutakoan, Luzio Junio Brutok, Erromako liberatzaileak, senatarien kopurua 300raino igo zuen.\nBoterea.\nErromako populazioa bi taldetan zegoen banandurik, Senatua eta Herria, SPQR laburdurak adierazten duen bezala: \"Senatus PopulusQue Romanorum\" (Erromako Senatua eta Herria).\nSenatuak ez zeukan legeak egiteko botererik. Senatus consultum-ak (Senatuak ematen zituen ebazpenak) lege zein praktika politikorako aholkuak baino ez ziren. Senatuko ebazpen horiek kontuan hartuta, Erromako asanbladek egiten zituzten legeak eta aukeratzen zituzten magistratuak. Joera hau Erromatar Errepublika berantaren garaian aldatu zen.\nHala ere, Senatuak botere handia bazeukan. Enbaxadak hartzen eta igortzen zituen; lur publikoez (probintziez ere) arduratzen ziren magistratuak eta gerrarako jeneralak Senatuak izendatzen zituen; altxor publikoa ere bere esku zegoen. Larrialdi kinketan, Senatuak baimena eman behar zien kontsulei diktadore bat izendatzeko. Errepublika berantean, ordea, \"senatus consultum de republica defendenda\" edo \"senatus consultum ultimum\" izeneko ebazpenak jarri ziren indarrean Errepublika pertsona baten menpean gera ez zedin. Gerra-lege gisa hau, Zizeronek ezarri zuen Katilinaren konspirazioari aurre egiteko adi bidez.\nSenatuak baldintza erlijioso batzuei eutsi behar zion. Esaterako, tenplu kontsakratu batean baino ez zuten biltzerik, normalean \"Curia Hostili\"a izenekoan. Biltzarra otoitz baten ondoren hasten zen. Askotan, sakrifizioak ere egiten ziren, igorleek etorkizuna irakur zezaten. Erromako Bilzarrak biltzen ari zirela ezin zen bildu Senatua.\nSenatariak.\nSenatariak 300 ziren Erdialdeko Errepublikaren eta Errepublika berantean. Zentsoreek senatari bati eserlekua kentzeko eskubidea zuten, moral publikoaren kontra joz gero.\nMagistratu guztiak bizitza osorako onartzen ziren Senatuan. Baina senatari guztiak ez ziren magistratu ohiak. Azken horiek \"senatores pedarii\" zuten izena, eta ez zuten hitz egiteko eskubidea. Horren ondorioz, hainbat familiak Senatuko eserleku gehienak eskuratzen zituen.\nErrepublika beranteko Senatua.\nGarai hartan, senatari atzerakoien talde bat sortu zen, \"Optimates\" izenekoa. Marko Emilio Eskauro, Kinto Lutazio Katulo, Marko Kalpurnio Bibulo eta Katon Minor ziren haien buru.\nTalde horrek eta \"Populares\" izenekoak sekulako ika-mikak izan zituzten Erromatar Errepublika berantean boterea eskuratzerakoan. Haien arteko bortizkeria ohiko bihurtu zen. Azkenean, Erroma gerra zibilera eraman zuten.\n\"Optimates\" taldean Sila edo Ponpeio Handia (azken urteetakoa) sartu beharko lirateke. \"Populares\" taldean, berriz, Gaio Mario, Zina edo Julio Zesar. Taldeak, nolanahi ere, ez ziren hain garbiak, eta politikariak taldeaz aldatzen ziren."}
{"id": "10297", "revid": "6950", "url": "https://eu.wikipedia.org/wiki?curid=10297", "title": "Biblia", "text": "Biblia (, \u00abLiburuak\u00bb) kristautasunaren, judaismoaren, samaritanismoaren eta rastafarismoaren idazki sakratu eta nagusiak biltzen dituen liburu-bilduma da. Erlijio horietako sinestunen ustez, Biblian Jainkoaren hitza jakinarazten da.\nBi atal nagusi ditu, Itun Zaharra eta kristauen Itun Berria. Itun Zaharrari \"Hebrear Biblia\" ere deitzen zaio. Itun Zaharreko testuak gehienbat hebreeraz idatzi ziren (zati batzuk, arameraz), eta Jesu Kristo jaio aurreko Israelgo herriaren historia kontatzen duten liburuek osatzen dute. Kristauek ez bezala, hebrearrek ez dute Jesus Nazaretekoa (Jesu Kristo) Jainkoaren semetzat aitortzen; horregatik, ez dute Itun Berria liburu sakratutzat onartzen. Itun Berria hasierako kristau batzuek idatzitako hainbat idazkiren bilduma da, I. mendeko koin\u00e9 grezieraz idatzia; kristau idazle horietatik gehienak Kristoren jarraitzaile juduak zirela uste eta sinesten da. Kristau-sinesbideen artean ere desadostasunak daude, ea zer sartu behar litzatekeen kanonean, bereziki apokrifoei dagokienez.\nBibliako liburuak.\nHistorian, beste edozein liburu baino aldi gehiagotan eta hizkuntza gehiagotara \u20142.000 baino gehiagotara\u2014 itzuli dute. Inoiz gehien saldutako liburua da, eta Mendebaldeko literaturaren funtsetako bat.\nHistoria.\nBiblia[3] eta eskriturak sortu baino lehen, jendeak istorioak belaunaldiz belaunaldi ahoz pasatzen zituen kontu handiz. Xehetasun guztiak emateaz eta ondo zabaltzeaz arduratu ziren, apaindurarik gabe.\nHastapenak.\nBibliaren arabera, K. a. 1400. urtean, Jainkoak Moises inspiratu zuen lehenengo bost Bibliak idazten hasteko. Hurrengo 1.500 urteetan, beste 40 gizon inspiratu zituela kontatzen du Bibliak, hiru kontinentetan. Liburuak hizkuntza askotan idatzi zituzten. Poesia, profezia, historia, instrukzioa eta Jesusen bizitzaz zekiten lehenengo eskuko testigantzaz idatzi zuten.\nGuztira, 66 liburu sortu zituzten[4]. Bibliaren hitzetan, hainbeste idazteko inspirazioa eduki ondoren, lanean segitzeko intentzioa zutenez, liburu guztiak batu eta bat sortzearen erabakia hartu zuten. Horretarako, liburu guztiek Jainkoak inspiratutakoak izan behar zuten eta ez bazen horrela, liburua ez zela kontuan hartuko kontatzen du Bibliak berak.\nJamniaren eliz batzarrean (errabino judutarren batzarra), eskriturak ikertu zituzten[6]. Haien esanetan, testu bakoitzak historikoki ederra izan behar zuen, patriarka handi batek idatzia, eta ezin zuen beste artikuluekin gatazkarik izan. Hiru irizpideok betetzen zituzten liburuak 39 izan ziren.\nItzalpean.\nLehenengo urteetan, kristautasunak jazarpena[7] jasan zuen. 303an, Erromak liburu kristau guztiak suntsitzeko[8] agindua eman zuen. Ez du ematen Erromaren eskariak nahi adinako arrakasta izan zuenik, handik urte gutxira, 367an, eskritura eta letra franko omen zebilelako batetik bestera. Testu haietan, Jesusen bizitzaren inguruan hitz egin behar zela eta erlijio kristauak bizirik segitu behar zuela adierazten zen.\nBerriz ere beste ikastun talde bat batu zen: Kartagoko kontzilioa. Apostoluek eta haien gertuko kideek idatzi zituzten liburuak zein ziren aztertu zuten. Irizpide horri jarraituz[9], Itun Berria sortu zuten, guztira 27 libururekin.\nHurrengo mila urteetan Biblia itzalpean egon zen.[10] Testu haiek bizirik iraunarazi zituzten isolatuta bizi ziren monjeek.[11] Hitz bakoitza eskuz idazten zuten, eta orri bakoitza amaitzean, hitz bakoitza kontatzen zuten, haien zehaztasuna ziurtatzeko.\nBibliako liburuen jatorrizko hizkuntzak.\nBibliako liburuak, gehien bat, jatorrizko bertsioetan hebreeraz, arameraz eta grezieraz idatzi ziren.\nErdi Aroan, baina, inork gutxik irakur zezakeen jatorrizko hizkuntzetako bertsiorik, Erdi Aroan Bibliaren itzulpen kanoniko bat izaten zen eskuz kopiatu eta irakurtzen zena: Vulgata. Vulgata Bibliaren latin arrunterako itzulpena da, San Jeronimok egina V. mende hasieran Damaso I.a aita santuak 382an eskatu ondoren. Bertsioak, bere izena, \"vulgata editio\" esalditik hartzen du (herriarentzako edizioa) eta latin arrunt batean idatzi zen, Zizeronen latin klasikoaren latin kultuagoa saihestuz, San Jeronimok oso ondo zekiena. Vulgataren xedea, liburuak herritar arruntentzat ulerterrazagoa izatea zen.\nVulgataren aurretik erabili zen latindar Biblia \"Vetus Latina\" delakoa, ez zuen pertsona edo instituzio bakar batek itzuli, eta modu uniformean ere ez zen argitaratu. Banakako liburuen kalitatea eta estiloa aldatu egiten zen. bertsio batetik bestera. Itun Zaharraren ia itzulpen guztiak, Biblia greziar batetik, \"Septuaginta\"tik, zetozen.\nIngeleserako itzulpena.\n1300ean, Pizkundean, interes berritzailea egon zen, arte, zientzia, historia eta teologian. Biblia apaizentzat bakarrik zegoen eskuragarri. Oso kopia gutxi zegoen, eta zeudenak garestiak ziren. Gainera, hebreeraz zegoen, apaizek bakarrik ulertzen zuten hizkuntza batean.[12] Jonh Wiclef-ek[13] pentsatu zuen eskriturek denentzat eskuragarri egon behar zutela. Horregatik, Itun Zaharra latinetik ingelesera itzultzen hasi zen. Urte asko eman zuen lan horretan.\n1450ean, Johann Gutenberg \u00a0liburuak kopiatzeko modu baten bila ari zen. Hark inprenta [14] deitu zion. Bost urte pasa zituen hitz bakoitza bere tokian jartzen. Baina hori guztia eta gero, inprentako lehen Bibliaren kopia sortu zuen latinez. Ingelesez idatzitako biblia bat izateko eskaria zegoenez, William Tyndalek ekin zion lanari. Sutan erre zuten,[15] eta horregatik Miles Couerdalek amaitu zuen lana[16] 1535ean.\nSuitzako ikastun talde batek 1565ean Biblia banatu zuen bertso eta kapituluetan[17]. 1615ean, Jakue I.aren lehenengo bertsioa atera zen. Ikastun talde horrek\u00a0hebreerazko eta grezierazko idazlanak egungo hizkuntzetara itzultzen segitu zuen, mundu osoko jendearentzat.\nEuskal Herrian.\nBiblia euskaratu duten itzultzaileak, batzuetan katolikoak eta beste batzuetan protestanteak,\u00a0XVI. mendetik aritu dira Biblia itzultzen. Haien irizpideak aldatuz joan dira, doktrinagatik eta baita euskararen zati literarioa sortzen ari zelako ere[18].\nJoana III.a Albretekoa Nafarroako erreginak, 1559an, Kalbinoren erreforma onartu[19] zuenean, ideia berriak bere erresuman zabaltzea erabaki zuen. Albreteko Joanak garbiro ikusi zuen euskararen garrantzia fede berria hedatzeko. Orduan Joannes Leizarragari Testamentu Berria itzultzeko eta beharrezkoak ziren liburuak idazteko agindu zion. Euskarak XVI. mendean lortu zuen hizkuntza modernoa izatea, Leizarragaren eskutik.\nJoannes Leizarraga: \"Jesus Christ gure Iagunaren Testamentu Berria\". 1571.\nLeizarraga apaiza zen, Nafarroako erregina protestantismora pasa zenean, 1559an. Hurrengo urtean hark ere katolizismotik protestantismora igarotzea erabaki zuen. Horrez gain, Testamentu Berria euskaratzeko[20] erabakia hartu zuen. Leizarragaren itzulpena 1571n argitaratu zuten Arroxelan. Baina liburuak ez zuen espero zuten zabalkuntza izan, protestantismoak galdu zuelako, Frantzian eta Espainian, eta kalbinismo nafarra desagertu zelako.\nDuvoisin kapitainainaren bertsioa XIX. mendean.\nLuis Luziano Bonaparte printzeak Joan Piarres Duvoisini eskatu zion Biblia osoaren itzulpena, 1859an hasi eta 1865ean argitaratu zuten Londresen, (Bonaparteren euskalkien mapak bezala).\nEAB: \"Elizen Arteko Biblia\". 1994.\nElizen Arteko Biblia Biblia sinesbideen arteko bat da, hau da, espezialista katoliko eta protestanteek itzulia eta ikuspuntu doktrinalen arteko adostasunean egina. 1994an argitaratu zuten.\nBibliako bertsio hori euskara batuaz bikain idatzita dago, Dionisio Amundarainek koordinatzen duen Elizen Arteko Biblia taldeak sortu zuen 1996an eta 2006an. Liburu guztiak Wikisourcen eskuragarri daude.\n2020an egin zen tresna informatiko bati esker, liburuaren izena eta nahi den bertsetaren erreferentzia besterik ez da jakin behar webgune horretako esaldi batera joateko. Adibidez, Mateo liburuko 10. ataleko 29 bertsetera joateko:\u00a0Mateo: 10:29. Edo Hasiera liburuko 1. ataleko 3 bertsetera joateko: Hasiera: 1:3\nEduki nagusiak.\nBiblia liburu erlijioso bat da. Bertan Jainkoa eta haren inguruko gaiak dira nagusi: Jainkoaren izaera, egitandi, irakaspen, agindu eta abar adierazten ditu. Jainkoak gizateriari argibidea eskaintzen diola azpimarratzen du. Barkamena, bizi berri baten eskaintza eta giza itxaropenak betetzeko bidea dela dio. Biblia gizateriaz ere mintzo da: giza ezaugarriak, ustezko akats eta gaiztakeriak eta abar agertzen ditu.\nBi atal nagusi ditu, Itun Zaharra eta Itun Berria. Itun Zaharreko testuak gehienbat hebreeraz idatzi ziren, eta Jesu Kristo jaio aurreko Israelgo herriaren historia kontatzen duten liburuek osatzen dute. Hebrearrek ez dute Itun Berria liburu sakratutzat onartzen, Jesus Nazaretekoa Jainkoaren semetzat aitortzen ez dutelako.\nItun Berria hasierako kristau batzuek idatzitako hainbat testuren bilduma da. Kristau idazle horietatik gehienak Kristoren judu dizipuluak zirela uste eta sinesten da. Kristau-sinesbideen artean ere desadostasunak daude, ea zer sartu behar zen kanonean, bereziki apokrifoei dagokienez.\nBibliako liburuak.\nBibliak hainbat liburu ditu. Erromatar Eliza Katolikoaren kanonean, guztira 73 dira, honela banatuta:\nItun Berria.\nBerri Ona\nEbanjelio sinoptikoak:\nApostoluen Eginak\nGutunak\nPauloren gutunak:\nGutun katolikoak:\nApokalipsia\nEuskal bertsioak.\nEuskarazko lehen testu zahar inportanteenetako bat Itun Berriaren Joannes Leizarragaren itzulpena izan zen, XVI. mendean. Geroztik, zenbait itzulpen zatika egin izan dira, eta XIX. mendean izan zen lehen bertsio osoa, Duvoisinena, lapurteraz. Gipuzkerazko eta bizkaierazko bertsio oso bana izan ziren XX. mendean, harik eta 1994an Elizen Arteko Biblia apailatu zen arte, euskara batuaz.\nKronologia.\nHauek dira euskal bibliagintzako urrats nagusiak:\nBertsio osoak.\nGorago aipaturikoen artean, euskarazko itzulpen osoak, beraz, honako hauek izan dira:\nLiteratura-molde nagusiak.\nProsa eta poesia Biblia osoan zehar ageri dira, bai Itun Zaharrean, bai Itun Berrian.\nItun Zaharrean hitz lauan idatzitako pasarteetan esaerak, sermoiak eta otoitzak daude. Jende ospetsu askoren testu, agur edo testamentuak jasotzen ditu, esaterako, Josue, Samuel, David edo Matiasenak. Igarleen liburuetako bakarrizketak eta elkarrizketak orobat prosazkoak dira. Profeten liburuetan sermoiak ugariago dira; sermoi alorrean garrantzi handikoa izan zen Deuteronomioa. Otoitzetarako batez ere forma erritmikoak erabili ziren arren, aipagarri dira, adibidez, Salmoak, Ester, Judit edo Erregeen liburuetako otoitzak.\nUrri dira gertaera edo leku jakinei buruz deskribapenak, baina salbuespen dira, adibidez, Salomon tenpluko eta haren inguruko eraikinen berri ematen duten pasarteak. Balio handiko eta ugariago dira errege aginduak eta babiloniarren eta persiarren aldarrikapenak, hebreeraz edo arameraz hitzez hitz jasoak. Makabearrak liburuko lehen atalean ituntze eta hitzarmenak agertzen dira, eta azalpen aberatsak jainkoaren eta Israelgo hamabi leinuen arteko hitzarmenari buruzko testuetan; haiei esker leinu ohikune, betebehar eta batez ere mehatxu eta aginduen berri eduki da.\nGutun generoa oso landuta dago: zaharrena Urias hiltzeko agindua ematen duena da. David erregeak agindu hori eman zuen, Urias bere gudalburuaren emazte Betsabez gozatu osteko haurdunaldia zuritzeko. Era berean, adierazpen asko agertzen da senitarte, lurralde, muga, eskaintza eta abarri buruz, nahiz zail izan adierazpenak benetako ala ariketa literario huts ote diren zehaztea.\nKontakizunei dagokienez, bi ildo garbi-garbi bereizten dira: batetik, irudimen handiko eta poesiaz beteriko idatziena; bestetik, eguneroko bizitzari atxikiagoa. Lehen ildoaz, mitologia, fantasia, elezahar eta abarri buruz idatzi franko jasotzen da, Bibliako jainko-bakartasunak onesten ez dituen ezaugarriez gabetuak. Herritar eta ipuin herrikoi eta fantastikoetan azpimarratzeko dira Sansonen egitandiak, animalia kontakizunak (Balaamen astoa, Eliasen belea, etab.). Bestetik, pertsonaia jakinen historiak eta tribuen jatorria azaltzeko asmoz idatziak asko dira. Hebrear historiari buruz, datu erlijioso eta objektibo asko azaltzen da.\nPoesian, literatura balioagatik bereziki azpimarratzekoak dira Salmoak, Abestietan Abesti, eta Job.\nItun Berrian, hiru literatura molde dira nagusi: kontakizun historikoak, gutunak eta idatzi apokaliptikoak.\nEragina.\nBibliak hainbat eremutan izan du eragina[22] mundu osoan zehar; gainera, hainbeste hizkuntzatara itzuli denez, errazago zabaldu da eta eragin du. Eguneroko bizitzan ditugun eremu asko dira Bibliaren eragina dutenak:[23]\nLiteratura:[24] Bibliako kontakizunen eragina idazle eta idazlan ugaritan dago, baita erlijioekin oso kritiko direnengan ere (adibidez, Bernardo Atxagak adierazi zuen Gabriel Arestiren iturri funtsezkoa Biblia dela).\nLiteratura biblikoak eragin itzela izan du Mendebaldeko kulturan eta historian. Biblian Israel herriko erlijio, filosofia eta literatura tradizioa bilduta dago, eta ondorengo hiru ezaugarri nagusi hauengatik bereziki garrantzitsua da:\nHainbat liburu eragin horren adibide dira, Erdi Aroan, \"Andre Mariari mirariak\", \"Maitasun Onaren liburua\" eta Teresa \u00c1vilakoaren liburuak. Orain, aldiz, \"Finis Mundi\" eta \"El Hereje\" adibidez.\nZinema: Zineman, erlijioa asko landu den gaia da. Film asko daude erlijioari buruz, hizkuntza askotan, baina Bibliari buruz espresuki ez daude hainbeste. Hala ere, \"Noah's Ark, King of Kings\", eta \"Quo Vadis\" bezalako filmak daude.[25]\nEskultura: Gertakari bibliko ugari topa daitezke eskultura askotan, artista askok hainbat garaitan eginak. Adibidez, Michelangelok \"Moises\" egin zuen; Berruguetek, \"El Sacrificio de Isaac;\" Donatellok, \"David\".\nMusika: Errenazimentuko eta Barrokoko konpositoreez gain, oraingo konpositore batzuek ere egin dituzte obrak gai biblikoekin. Adibidez, \"Erosten Liburua\", Stravinsky artistarena; \"Abestirik Ederrena\", Pendereckirena; \"Salmos,\" Leonard Bernsteinena, \"Ester opera,\" Jos\u00e9 Mar\u00eda Ponce de Le\u00f3nena, Rafael Pombo poetaren letrarekin.\nPintura. Michelangelok, Picassok, Leonardo Da Vincik, Dal\u00edk... margolari askok egin dituzte eszena biblikoak adierazten dituzten horma-irudiak eta oihalak. Adibidez, Kapera Sixtinoko sabaian Michelangelok historia biblikoetako bat irudikatu zuen."}
{"id": "10298", "revid": "1491", "url": "https://eu.wikipedia.org/wiki?curid=10298", "title": "Berri Txarrak", "text": "Berri Txarrak Lekunberrin (Nafarroa Garaia) 1994an sortutako rock estiloko musika hirukotea da. Taldeak 2019rako etenaldi mugagabea iragarri zuen. Hamabi disko, bilduma-lan bat eta dokumental bat argitaratuak ditu, ale bakoitzean jarrera eta garapen etengabea erakutsiaz. 25 urtez, bere entzuleria zabala ezustean harrapatzen eta etengabe bide berriak irekitzen aritu da, erosotasun artistikotik ihesi. Euskal Herritik kanpo oihartzunik handiena izan duen rock metal estiloko taldea da, zuzenekoetan eta beraien laneta punk eta hardcorea, maitasunetik amorrurainoko sentimenduak jorratu izan dituztelarik.\nIbilbidea.\nHasiera batean, Gorka Urbizu (ahotsa eta gitarra), Aitor Goikoetxea (bateria), Mikel Lopez \"Rubio\" (baxua) eta Aitor Oreja (gitarra) laukoteak osatzen zuen taldea, baina azkenak 2004ean taldea utzi eta hirukote bilakatu ziren.\nGor diskoetxearen arabera, rocketik abiatuta, poparen sentsibilitatea zein metal menderaezinaren indarra jasotzeko gai dira Berri Txarrak, hardcorearen amorrua eta jarrera zein punk-rockaren energiara hurbilduz nahi ahala. Gainera, mezua zaintzen duen taldea da, inkonformista eta kritikoa, ukitu poetikoz zipriztindua. Nazioarte mailan Berri Txarrak euskal rock gogor talderik arrakastatsuenetakoa da, birak Ingalaterran, Danimarkan, Alemanian, AEBetan, Mexikon eta Nikaraguan besteak beste egin baitituzte.\nEuskadi Gaztea maketa lehiaketan entzuleen saria irabazi zuen 1996an eta Berri Txarrak izeneko lehenengo diskoak (1997) Su ta Garren ildoko kanta on sorta bat utzi zuen. Baina 1999an etorriko zen lehenbiziko ezustea, \"Ikasten\" diskoa kaleratzearekin batera. Lan hau berritzailea izan zen euskal rock gogorraren panoraman, eta gerora etorriko zen etorkizun oparoa aurreikus zitekeen. 2001eko abuztuan bukatu zuten Andoaingo Garate estudioetan, Kaki Arkarazok ekoitzitako euren hirugarren diskoa, \"Eskuak / Ukabilak\". Hor daude taldearen klasikoetako batzuk: \"Oihu\", \"Stereo\" edota \"Biziraun\" (urteko kanturik onenaren Gaztea Saria lortu zuena).\nLaugarren diskoa 2003ko urrian kaleratu zen, \"Libre (c)\" izenburupean. Osotara hamaika kantu berri, hardcorea, metala eta emo estiloa batuz. \u00abDenak ez du balio\u00bb kantuan Rise Against taldeko Tim abeslariak kolaboratu du. Disko honek harrera ezin hobea izan zuen kritika eta publikoaren aldetik (Rock Sound aldizkariak 2003ko Espainiako diskorik onena izendatu zuen).\n2005ean \"Jaio.Musika.Hil\" bosgarren albuma hirukote moduan kaleratu zuten, Karlos Osinagak grabatu eta Ed Roserekin (The Get Up Kids, Coalesce, Kurt Cobain, Motion City Soundtrack...) elkarlanean ekoitzi eta nahastua. Kritikak beste behin lan berria txalotu zuen. Mondosonoro aldizkariak 2005eko Espainiako hardcore diskorik onena izendatu zuen. \"Jaio.Musika.Hil\" diskoaren 10. urteburuko edizio berezia egin zuten: binilo gardenean edizio espezial bat, 180 gm pisatzen duena. \n2008ko maiatzean Mikel Lopez \u00abRubio\u00bb baxu-jotzaileak \"Zertarako Amestu Tour 2008\" bira amaitzean taldea utziko zuela iragarri zuen. 2010eko abuztuaren 9an taldea uztea erabaki zuela jakinarazi zuen Aitor Goikoetxeak, Galder Izagirreri lekua utzita bateria lanetan. 2014ko azaroaren 24an, taldearen 20. urteurrena zela eta, 20 kanta zituen disko hirukoitza kaleratu zuen Berri Txarrak, \"Denbora da poligrafo bakarra\" izenarekin. Albumaren hiru zatietako bakoitzak ekoizle bat du: Ross Robinson, Ricky Falker eta Bill Stevenson.\n2017ko azaroaren 24ean lan berria argitaratu zuten: \"Infrasoinuak\". AEBetan grabatu zuten eta ekoizleak Bill Stevenson eta Jason Livermore izan ziren. 2018an \"Infra Tour 2018\" burutu zuten munduan zehar.\n2018ko abenduan, Gorka Urbizuk iragarri zuen taldeak \u00abetenaldi mugagabea\u00bb egingo zuela, 2019rako prestatua zuten \"Ikusi Arte\" biraren ondoren.\n2019ko Azaroaren 23an azken kontzertua iragarri zuten. Taldekide ohiak agertu eta bi kantu aurkeztu zituzten.\n2019ko abenduaren 5etik 8ra azken aldiz egon ziren publikoaren aurrean Durangoko azokan. Hemen, \"Ikusi Arte Tour 2019\"ko liburua aurkeztu zuten, \"Berba eta Irudia\" deituta.\nKolaborazioak beste taldeekin.\nRise Againsten taldearen Europako birako hasierako taldea izateaz gain, Libre albumean Tim McIlrathek (Rise Againsteko abeslaria) parte hartzen du \u00abDenak ez du balio\u00bb kantuan. Horretaz gain, abeslari berak \u00abFolklore\u00bb eta \u00abAchtung!\u00bb kantuetan ere abesten du. Beste izen handiko taldeko batzuek ere kolaboratu dute Berri Txarrak taldearekin, hala nola: Boikot (\u00abStop Censura\u00bb), Kauta (0Mezulari izan nahi dut\u00bb), Kerobia (\u00abZuen tragediak\u00bb), Muted (\u00abEz naiz gai\u00bb), Dikers (\u00abAprende a desconfiar\u00bb), Habeas Corpus (\u00abPor una vez\u00bb),Jousilouli (\u00abAurkituko ahal dut\u00bb), KOP (\u00abSols el poble salva al poble\u00bb), la M.O.D.A (\u00abPRMVR\u00bb), Esne Beltza (\u00abSortzen\u00bb) eta Adrenalized (\u00abGezurra ari du\u00bb). Berri Txarrak taldeak Judas Priest-i \u00abBreaking the Law\u00bb kantuarekin tributua egin zion eta \"18/98 auzolanean\" diskan \u00abMin hau\u00bb kantuarekin 18/98 makroauziaren kontra azaldu zen. Bestalde, Berri Txarrakek 2012an Elorrion egindako Gazte Topaguneko kantuan, \u00abBisai Berriak\u00bb , ere parte hartu zuen Lehiotikan-eko Gorkarekin, Zea Mays-eko Aiorarekin, El Coraz\u00f3n de Sapoko-ko Fernandorekin eta Kuraia eta Matxurarekin.\nGorkak (taldeko abeslaria eta gitarrak) paraleloki beste hainbat proiektutan parte hartu du; Peiremans+,zeinekin bost kantu editatu zituen, edo Katamaloren \u00abBihotz Bakartien Kluba\u00bb ekimenean, esaterako.\nDiskografia.\nKolaborazioak.\nHorietaz gain, beste zenbait bildumatan hartu dute parte:\nUne esanguratsuak.\nBerri Txarrak Aragoien zentsuratua eta \"persona non grata\" izendatua.\nZaragozan 2015eko irailaren 25ean NATOren eta haren maniobra militarren aurka kantaldia egitekoa zen, eta Berri Txarrak taldeak ere kantatuko zuela iragarri zen. Aragoiko gobernuan zen alderdiak, PPk, Berri Txarrakek kantaldian parte hartzea debekatzea eta taldekideak Aragoin \"persona non grata\"tzat izendatzea eskatu zuen. Horren aurrean, eta zenbait hedabidek Berri Txarraken izen onaren aurka abiarazi zuten kanpainari erantzuteko asmoz, taldekideek adierazpen hau plazaratu zuten:\nBerri Txarrak MTVn jotzearen ondorioz eztabaidak sare sozialetan.\n2018an Bilbon EMA-MTV sarien emanaldia burutu zen. \"Piztu Bilbao, itzali MTV\" plataforma oso aktibo agertu zen MTVak inposatzen duen kultura eredu kapitalistatik kontra. Testuinguru horretan Bizkaiko Foru Aldundiaren babespean azaroaren 3an Bilboko San Mames estadioan antolatu MTVren hainbat kontzertu, horien artean Berri Txarrak taldearena. Eztabaida bizia piztu zen sare sozialetan taldeak bere kantuen hitzetan defendatutako balioak MTV musika kate erraldoiak bultzatzen duen gizarte ereduaren kontrakoak zirela adieraziz. Ordu erdiko emanaldia hastean Gorka Urbizuk hitz hauek bota zituen txalo zaparrada bat jasoz: \u00abEuskal kultura ikusezin izateari uzteko bakoitzak egin dezala ahal duena; guk ez daukagu formularik, baina hona gatoz umiltasun osoz\u00bb. \nEtenaldi mugagabearen iragarpena.\n2018ko abenduaren 12an ezuste handia eragin zuen bere jarraitzaileen eta orokorrean euskal jendartean taldeak 25 irteko ibilbidearen ostean bere etenaldi mugagabea egitea erabaki izanak.\nHamazazpi urteko mutikoa nintzenetik (1994) inongo etenik gabe taldean jardun eta munduan barna milatik gora kontzertu eman ondoren (Lekunberritik hasi eta Zelanda Berriraino, New Yorketik Sao Paulora, Managuatik Madrilera, Nantesetik Pekinera\u2026); furgoneta zein hegazkinetan ordu mordoa igaro, afiziotik ofiziora pasa eta proiektu honi dedikazio osoa eskaini izanaren poza eta nekea bihotzean, zera jakinarazi nahi dizuet mezu honen bidez: BERRI TXARRAK-ekin ziklo ahaztezin bat ixteko garaia heldu dela sentitzen dut. Geratzeko beharra daukat, distantzia hartzekoa. Horren konplikatua eta sinplea da. Hogeitaka urtetan atsedenik hartu gabe aritu ondoren, egunetik egunera nekezagoa zait higadura emozional eta fisiko honi aurre egitea. Oraintxe bertan gure erritmoak ez doaz parean eta ez gaude %100ean jarraitzeko moduan. BTX-en entzuleek ez lukete ulertuko hala segitzea, eta erabakia benetan zaila den arren, gauden tokian jarri gaituztenenganako errespetua beti egon da talde honen lehentasunen zerrendaren gorenean.\nMusika eta sormena ulertzeko modu asko dago, sortzaileak beste ziurrenik. Baina momentu batetik aurrera ezbaian jarri behar da ia dena. Erabaki beharra dago beti atezuan dagoen inertziarekin ze harreman mota eduki nahi duzun. Aroak ixten asmatu eta berriak abiatzen saiatu. Bestela esanda: ikasten segi.\nHori horrela, 2019rako prestatu dugun bira luzearen ondoren taldeak etenaldi mugagabea egingo duela jakinarazi nahi dizuegu. Ospakizun bira berezia izango da zinez, ez alperrik 25 urte beteko baitira taldearen sorreratik (mende laurden!). Ikusi Arte Tour 2019 honen inguruko xehetasunak datozen egunotan argituko ditugu.\nGauza asko egin ditugu, geure modura egin ere, ez dugu berehalakoan ahaztuko. Urrats bakoitzeko, beti saiatu izan gara egindako horretan maitasun osoa jartzen. Izango da astirik musikaren bidez bizitakoa eta bizi arazitakoaz sakonago hausnartzeko. Momentuz gure asmoa drama edo nostalgia oro saihestu, bidaia haluzinante honengatik topo egin eta zuekin batera geratzen diren kontzertuez gozatzea da. Elkarrekin inoizko ozenen egingo dugu oihu, arima urratu arte!\nBihotz eta belarri asko hunkitu dugun sentipena daukagu eta zuekin esker oneko agertzea besterik ez zaigu geratzen. Talde bati gerta dakiokeen gauzarik handiena da halako entzulegoa izatea eta horregatik ESKERRIK ASKO erraldoiena zuentzako da. Eskerrik asko, orobat, gure senitarteko, lagunarte eta bikotekideei zuen ulerberatasunagatik, gauzak erraz jarri dizkiguzuelako trukean ezer eskatu gabe. Mila esker urteotan guztiotan BTX crew lantalde bikaina osatu duzuenoi, beti izan zarete gure bigarren familia. Eskerrik asko antolatzaile, zigilu, ekoizle, talde, erakunde, gaztetxe, disko-denda, areto, jaialdi, teknikari, musikari, hedabide, lagun, etsai eta rockaren fauna basati honetan beharrezko diren beste hainbat izakiri. Zuek gabe, hau guztia ez zatekeen posible izango.\nGu bagoaz, musikak darrai: talde on piloa dago bazterrotan barna, euren kontzertuen entzuleen artean topatuko gaituzue. Bien bitartean, adierazteko molde berriak bilatuko ditut, exigitzea zilegi den gutxieneko hori elikatzen jarraitu ahal izateko: kantuak sortu eta jendearekin partekatzeko pasioa, alegia. Helduko dira doinu berriak, noiz eta nola ezin jakin momentuz.\nBTX-ek bederatzi disko, dokumental bat eta bilduma lan bat uzten ditu oinordetzan. Euskarazko ehun abestitik gora, norbaitek entzun edo kantatzen dituen aldi oro bizirik mantenduko direnak. Inon izatekotan, hortxe baitatza kantuaren indarrak.\nGu bagoaz, baina gugan betirako iraungo du akorde bakoitzean txertatu genuen leitmotive horrek: JAIO.MUSIKA.HIL. Hori, berrizaleok, ezingo digu inortxok ere kendu. Estutu bana.\nGorka Urbizu \u2013 Berri Txarrak 2019ko otsailean taldeak prentsaurrekoa eman zuen Lekunberrin, 2018an iragarritako etenaldi mugagabearen inguruko azalpenak emateko. Bertan Gorka Urbizu taldeko abeslariak azaldu zuen bera izan zela etenaldiaren erabakia hartu zuena, taldekideekin hitz egin ondoren eta gaia bueltaka zeukatela azkeneko urteetan, baina Zeelanda Berrian jo zuten milagarren kontzertua \u201cmugarri\u201d izan zela. Itzultzeko atea irekita uzten dutelako \u201cetenaldi mugagabea\u201d eta ez amaieraz hitz egin izan dutela. \nMakrokontzertua Kobetamendin.\n2019an zehar agurrerako \"Ikusi Arte Tourra\"k taldea eraman du hamaika kontzertu ematera baina horien guztien artean uztailaren 14ean Kobetamendin emandakoa nabarmendu zen. 20.000 lagunen aurrean, hiru orduz jo zuten ia 20 musikari lagunek lagunduta: Anari, Broken Brothers Brass Band, Facu D\u00edaz, Jurgi Ekiza (Willis Drummond), Ricky Falkner (Egon Soda, Love of Lesbian), Aitor Gorosabel (Su Ta Gar), Matxet (Jousilouli), Toni Mejias (Los Chikos del Ma\u00edz, Riot Propaganda), Aritz Mendieta (Deabruak Teilatuetan), Karlos Osinaga (Lisabo), Marin Perarnau (Mucho), Aiora Renteria (Zea Mays), David Ruiz (La M.O.D.A), Matt Sharp (ex bajista de Weezer), Nerea Urbizu (Ene Kantak, Katamalo), Enrique Villareal, \"el Drogas\" (Barricada)."}
{"id": "10299", "revid": "237", "url": "https://eu.wikipedia.org/wiki?curid=10299", "title": "Berri txarrak", "text": ""}
{"id": "10300", "revid": "63274", "url": "https://eu.wikipedia.org/wiki?curid=10300", "title": "Optimates", "text": "Optimates (latinez \u00abhoberenak\u00bb edo \u00abaristokaratak\u00bb) Erromatar Errepublika beranteko senatari batzuek beren buruari ematen zioten izena zen. Senatari talde hark Herri Biltzarretako botereak murriztu eta Senatukoak handitu nahi zituen, Senatua ganbera egonkorragoa eta arduratsuagoa zelakoan. \"Populares\" taldea zuen aurkari, kontrako politika hobesten zuelako. Haien arteko ika-mikek bortizkeria eta gerra zibila piztu zituzten.\n\"Optimates\" taldeak nobleziako leinuak hobesten zituen postu publikoetarako, batez ere probintzietatik zetozen gizon berrien aurrean. Ironikoki, \"optimates\"-en azken defendatzaile sutsua, Zizeron, probintzietako \u00abgizon berria\u00bb zen.\nErromatar hiritartasuna Italiatik kanpora zabaltzearen kontra zeuden. Italia osora zabaltzea bera gehiegikeria zen, haien ustez. Kultura helenistikoaren kontrakoak ziren orobat, Erromako gazteria usteltzen zuelakoan. Soldadu beteranoei lur-soroak banatzearen alde zeuden, beterano zoriontsuek jeneral matxinatuekin bat egiteko arrisku txikiagoa baitzuten.\nHaien urrezko garaia Sila diktadorearen aldian etorri zen (K. a. 81 -79). Orduan, Herri Biltzarrak ia-ia eskumenik gabe geratu ziren. Senatarien kopurua 300dik 600era igaro zen. Italiako iparraldean soldadu andana kokatu zuten, han bizi zitezen. \"Populares\"etako asko zerrenda beltzetan sartu eta hil zituzten. Silak boterea utzi ondoren, politika hori irauli zen pixkanaka.\n\"Optimates\" taldeko beste politikari esanguratsu batzuk Katon Maior eta Katon Minor, Milo, Marko Bruto, eta azken urteetako Ponpeio Handia izan ziren."}
{"id": "10301", "revid": "105290", "url": "https://eu.wikipedia.org/wiki?curid=10301", "title": "Populares", "text": "Populares (\"Herriaren aldekoak\") Berant Errepublikako aristokrata talde batek bere burua eman zion izena da. Haien helburua Herri Batzarretako botereak handitzea zen, noblezia, eta, batez ere, \"Optimates\" taldearen (haien aurkarien) botereak murriztu ahal izateko.\nErromatarrak probintzietara eramatearen aldekoak ziren. Halaber, hiritartasuna Italiatik kanpo hedatu nahi zuten. Julio Zesarren diktadurarekin Populares-en urrezko garaia etorri zen. Hala ere, Bigarren Triunbiratorekin haien idealak hil ziren.\nTalde honetako beste politikari handiak honako hauek ziren: Gaio Grako, Tiberio Grako, Gaio Mario, Klodio Pulker, eta Lehen Triunbiratoan, Kraso eta Ponpeio Handia ere bai."}
{"id": "10302", "revid": "65203", "url": "https://eu.wikipedia.org/wiki?curid=10302", "title": "Pitxitxi saria", "text": "Pitxitxi saria () futbol arloko sari bat da, Espainiako \"Marca\" kirol-egunkariak urtero Espainiako futbol ligako lehen mailako goleatzaile nagusiari ematen diona. Izena Athletic taldean aritu zen Rafael Moreno Aranzadi \"Pitxitxi\" jokalari famatuaren omenez jarri zioten.\nTelmo Zarrak 1951ean ezarritako 38 goletako markak gaindiezina zirudien baina 2011 urtean Cristiano Ronaldok 40 gol lortu zituen eta Lionel Messik 2012 urtean 50 sartu zituen.\nAntzeko beste sari bat ere badago, gol gutxien jasotzen duen atezaina saritzen duena, Zamora saria deritzona.\nPitxitxi sariaren irabazleen zerrenda.\nGaraikur hau 1952/53 denboraldiaz geroztik urtero banatu da. Lehenagoko irabazleak ondoren saritu ditu Marca egunkariak."}
{"id": "10303", "revid": "512", "url": "https://eu.wikipedia.org/wiki?curid=10303", "title": "Marko Kalpurnio Bibulo", "text": "Marko Kalpurnio Bibulo () Berant Errepublikako erromatar politikaria izan zen. Katon Minorren suhia, \"Optimates\" taldearekin bat egin zuen.\nK.a. 59an, \"Optimates\"-ek lagunduta, kontsul izendapena lortu zuen, Julio Zesarrekin batera (honek talde horren laguntzarik ez zuen jaso jakina). \"Optimates\"-en etsaiek Julio Zesarren laguna, Luzio Luzeio, nahi zuten posturako. Bibulori aurre egiteko, Zesarrek Ponpeio eta Krasorekin batera Lehen Triunbirato osatu zuen.\nKontsulatuan aritu zenean, Zesarrek proposatutako Ponpeioren beteranoei lur-soroen banaketa galarazten saiatu zen Bibulo. Horretarako, Asanblada Zenturiatua festa erlijiosoetan bildu behar zela agindu zuen Bibulok. Nolanahi ere, Zesarrek asanbladari proposapena espero bezala luzatu zion. Bibulok prozesua moztu nahi zuen, baina jendeak txistuka eta istiluka hasi zen. Bibulok, asanbladatik ihes eginda, Zesarren esku bakarretan utzi zuen kontsulaldia. \"Populares\"-ek, Zesarren aldekoek hain zuzen ere, urte horretako kontsulak \"Julio\" eta \"Zesar\" zirela esaten zuten txantxetan. Bibulo etxean babestu zen aurkarien erasoetatik.\nK.a. 52an, Ponpeioren alde egin zuen Bibulok, Zesarrengandik urruntzen ari zelako. Bibulok zein Katon Minorrek utzi zion Ponpeiori kontsul bakarra izatea, Klodio Pulkerren hilketa gorabehera. K.a. 51n, Siria probintziako gobernatzaile izendatu zuten Bibulo. Hor, armada iraindu zuen bera iritsi baino lehen irabazitako batailaren ohorea aldarrikatuz.\nK.a. 48an, Zesarrek Rubikon ibaia zeharkatu ondoren, Bibulok Ponpeioren alde jo zuen ezbairik gabe. Itsaso Adriatikoko armadaren burua izan zen. Zesarren itsas-armada atzeman zuen. Baina alferrikako garaipena bihurtu zen hori, Zesarrek Farsalus bataila erabakigarria irabazi zuelako. Urte horretan bertan hil zen Bibulo."}
{"id": "10304", "revid": "39241", "url": "https://eu.wikipedia.org/wiki?curid=10304", "title": "Bibulo", "text": ""}
{"id": "10305", "revid": "9234078", "url": "https://eu.wikipedia.org/wiki?curid=10305", "title": "Junio Bruto", "text": "Luzio Junio Bruto () Erromatar Errepublikako fundatzaile mitiko bat zen. 509an Erromako lehen kontsuletako bat ere bazen.\nHautaketa hori baino lehen, Erroma erregeek gobernatzen zuten. Azken erregea, Luzio Tarkinio Superbo, boteretik kentzeko matxinadaren burua izan zen Bruto, Tarkinioren semeak Brutoren arreba, Lukrezia, bortxatu zuelako. Tito Liviok ematen digu horren guztiaren berri. Nolanahi ere, galiarrek Erroma arpilatu (K.a. 390) baino lehenagoko kontuez ez zegoen inolako erregistrorik, Tito Livioren garairako ere ez. Hori zela eta, garai horretarako kontakizunak historian baino legendan oinarritzen dira.\nTito Liviok zioenez, Brutok bazeuzkan Tarkinio hiltzeko zioak. Izan ere, Tarkiniok Brutoren anaia baten hilketa agindu zuen, anaia hori Tarkinio errege bihurtzearen kontra agertu zelako.\nBruto Tarkinioaren familian mozorroturik sartu zen. Haren semeekin Delfosko orakulura joan zen, Erromako hurrengo erregea zein izanen zen jakitera. Orakuluak erantzun zien amari musu bat emanen zion lehenengoa izanen zela erregea. Brutok uste zuen Orakuluk lurraz ari zela. Horregatik, estropezu egindakoan musu bat eman zion lurrari.\nErromara itzulita, hiria alboko tribu baten kontra borrokatzen ari zen. Brutok orduantxe ezagutu zuen Lukrezia bortxatu zutela. Emakumeak, gainera, ohore galduta, bere buruaz beste egin zuen. Brutok erregearen kontrako matxinada abian jarri zuen. Tarkinio eta haren familia hiritik botata, Brutok boterea Erromako Senatuan geratzen zela aldarrikatu zuen."}
{"id": "10306", "revid": "360", "url": "https://eu.wikipedia.org/wiki?curid=10306", "title": "Erromako Senatu", "text": ""}
{"id": "10307", "revid": "28807", "url": "https://eu.wikipedia.org/wiki?curid=10307", "title": "Panamako ubidea", "text": ""}
{"id": "10308", "revid": "119347", "url": "https://eu.wikipedia.org/wiki?curid=10308", "title": "Titikaka", "text": "Titikaka (; kitxuaz eta aimaraz: \"Titiqaqa\") Andeetako Altiplanoan, Peru eta Boliviaren arteko aintzira da. Itsas mailatik 3.812 m-ko garaieran dago eta 8.372 km\u00b2-ko eremua du. Ontziz zeharka daitekeen munduko aintzira garaiena da eta, hedadurari dagokionez, Hego Amerikako bigarren aintzira da eta munduko 19.a.\nGeografia.\nTitikaka aintzirak 8.372 km\u00b2-ko eremua du; 4.772 km\u00b2-ko azalera Perukoa da, eta gainerakoa (3.790 km\u00b2) Boliviakoa. Sakonera handiena 281 m-koa da eta kostaldeetan sakonera txikiko badiak zabaltzen dira.\nAintzira ia banandurik dauden bi ur-eremuz osaturik dago, Tiquinako tartean lotzen direnak. Tarte honek 800 metroko zabalera du tokirik estuenean. Ur-eremu zabalena, Lago Grande edo Lago Chucuito, batez beste 135 metro sakon da (gehienezko sakonera 281 m). Ur-eremu txikiena, Lago Peque\u00f1o edo Lago Hui\u00f1aimarca (kitxuaz, \"Wi\u00f1ay Marka\") deitua, batez beste 9 metro sakon da (gehienezko sakonera 40 m).\nTitikakaren betebide nagusia bost ibai dira: Ramis, Coata, Ilave, Huancan\u00e9 eta Suchez ibaiak. Haiei ura euritatik eta Andeetako glaziarrak urtzetik datorkie. Beste 20 ibaik edo ura isurtzen diote. Aintziran biltzen den ur gehiena (% 90 inguru), ordea, lurrundu egiten da eguzki irradatzearen indarragatik eta goi-ordokiko haize lehorrengatik. Aintziraren hegoaldetik Desaguadero ibaia irteten da eta Boliviako Poopo aintziraraino eramaten du ura.\nUharteak.\nTitikakan 41 uharte daude, batzuk biztanle kopuru handikoak. Hauek dira nagusiak:\nKlima.\nTitikakako klima garaiera handiko azpitropikalaren eta alpinoaren arteko ezaugarriak ditu. Urte guztiko tenperaturak freskoak edo hotzak dira. Urteko pilatutako prezipitazioa 610 mm-koa da, eta gehiena udako ekaitz erauntsietan jasotzen da.\nFauna eta flora.\nTitikakako landare bereizgarrenetako bat totora (\"Schoenoplectus californicus\") da, uru etniakoek txalupak egiteko baliatzen dutena. \"Myriophyllum elatinioides\" (\"hinojo llacho\"), \"Zannichelia palustris\" (\"siji llacho\") eta \"Elodea potamogeton\" (\"yana llacho\") murgildutako landareek \"llacho\" deitutako formazioa osatzen dute. Beste ur-landare batzuk \"Azolla filiculoides\", \"Lemna gibba\" eta \"puru\u00f1a\" (\"Chara sp.\") alga dira.\nAltiplanoko iktiofaunak taxonomia-aniztasun txikia du. Bertako espezie autoktonoak hiru generotakoak dira: \"Orestias\", \"Astroblepus\" eta \"Trichomycterus\". \"Orestias\" generoa Peru, Bolivia eta Txileko garaiera handiko aintziretan eta haietara isurtzen diren ibaietan endemikoa da. Genero horretako 23 espezie (tartean beharbada galdurik dagoen \"Orestias cuvieri\") Titikakaren arroan baino ez dira aurkitu. Arrantza komertzialean \"karachi\"a (\"Orestias luteus\") eta \"ispi\"a (\"Orestias ispi\") garrantzitsuenak dira. Haiez gain, populazio handiak dituzten espezie sartu batzuk, hala nola ortzadar-amuarraina (\"Oncorhynchus mykiss\") eta \"pejerrey\"a (\"Odontesthes argentinensis\") ere ustiatzen dira.\nArriskuan dauden beste espezie endemiko batzuk \"Telmatobius culeus\" igela eta \"Rollandia microptera\" txilinporta dira. \"Lophonetta specularioides\", \"Anas puna\", \"Anas flavirostris\", \"Anas cyanoptera\", \"Anas platalea\", \"Oxiura ferruginea\" eta \"Fulica ardesiaca\" ehiza-hegaztiak dira. Aintzira flamenkoentzako (\"Phoenicopterus chilensis\") eremu garrantzitsua da.\nHistoria.\nBertan Amerikako kulturarik zaharrenetakoak sortu ziren. Hegoaldeko kostaldetik hurbil Tiahuanaco hiriaren hondakinak daude. Tradizioaren arabera, Sol edo Titikaka uhartean (aintzirako uharterik handienean) sortu zen inka herria.\nDemografia.\nAintziraren bazterretan aimara, kitxua eta uru etnietako kideak bizi dira. Puno (Peru aldean) eta Guaqui (Bolivia aldean) aintziraren ertzeko hiri nagusiak dira. Beti ere, landa inguruko biztanleria hirietakoa baino ugariagoa da.\nTitikakaren arroak osotara 2.054.622 biztanle ditu: 1.132.378 peruar aldean eta 922.244 boliviar aldean, era honetan banatuak:"}
{"id": "10309", "revid": "512", "url": "https://eu.wikipedia.org/wiki?curid=10309", "title": "Erromatar Monarkia", "text": "Erromatar Monarkia () Erroma hiria eta haren menpeko eremua gobernatzeko era izan zen, hiria fundatu zenetik Errepublika sortu zen arte.\nLegendak dioenez, Romulok hiria K.a. 753an fundatu zuen. K.a. 510ean, Junio Bruto matxinatu zen azken errege Tarkinio Superboren kontra, eta, garaitutakoan, Errepublika sortu zuen.\nErromaren Sorrera.\nTiber ibaiko ibi baten ondoan sortu zen Erroma. Ibaitik gora eta behera zebilen trafiko eta merkataritzarengatik hazi zen hiria, izan ere, ibia itsasotik 25 bat kilometrora zegoen, eta itsasontziz irits zitekeen hara. Arkeologiak erakusten duenaren arabera, hiria K.a. VIII. mendean sortu zen, Palatino, Kapitolino eta Kirinal muinoetan hain zuzen ere; muino haiek, hiria inguratzen zuen lautada emankorrean, defentsarako oso kokaleku onak ziren. Tokiaren defendagarritasun horrek eta Tiber ibaiak eskainitako merkataritza oparoak eragin zuten hiriaren hazkundea eta indartzea. Etruriaren eta Campaniaren arteko merkataritza bideen erdigune izateak ere Lazio eskualdeko merkataritza eremu garrantzitsuenen bihurtu zuen.\nLehenengo biztanleak latinoak eta sabinarrak omen ziren. Latinoak Germal herrixkan bizi ziren, Palatino mendiaren () magaletan eta sabinarrak, berriz, Viminal eta Kirinal muinoetan. Etruriarrek K.a. VII. mendean Erroma haren menpe eduki zuten, aristokrazia eta monarkia osatuz. Theodor Mommsen historialariak dioenez, ordea, etruriarrek ez zuten inoiz Erroma menderatzerik lortu. Haren ustez jatorri etruriareko familia batzuek lortu zuten erregetza, soberania latindarra mantenduz, hau da, erregea etruriar jatorrikoa bazen ere, Erroma ez zegoen etruriarren menpe.\nDena dela, tradizioak dio erregetza sistemak 200 urte inguru iraun zuela, eta gero erromatarrek gobernu-sistema berritu zutela, errepublika sortzeko. Sistema berrian, gobernatzaileek beren borondatea gauzatzeko eragozpenak aurkitzen zituzten, monarkia ekidin nahian.\nLiviok, Dionisio Halikarnasokoak, Plutarkok eta beste zenbait historialarik idatzi zutenez, Erroma bere lehen mendeetan zazpi erregek gobernatu zuten. Varronen kronologiaren arabera erregeen garai hark 243 urte iraun zuen. Hala ere, Brennusen buruzagitzapean galiar senoiek Erroma arpilatu zuten, Alliako gudua irabazi eta gero, K.a. 390. urtean (Varronek dioenez), eta arpilaketa horretan Erromaren artxibo historiko guztiak galdu edota suntsitu egin ziren. Hori horrela, eta gaur egun Erromatar Erresumari buruzko garaiko dokumentaziorik ez dagoenez, historialariek Erromatar Erresumari buruz kontatutakoa modu oso kritikoan hartu beharra dago.\nKondairak dioenez, Erroma K.a. 753ko apirilaren 21ean fundatu zuen Romulok eta hortik aurrera zenbatzen zituzten erromatarrek euren urteak (). Romulo Eneas troiar printzearen ondorengoa zen. Ika-mika baten ondorioz Remo anaia hildakoan, Romulo Erromako lehenengo erregea bilakatu zen. Emakumerik gabe, sabinarrei emakumeak bahitu zizkieten erromatarrek, eta halaxe batu ziren latindarrak eta sabinarrak.\nErregearen Botereak.\nErrepublikaren garaiaren aurretik, Erroma erregeek (latinez: \"rex\", plurala \"reges\") gobernatutako monarkia zen. Errege guztiak, Romulo kenduta (hiriaren fundatzailea izan zelako) Erromako jendeak aukeratu zituen, bizi ziren artean haien gobernatzaile izan zitezen, gauzak horrela batek ere ez zuen indarkeria erabili tronua eskuratzeko. Antzinako historialariek, haatik, aukeraketa hautagaiaren bertuteen araberakoa zela aipatzen dute, eta aukeraketa ez zela familia irizpide dinastikoak kontuan hartuta egiten.\nHistorialari klasikoek zail egiten dute erregearen botereak zein ziren ulertzea, Errepublika garaiko kontsulen botere berak esleitzen baitzizkioten. Gaur egungo historialari batzuek boterea herriaren eskuetan zegoela pentsatzen dute, eta erregea Erromatar Senatuaren buru baino ez zela, beste batzuek ordea erregeak zuela subiranotasun osoa uste zuten.\nHala ere, hauexek dira oro har Erromako erregeari esleitzen zaizkion botereak:\nBotere Betearazlearen Buru.\nErregeak \"imperium\"-a zuen, hau da, botere militar, betearazle eta judizial gorena. \"Imperium\"-a erregea hil arterakoa zen eta ez epaitua izateko eskubidea ematen zion, horrez gain, \"imperium\"-a zuen hiritar bakarra izanik, legioen gaineko botere absolutua ematen zion. Haren boterea areagokoa zen, kontuan hartuta Errepublika garaian hiritarrak magistratu \"imperium\"-dunen gehiegikerietatik babesten zituzten legeak garai hartan existitzen ez zirela.\nErregeak zuen beste botere bat kargu publikoak izendatzearena zen. \"Tribunus celerum\"-a (zelereen tribunoa) aukeratzen zuen Ramnesen tribuno eta aldi berean erregearen bizkartzainen, zelereen (, Inperioaren garaiko Pretoriar Guardiaren aitzindariak) buru izateko. Tribunoa zen, erregearen ondoren, Erromako gizasemerik boteretsuena, eta Kurien Batzarra deitu eta hari legeak aurkezteko eskumena zuen. Erregea boterera heltzean aukeratua zen eta erregea hiltzean postua uzteko beharra zuen.\nErregeak izendatutako beste kargu bat \"praefectus urbi\"-a zen, Hiriko Prefektua, hain zuzen. Hiriko zaindaria zen gizon hau, eta erregea hiritik kanpo zegoenean erregearen botere eta eskumen guztiak zituen, hiri barneko \"imperium\" bezalako baten bidez.\nErregeak zuen beste eskumen bat patrizioak Senatura deitzearena zen, hau da, edozein hiritar senatari, eta, beraz, patrizio bihurtzearena.\nApaiz Gorena.\nZiurra dena da Erregea zela Erroman \"auspicium\" boterea zuen bakarra, hau da, augureen buru zen, eta horrek Erroman auspizioak egiteko eskubidea ematen zion. Hori oso garrantzitsua zen, ezin zelako negozio publikorik egin Erroman jainkoen onarpenik gabe, jainkoen onarpena auspizioen bitartez ezagutzen zelarik. Hiritarrek erregea nazio erlijioaren burutzat zuten eta Jainkoen eta haien arteko bitartekaritzat (ustez hortik dator \"pontifex\" izena, \u00abzubi-eraikitzailea\u00bb, kasu horretan jainkoen eta hiritarren arteko zubien eraikitzailea) eta horren ondorioz errespetua zioten, eta beldurra baita, jainkotasun elementu bat egozten baitzioten.\nErromatar Egutegia kontrolatu eta aldatzeko ahalmena zuen, erlijio zeremonia guztiak zuzentzen zituen eta erlijio-gizonak izendatzen zituen. Esaten denez, Romulok augureak eratu zituen, eta hura izan omen zen Erromak inoiz izandako augurerik onena. Halaber, Numa Pompiliok pontifizeak sortu eta erromatar erlijioko dogmak eratu zituela esaten da.\nBotere Legislatiboaren Buru.\nErregeen garaian Senatuak eta Kurien Batzarrak oso botere eta agintaritza gutxi zuten: ez ziren erakunde independenteak eta ez zuten baimen gabe batzartu eta estatu kontuak eztabaidatzeko aukerarik. Erregeak, eta kasu batzuetan zelereen tribunoak baino ezin zituen deitu eta lege proposamenak egin. Halere baziren bi erakundeen arteko desberdintasunak: Kurien Batzarrak bazuen aukera erregeak proposatutako legeak bozkatu eta onartzeko, baina Senatuak aholkularitza eskumena baino ez zuen, erregeari aholkuak eman ahal zizkion, baina ezin zien haren ekintzei ezezkorik egin. Erregeak bere kasa egin ezin zuen gauza bakarra, zeinarentzat Kurien Batzarraren eta Senatuaren onarpena behar zuen, atzerritarren aurkako gerra egitea zen.\nBotere Judizialaren Buru.\n\"Imperium\"-ak erregeari, botere militarrak emateaz gain, hiritarrak epaitzeko eskumena ematen zion; gauzak horrela erregea zen Erromako Epaile Nagusia. Kasu batzuetan pontifizeak epaile bezala izendatu ahal bazituen ere, kasu zibil eta kriminal guztien aurrean azken hitza berak zuen. Historialari batzuek diotenez, erregearen epaien aurrean ez zegoen apelazio eskubiderik; beste batzuen aburuz ordea, Kurien Batzarrean aurkeztu zitekeen apelazio eskaera, erregearen aurrean.\nErregea epaiketetan laguntzeko batzorde bat zegoen, baina batzordea aholkularia baino ez zen, azken hitza erregeak zuen beti. Horrez gain, Erregeak bi detektibe kriminal (\"quaestores parricidi\") izendatzen zituen eta epaimahai berezi bat (\"Duumviri Perduellonis\") traizio kasuak epaitzeko.\nErregeen Ezaugarriak.\nErregeak 12 liktor (bizkartzain) zituen aizkorak zituzten\" fasces\"-ak zeramatzatenak. Horrez gain, aulki kurulean jesartzen zen (\"sella curulis\"), zapata gorriak, buruan diadema bat eta soinean Toga Picta, toga morea, janzten zituen. Toga Picta zen haren ezaugarri garrantzitsuena.\nErregeen Hautaketa.\nErrege bat hiltzen zen oro, Erroman \"interregnum\" izeneko denboraldia hasten zen. Estatuaren gaineko botere gorena Senatuaren esku geratzen zen, eta hark errege berria bilatu behar zuen. Senatua batzartzen zen, eta bere kide bati \"interrex\" titulua ematen zion bost egunerako. Bost egun igarotakoan \"interrex\"-ak beste senatari bat aukeratzen zuen \"interrex\", Senatuaren onespenarekin, beste bost egunerako. \"Interrex\" batek hautagai egokia aurkitzen zuenean, Senatuaren aurrera eraman eta haren azterketaren menpe uzten zuen. Senatuak hautagaia onartuz gero, \"interrex\"-ak Kurien Batzarrera deitzen zuen, eta haren buru izaten zen erregea aukeratu bitartean.\nBehin Kurien Batzarrei proposamena eginda, Erromako hiritarrek hautagaia onartu zezaketen, edo arbuiatu. Hautagaia onartua bazen, ez zen jarraian errege bihurtzen, bi proba igaro beharko zituen erregearen botere eta autoritate guztia lortzeko.\nLehenengo proba Jainkoen onarpena lortzea zen, erregea apaiz gorena eta jainkoekin lotura izango baitzen. Horrela, augure batek hautagaia gotorlekura eraman eta harrizko aulki batean jesartzen zuen, jendeak behean itxaroten zuen bitartean. Augureak jainkoen seinale onak ikusten bazituen, hautagaiari \"auspicium\"-a ematen zitzaion, jainkoen onarpena zuela aitortzeko.\nBigarren proba herriaren onarpena lortzea zen, horretarako hautagaiak Kurien Batzarrari bere buruari \"imperium\"-a ezartzeko legea (\"lex curiata de imperio\") proposatzen zion. Batzarrak legea onartu eta haren alde bozkatzen bazuen, hautagaiak imperium-a lortu eta errege bihurtzen zen.\nTeorian Erromako hiritarrek aukeratzen zuten haien buruzagia, baina praktikan Senatua zen prozesuaren gainean kontrola zuena.\nErromako erregeak.\nHauek dira zazpi erromatar erregeak:\nRomulo (K.a. 753-717).\nRomulo ez zen lehenengo Erromako erregea bakarrik izan, Erromaren fundatzailea ere izan zen (azken hori, bere anaia biki Remoren laguntzaz).\nK.a 753. urtean Palatino mendiaren inguruan hasi ziren hiria eraikitzen eta han, usadioak dioenez, Romulok bere anaia hil egin zuen \"pomerium\"-a, hau da, hiriaren mugak, era jainkogabeko batean igarotzeagatik. Tradizioak dionez, momentu hartan Romulok hitz hauek esan omen zituen: \"Horrela hil bedi gaurtik aurrera nire hormen gainetik igarotzen den oro\". Beste historia batek dioenez Remok hiria Aventinum mendian eraikitzeko aukera egin zuen, eta hiria eraikitzeko tokiaren inguruan izandako eztabaiden ondorioz, haserrealdi batean hil zuen anaia Romulok. Bata zein bestea izan zirela edo ez zirela, kontua da Romulok anaia ohorez lurperatu zuela, eta tristezia handiz.\nHiriaren fundazioa eta gero, Romulok kriminalak, esklaboak, iheslariak eta erbesteratuak deitu zituen, hiri berrian asilo eskubidea eskainiz. Horrela Erroma inguruko zazpi muinoetatik bost populatzea lortu zuen. Hiritar berri haietatik gehienak gizonak zirenez, Romulok inguruko sabinoak festibal batera gonbidatu zituen, eta bertan haien emakumeak bahitu zituen, ezkongabeko hiritarrentzat emaztegai izan zitezen. Gertakizun hari Sabinen Bahiketa deitzen zaio. Gertaera haren ondorioz, Erroma sabinoen aurkako gerra batean sartu zen, eta gerraren ondoren Romulok sabinoak eta erromatarrak batu zituen, sabindar lider Tito Tazio-rekin batera diarkia bat osatuz.\nRomulok Erromako biztanleriatik 100 gizon nobleenak (jatorri nobleena zutenak) hautatu eta Senatua (latineko \"Senes\" = \u00abzahar\u00bb-etik) sortu zuen haiekin, erregearen kontseilari lana egin zezaten. Gizon haiei \"patres\" izena eman zien (\"pater\" = \u00abaita\u00bb, \u00abburu\u00bb-tik), eta haien ondorengoek patrizio izenak hartu zuten, erromatar noblezia sortuz. Sabindarrekin egindako bateratzearen ondorioz, Romulok beste 100 gizon deitu zituen Senatura.\nRomuloren erregetzan ere augureen erakundea sortu zen, eremu erlijiosoari begira, eta gizarte antolaketari begira, \"Comitia Curiata\". Romulok Erromako jendea hiru tributan banatu zuen: erromatarrak (\"ramnes\"), sabindarrak (\" titios\") eta atzerritarrak (\"luceres\"). Tribu bakoitzak 10 \"curia\" (\"coviria\" hitzetik, gizonezkoen komunitate) aukeratzen zituen, \"curia\" bakoitzak bozka bat zuelarik \"Comitia Curiata\"n (kurien batzarrean). Horrez gain, tribu bakoitzak 100 zaldizko eta oinezkoen 10 zenturia eman behar zituen. Horrela sortu zen Erromako lehen legioa, 300 zaldizko eta 3000 oinezko zituena. Larrialdi egoeratan, bigarren legio bat deitzeko aukera ere zegoen. \"Celeres\" (arinak/azkarrak) goardia ere sortu zuen, 300 gizonek osatua, erregearen bizkarzain bezala.\nSabinen Bahiketaren ondorioz izandako gerrez aparte, beste hainbat gerra egin zituen Romulok, hala nola Fidenae eta Veii hiri etruriarren aurka. Horrela Erromaren eraginpeko eremu bihurtu zuen Lazio-a. 36 urte errege bezala eman eta gero, 54 urterekin hil zen era ezezagunean. Usadioak dioenez, tximista batek jota hil zen, jainkoek euretako bat bezala hartu zuten seinale.\nHil eta gero jainkotu egin zuten, Quirinus izena emanez, eta gurtza izugarria eman zitzaion. Erromako lehen konkistatzaile eta Erromaren historiako gizonik jainkozaleenetariko bat bezala gogoratua izan da.\nNuma Pompilio (K.a. 716-674).\nRomuloren heriotza eta gero urte oso batez \"interregnum\"-a egon zen, hau da, Senatuak aukeratutako 10 gizonek gobernatu zuten Erroma \"interreges\" tituluarekin. Urtea igaro eta gero, Senatuak berak Numa Pompilio sabindarra aukeratu zuen errege, gizon justu eta jainkotasun handikoa zelako ezaguna baitzen. Hasiera batean, Numak ez zuen erregetza onartu nahi izan, baina aitak konbentzitu egin zuen, jainkoei egindako zerbitzua izango zela argudiatuz. Bere gupida eta jakituriagatik ezaguna izan zen errege hura, eta haren erregealdia baketsua eta oparoa izan zen.\nNumak erromatar egutegia berritu zuen, eguzki eta ilargi urteetara egokituz, urtarrila eta otsaila ere gehitu zituen, horrela egutegiari 12 hilabete emanez. Erromatarren hainbat erritu erlijioso eratu zituen, hala nola\" salii-\"ena, horrez gain hiru \"flamen maioris\" izendatu zituen, hau da, goi apaizak, Kirino, Jupiter eta Marte gurtuko zituztenak hurrenez hurren: \"flamen Quirinalis, flamen Dialis \"eta\" flamen Martialis.\"\nErroma inguruko lurraldea barrutietan banatu zuen eta Romulok menperatutako lurrak hiritarren artean banatu zituen. Hiriko lehenengo ogibide eta korporazioak ere sortu zituen.\nNuma Erromak izan zuen erregerik jainkozale eta erlijiosoena bezala gogoratua izan zen. Haren erregealdian Vestari eta Janori tenpluak eraiki zitzaizkien, eta Kapitolioan Terminusi, mugen jainkoari, aldarea eskaini zitzaion. Horrez gain, aipatu bezala \"flamen\"-ak eta \"salii-\"ak sortzeaz batera Vestaren Birjinak eta \"pontifex\"-ak sortu zituen, \"Collegium Pontificium\"-arekin batera. Horren buru \"Pontifex Maximus\"-a jarri zuen, berak sortutako kargu berria. Usadioak dioenez, haren gobernualdian zerutik Jupiterren ezkutu bat jausi zen, Erromaren patua gainean idatzia zuena. Numak ezkutua gorde eta 11 kopia egin zituen, erromatarren artean sakratutzat hartuak izan zirenak.\nGizon jatorra eta bakezalea izanik, Numak jainkotasun eta justizia ideiak ezarri zituen erromatar pentsamoldean. Haren erregealdian berak eraikitako Janoren tenpluko ateak itxita egon ziren beti, Erroma bakean zegoen seinale. Erregetzara heldu eta 43 urteren buruan Numa era baketsu eta naturalean hil zen.\nTulio Hostilio (K.a. 673-642).\nHersilia (Romuloren emazte izan zena) eta Hostio Hostilioren semea, Tulio Hostilio Romuloren antzekoa izan zen oldarkortasun eta gudari izpirituari begira eta Numaren guztiz kontrakoa jainkotasunari begira. Fidenae eta Veii-ren aurkako gerrez gain, Alba Longaren aurkako gerra egin zuen, zeinaren ondorioz hiri hura guztiz suntsituta geratu zen, eta hango biztanleak Erromara bidali zituzten, eta hiritartasuna lortu zuten. Horrela Erromak bere \u00abama-hiria\u00bb gainditu zuen, eta Lazioko botere garrantzitsuena bilakatu zen. Fidenas eta Veiiren aurkako gerrek ere Erromari lurralde eta botere gehiago ekarri zizkioten.\nTuliok gerra gehiago hainbeste desiratzen zituen, non sabinoen aurkako gerra bat ere hasi zuen. Esaten denez, haren erregealdian hartu zieten erromatarrek konkista berriei gustua, bakearen kaltetan. Erregeak hainbeste gerra egin zituen, non jainkoen gurtza ahaztu egin zitzaion. Hori horrela, eta usadioak dioenez, Erromak izurrite bat jasan zuen, zeinaren ondorioz erregea gaixotu egin zen. Tuliok Jupiterren laguntza eskatu zuenean, jainkoak hura eta haren etxea suntsitu zituen tximista batekin erantzun zuen.\nTulio Hostiliok Alba Longatik etorritako familia nobleenetariko kideak aukeratu eta Senatuan sartu zituen, horrela patrizio bihurtuz. Horien artean zegoen Julia familia. Senatu berri haren egoitza izateko eraikin berri bat altxatu zuen: Curia Hostilia, Tulio hil eta gero 562 urte iraun zuena. Haren erregealdiak 31 urte iraun zuen.\nAnko Martzio (K.a. 641-617).\nTulioren heriotza misteriotsua eta gero, erromatarrek Anko Martzio aukeratu zuten errege, pertsonaia baketsu eta jainkozalea. Numa Pompilioren iloba zen, eta aitonak bezala, ia ez zituen Erromaren mugak handitu: muga horiek defendatzeko borroka baino ez zuen egin. Hura izan zen Erromako lehen kartzela eraiki zuena; Kapitolioan, hain zuzen.\nHura errege zelarik Janikulo muinoan (), Tiber ibaiaren ezker ibarrean, gotorleku bat eraiki zen alde horretatik hiria babestuago egon zedin. Horrez gain, Tiber ibaia zeharkatzen zuen lehen zubia, subliziar zubia (\"pons sublicius\"), eraiki zen haren erregealdian. Erregearen beste obra garrantzitsu bat Ostiako erromatar portua eraikitzea izan zen, Tirreniar itsasoaren kostaldean, Tiber ibaiaren itsasoratze gunean hain zuzen. Horrekin batera, Erromaren lehen gatz faktoriak sortu zituen, gatzaren ibai bidezko merkataritza bide zaharrak (\"via salaria\"), sabindar abeltzainak hornitzen zituenaz, profitatuz.\nAnkok erabilitako diplomaziari esker ere, Erromaren tamaina handitu egin zen, izan ere, inguruko hainbat herrixka latinoren atxikimendua lortu zuen itun baketsuen bidez, eta hango biztanleak Abentino muinoan () birkokatu ziren, eta halaxe plebeioen klasea indartu eta finkatu zen.\n25 urteko erregetzaren buruan hil zen, berez, bere aitona bezala. Erromako latindar-sabindar erregeetatik azkena izan zen.\nTarkinio Prisko (K.a. 616-578).\nLuzio Tarkinio Prisko Erromako bostgarren erregea izan zen eta etruriar jatorriko lehenengoa, posibleki Korintiar arbasoak zituen. Erromatarrek Prisko ezizena jarri zioten, gerora errege izan zen Tarkinio Superbo eta bera bereizteko. \"Priscus\" hitzak latinez \u00abzaharra\u00bb esan nahi duenez, \u00abTarkinio Zaharra\u00bb litzateke euskaraz haren izena. Tarkinio Erromara aldatu zen, eta han Anko Martzioren begiko bihurtu zen, eta azken horrek semetzat hartu zuen. Horrela Anko hiltzerakoan, erromatarrek Tarkinio aukeratu zuten errege. Errege bezala sabindarren eta etruriarren aurkako hainbat gerra egin zituen, eta baita irabazi ere, horrela Erromaren lurrak bikoiztu eta hiriarentzat altxor handiak lortu zituen.\nBere lehenengo erreformetako bat izan zen menperatutako tribuen artetik 100 gizon Senatura batzea (haien artean, Octavii familia), horrela 300 senatariko Senatua eratzeko. Armada ere handitu zuen, gizon kopurua bikoiztuta: 6000 gizonezko eta 600 zaldizkok osatzen zuten armada berria. Bere kanpainetan lortutako aberastasuna Erroman eraikuntza handiak egiteko erabili zuen. Eraikuntza haien artean garrantzitsuenetarikoa Erromako estolda sistema handia izan zen, \"Cloaca Maxima\", Erromako muinoen artean gelditzen zen ura drainatzeko erabilia. Horrez gain, inguruko padura batzuen gainean Erromako Foroa eraikitzeko lanak abiatu zituen. Erromatar jokoak (\"Ludi Romani\") ere sortu zituen.\nHaren eraikuntza proiektu famatuena \"Circus Maximus\"-a izan zen, zaldi lasterketak egiteko estadio handi bat. Hura eraiki eta gero, tenplu-gotorleku bat eraikitzeari eman zion, Kapitolioaren gainean, Jupiterren omenez. Hala ere, eraikuntza amaitu baino arinago, eta 38 urteko erregetzaren buruan, Anko Martzioren semeek erail zuten. Haren erregealdia erromatar ikur militarrak eta kargu zibilak eratzeagatik gogoratzen da, Erromako lehen Garaipena ospatzeaz gain.\nServio Tulio (K.a. 578-534).\nPrisko hil eta gero, haren suhi Servio Tulio izan zen errege (Priskoren alabarekin ezkonduta zegoen), etruriar jatorriko bigarren errege izanik, esklabo baten semea zela diote iturri batzuek; hortik Servio izena (latinez \"servus\"-ek \u00abesklabo\u00bb esan nahi du). Bere aitaginarrebak bezala, Etruriarren aurkako hainbat gerra egin eta irabazi zituen. Gerra horietan lortutako harrapakinak baliatuz, \"pomerium\"-aren gainean, 7 muinoak inguratzen zituzten harresiak eraiki zituen: Servioren Harresiak. Erromatar armadaren antolaketan ere aldaketak egin zituen.\nErromatarrentzat konstituzio berria osatu zuen, hiritarren klaseen antolaketa garatuz. Historiako lehen errolda egin zuen, Erromako jendea 5 klase desberdinetan banatzen zuena, zuten maila ekonomikoaren arabera. Comitia Centuriata (Zenturien Batzarra) eratu zuen eta errolda profitatuz hiria lau tributan banatu zuen, hirian kokatuta zeuden tokiaren arabera, horrela Comitia Tributa (Tribuen Batzarra) eratu zuen. Eraikuntzari begira, haren erregealdian Dianaren Tenplua eraiki zen Abentinoan.\nServioren Erreformak garrantzitsuak izan ziren erromatarren bizimodurako: bozketa eskubidea aberastasunaren araberako bihurtu zen eta ondorioz botere politikoaren zati handi bat eliteen esku geratu zen. Hala ere, plebeioen babesa lortzeko, haien aldeko hainbat lege egin zituen, patrizioen haserrea erakarriz. 44 urte boterean egon eta gero, konspirazio baten mende jausi eta erahila izan zen. Konspirazioaren buru Servioren alaba Tulia eta haren senar Luzio Tarkinio (Tarkinio Zaharraren semea) izan ziren.\nTarkinio Superbo (K.a. 534-509).\nErromako zazpigarren erregea, azkena ere izan zena, Luzio Tarkinio Superbo izan zen. Erromatarrek Superbo ezizena jarri zioten bere jarreragatik eta gobernatzeko eragatik; izan ere, latinez \"superbo\"-k \u00abharroputza\u00bb esan nahi du. \u00abTarkinio Harroputza\u00bb litzateke, beraz, haren izen euskaratua. Tarkinio Priskoren semea zen, eta Servio Tulioren suhia (haren alaba Tuliarekin ezkondua baitzen), eta haiek bezala Etruriar jatorrikoa zen. Emaztearekin batera Servio hil eta horrela heldu zen erregetzara.\nBere erregealdian bolskoen (\"Volscii\"), gabinoen (\"Gabii\"), eta rutuloen (\"Rutuli\") aurkako gerrak egin zituen eta Erroma Latindar Hirien buru mantendu zuen. Herri lanei begira, bere aitak hasitako Jupiterren ohorezko Kapitolioko tenplu-gotorlekua amaitu zuen.\nTarkiniok Erroma kontrolpean edukitzeko indarkeria, hilketak eta beldurra erabili zituen, aurreko beste erregeek ez bezala eta horrez gain, bere aurrekoek egindako hainbat erreforma konstituzional bertan behera utzi zituen. Horrez gain, Sabinarren santutegi eta aldareak suntsitu zituen eta Erromatarren ohiturei eta Senatuari errespetu falta erakutsi zion etengabe. Horrek guztiak herriaren haserrea eragin zuen; hala ere, Lukreziaren Bortxaketa gertatu arte ez zuen erantzun.\nLukrezia patrizio familia garrantzitsu bateko alaba zen, oso ederra, eta Tarkinioren seme Sexto Tarkiniok, bere edertasunaz liluratuta, bortxatu egin zuen, aitaren onarpenarekin. Lukrezia etxera joan zen, familiari gertatutakoa kontatu zion, eta bere buruaz beste egin zuen, desohorea ekiditeko. Hura ikusita, Lukreziaren senide eta Tarkinioren iloba zen Luzio Junio Brutok (Zesar hiltzen lagundu zuen Marko Junio Brutoren ahaidea), beste hiru patriziorekin batera (Luzio Tarkinio Kolatino, Publio Valerio Publikola eta Espurio Lukrezio Trizipitino), Senatuaren batzarrera deitu zuen, eta Senatuak Tarkinioren kargutik kentzea eta kanporatzea (erbesteratzea) onartu zuen. Tarkiniok horrela \"Tusculum\"-era ihes egin zuen, eta hortik Etruriarren laguntzaz erregetza berreskuratzen saiatu zen. Hala ere, hainbat gerraren ondoren, ez zuen bere helburua lortu, eta \"Cumae\"-en erbesteratuta hil zen K.a. 495. urtean.\nTarkiniok izandako jarrera eta ekintzen ondorioz, ordutik aurrera Erroman \"Rex\" (errege) hitzak zentzu txarra hartu zuen, Erromatar Inperioa jausi arte izen ona berreskuratu ez zuelarik \"Rex\" hitzak.\nTarkinioren kanporaketa eta gero, Senatuak Monarkia indargabetzea erabaki zuen eta Erromatar Errepublika sortu zen K.a. 509. urtean. Bruto eta Kolatino (azken hori Tarkinioren iloba eta Lukreziaren senarra) izan ziren sistema berriaren lehen buruak, Erromako lehen kontsulak. Sistema berri hark 500 urte gehiago iraungo zuen, Julio Zesarren eta Augustoren garairaino."}
{"id": "10310", "revid": "336", "url": "https://eu.wikipedia.org/wiki?curid=10310", "title": "Suezko kanala", "text": "Suezko kanala () Afrika eta Asia banatzen eta Mediterraneoa eta Itsaso Gorria batzen dituen ubide artifiziala da. Egipton dago, Mediterraneoko Port Said eta Itsaso Gorriko Suez lotzen ditu. 163km luzera duen kanal hau Europatik Asiara doazen itsasontzientzako laguntza handia da, ez baitute Hegoafrikatik pasa beharrik.\nHistoria.\nEraikuntza 1859ko apirilaren 25ean hasi zen, Ferdinand de Lesseps arkitektoaren agindupean eta 1863ko abenduaren 29an inauguratu zuten; Giuseppe Verdik \"Aida\" opera prestatu zuen egun hartarako. Garaiko agintari egiptoarren oniritzia izan zuen eta Egiptok akzioen % 40 zuen, geratzen zena 21.000 frantses artean banatzen zelarik.\nKanalak lurralde egiptoarra zeharkatzen zuen eta Lesseps-ek Egiptoko gobernadorea zen Said Bajaren kontzesioa lortu zuen. Lurrak, harrobiak eta edateko ura emateaz gain, langileriaren lau bostenak emango zituen Egiptok eta milaka \"fellah\" behartu zituen horretarako. Lan bortitza izan zen hura, hasieran behintzat makinaria falta handia baitzegoen eta eskuz egin behar zen asko. Miloi bat langilek hartu omen zuen parte eta 125.000 hil omen ziren, ofizialki 20 baino ez esan bazuten ere. Frantziak bere interesei begira eraiki zuen arren, Erresuma Batuari ederki etorri zitzaion, metropolia eta Indiako koloniak batzen baitzituen.\n1875ean, Egiptoren kanpo zorra arindu nahian, akzioen gehiengoaren salmenta egin zuen. Ingalaterrako Lehen Ministroa bizkor ibili zen eta Viktoria erreginari erosketaren komenientzia erakutsi zion, Ingalaterrako kolonia zen Indiarako bidean oso egokia izango zela-eta. Rothschild bankuen maileguek erraztu zuten ingelesen kanalaren gaineko agintea.\n1888an Konstantinopoliseko Itunak kanalaren britainiarren babespeko neutraltasuna aldarrikatu zuen eta Otomandar Inperioak, nola bake, hala gerra garaian, nazioarteko nabigazio librea ziurtatu zuen.\nBigarren mundu gerran zehar, bere garrantzi estrategikoa zela eta, Adolf Hitlerrek garrantzi itzela eman zien bereganatzeari. Hala ere, El Alameingo guduan izandako arrakastaren ondoren, aliatuek kanala haien eskuetan mantentzea lortu zuten.\n1956ko uztailaren 26an Gamal Abdel Nasser Egiptoko presidenteak nazionalizatu egin zuen, Asuango urtegia egiteko dirua behar baitzuen. Frantzia eta Erresuma Batuak akzionista handienak ziren eta onura handiak ateratzen zituzten petrolio ustiapenetik. Horregatik, suminduta, eskualdea inbaditzen saiatu ziren Israel inguruan, porrot handia jasanez. Egiptoren zigorrak ez zuen itxaron eta 40 ontzi hondoratu zizkien, kanalean blokeoa ezarriz.\n1957an NBEk Israel eta potentzia europarrak atzera egitera lortu zuen eta kanala berriro ireki zuten. Orduz gero, Nasserrek administratu zuen Egipto eta Israelen arteko 1967ko Sei Eguneko Gerrara arte. 1956an itxi zen eran blokeatu zen oraingoan ere, ontziak hondoratuz.\n1975eko ekainean ireki zuten berriro eta gaur egun horrelaxe dago.\n2014ko azaroaren 6an, polemikaz josita hasi ziren Suezko kanal berriko lanak. Proiektuak bikoiztu egin nahi zuen itsasartea pasatzen duten barkuen kopurua. Bigarren ubideak Egiptoren finantzaketa zeukan soilik. Dozena bat herri hustu zituzten, lanak egiteko."}
{"id": "10311", "revid": "360", "url": "https://eu.wikipedia.org/wiki?curid=10311", "title": "Erromatar erresuma", "text": ""}
{"id": "10314", "revid": "3194", "url": "https://eu.wikipedia.org/wiki?curid=10314", "title": "Marko Emilio Eskauro", "text": "Marko Emilio Eskaurok esanahi desberdinak izan ditzake:"}
{"id": "10315", "revid": "96586", "url": "https://eu.wikipedia.org/wiki?curid=10315", "title": "Gamal Abdel Nasser", "text": "Gamal Abdel Nasser \u2014\u2014 (Alexandria, Egipto, 1918ko urtarrilaren 15a \u2013 Kairo, Egipto, 1970eko irailaren 28a) militarra, Egiptoko estatuburua eta bere garaiko arabiar buruzagirik garrantzitsuena izan zen. 1948ko Arabiar-israeldar Gerran komandante gisa borrokatu zen. Urtebete geroago, beste ofizial batzuekin Ofizial Askeen erakundea sortu zuen. 1952an, Faruq erregea bota zuen estatu kolpe bat eman zuen, eta errepublika aldarrikatu.\nNasserren erregimena autoritarioa, sozialista eta arabiar nazionalista izan zen. Industriak, bankuak eta petrolio putzuak nazionalizatu zituen, bai eta Suezko kanala ere. Azken nazionalizazio horri aurre egiteko, Frantzia eta Erresuma Batua Suezko kanala inbaditzen saiatu ziren, eta porrota handia jasan zuten. Hala, bada, mundu osoko arabiarren ikur bihurtu zen Nasser. 1967an, Israelen aurkako Sei Eguneko Gerrako porrota kolpe latza izan zen haren ospearentzat. 1970ean hil zen, bihotzekoak jota.\nBizitza politikoa.\n1942an \"Ofizial abertzaleak\" legez kanpoko taldea sortu zuen ingelesen aurka borrokatzeko. 1948an israeldarren eta arabiarren arteko lehenengo gerran parte hartu eta zauritu egin zuten. Gerra galdu ondoren \"Ofizial libreak \"ezkutuko taldea antolatu zuen, 1952ko uztailean Faruk erregearen aurkako estatu kolpean, Nagib jeneralarekin batera, parte hartu zuena. 1954an Nagib agintetik baztertu eta Nasserrek lehendakari izendatu zuen bere burua. 1954an argitaratutako \"Philosophie de la r\u00e9volution (Iraultzaren filosofia) \"liburuan, panarabismoaren eta nazio askapenerako higikundeei laguntzearen alde agertu zen.\nNazio sozialisten eta nazio kapitalisten artean hirugarren bide bat jorratzeko Nazio lerratu gabeen politikari eutsi zion. 1956an Suezeko ubidea nazionalizatu zuen, Estatu Batuek, Frantziak eta Ingalaterrak Assuango urtegia eraikitzeko kredituak ukatu zizkiotelako. Frantziak, Ingalaterrak eta Israelek Egipto beren mendean hartu zuten, eta horren ondorioz Nasserrek nazio horiek Egipton zituzten ondasun guztiak nazionalizatu zituen eta Sobietar Batasunaren laguntza onartu. Arabiar nazioen bateratzea lastertu nahian, 1958an Arabiar Errepublika Batua sortu zuen Siriarekin batera. Afrikan nazio askapenerako borrokan ari ziren taldeei lagundu zien. 1961etik aurrera, nekazaritzaren bigarren erreforma egin zuen eta enpresa asko nazionalizatu zituen. 1967an Israelen eta arabiar nazioen arteko gerra galdu ondoren, Egiptoko zati handi bat israeldarren mende geratu zen. Nasserrek kargua utzi zuen, baina kargua berriro har zezan eskatu zioten. 1970ean Irail Beltzaren ondoren palestinarren eta Jordaniako erregearen arteko bitartekaritza lanetan jardun zuen. Bihotzekoak jota hil zen."}
{"id": "10316", "revid": "512", "url": "https://eu.wikipedia.org/wiki?curid=10316", "title": "Marko Emilio Eskauro (Maior)", "text": "\"Artikulu hau politikariari buruzkoa da; beste esanahietarako, ikus \u00abMarko\u00bb.\"\nMarko Emilio Eskauro (; K.a. 163 - K.a. 88) erromatar politikaria izan zen, haren garaiko itzal handienekoa eta trebeenetakoa. Bizitza osoan \"Optimates\" talde atzerakoian aritu zen.\nLeinu zaharreko familia batean jaio arren, ez zen bereziki aberatsa. Familiaren bizitza-mailari eutsi ahal izateko, aita ikatz-negozioetan sartu zen. Eskaurok berak familiako negozioei muzin egin zien, senatariek merkataritza debekaturik zutelako. Politikari ekin zion hasiera-hasieratik.\nHaren lehen postua Hispaniako tribuno militar bat izan zen. Gero edil eta pretore izendatu zuten. K.a. 115ean kontsul bihurtu zen, Marko Zezilio Metelorekin batera. Urte horretan \"princeps senatus\" (Senatuko lehenengoa) titulua jaso zuen zentsoreen eskuetatik. Erromako Senatuko burua bezala, kanpoko estatuen ika-mikak konpontzera joan behar izaten zuen.\nK.a. 109an zentsore hautatu zuten. \"Via Aemilia Scaura\" izeneko bidea eraiki zuen, hainbat zubi konpondu ondoren. K.a. 104an gari-horniduraz arduratu zen. Kargu hau garrantzi handienetakoa zen eta konfiantzazko pertsonengan baino ez zen geratzen. Bestela, populazio matxina liteke.\nHaren bigarren emaztea Zezilia Metela Dalmatika izan zen, zein beranduago Silaren hirugarren emaztea bihurtuko zen. Zeziliarekin bi seme alaba izan zituen Eskaurok:"}
{"id": "10317", "revid": "90204", "url": "https://eu.wikipedia.org/wiki?curid=10317", "title": "Marko Emilio Eskauro (Minor)", "text": "\"Artikulu hau politikariari buruzkoa da; beste esanahietarako, ikus \u00abMarko\u00bb.\"\nMarko Emilio Eskauro () Berant Errepublikako politikari erromatarra izan zen.\nIzen bereko aita gazte galdu zuen Eskaurok. Gaztearen heziketaz lagunak arduratzen ziren. Ponpeio Handiak, arreba dibortziatutakoan ere, Eskauro gaztearengan interesatzen jarraitu zuen.\nHirugarren Gerra Mitridatikoan, Ponpeiok Eskauro tribuno militarra izendatu zuen. Nolanahi ere, Eskauro Judeako kuestorea zen. Garai horretan, Judea probintzia Hirkano eta Aristobulo anaien arteko gerra zibila jasatzen ari zen. Eskaurok Ponpeiori Aristobuloren alde egitea eskatu zion. Aristobulok, ordea, Eskaurori 100 talenturen lapurreta leporatu zion. Ponpeiok Eskaurorengan fidatuz, Hirkanori eman zion Judea.\nK.a. 62an, Ponpeio Erromara itzulitakoan, Eskaurok Nabatearen kontra egin zuen gerra. Baina 300 talentoko ordaina jaso ondoren borroka bertan behera geratu zen.\nK.a. 58an edil hautatu zuten. K.a. 56an pretore eta hurrengo urtean propretore izendatu zuten. Lehen Triunbiratoren alde egin bazuen ere, extorsioa leporatu ziotenean, Zizeronek defenditu zuen. K.a. 53an erbesteratu zuten. Erbestean hil zen."}
{"id": "10318", "revid": "105290", "url": "https://eu.wikipedia.org/wiki?curid=10318", "title": "Mahri hizkuntza", "text": "Mahri Kuwait, Yemen eta Omango hizkuntza semitikoa da, Hegoko arabikoaren adarrekoa.\n2000. urteko datuen araura, honelaxe banaturik zeuden hiru herriotan gaindi 135.764 mahridunak:"}
{"id": "10319", "revid": "119247", "url": "https://eu.wikipedia.org/wiki?curid=10319", "title": "Pichichi", "text": "Pichichi izenak esanahi desberdinak ditu:"}
{"id": "10322", "revid": "6327", "url": "https://eu.wikipedia.org/wiki?curid=10322", "title": "Panamako Kanala", "text": ""}
{"id": "10323", "revid": "896", "url": "https://eu.wikipedia.org/wiki?curid=10323", "title": "Titicaca Lakua", "text": ""}
{"id": "10326", "revid": "679", "url": "https://eu.wikipedia.org/wiki?curid=10326", "title": "Suezeko Kanala", "text": ""}
{"id": "10329", "revid": "336", "url": "https://eu.wikipedia.org/wiki?curid=10329", "title": "Itun Berria", "text": "Itun Berria Bibliaren zati bietako bat da, Jesus Nazaretekoaren jaiotzatik hasten dena, hain zuzen ere. Hau da Bibliaren zati kristaua definizioz, Itun Zaharra juduena ere baita.\nHogeita zazpi atalez edo liburuz osatuta dago eta haien artean lau ebanjelioak garrantzitsuenak dira. Bestalde, hainbat gutun daude, batez ere Paulo apostoluak hainbat erkidego, eliz elkarte eta norbanakori idatzitakoak. Azkenik, beste bi liburu daude: Apostoluen Eginak (Jesukristo hil ondoren apostoluek egindako ibilbidea kontatzen duena) eta Apokalipsia.\nAtalak.\nBerri Ona.\nEbanjelio sinoptikoak:\nGutunak.\nPauloren gutunak:\nGutun katolikoak:"}
{"id": "10330", "revid": "131137", "url": "https://eu.wikipedia.org/wiki?curid=10330", "title": "Kristau", "text": "Kristaua Kristok erakutsi zuen erlijioaren jarraitzailea da. \"Kristau\" antzinako grezierazko Kristo hitzetik dator, berez, hebreera klasikoaren Mesias hitzaren itzulpen bat dena. Antiokiako paganoek erabili zuten lehendabizikoz \"kristauak\" izendapena. Hitza zentsu erlijioso ez ezik kulturala ere badu eta izenondo gisa erabiltzen dute norbanakoen erlijio ohiturak alde batera utzita."}
{"id": "10331", "revid": "2048", "url": "https://eu.wikipedia.org/wiki?curid=10331", "title": "Giristino", "text": "Giristino euskaraz erabiltzen den izendapen bat da, hauexei deitzeko:"}
{"id": "10332", "revid": "201", "url": "https://eu.wikipedia.org/wiki?curid=10332", "title": "Katoliko", "text": ""}
{"id": "10333", "revid": "448", "url": "https://eu.wikipedia.org/wiki?curid=10333", "title": "Paisaia", "text": "Paisaia, ikuspegi edo inguraldea biztanleria jakin batek sumatutako lurralde zatia da, izaera izadiak eta gizakiak eta hauen arteko harremanak sortua. Eguratsaren eta litosferaren arteko lurralde gizatiartua da, gizadiak flora eta fauna erabiltzearen ondorio den ekoizpena, eta klimak eta geologiak baldintzatua. Oro har, lurralde-antolaketa sortzen duen giza ekoizpen honek \"landa-paisaia\" eta \"hiri-paisaia\" ditu ezberdintasun eremu nagusi.\nIkuspegia interpretazio sorburu da, beraz, eta alor ugaritan aztertzen da: ikuspegiaren historian eta teorian, soziologian, erti plastikoetan, irudi-teknikan eta gizarte-jakintzetan.\nPaisaia-motak.\nLurraren gainazalean bereizten diren formetako bakoitzari paisaia deritzo. Ezaugarri nagusienak hauek dira: geologikoak, biologikoak, klimatikoak eta antropikoak."}
{"id": "10334", "revid": "237", "url": "https://eu.wikipedia.org/wiki?curid=10334", "title": "Itun Berri", "text": ""}
{"id": "10336", "revid": "23317", "url": "https://eu.wikipedia.org/wiki?curid=10336", "title": "Zamora Saria", "text": "Zamora Saria urtero Espainiako Futbol Ligako Lehen mailan gol gutxien jasotzen duen atezainari ematen zaio 1958-1959 denboraldiaz geroztik. Izena 1920ko hamarkadan Espanyol taldean aritu zen Ricardo Zamora atezainaren omenez jarri zioten sariari.\nPalmaresa.\nBigarren maila.\n(*) Behi-behineko txapelduna zenez, hilondoko saria izan zen."}
{"id": "10337", "revid": "371", "url": "https://eu.wikipedia.org/wiki?curid=10337", "title": "Zamora saria", "text": ""}
{"id": "10338", "revid": "119347", "url": "https://eu.wikipedia.org/wiki?curid=10338", "title": "Maritxu Kajoi", "text": "Maritxu Kajoi Arrasaten urriko lehen egubakoitzean (ostiralean) ospatzen den txikiteroen jaia da, 1977tik ospatua. Errosarioko Ama Birjina da txikiteroen zaindaria eta bere irudia San Joan Bataiatzailea parrokiaren atzealdean dago. Zurezko kutxa edo \"kajoi\" batean dagoenez, hortik \"Maritxu Kajoi\" izena.\nEgun horretan ohitura da dotore jantzita irtetea eta lepotik zintzilik urtero prestatzen duten eskapularioa eramatea. Eskapularioa urtero ezberdina izaten da eta mezu bat izaten du atzealdean.\nMaritxu Kajoi egunean mirari bat egin ohi da arratsaldeko 8:30etan Ama Birjinaren aurrean."}
{"id": "10339", "revid": "59723", "url": "https://eu.wikipedia.org/wiki?curid=10339", "title": "Txinera tradizional", "text": "Txinera tradizionala (\u7e41\u9ad4\u4e2d\u6587 / \u7e41\u4f53\u4e2d\u6587, f\u00e1nt\u01d0 zh\u014dngw\u00e9n) karaktere tradizionalez idatzitako txinera da.\nTxinako Herri Errepublikak XX. mendeko erdialdean txineraren idazkeraren inguruan eginiko erreformatik aurrera, bi estandar idatzi daude: Txinako Herri Errepublikan, sinplifikatua darabilte, baina Taiwan, Hong Kong eta Macaon, tradizionala.\nKaraktere tradizionalak \"f\u00e1nt\u01d0z\u00ec\" (\u7e41\u9ad4\u5b57 / \u7e41\u4f53\u5b57, \"forma konplexuko karaktereak\") izenaz ezagutzen dira. Taiwanen, \"zh\u00e8ngt\u01d0z\u00ec\" (\u6b63\u9ad4\u5b57, \u6b63\u4f53\u5b57, \"forma egokiko karaktereak\") izena erabili nahiago dute, taiwandarrek ez baitute uste karaktere horiek konplexuak direnik, egoki eta ortodoxoak baizik. Mendebaldean erabiltzen den \"karaktere tradizional\" izena egokia da, ez duelako ez konnotazio positiborik, ez negatiborik."}
{"id": "10340", "revid": "336", "url": "https://eu.wikipedia.org/wiki?curid=10340", "title": "Bearno", "text": "Bearno edo Biarno (bearneraz: \"Bearn\" edo \"Biarn\" ; frantsesez: \"B\u00e9arn\") Gaskoiniako eskualde historikoa da (Okzitania). Gaur egun Akitania eskualdea eta Pirinio Atlantikoak departamendua (Frantzia) osatzen du Ipar Euskal Herriarekin batera. 350.000 biztanle inguru ditu. Hiriburua Paue da eta hiri nagusiak Oloroe, Ortheze, Leskarre, Mourenx, Morla\u00e0s, Nabarrengose eta Nogu\u00e8res.\nEkonomia jarduera nagusia nekazaritza da. Industria Paue eta Lacq-Mourenx aldeetara bildu da nagusiki. Lacqeko gas hobiak (1951n aurkituak) oso garrantzitsuak dira (200.000 milioi m3). Turismoak ere badu garrantzia Pirinioetan. Administrazioaren aldetik, Zuberoa Bearnori (Oloroe-Donamaria) lotua egon da (eta hala dirau maila askotan) Frantziako Iraultzaz geroztik. Zuberoa Baionako Merkatari Ganberari lotua gelditu zen 1991n, Lapurdi eta Nafarroa Beherearekin.\nGeografia.\nMugak.\nMendebaldean Ipar Euskal Herria (Zuberoa eta Nafarroa Beherea), iparraldean Landak eta Arma\u00f1ac (Gers departamendua), ekialdean Bigorra (Pirinio Garaiak) eta hegoaldean Aragoi ditu.\nFisionomia.\nErdialdean altuera apaleko mendi eta muinoak daude. Iparraldeko lurrak lauak dira, eta Pirinioetatik jaisten diren erreka eta ibai ugarik zeharkatzen dituzte (Paueko uhaitza eta Oloroeko uhaitza, Aturriren ibaiadarrak).\nEskualdean ipar-ekialdetik sartzen, ipar-hegoalderantz doazen muinoak daude: Montan\u00e9r\u00e8s, Vic-Bilh eta Soubestre muinoak. Bertan Aturriren zenbait ibaiadarrek dute iturri: Gabas, Luy de France edo Luy de B\u00e9arn; Paueko uhaitzaren harana (Ortheze, Artix, Paue, Nay) biztanle gehien duen eskualdea da, baina Oloroeko uhaitzaren haranak (Oloroe-Donamaria, Nabarrengose, Salbaterra Bearno) ere biztanle asko ditu. Hegoaldean Pirinioak ditu, tartean Bearno Garaiaren hiru haran nagusiak: Ossauko harana (Pourtalet, m. eta Midi d'Ossau ( m); Aspe (Somport, m) eta Baretos.\nMendirik altuenak Pic Palas ( m, Akitania osoko garaiena) eta Au\u00f1amendi ( m) dira.\nHistoria.\nErromatarren garaian \"Beneharnum \"(Paue eta Lacq arteko lurraldea) zen Bearno, eta erromatar probintzietako baten barnean egon zen (Akitanian). Bisigodo eta frankoen erasoak jasan zituen lurraldeak. Nahiz eta 843an Verdungo Hitzarmenak Ekialdeko Frantziako erresuman kokatu, orduko bere egoera eztabaidatsua da. Bearnoko Bizkonderria IX. mendearen erdialdean osatu zen (Centulo I.a Lupo, 841). Bere lehendabiziko legebiltzarra, \"Cour Major\" izenekoa, 1080. urtean sortu zuten, hau da Ingalaterrakoa baino 185 urte aurrerago. Bearnok Akitaniako dukerria osatu zuen, Leonor Akitaniakoaren bitartez Ingalaterrako Erresuma mende baten zehar (1242-1347) osatu zuena. 1290ean Bearno Foixko konderriaren eskuetan geratu zuten; 1347an ingelesak Akitaniatik joan zirenean, Gaston III.a Foix-Bearnokoa erregeari Foix konde moduan gorazarre egin bazion ere, ez zuen Bearnoko bizkonderriagatik egin bere burujabetasuna aldarrikatuz. Orduan Paue bizkonderriko hiriburu bilakatu zen. Laster jaraunspenen ondorioz Nafarroako erregeek lortu zuten eskualdea. Hauek Hego Euskal Herriko lurraldea galdu zutenean Bearno mantendu zuten.\nBearnoko Bizkondeek gero eta lurralde gehiago eskuratu zituzten: Bigorra, bolada batez (XI. m.); Oloroe, Gabardan (XII. m.); Brulhois, Zaragoza eta Uncastillo, bolada batez (XII. m.); Marsan, Foix, Rossell\u00f3 eta Andorra (XIII. m.); Albi, Lautrec eta N\u00e9bouzan (XIV. m.) eta Zuberoa, Nafarroa Beherea eta Albret XV. mendean. Nafarroako errege ere bihurtu ziren mende horretan. Leskarre, Morla\u00e0s (841), Ortheze (1194) eta Paue (1464) izan ziren Bearnoko antzinako hiriburuak. Gaskoinia eta Guienako dukeen mende egon ondoren, Ingalaterrako koroarekiko loturak hautsi zituen Bearnok XIII. mendean. Zuberoa, Amikuze eta Oztibarre bereganatzeko alferreko saioak egin eta gero, Bearno Foixko konderriaren mende geratu zen ezkontza baten bidez.\nFoix eta Bearnoko kondeen garaian indartsua izan zen Bearno, Gaston III.a Foix-Bearnokoa deituaren agintaldian nagusiki (1343-1391). Foixko konde eta Bearnoko bizkonde zen Gaston IV.a Nafarroako errege bihurtu zen Eleonor Nafarroako erreginarekin ezkondu ondoren (1436). Nafarroako koroa Pauen egokitu ondoren 1483an, Foixko kondesa, Bearnoko bizkondesa eta Nafarroako erregina Katalina, Joan Albretekoarekin ezkondu zen eta harrezkero, Albreteko etxeak Foix, Bearno eta Nafarroa bere mendean izan zituen.\nGaztelak 1512an Nafarroa Garaia konkistatu arren, Albretekoek iraun zuten Nafarroako errege. 1527an, Nafarroako erregea zen Henrike Albretekoa Frantzisko I.aren arreba Margaritarekin ezkondu zen eta era horretan bi koroen arteko harremanak estutu ziren. 1548an Nafarroako erregina Joana Albretekoa Antoine Bourbonekin ezkondu zen eta ezkontza hartatik jaio zen Henrike \"Bearnotarra\" Nafarroako Erregea, Henrike IV.a izenaz Frantziako errege izan zena (1589-1610). Henrike III.a Nafarroakoa Frantziako errege bilakatu zenean, ez zizkion bere herrialdeak koroari lotu. 1620an berriz, bere heriotzatik hamar urte pasa zirenean, oinordekoak Frantziako koroapean batu zituen bai Bearnoko bizkonderria bai Nafarroa Beherea.\nBearnoren nortasun politiko berezia indarrik gabe utzi zuten Frantziako Iraultza baino lehen (1789ko abuztuak 4), Ipar Euskal Herria eta Bearno departamendu bakar batean sartzea erabaki baitzuten. XVIII. mendearen bukaeran, Frantziako Iraultzak frantsesa hizkuntza ofizial bakarra bilakatzeaz gain, bertako Parlamentua eta foruak indargabetu zituen. Bearnok Ipar Euskal Herriarekin batera Behe Pirinioak departamendua osatu zuen, gero Pirinio Atlantikoak izango zena.\nHizkuntzak.\nEuskara edo euskararen familiako hizkuntza bat (akitaniera) bide zen bertako mintzaira, Bearnoko eskualdea (\"Benearnum\" latinez) historia idatzian sartu zenean (K.a. I. mendea). Euskarak argi ditzakeen toponimo asko daude Bearno osoan. Erromanizazioaren ondorioz, Erdi Aroan noizbait, familia erromanikoaren barnekotzat hartzen den dialekto berezi bat sortu zen, bertan eta aldameneko herri batzuetan: gaskoia. Bearnesa, Bearnoko mintzaira, gaskoiaren dialekto bat da.\nEuskara ez bezala, azkar sartu zen bearnesa literaturan eta hizkuntza idatzian. Nafarroako gortean gaskoiez idazten zuten, beharbada baita mintzatzen ere. Behe Erdi Arotik aurrera, Nafarroako nahiz Bearnoko foruak hizkuntza horretan idatzi ziren (Paue Nafarroako erregeen egoitza izan zen XV. mendetik aurrera). Egun, ordea, hezkuntza eta kultura bide guztietatik kanpora geratu da, eta landan baizik ez da erabiltzen. \nZuberoako muga herrietan, euskara-bearnes elebidun asko izan da aspaldidanik eta Bearno barneko bi herritan hitz egiten da euskaraz (Eskiula eta Jeruntze). Bearnon euskal toponimia erruz topa daiteke, mendebaldean batez ere. \nHizkuntzei dagokienez, frantsesa da bertan nagusia eta ofiziala, baina bearnes (okzitaniera) hiztunak ere badaude. 1970eko hamarkadatik aurrera, bertakoak okzitaniera berpizten saiatu dira, batez ere \"calandreta\" edo eskola elebidunak sortuz.\nBiztanleria.\nEgun, 350.000 biztanle inguru ditu, 387 udalerritan. Hiriburua Paue bada ere, baditu zenbait udalerri nagusi:\nBarneko haranetatik emigrazio handia irtean da; adibidez, Aspek 2.500 biztanle besterik ez ditu."}
{"id": "10341", "revid": "59723", "url": "https://eu.wikipedia.org/wiki?curid=10341", "title": "Txinera sinplifikatu", "text": "Txinera sinplifikatua (\u7b80\u4f53\u4e2d\u6587 / \u7c21\u9ad4\u4e2d\u6587 \"ji\u01cent\u01d0 zh\u014dngw\u00e9n\") karaktere sinplifikatuez idatzitako txinera da.\nTxinako Herri Errepublikako gobernuak XX. mendearen erdialdean txineraren idazkeran eginiko erreformaren ondoren, bi estandar idatzi daude: Txinako Herri Errepublikan eta Singapurren, sinplifikatua darabilte; Taiwan, Hong Kong eta Macaon, tradizionala.\nKaraktere sinplifikatuak \"ji\u01cent\u01d0z\u00ec\" (\u7b80\u4f53\u5b57 / \u7c21\u9ad4\u5b57, hots, 'karaktere sinpleak') izenaz ezagutzen dira. Horrekin batera, \"ji\u01cenhu\u00e0z\u00ec\" (\u7b80\u5316\u5b57 / \u7c21\u5316\u5b57 , 'karaktere sinplifikatuak') ere esaten zaie, baina izendapen hori ez dago hain hedatuta."}
{"id": "10342", "revid": "119347", "url": "https://eu.wikipedia.org/wiki?curid=10342", "title": "Maltera", "text": "Maltera (\"Lingwa Maltija\") Maltako bi hizkuntza ofizialetako bat da, ingelesarekin batera. Haren jatorria arabieran zein feniziarren hizkuntzan ipintzen da, baina historian zehar, italieraren, sizilieraren nahiz ingelesaren mailegu eta eragin handia jaso du.\nAlfabeto latindarraz idazten den hizkuntza semitiko bakarra da. Maltera Australian ere hitz egiten da, bertara joandako Maltako herritar kopuru handia dela eta.\n1934an, uharteko hizkuntza ofiziala bihurtu zen, ingelesarekin batera, ordu arte italiera ofiziala izan baitzen."}
{"id": "10343", "revid": "349", "url": "https://eu.wikipedia.org/wiki?curid=10343", "title": "Maltesa", "text": ""}
{"id": "10344", "revid": "105290", "url": "https://eu.wikipedia.org/wiki?curid=10344", "title": "Korsikera", "text": "Korsikera (\"corsu\") Korsikan mintzatzen den erromantze hizkuntza da. Antzeko hizkuntza Sardinia iparraldean mintzatzen da Gallura eskualdean (gallurera). Italierarekin antz handia du eta sarri dialekto toskandarren multzokoa jotzen da, bi multzotan banaturik dagoena: \"cismontano\"a eta \"oltramontano\"a.\nHistoria.\nXIX. mendearen hasierara arte, korsikera eta italiera hizkuntza beraren bi aldaera gisa hartzen ziren, korsikera hizkuntza mintzatua eta italiera hizkuntza idatzia kontsideratuz. Frantziako Bigarren Inperioaren ostean, korsikera italieratik aldenduz joan zen eta korsikerazko literatura jaio. Hizkuntza izaeraren, aldarrikapena nahikoa berria da, XX. mendeko 80ko hamarkadakoa. Hizkuntzalari gehienentzat, ordea, korsikera Toskanako mintzairaren aldaera bat da.\nSailkapena.\nKorsikera italo-erromantze hizkuntza-taldearen parte da. Korsika osoan hitz egiten da, Bonifacio eta Calvi hirietan izan ezik, non genovar jatorriko dialekto liguriarra hitz egiten baita. Korsika hegoaldeko hainbat aldaera, era berean, Sardinia iparraldeko mintzairaren (gallurera) oso antzekoak dira. Hizkuntzalari gehienen iritziz, hortaz, Sardinia iparraldean hitz egiten dena korsikera da sardinieraren ordez.\nKorsikeraren hizkuntzalariek \"hizkuntza polinomiko\"az hitz egiten dute, tokiko aldaerak azpimarratuz. Nazionalismo korsikarrak korsikeraren hizkuntza izaera azpimarratu du. Egun, lehen hezkuntzan irakasten da eta \"Frantziako hizkuntza\" estatusa du, Frantziako Kultura Ministerioaren eskutik.\nDatu soziolinguistikoak.\n145.700 lagun inguru dira korsikeraz mintzatzeko gai eta 86.000-130.000 inguruk darabilte, 2013ko abenduan argitaratutako aurreneko inkesta soziolinguistikoaren arabera. Arazoa hiztunen eta hizkuntza ezagutzen dutenen adinean datza: zenbat eta gazteago, orduan eta apalagoa da korsikeraz dakitenen eta hitz egiten dutenen batez bestekoa. Korsikeraz gai dira 65 urtetik gorakoen % 75 eta 18-24 urte artekoen % 37; erabileran, berriz, 65 urtetik gorakoen % 64k eta 18-24 urte artekoen % 26k jarduten dute.\nAma hizkuntzari dagokionez, 65 urtetik gorakoek diotenez, sei urte zituztenean, korsikera % 30en ama hizkuntza zen eta % 54rena, frantsesa. Orain, 18-24 urte dituztenei galdetuta, berriz, sei urte zituztenean % 2k etxean korsikeraz egiten zutela diote eta % 70k, frantsesez.\nKorsikera hezkuntza publikoan.\nHezkuntza publikoaren eskumena Frantziarena da, baina Korsikako Lurralde Kolektibitatearekin hitzartuta, astean gutxienez hiru orduz ikasten dute ikasleek irlako hizkuntza. Gurasoak elebitasunaren aldekoak dira: % 52k nahi dute eskolan korsikera eta frantsesa neurri berean erabiltzea, eta % 39k nahiago dute korsikera hautazko ikasgaia izatea.\nKorsikera komunikabideetan.\nKomunikabideen eskaintzan, berriz, handia da desoreka Korsikako bi hizkuntzen artean: telebistan, France 3 Via Stella Frantziako kate publikoan korsikerazko hainbat saio ikus ditzakete; irratian, RCFM \u2014publikoa\u2014 elebiduna da, baina frantsesa gehiago darabilte; azkenik, prentsa idatzian, \"Corse Matin\" egunkaria nagusia da, eta ez dakar ia deus korsikeraz.\nKorsikeraren koofizialtasuna.\n2008an koofizialtasunaren aldeko mozio bat aurkeztu zen Korsikako Biltzarrean, baina ez zen onartu. 2011n mozio bera aurkeztu zen, eta onartua izan zen, eta, 2011tik 2013ra, Korsikako Biltzarreko alderdi guztietako hautetsiak, sindikatuak eta hainbat arlotako eragileak bildu zituen lantalde bat osatu zuten, korsikeraren sustapena gizarteratzeko; 30 bilera egin zituzten, eta 2013ko maiatzean, koofizialtasun estatutua bozkatu zuten: 36 boto alde eta 15 abstentzio; inor ez kontra.\nMusika korsikeraz.\nKorsikerak musika du indargune nagusia, % 93k entzuten baitute musika korsikeraz.\nEtorkizunerako estrategiak.\nKorsikar gizarteak elebiduna izan nahi du (% 90 alde eta % 7 aurka). 2011-2014 eperako ekintza plan bat izan dute horretarako, eta bertan proposatu dute, besteak beste, hezkuntzan murgiltze eredua ezartzea eta Interneten \".csc\" domeinua sustatzea."}
{"id": "10345", "revid": "219", "url": "https://eu.wikipedia.org/wiki?curid=10345", "title": "Europako Batasuna", "text": ""}
{"id": "10346", "revid": "112557", "url": "https://eu.wikipedia.org/wiki?curid=10346", "title": "Gaskoinia", "text": "Gaskoinia (, ahoskatua; , ahoskatua) Okzitaniako probintzia historikoa da, gaur egungo Akitania eta Frantziako beste lurralde batzuk hartzen dituena. Halaber, Arango harana (Katalunia) Gaskoiniako lurralde bat da.\nBestetik, euskara eta gaztelania batuan \"Bizkaiko golkoa\" deritzoguna izendatzeko, \"Gaskoiniako golkoa\" izena erabiltzen da frantsesez eta okzitanieraz.\nGaskoi terminoaren jatorria.\n\"Gaskoi\" hitza \"waskoi\"tik dator, hau da, baskoitik. Gaskoinia \"Wasconia\" zen, beraz, baskoien lurraldea. Historian, Gaskoinia deritzon lurraldea erromatarren etorreran eta luze geroago euskaraz mintzatzen zen. Lurralde hartako biztanleek, ordea, beren hizkuntza galdu eta, trukean, latin arrunta hartu zuten (VIII-XI. mendeak). Ordezkapen horretan, aurreko euskarak edo euskara antzeko hizkuntzak arrastoa utzi zion latin arruntari, eta egungo gaskoi hizkuntza sortu zen, euskararen eragina duen erromantzea eta okzitanieraren aldaera dena. Autore batzuen arabera, gaskoiak euskaldun erromatartuak dira.\nHistoria.\nErromatarrek Galia konkistatu zutenean, akitaniarrekin egin zituzten topo: ez zifren zeltak eta Zesarren ustez, Iberiakoekin analogia handiagoa zuten. K. a. 56an konkistatua, K. a. III. mendean, Galia Akitania erromatar probintzia sortu zuen. K.a. III. mendean hiru probintziatan azpizatitua izan zen: hegoaldekoena Novempopulania izendatu zuten, bertan bederatzi herri bizi baitziren. Gutxi gorabehera Novempopulania etorkizuneko Gaskoiniari zegokion.\nFranko merovingiarrek 602. urtean sortu zuten Baskoniako Dukerria, euskal herritarrekiko (waskoi/baskoi) harreman iskanbilatsua hobeto kudeatzeko asmoz. Garona ibaiaren ardatzetik aurrera, dukerria 635 aldera hedatu zen Pirinioetaraino, eta, ondoren, aldian-aldian, lur Pirinioz haraindikoak sartu zituen. Baskoniako Dukerria, ondoren, Gaskoinia bilakatu zen (XI. mendea), pixkanaka zatitu zena eta hasierako osagai etnikoa galdu ondoren.\nAntzinako Erregimena erortzearekin batera, Batzar Konstituziogileak (1790) Gaskoinia hainbat departamendutan antolatu zuen.\nEskualdeak.\nFrantzian:\nEspainian:\nHiri nagusiak.\nZenbaitek Baiona (; ), Gaskoiniaren zatitzat jotzen dute. Hirixka hartan gaskoia ere mintzatua da.\nHizkuntzak.\nGaur egun Gaskoiniako hizkuntza nagusia frantsesa da, lurraldeko jatorrizko hizkuntza gaskoia bada ere. Zuberoa ondoko Bearnoko herri txiki batzuetan (Eskiulan, Jeruntzen), gainera, euskaraz egiten da. Arango haranean, gaskoiaren tokiko aldaerarekin (aranera) batera, katalana ere hitz egiten da.\nAdituek gaskoia okzitanieraren dialektoetakotzat hartzen dute, nahiz eta hizkuntzalari batzuen ustez, haren berezitasun fonologikoen ondorioz, aitzineuskararekin loturiko beste hizkuntzatzat jo.\nLiteratura.\nXIX. mendeko Frantziako literatura erromantikoko fikziozko pertsonaiarik ezagunena, D'Artagnan mosketaririk ospetsua, jatorriz gaskoia zen. Alexandre Dumasen \"Hiru mosketariak\" liburuxka bidezko eleberria D'Artagnan Gaskoiniako bere jaioterritik abiatu zeneko kontakizunarekin hasten da, Parisko mosketarien gorputz entzutetsuan onartua izaten saiatzeko.\nCyrano de Bergerac, Edmond Rostanden obran, Gaskoiniako Kadeteen kidea da, Luis XIII.aren armadaren erregimentu bat, bera gaskoia ez zen arren. Erregimentu horren zati izateari bere titulua zor zaio, Bergerac gaskoien lurretan baitago, baina obran ez da azalpen hori ematen eta lurralde horretatik datorrela ulertarazten da. Obran, Gaskoiniari buruzko aipamen batzuk daude: soldadu gaskoiek, abesti baten oroitzapenagatik, euren sorterriaren herrimina agertzen duten pasarte hunkigarria barne.\nGaskoi jatorriko frantses literaturako beste pertsonaia bat Jean-Baptiste Adamsberg komisarioa da, Fred Vargas idazleak idatzitako polizia eleberri saileko pertsonaia."}
{"id": "10347", "revid": "1987", "url": "https://eu.wikipedia.org/wiki?curid=10347", "title": "Kantauri Itsaso", "text": ""}
{"id": "10348", "revid": "119347", "url": "https://eu.wikipedia.org/wiki?curid=10348", "title": "Pirinio Atlantikoak", "text": "Pirinio Atlantikoak (; okzitanieraren gaskoi dialektoan: \"\") Frantziako 64. departamendua da, Ipar Euskal Herriak eta Bearnok osatua. Metropolitar Frantziaren hego-mendebaldean dago, Akitania Berria eskualdean. Prefekturak Paue hirian du egoitza, eta beste hiri nagusiak Baiona eta Oloroe-Donamaria dira. Guztira 7.645 km\u00b2 ditu, eta 647.420 biztanle (85 biz./km\u00b2, 2008).\nMugakideak.\nMugakide ditu iparraldean Landak eta Gers departamenduak, ekialdean Pirinio Garaiak, hegoaldean Gipuzkoa, Nafarroa Garaia eta Huescako probintzia, eta mendebaldean Kantauri itsasoa.\nHistoria.\n1790eko martxoaren 4an Frantziako Iraultzaren ondorioz departamenduak sortu zituztenean, Ipar Euskal Herria osatzen zuten hiru herrialdeak (Lapurdi, Nafarroa Beherea eta Zuberoa) eta Bearnoko bizkonderria Pirinio Apalak izeneko departamenduan sartu zituzten.\n1969ko urriaren 10ean, departamenduak izenaz aldatzea erabaki zuen, eta Pirinio Atlantikoak izena eman zioten.\nDemografia.\n1999ko erroldan, departamenduko hiririk jendetsuenak hauek dira:\nHizkuntzak.\nHizkuntza ofizial bakarra frantsesa da, eta tokiko hizkuntzak euskara eta gaskoia dira.\nKontseilu Orokorra.\nDepartamenduko kudeaketaz arduratzen den erakunde politikoa Pauen egoitza duen Kontseilu Orokorra da."}
{"id": "10349", "revid": "39981", "url": "https://eu.wikipedia.org/wiki?curid=10349", "title": "Pirinio Atlantiko", "text": ""}
{"id": "10350", "revid": "56334", "url": "https://eu.wikipedia.org/wiki?curid=10350", "title": "Akitania", "text": "Akitania (; ) Frantziako hego-mendebaldeko eskualdea izan zen. Ipar Euskal Herriaren eskualde administratiboa zen eta Okzitaniako lurraldea ere bada. Bost departamenduk osatzen dute eta prefektura Bordelen dago. 41.308\u00a0km\u00b2-ko azalera dauka eta 3.049.000 biztanle (70 biz./km\u00b2, 2004). 2016tik Akitania Berria eskualdeko zati da.\nIzenaren jatorria Akitania erromatarretik datorkio (), Erromatar Inperioko probintzia. Gutxi gorabehera oraingo Akitania antzinako Akitaniako mendebaldea da.\nHizkuntzak.\nHizkuntza ofizial bakarra frantsesa da, baina euskara eta okzitaniera (gaskoia) ere mintzatzen dira.\nHistoria.\nErromatar Inperioko Akitania.\nErromatarrek, Augustok hain zuen, Galia banatu zuten lau lurraldeetarik bat Akitania izan zen. Lurralde haren mugak hauek ziren: Poitou, iparraldean; Garona ibaia, ekialdean; Pirinioak, hegoaldean eta Bizkaiko golkoa, mendebaldean. Erromatarren kolonizazio garaian honako tribuak aipatzen ziren lurralde zabal hartako biztanleen artean: \"ausci\" (Auch), \"tarusates\" (Tartas), \"tarbelii\" (Akize), \"sibuzates\" (Saubusse), \"benearnenses\" (Biarno), \"bigerriones\" (Tarbe), \"elusates\" (Eauze), \"boates\" (Bordele), \"garites\" (Garona), \"onessii\" (Louchon), \"convenae\" (Saint-Bertrand-de-Commingues), \"consorani\" (Cousserans), \"tarusci\" (Ari\u00e8ge), \"aturienses\" (Aire), \"vasates\" (Basadois), \"sotiates\" (Soz), \"cocosates\" (Cocosa), \"lactorales\" (Lectoure) eta \"tolosates\" (Tolosa).\nAurkitu diren hizkuntz aztarnen arabera, akitaniarren hizkuntza euskararen ahaide hurbila bide zen. Honenbestean, euskarak gorde dituen aztarna zaharrenak, latinez idatziriko Akitaniako hilarrietan aurkituriko hainbat idazki izan litezke, euskarak neke handirik gabe argi ditzakeenak bestalde (Koldo Mitxelenaren arabera). Erromatarrek berek (Estrabon, Zesar) akitaniarrak galiarrengandik bereizten dituzte, hizkuntza, erakunde eta legeak desberdinak dituztela esanez eta Pirinioez bestaldeko herriekin dituzten antzekotasunak eta harremanak azpimarratuz.\nNovempopulania.\nSakontzeko, irakurri: \u00abNovenpopulania\u00bb\nGaliako gerran Zesarren jeneralek Akitania konkistatzean, Zesarrek azaldu zuen (\"De bello gallico,\" K.a. 52-51) Garona ibaiaz hegoaldera akitaniarrak bizi zirela, eta iparraldera, berriz, galiarrak (\"beren buruari zeltak dioten horiek\"). Zesarrek probintzia espezifiko bat sortu zuen Garonaz hegoaldera: Akitania. Aldiz, Augustoren garaiko Inperioaren antolakuntza berriak Loira ibaiaren ertzeraino eraman zituen Akitaniaren mugak, akitaniarrak eta galiarrak probintzia berean sartuz. Bi herri desberdin hauen arteko gatazkek etenik ezagutzen ez zutenez, Erromako aginpideak hirutan banatzea onartu zuen IV. mendearen hasieran:\nErromatarren indar militarra arras gutxitu zen garai horretan, kohorte bakarra zegoen Aquitania tertiako lurralde osoan, \"Lapurdum\" hirian (Baiona), hain zuzen. 406. urtetik aurrera, Hispaniako bidean zihoazela, Novenpopulaniatik igaro ziren suebiar, alano eta bandaloen inbasioen ondotik, bisigodoak azaldu ziren Inperioaren ordenaren zaintzaile, Akitaniako Tolosa eta Bordele hartuz. 419. urtean Tolosan egokitu eta erreinu godo berria sortu zuten. Novenpopulania hasieran erreinu honetatik kanpora geratu bazen ere, 461. urtean konkistatu zuten.\nGarai honetatik aurrera, Aquitania prima eta secundari Akitania deitu zioten orduko kronikariek eta jatorrizko Akitaniari, berriz, Novenpopulania hasieran eta 626. urtetik aurrera batez ere, Baskonia, gero Gaskoinia bihurtzekoa. Bisigodoen agintea 507. urtean bukatu zen, Klovis buru zuten frankoak Alarikoren osteei nagusitu ondoan. Galera honen ondoan Toledo aldera bildu ziren bisigodo guztiak, erromatarren garaiko Galia frankoen eskuetan utziz, eta bat eginda agertzen diren bi aldeetako eusko-akitaniarrek beregaintasunari eutsi zioten, godoek eta frankoek, iparralde eta hegoaldetik batera nahiz banaka eraso zituzten arren. 581ean eta geroago eraso horietan baskoien berri dugu, lehenago bagaudaen altxamenduak aipatzen baitira soilik.\nBaskonia eta Akitania.\n602. urtean Baskoniako dukerria sortu zuten frankoek, eta Pirinioez iparraldeko eusko-akitaniarrak duke franko baten mende gelditu ziren. Akitaniak bere baitako dinamika independente bat hartu zuen, Rhin inguruko frankoen erdigunetik urruti baitzegoen; gainera, demografikoki frankoak oso gutxi ziren. Akitania beregain geratu zen, baita Baskonia ere. Orduko kronikek Akitania eta Baskonia bereiz aipatzen dituzte, dukerri banatan.\n660. urtean Tolosa Okzitaniako Felix galo-erromatar jauntxoa Akitania eta Baskoniako duke bihurtu zen, eta bere ondoren etorri ziren independente gobernatu zuten beste bost: Lupo (Lope), Oto I.a Handia, Hunald eta Waifer, azken hirurak familia-enbor berekoak. Oto I.aren garaian akitaniarren eta frankoen arteko gatazkak mikaztu egin ziren, eta Otok tentu handiz zaindu behar izan zuen bere iparraldeko muga Karlos Martel buruzagi frankoak zer egin, berarekin bake-itun bat sinatu zuen arren. 721ean, berriz, Narbonako omeiatarrek Tolosa Akitaniako hiriburua eraso zuten, baita porrot itzela ere pairatu.\nHala ere, 732an omeiatarrek Otoren armada menderatu zuten Bordeletik hurbil, eta eusko-akitaniarrek frankoen laguntza eskatu beste aukerarik ez zuten ikusi. Frankoek, Karlos Martel gidari, musulmanak gibelerarazi zituzten Poitiersko gudua irabazi ondoan (732). Hala ere, Otok ezin besteko garrantzia izan zuen gudu horretan eta, formalki frankoei men egin arren, Akitaniak zein Baskoniak burujabe jarraitu zuten funtsean. 768an Pepin Laburrak akabera eman zion burujabetza horri gerra odoltsu eta gupidagabe baten ondoren (759-768).\nKarolingiarren mendeko Akitaniatik autonomiarantz.\nEuskaldunek Karlomagnoren gudarostearen aurka irabazi zuten Orreagako gudua (778ko abuztuaren 15ean) testuinguru honetan ulertu behar da. Akitaniar eta baskoiak hurbilagotik kontrolatzeko asmoz, Karlomagnok erresuma bat sortu zuen Tolosa Okzitanian oinarriturik, barnean zirela Baskonia, Akitania eta Septimania eta bertan errege ezarriz Luis I.a \"Errukitsua\" haren semea (Akitaniako Erresuma). 789an, Karlomagnok Gilen bere lehengusua igorri zuen baskoiak azpiratzeko eta Luisen tutore aritzeko. 824. urtetik aurrera, aldi batez, bi zati bereizi ziren Akitaniako lurraldean: Dukerria, Garona eta Aturri ibaien artean, eta Konderria, Aturri ibai ertzetik Pirinioetara. \nPepin I.a Akitaniako Erresumako erregeak autonomiaz jokatu zuen, akitaniar nortasuna nabarmendu zuena. Erresumaren barnean karolingiar zentralismoaren eta akitaniar indarrak lehiatzen ziren, kondeak eta apezpikuak buru zituztela. Pepin hildakoan (838) eta 843ko Verdungo Hitzarmenean, \"Karlos Burusoila\"ri egokitu zitzaion, Akitaniako Erresuma, Pepin II.a Pepin I.aren semearen ordez. Beraz, bi erregenahi horiek elkarren kontra lehiatu ziren ondorengotza gerra batean, atzean zituztela subiranotasunaren aldeko indarrak (Pepin II.a) eta karolingiar dinastia (Karlos \"Burusoila\"). Antso II.a Antso buruzagi eta duke baskoia Pepin II.aren alde lerratu zen. 852an, berriz, Antso Karlosen aldera pasa zen. Gero, Pepinek normandiarrak hartu zituen aliatu, kostaldeak arpilatu zituztenak, eta horrek akitaniar eta baskoi ugari haserretu zituen. Bada, Karlos \"Burusoila\" atera zen gerratik garaile. Aurrerantzean, Akitaniako Erresumak utzi egin zion botere eraginkorrik izateari, eta titulu izatera pasa zen.\nAkitaniak (erromatarren garaiko Akitania Primak eta Secundak) bere nortasunari eutsi zion frankoetatik aparte eta karolingiar erregeak ahuldu egin ziren IX. mende bigarren erdialdean eta X. mendeetan. Ahuldade hori baliatuz, akitaniar nortasuneko kondeak sendotu egin ziren. 909an, Gilen Auverniako kondeak, Clunyko abadiaren sortzaileak, bere burua Akitaniarren Duke izendatu zuen, eta leinu bati hasiera eman, Briude erdigune harturik. 965ean, titulu hori Poitiersko kondeak hartu zuen lehen aldiz, eta hurrengo akitaniar dukeek monarka ere deitu zioten beren buruari, Gilen Handiak esate baterako (1004-1030), agerian utziz Parisen mendekotasuna nominal hutsa zela. Akitaniar subiranotasuna Limoges hiriburu sinbolikoaren eta San Martzial santu akitaniar ospetsuaren inguruan hazi zen. \nBehe Erdi Aroko Akitania.\nAkitaniak erreinuaren antzeko boterea hartu zuen, eta Baskonia edo Gaskoniako Dukerria mendean hartu zuen betiko La Castelleko Guduan (1063), Bordeleko aristokraziarekin bat eginez eta Clunyko Beneditarren Ordena lagun harturik. 1154. urtetik aurrera, Ingalaterrako erregea Akitaniako dukea (Lapurdi eta Zuberoako dukea, Ipar Euskal Herriari dagokionez) ere izan zen, Henrike II.a Plantagenet eta Akitaniako Leonor ezkondu ondoan. Ingalaterrako eta Frantziako koroak gutiziatu zuten lurraldea izanik, Akitanian jabego gatazka ugari izan ziren: Karlos VII.ak konkistatu zuen azkeneko aldiz Frantziarentzat, Castillongo gudua irabazi ondoan (1453)."}
{"id": "10351", "revid": "336", "url": "https://eu.wikipedia.org/wiki?curid=10351", "title": "Bordele", "text": "Bordele (, ahoskatua; ) Frantziako hego-mendebaleko Akitania Berria eskualdearen eta Girondako departamenduaren hiriburua da, bertan prefetura baitago.\n2008an, 250.000 biztanle baino gehiago zituen, eta metropoli-eremuak, 1.105.000 inguru. Zortzi kantonamendu edo auzotan banatuta dago. Herritarrek \"bordeles\" izena dute ().\nBordele hirigune nagusietako bat da munduko ardogintzan. Sektorearen azoka nagusia, Vinexpo, bertan egiten da eta eskualdean urtero 14,5 bilioi euroko salmentak dituzte: han, Bordeleko ardoa ospetsua VIII. mendetik ekoizten da. UNESCOk XVIII. mendeko hirigune historikoa Gizateriaren Ondare izendatu zuen \"hiri eta arkitektura-multzo aparta\" delako.\nGeografia.\nInguru naturala.\nOzeano Atlantikotik 98 kilometrora, Paristik 500 kilometrora, Pauetik 172 kilometrora, Tolosa Okzitaniatik 220 kilometrora eta Donostiatik 200 kilometrora dago.\nGarona ibaiak hiria zeharkatzen du; hirigunearen parean ia 500 metroko zabalera du. Horri esker, itsasontzi handiak hara iristeko gai dira, nahiz eta egun gehienak bokalean geratzen diren. Garona zeharkatzen duen azken zubia Bordelen bertan dago. Ibaiaren ezkerraldean ordoki zabala du, batzutan padurek ureztatua.\nKlima.\nKlima ozeanikoa da (K\u00f6ppenen sailkapenaren arabera \"Cfb\"); hala ere, eskualde ozeanikoak baino uda beroagoak eta negu epelagoak ditu. Edonola ere, euri ugari egiten duenez ezin dugu klima mediterraneoaren barnean sailkatu.\nAtlantikotik datozen mendebaldeko haizeek neguak epeltzen dituzte eta, era berean, Bizkaiko golkoko uraren tenperaturak udak epeldu eta luzatzen ditu. Bataz besteko neguko tenperatura 6,53 \u00b0Ckoa da, baina klima aldaketa dela eta, azken neguak zertxobait beroagoak izan dira. Hotza arrunta bada ere, bitxia da elurra ikustea, hiru urtetik behin egiten baino ez duena. Bataz besteko udako tenperatura 19,51 \u00b0Ckoa den arren, 2001etik aurrera uda guztiak hori baino beroagoak izan dira, 2003koa (23,3 \u00b0C bataz besteko tenperatura izan zuena) errekorra izanik.\nHistoria.\nErromatarren Burdigalaren aztarnak ikusgai dira oraindik Bordeleko kaleetan. \"Cardus Maximus\" eta \"Decumanus Maximus\" delako antzinako kaleak egungo hiriko erdiguneko kale nagusiak dira (\"Rue Sainte-Catharine\" eta \"Cours de l'Intendance\", hurrenez hurren). Izan ere, Biturigarren hiriburua erromatarren garaian \"(Vituriges Vivisci, Burdigala)\", IV. mendetik aurrera, Akitaniako II. hiriburu bihurtu zen Bordele. Erromako inperioaren garaian, Euskal Herria hego-iparralde zeharkatzen zuen galtzada batek lotzen zituen Galiako \"Burdigala\" (Bordele) eta Hispaniako \"Asturica\" (Astorga).\n498. urtean frankoek Bordele hartu zuten, mendeetan amaitu ez zen gatazka bati hasiera emanez. Akitaniarrek eta euskaldunek, frankoen aurka bat eginik gehienetan, eutsi behar izan zioten 732. urtean Abdul Rahman Al Ghafiqiren erasoari, baina Oto I.a Handia gidari zuten oste eusko-akitaniarrek Bordele aldean makurtu behar izan zuten arabiarren aurrean; geroago, ordea, musulmanen aurrean garaipena erdietsi zuten frankoekin batera (Poitiersko gudua (732)). 816. urtean, Sigin Bordeleko kondea euskaldunekin batera altxatu zen frankoen kontra, baina Iru\u00f1ean babesturik egon ondoren, gudu batean hil zuten franko germaniarrek. Akitaniako dukerriarekin batera, Bordele Ingalaterrako koroaren mende geratu zen 1154an.\nXV. mendean, Frantziako koroak betiko konkistatu zuen Bordele (1453, Castillongo gudua) eta Luis XI.ak bertan ezarri zuen Guienako parlamentua. Merkatari eta itsas hiri garrantzitsua izaki betidanik, lotura estuak izan zituen Bordelek euskal portu guztiekin eta XVIII. mendean Espainiako inperioaren ahuleziak erakusten hasi orduko Garonako portuak hazkunde handia izan zuen, Antillekiko merkataritzari eta esklaboen salerosketari esker. Girondinoen hiriburua izan zen, Iraultzaren garaian, eta borboitarren alde agertu zen 1814an.\nBigarren Mundu Gerran, Euskal Gudarien Brigadaren ekintzek berebiziko garrantzia izan zuten, Bordeleko hiria alemaniar naziengandik askatzeko (1944).\nDemografia.\n1999ko erroldaren arabera, udalerriak 215.363 biztanle zituen. 2005ekoan berriz hazkunde handia nabari zen 230.600 biztanle erroldatuak zeudelako. Gehienak frantziarrak izan arren, badaude italiar, espainiar (Bordeleko biztanleriaren % 20k espainiar arbasoren bat du), portugaldar, turkiar, alemaniar eta magrebtar komunitate handiak ere.\nBordelek egun 235.000 biztanle inguru dituenez, Frantziako bederatzigarren hiririk handiena da, baina inguruko eremu metropolitarra kontuan harturik, milioi bat biztanle baino gehiago izanik, seigarren handiena da.\nGertuko \"Communaut\u00e9 urbaine de Bordeaux\"-k 27 udalerri eta 714.727 biztanle ditu.\nEkonomia.\nBordele Frantziako hego-mendebaleko hiri garrantzitsuena da. Frantziako seigarren portua (10.012.000 tona 1984an), bertatik banatzen dira \"Bordeaux\" ardo ospetsuak. Aerodromoa (M\u00e9rignac), petrolio findegiak (Bec d\u00b4Amb\u00e8s, Pauillac), ontziolak, industria metalurgikoa, elektrikoa, hegazkinak, janari industria, zurgintza, kimika industria.\nKultura.\nOndarea.\nParis ondoren, Bordele da Frantzian monumentu historiko izendatuta eraikin gehien dituen bigarren hiria. Horien artean da Bordeleko katedrala.\nHiriko kaiak (\"Port de la Lune\"), Garona ibaiaren ertzetan eraikitakoak, UNESCOk izendatu ditu Gizateriaren Ondare.\nPessac auzuneko \"Cit\u00e9 Frug\u00e8s\" delako hirigintza-antolakuntza modernoa, Le Corbusier arkitektoak 1924an diseinatua, eta gaur egun \"Zone de Protection du Patrimoine Architectural Urbain et Paysager\" gisa sailkatua.\nBestalde, bertan hiri honetako nahiz Akitaniako historiari buruzko Akitaniako museoa ere badago.\nHezkuntza.\nBordeleko Unibertsitatea Frantziako osoko garrantzitsuenen artean dugu. Lau zentro nagusi hartzen ditu barne. 1441ean Pey Berland artzapezpikuak sortua, Frantziako Iraultzak 1793an desegin arren, 1808an Napoleon I.ak berrezarri zuen. Egun, 70.000 ikasle inguru ditu eta Europa osoko campus handienetariko bat (235 ha) du.\nUnibertsitatetik kanpo goi-eskola asko ere baditu, ingeniaritza, enpresa eta hainbat zientzia irakasten dituztenak.\nGastronomia.\nGastronomian, mundu mailan ezaguna da Bordeleko ardoa. Gorri zein zuria, eskualdean 14.000 ekoizle, 117.514 ha-mahasti, 400 merkatari inguru daude. Gorria egiteko \"cabernet sauvignon\", \"cabernet franc\", \"merlot\", \"petit verdot\" eta \"malbec\" barietateko mahatsak erabiltzen dituzte. Zurirako, berriz, \"sauvignon blanc\", \"s\u00e9millon\" eta \"muscadelle\". Urtean bataz-besteko ekoizpena 960 milioi botilakoa da.\nHiriko gozogintzaren izarra \"canel\u00e9\" izeneko bizkotxoa da, XVIII. mendean Deikundearen mojek asmatua. Lanproia, saihetsarteko edo \"entrec\u00f4te\"a eta behiki bordeles erara ere ospetsuak dira.\nHedabideak.\n\"Sud Ouest\" eskualdeko egunkariak hiri horretan dauka egoitza nagusia. \"20 minutes\", \"Direct Bordeaux 7\" eta \"M\u00e9tro\" doako egunkariak bordeles argitalpenak ere badituzte.\nFrance 3 Aquitainek hirian France 3 Bordeaux-M\u00e9tropole izeneko kanala du.\nKirola.\nGirondins de Bordeaux futbol taldea hiriko kirol-talde ospetsuena da, bere etxeko partiduak Stade Jacques Chaban-Delmas estadioan jokatzen dituelarik. Estadio honetan Union Bordeaux B\u00e8gles errugbi taldeak ere jokatzen du, egun Top 14 ligan dabilena.\nCricket talde bat ere badu, Frantziako indartsuenetariko bat dena. Txirrindularitzan 250 metroko zurezko belodromo bat, V\u00e9lodrome du Lac, du Pistako Txirrindularitza UCI Munduko Txapelketaren probak antolatzen duena. Gertuko C\u00f4te d'Argenten surflariak aritzen dira, batez ere, Lacanaun.\nHauexek dira talde profesionalak:\nHerri eta hiri senidetuak.\nBordele ondorengo herri eta hiriekin senidetuta dago:"}
{"id": "10381", "revid": "119347", "url": "https://eu.wikipedia.org/wiki?curid=10381", "title": "Richard Meier", "text": "Richard Meier (Newark, New Jersey, 1934ko urriaren 12 \u2212 ) arkitekto estatubatuarra da.\nCornell Unibertsitatean arkitektura ikasi eta hainbat agentziatan lan egin zuen, hala nola \"Skidmore, Owings and Merrill\" ezagunean, 1963 urtean agentzia propioa ireki zuen arte, New York hiriko bere apartamentuan.\nArkitekto eraikitzaile izateaz gain, arkitektura irakatsi du Cooper Union delakoan (1962-73), Yale unibertsitatean (1975-77) eta Harvard unibertsitatean (1980-81).\nHasiera-hasieratik Meierrek ildo zuzen eta jakin bat jarraitu du bere proiektuetan, modak alde batera utzita ideia sendo bertsuei eutsiz. Meierren estiloa oso markatua da, garrantzi handia ematen baitio lerroen garbitasunari, argiari, espazioari eta guztia biltzen duen harmoniari. Ia haren eraikin guztiak zuriak dira, kolorerik puruena delako, beste koloreak batzen baititu eta egunean zehar tonalitatea aldatzeko gai delako.\nMeierrek berak dioen bezala, Le Corbusierren arkitekturak eragin handia izan du bere lanetan, Frank Lloyd Wright. arkitektoarekin batera. Hala ere, arkitektura denboran zehar aldatuz doan bidea izanik, hainbat arkitektok eta estilok besteengan eragina izan eta izango dutela ere dio.\n1984 urtean Pritzker Saria jaso zuen."}
{"id": "10382", "revid": "512", "url": "https://eu.wikipedia.org/wiki?curid=10382", "title": "Elx", "text": "Elx (gaztelaniaz \"Elche\", eta ofizialki \"Elx/Elche\") Valentziar Herrialdeko udalerria da, Baix Vinalop\u00f3 eskualdean eta Alacanteko probintzian kokatua. Eskualdeko hiriburu eta udalerririk populatuena, pobintziako bigarren populatuena eta Valentziar Herrialdeko hiri nagusietakoa da. 2006an 219.032 biztanle zituen eta 326\u00a0km\u00b2-ko azalera du. Famatua da bere palmondo basoa.\n1897an agertu zen l\u00b4Alc\u00fadian (Elchetik 2 kilometrora) Elxeko Dama izena eman zitzaion emakumezko buru eder bat, K.a. V-III. mende bitartekoa. Santa Mariako eliza (XVII-XVIII. m.). Zapatagintza du industria nagusia; langileriaren bostenak laborantzan dihardu.\nHistoria.\nElx, Iberiako zibilizazioaren hirigune garrantzitsua izan zen kartagotarrak eta, batez ere, erromatarrak bertaratu ziren arte. \"Julia Ilici Augusta\" izena eman zioten erromatarrek. Bisigodoen hiria izan ondoren, arabiarrek konkistatu eta landak ureztatzeko ubide sare zabal batez hornitu zuten lurralde osoa. Gaztelako erreinuak arabiarrei harturiko lurraldeetako bat izan zen 1244. urtean, eta 1304. urtean Valentziako Erresumako hiri bihurtu zen.\nHiri senidetuak.\nElx ondorengo hiriekin senidetuta dago:"}
{"id": "10385", "revid": "56334", "url": "https://eu.wikipedia.org/wiki?curid=10385", "title": "Arnaldo Otegi", "text": "Arnaldo Otegi Mondragon (Elgoibar, Gipuzkoa, Euskal Herria, 1958ko uztailaren 6a) ezker abertzaleko politikari eta liderra da, Batasunaren bozeramaile izandakoa eta Eusko Legebiltzarreko kide ohia. Euskal Herria Bilduko koordinatzaile nagusia da egun. \u00abEzker abertzalea berrantolatzen saiatzeagatik\u00bb atxilotua, 2016ko martxoaren lehenbizikoan atera zen kartzelatik, 6 urte eta erdiko espetxealdiaren ondoren.\nBizitza.\nOtegi 1958ko uztailaren 6an jaio zen Elgoibarren (Gipuzkoa), eta Filosofia eta Letretako lizentziaduna da.\n1977. urtean Frantziara alde egin zuen, ETA politiko-militarreko komando batekin erlazionatu zutenean. 1989an, espetxera sartu zuten, Gasteizko Michelin fabrikako zuzendari Luis Abaitua 1979an bahitu izana leporatuta. 1990an kalera irten zen, espetxe zigorra bete ondoren.\n1996tik aurrera Herri Batasuna, Euskal Herritarrok eta Batasunako Mahai Nazionaleko kidea eta bozeramailea izan da. 2006an berriro sartu zuten espetxera, bi aldiz, egun batzuetarako, ETArekin harremana izatea leporatuta.\n2006an bertan Batasunak negoziazio prozesurako Negoziazio Taldeko kide izendatu zuen. Denbora horretan hainbat elkarrizketa egin zituen PSE-EE eta EAJko kideekin. ETAren su-etena bukatu orduko espetxeratua izan zen Espaniako erregearen aurkako hitzak eta \"Argala\" etakidearen aldeko hitzak esateagatik.\n2007ko ekainaren 8an berriz atxilotu zuten, Jose Miguel Be\u00f1aran Orde\u00f1ana\" Argala\"ren omenaldi batean parte hartzeagatik, espetxe zigorra betetzeko. Hamabost hilabete kartzelan eman ondoren, 2008ko abuztuaren 30an irten zen Martuteneko espetxetik.\n2009ko urriaren 13an berriro atxilotu zuen Espainiako Poliziak Garzon epailearen aginduz, ezker abertzaleko beste hainbat kide ezagunekin batera. Hiru egun geroago eta Espainiako Auzitegi Nazionaleko Baltasar Garz\u00f3n epailearen aginduz, kartzelara eraman zuten. 2010ko urtarrilaren amaieran, gose greba hasi zuen kartzelan, EPPK-ko kideekin batera euren estatus politikoa aldarrikatzeko.\n2010ko martxoaren 2an Espainiako Auzitegi Nazionalak 2 urteko espetxe zigorra eta 16 urteko inhabilitazioa ezarri zizkion Arnaldo Otegiri 2005eko ekainaren 9an Jose Mari Sagardui \"Gatza\" preso politikoaren aldeko ekitaldi batean parte hartzeagatik.\n2003an Espainiako erregea \"torturatzaileen buruzagia\" zela salatzeagatik, urtebeteko espetxe zigorra jaso zuen; baina, 2011an, Europako Giza Eskubideen Epaitegiak Espainia zigortu zuen, epai horrek Otegiren adierazpen askatasuna urratzen zuelako. Hartara, Espainiak 23.000 euro ordaindu behar izan zizkion politikariari.\n2011ko irailaren 16an, Bateragune auzia zela eta, 10 urteko espetxe zigorra ezarri zion Espainiako Auzitegi Nazionalak. Dena da ETAren filosofiarekin, ETAko buruzagia zela ziurtatu zuten Audientzia Nazionaleko epaileek. Estrasburgoko Giza Eskubideen Auzitegiak Audientzia Nazionalaren epaia baliogabetu zuen 2016an eta Otegiri egin zitzaion epaiketa partziala eta giza eskubideekiko urratzailea izan zela ebatzi zuen.\n2016ko martxoaren lehendabizikoan, 6 urte eta erdiko espetxe zigorra oso-osorik bete ondoren aske gelditu zen. 2022ko apirilean piztu eskandaluan, azaleratu zen Espainiako agenteek hala Arnaldo Otegi nola Jon Inarritu espiatu zituztela Pegasus programaren bitartez, katalan independentista ugarirekin batera. "}
{"id": "10386", "revid": "119347", "url": "https://eu.wikipedia.org/wiki?curid=10386", "title": "Hans Hollein", "text": "Hans Hollein, (Viena, \u2212 \"ibidem\", ) arkitekto post-moderno austriarra izan zen.\nHolleinek Vienako Arte Ederren Akademian diplomatu zen 1956 urtean. Beste bi diploma lortu zituen 1959an \"Illinois Institute of Technology\" delakoan eta 1960an Kaliforniako Unibertsitatean. Suediako eta Estatu Batuetako hainbat lantokitan ibili zen, Vienara itzuli eta 1964an agentzia propioa ireki zuen arte.\nM\u00f6nchengladbacheko museoa egin zuenetik (1985) arkitektura post-modernoko maisutzat hartu da.\n1985. urtean Pritzker Saria jaso zuen."}
{"id": "10387", "revid": "132258", "url": "https://eu.wikipedia.org/wiki?curid=10387", "title": "Korsika", "text": "Korsika (; ) Mediterraneoan, Tirreniar itsasoaren mendebaldera, Sardinia uhartearen iparraldera, kokaturiko uhartea da.\n8.680 km\u00b2-ko hedadura du eta 350.273 biztanle (2018). 1768tik Frantziaren zatia da. Administratiboki, Korsikak \"Lurralde Kolektibitate\" (\"collectivit\u00e9 territoriale\") estatusa du, bi departamenduz osatua: Hego Korsika eta Korsika Garaia.\nHiriburua Ajaccio (korsikeraz: Aiacciu) da eta 71.361 biztanle zituen 2019an.\nGeografia.\nKorsikak 8.680 km2-ko azalera du. Uhartea Frantziako Kosta Urdinetik 200 kilometro ingurura dago, Italiako Toskana eskualdearen mendebaldean eta Sardinia uhartearen iparraldean. Uharteko paisaia basoz betea eta menditsua da, eta hegoaldeko kostaldean Bonifacioko itsasartean itsaslabarrak nagusitzen dira. Frantzian, \"Edertasunaren Uhartea\" deitzen zaio. Antzinako greziarrek Mediterraneoko uharte honi Kallist\u00e9 (\u00abEderrena\u00bb) zeritzoten.\nKorsika eta Sardinia mikroplaka kontinental batean daude, Frantziatik eta Italiatik banaturik. Plaka horrek \"korsikar-sardiniar blokea\" izena du.\nMila kilometro inguru dituen bere kostaldeari esker (horietako 300 kilometro, hondar finezko hondartzez osatuak), Korsika itsas kirol zaletuen, urpekarien eta itsas zaletuen helmuga ospetsua da. Gainera, XX. mendearen hasieran, hainbat bisitariek Mediterraneoko ohiko uharte idorretatik ezberdindu nahirik, Korsikari \"Uharte Berdea\" ezizena ipini zioten. Eta zinez, nahiz eta Korsika Hegoaldeko Europan eta isolaturik egon, inguruko uharteekin parekatuz gero uharte orlegia da.\nLuze-zabalerari dagokionez, Korsika 183 kilometro luze da lerrorik luzeenean neurtuta, eta 83 kilometro zabal lerrorik zabalenean. Denera 1.000 kilometro inguruko kostaldea du, eta 200 hondartza.\nKorsikaren orografia menditsua dela eta, mendi ugari daude. Horien artean garaiena Monte Cinto (2.706 metro) mendia da, eta badira 2.000 metro baino gehiagoko garaiera duten beste 20 mendi ere. Mendiak uhartearen azaleraren bi heren dira, mendilerro bakar bat osatzen dutela.\nBasoek 8.682\u00a0km\u00b2 hartzen dituzte, hots, uhartearen bostena. Gainera, horietako 3.500\u00a0km\u00b2 natura erreserba dira.\nUhartean parke natural bat aurkitzen da (Korsikako parke naturala), milaka animalia eta espezie babesten dituena, horietako batzuk endemikoak. Parkea 1972an onartu zen eta barnean hartzen ditu Portoko golkoa, Scandolako natura-erreserba (UNESCOk Gizateriaren Ondaretzat hartua) eta uharteko mendi altuenetako zenbait.\nGR20 Ibilbide Luzeak Korsika zeharkatzen du 200km-ko ibilbidean zehar.\nUhartean hainbat ibai aurkitzen dira, garrantzitsuenak honakoak: Golo (bere ibaiadarrak: Calasina, Asco, Tartagine eta Casaluna), Tavignano (bere ibaiadarrak: Restonica, Vecchio eta Manganello), Fium Orbo, Travo, Rizzanese, Taravo, Gravona, Prunelli, Liamine (bere ibaiadarrak: Grosso eta Cruzzini), Porto eta Fango.\nKlima.\nKorsikan, orokorrean, mediterranear klima aurki genezake; hau da, uda bero eta lehorrak; neguak aldiz, suabe eta euritsuak kostaldean, eta askoz hotzagoak, elurteak barne, barnealdeko mendietan.\nUrteko tenperaturaren batazbestekoa (12 \u00b0C) ez da oso argigarria, mikroklima ugari sortzen direlako uhartearen orografiaren ondorioz, mendi malden kokapen eta eguzkiaren sartzeak baldintzaturik. Kostaldeko urteko batazbesteko tenperatura 16,6\u00b0C-koa da: negukoa 7-8\u00b0C eta udakoa 25 \u00b0C.\nPrezipitaziorik gehiena udazken eta neguan izaten da (azaroa da hilabeterik euritsuena), ekainetik urrira ordea, lehortea izaten da gehienetan, euria egiteko probabilitate gutxirekin. \nHaizerik ohikoenak ipar-mendebaldeko \"Maestrale\", itsasaldetik Bunifaziu-ko norantzan oso gogor jotzen duena, hego-mendebaldeko \"Libeccio\" eta hego-ekialdeko \"Scirocco\" dira.\nHistoria.\nHauxe da Korsikaren historia modu kronologiko batean azalduta:\nKorsikako lehen biztanleak, italiako penintsulatik Korsika eta Sardinia uharteetara pasa ziren. Glaziazioengatik, Mediterraneo Itsasoak behera egin zuen eta lurretik pasa ahal zen Italiar Penintsulatik uharte hauetara eta. Duela 12000 edo 14000 urte itsasoa berriz gora egin zuen eta uharteak eta penintsula aldendu zituen prozesua hasi zen. Lehen astarnak, orain dela 11000 urte itzi zituzten arbasoek, Porto-Vecchio aldean. Orain dela 8000 urte ingurudituen emakume (Bonifazioko emakumea) baten hezurrak aurkitu dira baita ere,hegoaldea, Bonifazio hirian.\nKristo aurreko IX. mendeko feniziarren inskripzioak aurkitu dira.\nKorsika Erromatarra.\nK.a. 259. urtean, erromako probintzia bihurtu zen, baina kolonizazioa ez zen K.a. 105. urtera arte hasi. Urte horretan, Mario, Mariana hiria eraiki zuen.\nK.a. 44. urtean, Diodorok Korsika bisitatu zuen eta honako iritziak idatzi zituen; beste herri batzuek baino justizia aurreratuagoa zutela. 30000 pertsona inguru zirela estimatu zuen, eta artzainak zirela gehiengoak. Komunitatearen lurraldea denona dela eta zaindu beharraren sentimendua ere nabarmendu zuen. Sentimentu hau ez zen XIX. mende erdira arte galdu.\nAntonino enperadorearen garaian, komunikabideak hobetzeko lan handiak egin ziren. Aleria-Aiacium barnetik, Aleria-Mantinum ekialdeko kostaldean, Aleria-Marianum, hegoaldean. \nErromatar historia V. mendera arte irauten du.\nErdi Aroa.\nBandaloak eta Godoak ikia mikak izan zituzten irla kontrolatzeko, baina 469. urtean, Genseriko irlaren kontrol osoa hartu zuen. Bere erregetzaren 65 urteetan, Bandaloek irlaren basoak erabili zituzten itsasuntziak eraikitzeko. Horrela, Mediterraneo mendebaldea kontrolatu zuten bere flotarekin.\n774. urtean, Karlomagno Italian gailendu zen eta Korsikaren jabe bihurtu zen.\n806. urtean, iberiar penintsulatik etorritako musulmanak korsikara ailegatu ziren. 810. urtean irlaren kontrola izan zuten.\n828. urtean Bonifazio II.-ak uhartea defendatu zuen eta hegoaldean bere izena duen hiria eraiki zuen. Hala ere musulmanak uhartearen zenbait eskualderen jabe izan ziren 930. urtera arte.\n1015. urtean, Deniako Taifak irla konkistatu zuen baina urte bat geroago handik alde egin zuen.\n1295. urtean, Jakue II. Aragoikoa Korsika eta Sardiniako errege izendatua izan zen.\nXVI. mendearen lehenengo erdian, Frantziak Korsikas jabetzeko planak egin zituen.\nAro Modernoa.\n1755. Genovaren kontra matxinatuta, independentzia eskuratu zuen Korsikak, Pasquale Paoli jeneralaren gidaritzapean. Korsikako Konstituzioa aldarrikatu zuen Paolik; historia garaikideko aurrenekoa.\n1769. Hamalau urtez izan zen independente Korsika. Versallesko itunaren arabera, Genovak Frantziari saldu zion irla.\n1789. Amnistia lortu zuten Pasquale Paoli eta bere gizonentzat. Hurrengo urteko udaberrian Paolik Parisera joan zen eta, gero, Korsikara itzuli zen 21 urte geroago. Momentu hauetako Napoleonen eskutitz batzuk esagutzen dira. Bera, Paoli miresten zuen. Paoli atxilotzeko erabakia hartu zen 1793ko apirilean. Napoleon Bonaparteren familiako etxea urte honetan erre zuten, baita ere.\n1793-1796. Ingalaterrak Korsikatik kanporatu zuen Frantzia, eta bigarren konstituzioa izan zuen Irlak. Hiru urtera bereganatu zuen berriro Frantziak.\n1816-1912. Korsikan aduana lege koloniala ezarri zuen Frantziak. Homogeneizazio kulturala abiatu zuen Frantziako Bigarren Inperioak.\n1914-1918. Lehenengo Mundu Gerran irlako ehuneko 10ak gerran hil zen.\n1942-1943. Bigarren Mundu Gerran, Italiako armadak konkistatu zuen irla. Erresistentzian, 172 korsikar hil ziren.\n1976. Korsikako Nazioa Askatzeko Frontea sortu zen, urte batzuk lehenago sortutako Ghjustizia Paolina eta Fronte Paesanu Corsu di Liberazione batuta.\n1982ko uztailaren 30a. Estatutu bereziko Lurralde Kolektibitatea izendatu zuen Frantziak Korsika.\n1998ko otsailaren 6a. FLNCk tiroz hil zuen Claude Erignac Korsikako prefeta.\n2003ko uztailaren 3a. Lurralde Kolektibitatea eta bi departamentuak bakarrean batzea baztertu zuten herritarrek erreferendum bidez.\n2014ko ekainaren 25a. FLNCk borroka armatua uzteko erabakia iragarri zuen.\nDemografia.\n1998ko erroldaren arabera korsikar biztanleriaren %87,1ak frantziar nazionalitatea zuen, eta gainontzeko %10a (26,018 biztanle) Frantziatik kanpo jaiotakoa zen. Bertako etorkinen gehiengoa Magreb eskualdekoa zen, bereziki marokoarrak (etorkinen %41,9a), baina italiarak (%18,7) eta portugaldarrak (%12,3%) ere bazeuden.\nHiri nagusiak.\nIzena korsikeraz Izena frantsesez Biztanleria (2019)\nAiacciu Ajaccio 71.361\nBast\u00eca Bastia 48.503\nPortivechju Poto-Vecchio 11.132\nCorti Corte 7.468\nCalvi Calvi 5.774\nPrupi\u00e0 Propriano 3.699\nSart\u00e8 Sart\u00e8ne 3.248\nBunifaziu Bonifacio 3.192\nL\u00ecsula L'\u00cele-Rousse 3.163\nCervioni Cervione 2.199\nAleria Al\u00e9ria 2.185\nSan Fiurenzu Saint-Florent 1.681\nVicu Vico 889\nRuglianu Rogliano 538\nEkonomia.\nNekazaritzan (mahastiak, olibondoak, fruitu garratzak) eta turismoan oinarritzen da Korsikako ekonomia. Industria ez dago oso garatua. Burdinbide batek lotzen ditu Korsikako hiri eta eskualde nagusiak (Aiacciu, Bastia, Calvi). Bastian eta Aiacciun daude, bestalde, uharteko aireportu garrantzizkoenak.\nTurismoari dagokionez, uharteko eguraldi goxoak eta bere paisaia ederrak, Frantzia eta Europako zenbait herrialdetako turisten gustoko oporleku bihurtu dute. Turismoa batez ere uhartearen hegoaldean, Portivechju eta Bunifaziu inguruan, eta ipar-mendebaldean, Calvi inguruan kokatzen da.\nPolitika.\nAutonomismoa eta independentismoan egituratuta dago abertzaletasun politikoa Korsikan, gaur egun: Femu a Corsicaren koalizio autonomistaren eta Corsica Libera indar independentistaren inguruan. Lehena, borroka armatuaren kontrakoa; bigarrena, estrategia horren zilegitasunaren defendatzailea.\n1977an sortu zen Korsikako Herriaren Batasuna (UPC). Sorreran ez zuen bere burua ez ezkerrekotzat eta ez eskuinekotzat jotzen, eta, Edmond eta Max Simeoni anaien gidaritzapean, joera politiko eta alor profesional anitzeko jendea biltzea zuten helburu. Horrek eragin zuen, 1994tik aurrera, herri klaseen eta gazteriaren babesa ez lortzea. Ahulduta, ez zen Korsikako Biltzarreko 1999ko bozetara aurkeztu, eta independentistekin joan zen 2004koetara. 2000an Scelta Novarekin batu zen, eta, Fran\u00e7ois Alfonsik zuzenduta, alderdia autonomismoaren erreferente bihurtu zen.\nKorsikako Nazioaren Alderdiak (PNC) hartu zuen PC-SNren lekukoa 2002an, eta gaur egun Femu a Corsica koalizioko kide nagusia da. Chjama Naziunale 2003an jaiotako alderdiarekin eta Insemerekin egin zuen koalizioa; 2009an eta 2014an udal hauteskundeetarako, eta 2010ean Korsikako Biltzarrerako.\nIndependentismoak ere egonkortasuna lortu du 2009az geroztik, hain zuzen Corsica Libera sortu zenetik. Corsica Nazione Indipendente, Rinnovu, ANC-PSI eta Strada Diritta batuta sortu zuten alderdia, nahiz eta 2012an Rinnovu batasunetik atera. FLNC 1976an sortuta, hamar urte geroago sortu zen Unita Naziunalista eta 1987an Cuncolta Naziunalista, askapen mugimenduaren tresna politiko gisa. Cuncoltak Accolta Naziunale Corsak eta I Corsi Verdik bat eginda jaio zen 1992an Corsica Nazione.\nIndependentismoa bide demokratikoetara mugatuta eta bi korronte abertzale nagusiak sendotuta, aro berri bat nabaritzen da, non \u00ababertzaletasun legezko eta demokratikoa herritarren mobilizazio eta parte hartze indar\u00bb gisa jotzen duen. 1896-2013 artean bost mobilizazio aro antzeman dira: korsismoa (1896-1945), erregionalismoa (1950-1976), autonomismoa (1960-1976), nazionalismoa eta independentismoa (1976\u2014 gaur egun).\n\"Korsikako Biltzarrerako hauteskundeak\". Bigarren itzulietako emaitzak ehunekoetan.\nKultura.\nHizkuntzak.\nKorsikan korsikera, frantsesa eta, iparraldeko uharte eta zonalde batzuetan, dialekto liguriarrak mintzatzen dira. Bastiako eta Ajaccioko hirietan bizi da Korsikako biztanleen herena baino gehiago. Emigrazio lurra da Korsika eta ondorioz zahartzen ari da bertako biztanleria (64 urtetik gorakoak Korsikako biztanleen laurdena baino gehiago dira). Korsikera da hizkuntza nazionala, frantsesa hizkuntza ofiziala den arren, biztanleen % 70ek hitz egiten dute korsikeraz.\nKorsikera hizkuntza erromantze bat da, hizkuntza italikoen azpitaldekoa. Italierarekin antz handia du eta sarri dialekto toskandarraren multzokoa jotzen da. 145.000 pertsona inguru dira korsikeraz mintzatzeko gai. Zenbat eta gazteagoa izan apalagoa da korsikeraren jakintza eta erabilera. Azken urteetan hizkuntza babesteko eta erakustearen alde hainbat aldarrikapen egin dituzte korsikarrek. Hizkuntza biziberritzeko egitasmoak ere badaude, adibidez zenbait eskoletan ematen diren korsikerazko klaseak.\nBestalde, korsikeraren hedapen eremu tradizionalak Sardinia uhartearen iparraldeko eskualdeak ere hartzen ditu bere baitan, non Gallurese eta Sassarese dialektoak mintzaten diren.\nMusika.\n\"Canta U Populu Corsu\" eta \"I Muvrini\" aipagarriak dira folk musikaren arloan."}
{"id": "10388", "revid": "336", "url": "https://eu.wikipedia.org/wiki?curid=10388", "title": "James Stirling", "text": "James Frazer Stirling (Glasgow, Eskozia, 1926ko apirilaren 22a \u2212 Londres, 1992ko ekainaren 25a) arkitekto britainiarra zen.\nLiverpoolen hazi zen eta bertako arkitektura eskolan ikasi, Londresen agentzia ireki zuen arte James Gowan lankidearekin.\nLe Corbusierren azken lanek eragin handia izan zuten Stirling eta lankidearengan. Horrela, estilo berri beteko fatxadak proiektatu zituzten, adreilua eta ageriko konkretua (hormigoia) uztartuz. Stirlingen iritziz, eraikin batek bere funtzioa adierazi behar du eta, erabiltzaileak pertsonak direnez, giza erabilera horrek fatxadako elementuen aberastasuna eta aniztasuna agertu behar du, sinpletasuna saihestuz. Horrela, historia irakasteko edo erakusteko eraikin batek historia bera islatu behar du, hainbat garaietako elementu eta formak islatuz. Arkitektura elementu eta forma hauen harreman eta konbinazioan datza. Modu berean, giza eskalako eraikinak egiten saiatzen da, irizpide humanistikoak egituraren, estetikaren eta ekonomiaren gainetik jartzen dituelarik.\n1981 urtean Pritzker Saria jaso zuen."}
{"id": "10389", "revid": "219", "url": "https://eu.wikipedia.org/wiki?curid=10389", "title": "Hondarribi", "text": ""}
{"id": "10390", "revid": "499", "url": "https://eu.wikipedia.org/wiki?curid=10390", "title": "Holandar Antillak", "text": ""}
{"id": "10391", "revid": "119347", "url": "https://eu.wikipedia.org/wiki?curid=10391", "title": "Philip Johnson", "text": "Philip Cortelyou Johnson (Cleveland, Ohio, 1906ko uztailaren 8a \u2212 New Canaan, Connecticut, 2005eko urtarrilaren 25a) arkitekto estatubatuarra zen.\nHarvard Unibertsitatean ikasi eta 1932 urtean bertako Arte Modernoaren Museoan arkitektura saileko zuzendaria izan zen. Frank Lloyd Wright arkitektoaren aholkuz, 1936an postua utzi zuen arkitekturan guztiz murgiltzeko. Bigarren Mundu Gerra baino lehen, eskuin muturreko alderdietan ibili zen Ameriketako alderdi faxista sortu nahian. Hala ere, Ludwig Mies van der Rohe lagundu zuen Alemaniako nazismotik ihes egiten.\nJohnsonen lanik ezagunena Beirazko Etxea da (\"Glass House\"), New Canaan-en, Connecticut. Plan askeko etxea da, beirazko itxituraduna eta egitura metaliko finekoa, gardentasun osoa lortuz. Miesen Farnsworth Etxearen antz handia du. Hasieran, Harvardeko tesirako eraiki zuen, baina azkenean hil arte han bizi izan zen. Horregatik Johnson Etxea ere deritzo.\n1984 urtean AT&amp;T eraikina (orain Sony eraikina) amaitu zuen New Yorken. Hasiera-hasieratik polemikoa izan zen lan hau burutzen duen granito arroxazko frontoi neo-Georgiar (Chippendale) eztabaidagarria zela-eta. Eskala handiko probokazioa izan zen, garai hartan etxe orratz bat aulki-bizkar apaingarri erraldoi batez koroatzea bekatua zen, Mugimendu Modernoaren eta nazioarteko estiloaren estetikak apaindura guztiak \"de facto\" debekatuak baitzituen. Atzera begiratuz, kritikari askok AT&amp;T eraikina lehen adierazpen post-modernotzat jotzen dute, mugimendu modernoaren estetika iritsi zen geldiuneari ihes bide beharrezkotzat.\n1979 urtean Pritzker Saria jaso zuen, eman zen lehena."}
{"id": "10392", "revid": "219", "url": "https://eu.wikipedia.org/wiki?curid=10392", "title": "Euskal Herriko Itzuli", "text": ""}
{"id": "10393", "revid": "219", "url": "https://eu.wikipedia.org/wiki?curid=10393", "title": "UCI Pro Tour", "text": ""}
{"id": "10394", "revid": "28807", "url": "https://eu.wikipedia.org/wiki?curid=10394", "title": "Txirrindulari", "text": ""}
{"id": "10395", "revid": "499", "url": "https://eu.wikipedia.org/wiki?curid=10395", "title": "Ziklista", "text": ""}
{"id": "10397", "revid": "219", "url": "https://eu.wikipedia.org/wiki?curid=10397", "title": "Greg Lemond", "text": ""}
{"id": "10398", "revid": "499", "url": "https://eu.wikipedia.org/wiki?curid=10398", "title": "Tour", "text": ""}
{"id": "10399", "revid": "42539", "url": "https://eu.wikipedia.org/wiki?curid=10399", "title": "Giro (argipena)", "text": "Giro hitzak esanahi zenbait ditu:"}
{"id": "10400", "revid": "219", "url": "https://eu.wikipedia.org/wiki?curid=10400", "title": "Zarauz", "text": ""}
{"id": "10402", "revid": "56334", "url": "https://eu.wikipedia.org/wiki?curid=10402", "title": "Michael Moore", "text": "Michael Moore (Flint, 1954ko apirilaren 23) Estatu Batuetako film zuzendaria, dokumentalgile eta idazle eztabaidagarria da.\nGlobalizazioa, korporazio erraldoiak, bortizkeria eta George W. Bush-en gobernua dira haren kritika gogorrenen jomuga ohikoa.\nEstreinako urteak.\nMichigan estatuko Flint hirian jaio zen Michael Moore. Garai horretan, General Motors enpresako lantegi gehienak Flint-en zeuden. Ama idazkari eta aita zein aitona hor egin zuten lan. Haren osaba bat sindikatu baten fundatzailea izan zen.\nJatorri irlandarra izanda, eskola katoliko batera joan zen. 1972an jaso zuen graduatua. Urte horretan bertan, eskolako zuzendariaren eta zuzendariordearen kontrako kanpaina abian jarri zuen. Urtearen bukaerako, biek dimisioa aurkeztua zuten.\nArrano maila ere badauka Michael Moore-k Amerikako Boy Scouts-en artean. Maila hori altuena da, eta gaur egun ere horretaz harro-harro dabil Michael Moore. Titulu hori lortzearren, segurtasun neurriei buruzko dokumental bat filmatu zuen.\nMichigango unibertsitatean ikasle egunkarian idatzi ohi zuen. 22 urterekin, \"The Flint Voice\" izeneko aldizkari alternatiboa sortu zuen. 1990etik Kathleen Glynn du emazte Moorek. Alaba bat daukate, Natalie izenekoa eta 1981ean jaioa. New Yorken bizi dira hirurak."}
{"id": "10403", "revid": "20653", "url": "https://eu.wikipedia.org/wiki?curid=10403", "title": "Michel Moore", "text": "Michel Rey Moore (Michel Sanchotena, 1960ko uztailaren 2a) AEBetako polizia-ofizial bat da, eta Los Angelesko Polizia Departamentuko (LAPD) burua, 2018tik.\n2018ko ekainaren 4an, Eric Garcetti Los Angeleseko alkateak kargurako izendatu zuen eta Los Angeleseko Udalak berretsi zuen 2018ko ekainaren 27an. Moorek Charlie Beck-i ordezkatu zuen polizia-buru gisa, Beckek ekainaren 27an erretiratu ondoren. LAPDn lan egin du 1981az geroztik. \nBiografia.\nMoore aita euskaldun baten semea da, eta bere jatorrizko abizena Sanchotena da. \"Michel\" \"Michael\"-en euskarazko eta frantsesezko forma da, eta Moorek bere izena \"Michael\" ahoskatzen du. Hegoaldean aurreiritziak topatu ostean hartu zuen aitaordearen abizena. Bost seme-alabatik bigarrena, Moore Arkansasko ikastetxean graduatu zen. Redlandseko Unibertsitatean Enpresen Administrazioan lizentziatua eta masterra egin zuen.\nMoore 1981. urtean Los Angeleseko Polizia Sailean sartu zen. LAPDn igotzea lortu zuen, 1998an kapitain izendatu zuten eta atxiloketaren ondoren Rampart Division taldeko agintari izendatu zuten. 2002an komandante izendatu zuten, 2004an buruzagiorde eta 2010ean buruzagi laguntzaile.\nLos Angeleseko 57. Polizia burua izan zen 2018ko ekainaren 27an."}
{"id": "10404", "revid": "119347", "url": "https://eu.wikipedia.org/wiki?curid=10404", "title": "System of a Down", "text": "System of a Down edo SOAD heavy metal estiloko musika talde bat da, 1994ean sortua. Armeniar jatorriko estatubatuarrak dira lau taldekideak: Serj Tankian (ahotsa, gitarra), John Dolmayan (bateria), Daron Malakian (gitarra, ahotsa) eta Shavo Odadjian (baxua). Taldea ezaguna da sistema politiko eta ekonomikoari egiten dioten kritikengatik eta musikaren konplexutasunagatik, heavy taldeetan oso ohikoa ez dena."}
{"id": "10405", "revid": "1545", "url": "https://eu.wikipedia.org/wiki?curid=10405", "title": "Tim O'Brien", "text": "William Timothy \"Tim\" O'Brien (Austin, Minnesota, 1946ko urriaren 1) idazle estatubatuarra da.\nVietnamgo Gerrei buruzko eleberriak idazten ditu bereziki, O'Brienek gerra horretan parte hartu zuelako. Eskarmentuak erabat hunkitu zuen.\nMinnesota estatuko 9.000 biztanleko herri txiki batean jaio zen, haren liburuetako protagonistak bezala. Zientzia politika ikasi zuen unibertsitatean. Bukatu bezain pronto, 1968an, armadak deitu zion. 1969tik 1970 arte Vietnamgo Gerran aritu zen, infanteriako Americal Dibisioan, zeinek oso ospe txarra jaso zuen M\u1ef9 Laiko sarraskian parte hartzeagatik. O'Brien sarraski hori gertatu baino geroxeago iritsi zen.\nAEBetara bueltatzerakoan, Harvard unibertsitatean ikasi zuen. Ondoren, Washington Post egunkarian egin du lan. 1973an estreinako liburua idatzi zuen: \"If I Die in a Combat Zone, Box Me Up and Send Me Home\", gerrako eskarmentuaren gainekoa.\nHaren idazkeraren ezaugarri bat fikzioa eta errealitatearen arteko muga lausoa da. \"The Things They Carried\" eleberrian aipatzen duen erara, gerraren inguruan ez da gertatutakoa idazten, gertatu beharrekoa baizik.\nKanpo estekak.\n\"Eramaten zutena\" (The things they carried) https://istoriolaburrak.blogspot.com/2018/01/eramaten-zutena.html#more"}
{"id": "10406", "revid": "6327", "url": "https://eu.wikipedia.org/wiki?curid=10406", "title": "Vietnameko Gerra", "text": ""}
{"id": "10408", "revid": "56334", "url": "https://eu.wikipedia.org/wiki?curid=10408", "title": "Valeriano", "text": "Publio Licinio Valeriano (; - 260) erromatar enperadorea izan zen 253tik hil zen arte. III. mendeko krisialdiko usurpatzaile gehienak ez bezala, Valerianoren jatorria noblea zen. Haren estreinako urteei buruz gutxi jakiten da halere. Egnatia Marinianarekin ezkonduta, bi semeak izan zituen, Galieno eta Valeriano Minor.\n238an \"princeps senatus\" titulua zeukan. Gordiano I.ak, beraz, berarekin hitz egin behar izan zuen Senatuak onar zezan. 251n, Deziok zentsore kargua berreskuratu zuen eta botere zabalak eman zizkion, arlo zibilerako enperadore ia-ia bezalakoa bihurtuz. Senatuak Valeriano hautatu zuen posturako. Deziok Rhin probintzietako gobernatzailea ere izendatu zuen. Treboniano Galok ere bazeukan konfiantza Valerianorengan, 253an Emilianoren matxinada bertan behera uztea agindu baitzion. Nolanahi ere, Valerianoren armada berandu iritsi orduko, Galo bere soldaduek hil zuten, Emilianoren kontra borrokatu baino lehen.\nValerianoren tropek Valeriano aldarrikatu zuten enperadore orduan. Erromara iritsi orduko, Emilianoren legioek Emiliano hil zuten. Senatuak berehala onartu zuen.\nValerianoren lehen agindua Galieno semea ere enperadore bihurtzea izan zen. Bi enperadoreek arazo larriei egin behar izan zien aurre: Inperioko mendebaldeko erdian anabasa nagusitua zen. Ekialdean, Antiokia pertsiarrek hartu zuten. Semea mendebaldeko erdiaz arduratu zen, eta aita ekialdeaz.\n257 orduko, Valerianok Antiokia berreskuratua zeukan eta Siria probintzia osoa erromatarren menpe jarri zuen. Baina hurrengo urtean godoek Asia Minor probintzia arpilatu zuten. 259an, izurriteak Edesan zeuden legionario andana hil zuen. Sapor I.arekin hitzarmena sinatzera beharturik zegoen, erromatarren egoera ahulagoa zen eta.\n260an, pertsiarren kontrako bataila batean preso hartu zuten. Gatibu egon zen erromatar enperadore bakarra izan zen. Pertsiarren menpe zegoela hil zen modu zital batean, esana da hauek urtutako urrea eranarazi ziotela eta ondoren gorpuari azala kendu, garbitu eta lastoz bete ondoren, panpin moduan jarri zutela Pertsiarren templu nagusian.\nGalienok, tronua usurpatzeko saioak gaindituz, boterea haren esku gorde zuen."}
{"id": "10409", "revid": "512", "url": "https://eu.wikipedia.org/wiki?curid=10409", "title": "Ludwig Mies van der Rohe", "text": "Ludwig Mies van der Rohe (Akisgran, 1886ko martxoaren 27 \u2212 Chicago, 1969ko abuztuaren 17) arkitekto alemaniarra zen.\nMies van der Rohek forma garbiak eta planoak erabiltzen zituen bere proiektuetan eta beira, altzairua eta hormigoia sarri agertzen dira. Bere lanak oraingo beirazko fatxadadun eraikin handien (etxe orratzen) oinarri izan dira. Berea da \"Less is More\" (\"Gutxiago Gehiago da\") goiburua.\nBizitza eta pentsamoldea.\nEgiazko izena Ludwig Mies zuen. 1921 urtean aitaren abizenari amaren ezkonaurreko abizena gehitu zion \"van der\" tarteko ipiniz, \"artistikoago\" bihurtzeko. Horrela bilakatu zen Ludwig Mies van der Rohe.\nAkisgran sorterrian familiako enpresan hasi zen lanean, Berlinen Bruno Paul-en arkitektura agentziara joan zen arte. Urte batzuk geroago Peter Behrens arkitektoaren agentzian lan egin zuen 1908 eta 1912 artean. Azken honen eraginpean, eraikuntza teknika aurreratuetan eta prusiar klasizismoan oinarritutako arkitektura garatu zuen. Begiko zituen errusiar konstruktibismoaren eta holandar De Stijl taldearen estetika ere. Garai horretan hasi zen proiektu berritzaileak egiten, altzairua eta beira erabiliz eta, era berean, Karl Friedrich Schinkel arkitekto klasikoaren zenbait ideia mailegatuz. Behrensen lantegian ere Walter Gropius ezagutu zuen, Bauhaus eskolaren fundatzaile izango zena. 1912 eta 1914 artean Berlinen lan egin zuen, Bigarren Mundu Gerra iritsi zen arte.\nMiesek \"G\" aldizkarian parte hartu zuen 1923. urtean argitaratu zenean. 20ko eta 30eko hamarkadetako arkitektura-filosofian emari handikoa izan zen, Deutscher Werkbund delakoak babestutako Weissenhof proiektuaren eta Berlingo eta Dessauko Bauhaus eskolako zuzendari (1930-33) izan baitzen. Nazismoaren gorakada zela-eta, 1938. urtean Mies Estatu Batuetara erbesteratu zen.\nMies Chicagon kokatu eta \"Chicago's Armour Institute of Technology\"ko (orain \"Illinois Institute of Technology\" edo IIT) arkitektura sailean lan egin zuen, unibertsitateko campusa berrantolatzearen truke. Bere lanik ezagunenetako batzuk bertan daude, hala nola \"Crown Hall\" arkitektura eskolako egoitza.\n1958. urtean Nazioarteko estiloaren gaina den Seagram Eraikina eraiki zuen New Yorken. Forma garbiko paralelepipedo beltza da, Park Avenue hiribidean kokatua, baina aldameneko eraikinek osatzen duten lerrokaduratik zertxobait atzerago eraikia, trabertino zurizko sarrera-espazio handi bat utziz. Fatxada beirazko kortina-horma da, eta apaingarri gisa bertikaltasuna handitzeko altzairuzko profilak ditu kanpoaldean.\n\"Less is More\" (\"Gutxiago Gehiago da\") eta \"God is in the details\" (\"Jainkoa detaileetan dago\") hainbatetan esan zuelako ezaguna, Mies espazio neutro eta kontenplaziozkoak egiten saiatu zen, ekaien (materialen) eta egituraren egiazkotasuna erabiliz. Azken lanak arkitektura unibertsal sinplifikatuaren bila emandako bizitzaren emaitza dira."}
{"id": "10410", "revid": "201", "url": "https://eu.wikipedia.org/wiki?curid=10410", "title": "Mies van der Rohe", "text": ""}
{"id": "10411", "revid": "1982", "url": "https://eu.wikipedia.org/wiki?curid=10411", "title": "Antigua", "text": ""}
{"id": "10412", "revid": "336", "url": "https://eu.wikipedia.org/wiki?curid=10412", "title": "Galieno", "text": "Publio Lizinio Ignazio Galieno (; 218-268) erromatar enperadorea izan zen. 253tik 260 arte Valeriano aitarekin batera aritu zen; 268 arte, enperadore bakarra izan zen.\nIII. mendeko krisialdiko enperadoreek arazo larriak izan zituzten boterea gorde ahal izateko. Salbuespen bat Galieno izan zen. Aitak berarekin agintea partekatu izanak horren kausa izan liteke. Izan ere, bien artean banatu ziren Inperioa, eta, honela, enperadoreek arazoen gaineko kontrola zuzenagoa eta azkarragoa izaten zen. Gainera, Galienok enperadore aproposa zela esanda Erromako eliteak konbentzitu zituen. Nolanahi ere, usurpatzaile askori egin behar zion aurre.\n260an, Persiako Sapor I.ak Valeriano preso hartu zuen. Propaganda kanpaina arrakastatsuari esker, Galienok postuan jarraitu ahal izan zuen. Txanponetan, esaterako, garaile eta errukitsu agertzen zen.\nHala eta guztiz ere, mendebaldeko mugetan Galienok ez zuen hain harrera onik jaso. Etengabe borroketan, 258rako Postumo jeneralak ez zuen Galieno onartu. Galiako lurrak bere menpe hartuta, Galietako Inperioko enperadoretzat jo zuen bere burua. Galienoren itzala murriztu ahala, beste jeneral batzuk matxinatu ziren. Klaudio Gotikok armadaren leialtasuna eskuratuta, Galienoren ondorengoa bihurtu zen.\n268ko irailean, Galieno egoera ezezagunetan hil zen, agintaldiko kanpainarik handiena prestatzen ari zela. Godoek, Panonia probintzia konkistaturik, Erromari berari mehatxu egiten zioten. Aldi berean, alamaniarrek Italiako iparraldea eraso zuten. Galienok alamaniarrak garaitu zituen, eta godoen kontrako bataila batzuk irabazi zituen. Garaipen horien ondoren, Galieno Mediolanum hiriko setioan hil zen."}
{"id": "10413", "revid": "39573", "url": "https://eu.wikipedia.org/wiki?curid=10413", "title": "III. mendeko krisialdi", "text": ""}
{"id": "10414", "revid": "90523", "url": "https://eu.wikipedia.org/wiki?curid=10414", "title": "Zenbaki-sistema", "text": "Zenbaki-sistema edo zenbakera-sistema zenbakiak adierazteko ikurreko, hitzezko edo keinuzko arau sistema da. Idatzian, idazketarekin batera garatu ziren, batez ere uztak, merkataritza eta datak antolatzeko beharra ikusita.\nHurrengo zenbaki-sistemak ezagutzen dira:"}
{"id": "10415", "revid": "1491", "url": "https://eu.wikipedia.org/wiki?curid=10415", "title": "Zenbaki-sistema bitar", "text": "Matematika eta elektronika digitalean, bitarra, 2ko oinarri sistema edo bitar zenbaki-sistema batean adierazten den zenbakia da. Bi sinbolo erabiltzen dira orokorrean: '0' (zero) eta '1' (bat).\nZenbaki bitar bakoitzaren digituari bit deritzo. Sistema horren inplementazio erraza elektronika digitalean ate logikoen bitartez, sistema bitarra gaur egungo ordenagailu eta informatikarekin zerikusia duten gailuetan erabiltzen da.\nHistoria.\nPingala matematikari indiarrak, K.a. III. mendean, zenbakikuntza bitarra garatu zuen: hori 0 zenbakiaren kontzeptuaren aurkikuntzarekin bat dator.\nOraingo sistema bitarra Leibnizek XVII. mendean \"Explication de l'Arithm\u00e9tique Binaire\" artikuluan dokumentatu zuen: 0 eta 1 zenbakiez baliatu zen, gaur egun egiten den bezala.\n1854an, George Boole-k artikulu bat plazaratu zuen, zenbaki bitarrek daukaten loturak eta haiekin eragiketak egiteko logikak aurkitu ondoren. Geroxeago, Booleren Aljebra izendatu zuten. Booleren aurkikuntzari esker, elektronika garatu ahal izan da.\nAdierazpena.\nHamartar zenbaki-sisteman dagoen edozein zenbaki bit sekuentzia (digitu bitarrak) baten bitartez adieraz daiteke. Adibidez, hona hemen 582 zenbakiaren adierazpen bitarra, zenbait sinbolo ezberdin erabilita\u02d0\nKasu bakoitzean irudikatutako zenbakizko balioa sinbolo bakoitzari esleitutako balioaren menpe egongo da. Ordenagailuetan, zenbakizko balioa bi boltaia edo tentsio ezberdinez adierazten da. Disko magnetikoetan, bi polaritate ezberdin erabiltzen dira. Adibidez, egoera positiboa, 'bai' edo piztuta, ez dago erlazionatuta bitarraren adierazpen batekin edo beste batekin, baizik eta definitutako egiturarekin.\nOrokorrean, hamartar zenbaki-sistemaren (arabiar zifrak) adierazpena bezala, zenbaki bitarrek orokorrean 0 eta 1 sinboloen bitartez adierazten dira. Normalean, zenbakia soilik idazten, aurreko kasuan adibidez, 1001000110. Bi sinbolo horiek ikusita, ondoriozta daiteke zenbakia bitar zenbaki-sisteman dagoela. Hala ere, beste oinarri-sistemetatik desberdintzeko aurrizkiak edo atzizkiak erabili ohi dira. Hedatuena hau da\u02d0 10010001102 (zenbakiaren oinarri-sistema azpiindize bezala). Hurrengo formak baliokideak dira, eta kultura zein ingurunearen arabera erabiltzen dira\u02d0\nZenbakiak ahoskatzeko orduan, digituz digitu irakurtzen dira, beste zenbaki-sistemetatik desberdintzeko. Adibidez, \"100\" zenbaki bitarra, \"bat\" \"zero\" \"zero\" irakurtzen da, eta ez \"ehun\". \"100\" zenbaki bitarraren balioa hamartarrean, \"4\" da; beraz, aurreko zenbakia \"lau\" ahoska daiteke, baina zenbaki bitar baten esentzia galduko luke.\nEragiketak eta adierazteko erak.\nZenbaki bitarrak.\nHauek dira 5 biteko zenbakiak era bitarrean, zenbakien zeinua kontuan hartu gabe :\nZenbaki bitar zeinudunak.\nNormalean, sistema bitarrean ez dira zeinuak kontuan hartzen, baina informatikako arlo batzuetan eragiketak egiteko, zenbaki zeinudunak funtsezkoak dira.\nLehen zenbakiak zenbakiaren zeinua beti baldintzatuko du: lehen zenbakia 1 baldin bada, zenbaki negatiboa izango da: aldiz, lehen zenbakia 0 baldin bada, positiboa izango da."}
{"id": "10416", "revid": "201", "url": "https://eu.wikipedia.org/wiki?curid=10416", "title": "Bitarra", "text": ""}
{"id": "10417", "revid": "201", "url": "https://eu.wikipedia.org/wiki?curid=10417", "title": "Zenbakikuntza", "text": ""}
{"id": "10418", "revid": "219", "url": "https://eu.wikipedia.org/wiki?curid=10418", "title": "Vuelta", "text": ""}
{"id": "10419", "revid": "69297", "url": "https://eu.wikipedia.org/wiki?curid=10419", "title": "Danilo Di Luca", "text": "Danilo Di Luca (Spoltore, Pescarako probintzia, 1976ko urtarrilaren 2a) txirrindulari italiarra da.\n2007ko Italiako Giroa eta 2005eko Euskal Herriko Itzulia irabazi zituen, beste garaipen batzuen artean."}
{"id": "10421", "revid": "69297", "url": "https://eu.wikipedia.org/wiki?curid=10421", "title": "Paolo Savoldelli", "text": "Paolo Savoldelli (Clusone, 1973ko maiatzaren 7a) italiar txirrindulari ohia da.\nTxirrindulari osoa zen, baina bere ezaugarri nagusia jaisteko orduan duen trebezia zen, askotan mendian gora galdutako denbora errekuperatzen laguntzen ziona. Honegatik, \"Il Falco\" deitzen zioten. Italiarreraz belatza esan nahi du. Azken esprintean ere abiadura bizikoa zen, baita ere. Italiako Giro-ko podiuma hirutan zapaldu zuen; bi aldiz garaile bezala eta behin bigarren postuian."}
{"id": "10425", "revid": "119347", "url": "https://eu.wikipedia.org/wiki?curid=10425", "title": "Orban Gorri Handia", "text": "Orban Gorri Handia Jupiter planetako ekaitzik handiena da, baita planetako atmosferaren xehetasunik ezagunena ere. Ekaitz handi baten erakoa, duela 350 urte ingurutik existituko litzatekeen zurrunbilo erraldoi bat da, bere inguruan, 700 kilometro orduko haizeak izateagatik bereizten dena. Bere tamaina, Lur planetaren diametroaren bi eta erdi halako sartzeko adinakoa da. Zurrunbiloak, erloju orratzen aurkako zentzuan biratzen du.\nBehaketa historikoak.\nOrban Gorri Handia, lehen aldiz, Robert Hookek ikusi zuen XVII. mendean. Hala ere, fenomeno horren behaketaren txostenen existentziarik ez da ezagutzen XIX. mende arte. Edozein kasutan, kolorez zein tamainaz asko aldatzen da, XX. mendearen hasieratik asko txikitu delarik. Yerkes Behatokiak, XIX. mendearen amaieran lortutako irudiek, orban gorri luzanga bat erakusten dute, latitude maila berak hartuz, baina longitude hedapen bikoitzarekin.\nHasiera batean, Orban Gorri Handia, mendi erraldoi baten tontorra edo hodeiak zeharkatzen zituen ordoki bat zela uste izan zen. Ideia hau ere, XIX. mendean baztertu zen, espektroskopia bidez, Jupiterren atmosfera hidrogeno eta helioz osatua zegoela eta Jupiter bera, planeta fluidoa zela frogatu ondoren.\nBerriki, 2006ko martxoan, bigarren orban gorri bat eratu zela iragarri zen, lehenengoaren tamaina erdia zuena. Bigarren orban gorria, Jupiterren, 1940ko hamarkadatik existitzen ziren hiru obalo zuri 1998 eta 2000 bitartean batzean sortu zena, Obalo Zuria BA izeneko obalo zuri bat sortuz. Honen koloreak, Orban Gorriaren kolore beretara eboluzionatu zuen 2006ko hasieran. Bi orban horien kolore gorria, planetako barne gasak, atmosferan igotzen direnean eta eguzki erradiazioaren elkarreragina jasaten dutenean sor daiteke. Infragorrian neurtuak, bi orbanak goian daudela iradokitzen dute, hodei nagusien gainetik. Obalo Zuritik Orban Gorrira pasatzea, beraz, ekaitza gogortzen ari den seinale izango litzateke. 2006ko apirilak 8an, Hubble teleskopioaren Jarraipen Kamera Aurreratuak, ekaitz gaztearen irudi berriak hartu zituen.\nEzaugarri nagusiak.\nJupiterren Orban Gorri Handia, planetaren ekuatoretik hegoaldera dagoen obalo formako ekaitz erraldoi bat da. Orbana eratzen duten hodeiek, erlojuaren orratzen kontrako zentzuan biratzea eragiten duen errotazio antizikloniko bategatik bereizten da, Orban Gorri handia, lau eta sei egun bitarteko denboran zeharkatuz. Erdigunetik gertu, mugimenduak kaotikoagoak dira.\nKolorez zein bizitasunez asko aldatzen da. Batzuetan, kolore gorri bizi eta nabarmengarri bat izaten du, eta, beste batzuetan, ia ikusezin bihurtzerainoko bezain zurbil bihurtzen da. Inguruko haizeen abiadura, 400 kilometro ordukoa da, gutxi gora-behera, eta haizearen hegoaldeko zizailagune indartsu batean dago. Orbana eratzen duten hodeiak, inguratzen dutenak baino hotzagoak dira eta altuago daude. Orban Gorri Handiaren hego-mendebaldean, turbulentzia gogorreko eskualde bat ikus daiteke, non jarraika gertatzen diren ekaitzen eraketak identifikatu diren.\nOrban Gorri Handia, Jupiterren hodeietan ikus daitezkeen ekaitz antizikloniko ugarietatik handiena da. Antzerako eraketa meteorologiko bat ikusi zuen Voyager 2 zundak 1989an Neptunon, eta Neptunoren Orban Ilun Handia bezala ezagutzen da."}
{"id": "10426", "revid": "119347", "url": "https://eu.wikipedia.org/wiki?curid=10426", "title": "Ebola birus", "text": "Ebola birusa Filoviridae familiakoa den birus bat da, ARN duena material genetiko gisa. 1976an deskribatu zuten lehendabiziko aldiz, Afrika erdialdean izandako izurrite batean. Geroztik, zenbait epidemia sortu ditu kontinente beltzean. Ebola gaixotasun birikoa eragiten du, oso gaixotasun arraroa baina heriotza-tasa handia duena.\nIzena Ebola ibaitik datorkio, Kongoko Errepublika Demokratikoko iparraldeko ibaia, Kongo ibaiaren ibaiadar den Mongala ibaiaren goialdea.\nIzaera.\nEbolaren eragilea birus bat da, eta bost mota daude: Sudan, Zaire, Reston, C\u00f4te d'Ivoire (Boli Kosta) eta Bundibugyo. Horietatik, Sudan, Zaire eta Bundibugyo motek izurrite handiak eragin dituzte Afrikan.\nBirusak eraldatu egiten ditu zelula endotelialak, hau da, odol-hodien barne-azala estaltzen duten zelulak. Odol-hodiei kalte egiten dienez, plaketak ezin dira gatzatu, eta gizakiek shock hemorragikoa izaten dute, odol ugari galduta.\nHistoria.\nEbola birusa 1976. urtean atzeman zuten aurrenekoz, Nzara (Sudan) eta Yanbuku (Kongo) herrietan aldi berean gertatu ziren bi izurritetan. Bigarren herri hori Ebola ibaitik gertu dago; hortik dator gaixotasunaren izena.\nIzurriteak.\n2014koa kontuan hartu gabe, aurreko izurrite larriena 2000. urtean jazo zen, Ugandan. 400 pertsona kutsatu ziren, eta horietatik 170 hil ziren. Batez ere Afrikako oihan tropikaleko herrixketan gertatu dira izurriteak. Bi ezaugarrik ezberdindu zituzten 2014ko izurritea eta lehenago izandakoetatik: kasu asko zeudela eta gune oso jendetsuetan..\nKutsaketa.\nBirusa animalia basatietatik gizakietara igarotzen da, eta, gizakien artean, gaixorik daudenen odola, likido organikoak edo ehunak ukituz kutsatzen da. Gizakientzako infekzio iturri nagusia tximinoak izan dira, baina Pteropodidae familiako saguzarrak dira birusaren eroale naturalak.\nSintomak.\nSukar handia eta bat-batekoa; ahultasuna; mina muskuluetan, eztarrian eta buruan; oka egiteko beharra; diarreak eta zauriak larruazalean dira sintomarik nabarmenenak.\nLehen seinaleak.\nOro har, 5 eta 10 egun artean pasatzen dira gaixotasuna kutsatzen denetik lehen sintomak agertu arte. Dena dela, batzuetan 2 eta 21 egun artean igaro dira lehen seinaleak agertu arte.\nDiagnosia.\nBatez gernuan azterketa eginez egiten da diagnostikoa. Gernu lagin horiek oso kutsakorrak dira eta kontu handiz kudeatu behar dira.\nPronostikoa.\nEbola gizakiak ezagutzen duen gaixotasun hilgarrienetakoa da. Heriotza tasa %25-90ekoa da. Lehen sintomak agertzen direnetik gaixoa hil arte 2-21 egun igaro litezke.\nTratamendua eta prebentzioa.\nOraindik ez dago ebolaren aurkako tratamendurik, baina txerto batzuk probatzen ari dira. Hainbat sendagai probatzen ari dira, baina oraingoz ez dago ebola prebenitzeko txertorik."}
{"id": "10427", "revid": "336", "url": "https://eu.wikipedia.org/wiki?curid=10427", "title": "Sukar hemorragiko biriko", "text": "Sukar hemorragiko birikoek zenbait birusek sortutako gaixotasun kutsakor multzo bat osatzen dute. Gaixotasun multzo honetan gaitz larriak eta oso larriak daude, azken talde honetan gaitz hilgarri batzuk egonik. Batzuk aipatzekotan, Lassako sukarra, marburg gaixotasun birikoa, ebola gaixotasun birikoa, Argentinakoa, Boliviakoa, Koreakoa, etab.\nGaitz hauen guztien artean, dudarik gabe, ebola gaixotasun birikoa da ospetsuena. Ebola birusak eragiten du patologia hau, eta izurriteak sortu ditu Kongoko Errepublikan, Gabonen, Ugandan, Sudanen, Sierra Leonan, Ginean eta Nigerian . Azken izurritea 2014an gertatu zen.\nEz da gaixotasun ohikoa baina, behin agertuz gero, heriotza-tasa handia eragiten du. Kutsatzeko bidea gaixoaren odola eta beste likido organikoen bidez (izerdia, txistua, esperma...) izaten da. Sintomak dira, batez ere, sukarra, buruko mina, tripako mina , gorakoak eta odoljarioak, azken hauek heriotza eragiten dutenak."}
{"id": "10428", "revid": "90204", "url": "https://eu.wikipedia.org/wiki?curid=10428", "title": "Sukar", "text": "Sukarra edo kalentura gorputzaren tenperaturaren igoera da, \"38 gradu\" zentigradotik gorakoa. 37 eta 37.9 graduen artean dagoenean, aldiz, sukar-puntu edo febrikula hitza erabiltzen da teknikoki.\nGiza gorputzaren tenperatura normala 36-37\u00a0\u00b0C bitartekoa da (besapean hartuta, ahoan harturik gradu erdi bat garaiagoa baita)\nSukarra gorputzak infekzioaren aurrean garatzen duen defentsa-mekanismoa da. Teoria honen alde hainbat argudio aipa daitezke:\nGizakiak ez ezik, narrasti eta arrainek bezalako ornodunek ere tenperatura garaiak dituzte infekzioak harrapatzen dituztenean\nGorputzeko tenperatura erregulatzen duen egitura hipotalamoa da. Egitura hau burmuinean dago eta termostato baten gisa jarduten du. Burmuineko egitura honetara -odolaren bidez- substantzia pirogenoak heltzen direnean tenperatura aldaketak gertatzen dira.\nSukarra sortzen duten eragile nagusiak bi dira: mikrobioak (kanpo-eragileak) eta immunitate-sistemaren zelulak (barne-eragileak). Bakterioek, esaterako, endotoxinak eta peptidoglikano dute, eta immunitate-sistemaren zelulek (linfozitoek, makrofagoek...) zitokina izeneko substantziak sortzen dituzte. Biek ala biek pirogeno indartsuak dira, hots, sukarraren eragileak.\nBirusek edo bakterioek eragindako infekzioak sukar gehienen jatorriaren atzean daude. Hala ere, infekzioak ez diren beste gaixotasun batzuek ere (minbizia, gaitz hormonalak, estres berak ere...) sukarra sor dezakete. Ariketa fisiko handia sukarraren eragilea ere izan daiteke.\nSukarraren ondorio aipagarrienak hauek dira: takikardia, takipnea (arnasketaren erritmo azkarragoa), nekea, deshidratazioa, hotzikarak eta konbultsioak (haurrengan, batez ere).\nSukarra larria da 40\u00a0\u00b0C-ko muga gainditzen duenean:\nSukarra jaisteko erabiltzen diren sendagaiek \"antipiretiko\" izena dute. Azido azetilsalizilikoa, dipirona eta parazetamola dira antipiretiko nagusiak."}
{"id": "10429", "revid": "219", "url": "https://eu.wikipedia.org/wiki?curid=10429", "title": "Kalentura", "text": ""}
{"id": "10430", "revid": "371", "url": "https://eu.wikipedia.org/wiki?curid=10430", "title": "Febrikula", "text": ""}
{"id": "10431", "revid": "512", "url": "https://eu.wikipedia.org/wiki?curid=10431", "title": "Sendabide sintomatiko", "text": "Sendabide sintomatikoak gaixotasunen sintomak sendatzeko baino ez dira erabiltzen. Hau da, eritasunaren eragilea beraren aurka ez dute balio. Esate baterako, aspirinak sukarra kentzen du baina ez du sendatzen sintoma honen balizko eragileak, izan mikrobio arinak ala agresiboak.\nKausak sendatzen saiatzen dira sendabide espezifikoak."}
{"id": "10432", "revid": "512", "url": "https://eu.wikipedia.org/wiki?curid=10432", "title": "Sendabide espezifiko", "text": "Sendabide espezifikoak gaixotasunen eragileak sendatzen saiatzen dira. Izenak iradokitzen duenez, zehatzak dira, eta batzuetan eragile bakar baten aurka baino ez dira erabiltzen. Adibidez, paludismoaren aurka antipaludikoak, Parkinsonen aurka antiparkinsonianoak. Askotan, \"eritasun bat sendabide bat\" eskemari jarraitzen diote.\nAskoz orokorragoak dira sendabide sintomatikoak, gaixotasun batek baino gehiagok eragiten duten sintoma berari sendabidea emanez."}
{"id": "10433", "revid": "58701", "url": "https://eu.wikipedia.org/wiki?curid=10433", "title": "Arabiar Liga", "text": "Arabiar Estatuen Liga (izen ofiziala) edo Arabiar Liga (), Mendebaldeko Asiako, Ekialdeko Afrikako eta Magrebeko arabiar estatuak batzen dituen erakundea da. 1945eko martxoaren 22ean sortu zuten zazpi arabiar estatuk (Egipto, Irak, Transjordania, Libano, Saudi Arabia, Siria eta Yemen). Helburu nagusi hau du:\nLigaren egoitza egonkorra Kairo hirian dago, Egipton. 1979tik 1989ra bitartean, Tunisen izan zuen egoitza, Egipto erakundetik bota baitzuten. Aipatzekoa da organizazio honek ez duela eskualdeen integrazio maila bereziki altua lortu, eta erakundeak ez du erlazio zuzenik mantentzen bere barnean diren estatuetako herritarrekin. Fundazioan idatzitako gutunak dioenez, Arabiar Ligak zeregin ekonomikoak, erlazio komertzialak, komunikazioa, kultura eta osasuna koordinatzen ditu.\nBere sorrera gutunean, Arabiar Ligak hasierako helburu gisa ezarri zituen: oraindik Europako herrialdeengandik kolonizatuta zeuden gainerako estatu arabiarrak independenteak izan zitezen eta Palestinako Britainiar Mandatuan gutxiengo juduek estatu independenterik (Israel) ezarri ez zezaten ziurtatzea. Horrez gain, zehaztu zuen ez dela Estatuen Batasuna edo Federazioa, estatu burujabe guztiek erabateko independentzia mantentzen duten Liga bat baizik. Azken gertakari politikoetan, Arabiar Liga arabiar aliantza militarra izatera doa etorkizun hurbilean Estatu Islamiko talde terroristaren aurkako nazioarteko koalizio berriaren sortze eta Ekialde Hurbilean Estatu Batuek bere aliatuetako gobernuekin \u2015esaterako, Israel, Egipto edo Saudi Arabia\u2015 egindako esku-hartze eta interbentzio militarrak direla eta. Arabiar Liga AEBko politika interbentzionista onartzen duten eta horren aurka dauden estatuen artean banatuta dago. Yemen, gaur egun, Ligak mehatxatuta dauka erakundeko estatu arabiarren arteko esku-hartze militar bateratu batekin, Siria, Aljeria, Irak eta beste gutxi batzuk baino ez dira horrelako neurrien aurka agertu.\nHistoria eta fundazioa.\nArabiar Estatuen Liga, edo Arabiar Liga, 1943an Egiptok egindako deialdi baten ondorioz sortu zen. Egiptok, beren interesak aldezteko, arabiar herrialde guztiak bilduko zituen erakunde bat sortzea proposatu zuen, izan ere, Kairo baitzen, britainiarren eskutik, Ekialde Hurbileko erabaki ekonomiko zein militarrak hartzen ziren tokia. Garai hartan, egoera nahasia zen Ekialde Hurbilean eta gainerako eremu arabiarretan (Bigarren Mundu Gerra, kolonien askatasuna, sionismoa, etab.)\nMomentu hartan, estatu arabiar guztien egoera oso ezberdina zen, Irak eta Siriaren gobernuek herrialde arabiarren loturak indartu nahi zituzten, baina Libanon (biztanle kristau kopuru garrantzitsua), ez zegoen hain ondo ikusita mugimendu hori. Bestalde, Yemenen, Saudi Arabian eta Egipton, berriz, nahiz eta bizirik egon herrialde arabiarren elkartasun sentimendua, interes nazionalak lehenesten ziren.\nHala eta guztiz ere, ez zegoen zalantzarik gerrak gogor bultzatu zuela arabiar nortasun eta elkartasun sentimendua. Hori dela eta, Arabiar Liga sortzeko lehen saiakera egin zuten, britainiarren laguntzarekin (eremuan horien influentzia ziurtatzeko).\nLehenengo zirriborro hartan, Irakeko eta Erresuma Batuko lehen ministroek bost puntu zehaztu zituzten, eta hauen baitan hartuko ziren gainerako erabaki guztiak:\nElkartasun hori, Haxemiak zuzenduko zutela zehaztu zen. Baina lehen proiektu hark oposizio indartsua izan zuen: komunitate judua alde batetik, Libanoko iritzi publikoa bestetik, Siriako nazionalistak, hegemonia ezarri nahi zuten egiptoarrak, Al-Hijaz erregea (Haxemien indarraren beldur)... Beraz, oposizioak proiektuaren porrota ekarri zuen. Horregatik, Egiptoko Nabas presidenteak bigarren proiektuari ekin zion; integrazio maila baxuagoa eskatzen zuen, eta ingelesen laguntza handiagoa. Bi konferentzia eman ondoren (Alexandrian 1944ean eta Kairon 1945ean) eta lan diplomatiko handiak egin ondoren, beren helburua lortu zuten azkenean. Horrek ekintza-gaitasun erlatiboa zuten zazpi herrialde batu zituen: Egipto, Siria, Libano, Transjordania, Irak, Saudi Arabia eta Ipar Yemen eta Palestinako arabiar ordezkari batekin batera, gainerako arabiar herrialdeen balizko sarrerarako ateak zabalik utziz independentzia lortu ondoren haiekin bat egin nahi zutenentzako.\nEgoera horretan, beraz, arabiar herrialde zapalduen askatasuna lortzeko eta Palestinan estatu juduaren sorrera saihesteko Liga sortu zen. 1950. urtera arte laguntza militarra eman zioten elkarri Ligako herrialdeek, baina, gerora, merkataritzan eta ekonomian nabarmendu zen elkartasun hori.\nBere egoitza finkoa Kairon ezarri zen. Beste herrialde batzuetako barne gaietan esku hartzea debekatuta zegoen arren, helburu batzuk finkatu ziren: estatu kideen arteko harremanak sendotzea, haien independentzia eta subiranotasuna zaintzeko politikak koordinatzea eta, oro har, herrialde arabiarren gai eta interesei eragiten zien guztia. Ekonomia gaietan, komunikazioetan, kultura gaietan eta gizarte ongizate politiketan ere lankidetza indartu zen. Ligako kideen arteko gatazkak konpontzeko indarrez ez jotzeko akordioa lortu zen.\nBestalde, ekimen politikoak koordinatzeko edo elkarren arteko liskarrak konpontzeko gune gisa agertu zen hasieratik, baina huts egin zuen arabiar munduan ekimen bateratuak aurrera eramateko ahaleginean, herrialde bakoitzak bere interesak baitzituen. 1976an, Palestinaren Askapenerako Erakundea onartua izan zen. Handik bi urtera, ordea, krisi larria gertatu zen Ligan, Egipto (palestinarren etsai) Israelengana hurbildu eta harekin Camp Davideko hitzarmena sinatu zuelako; gorabehera horren eraginez, Egipto erakundetik egotzi zuten 1978an, baina, 1987an, arabiar buruzagiek berriro berreskuratu zituzten harremanak Egiptorekin, eta, hurrengo urtean, atzera, Ligan onartu zuten.\n1990eko hamarraldian, Ekialde Hurbileko bake hitzarmenen bultzatzaile nagusia izan zen Arabiar Liga, eta, nazioetako eta nazioarteko hainbat erakundetan, arabiar munduaren interesen aldezle eta ordezkari izan zen. Horretarako, ezinbestekoa izan zen Golkoko Gerraren garaian Kuwaiten burujabetasunaren alde egin izana eta Estatu Batuak buru zituen nazioarteko koalizioaren alde agertu izana Iraken erasoen aurrean.\nGaur egun, Arabiar Ligaren lan aipagarrienak gizarte, kultura, ekonomia eta politikaren alorrean antolaturiko egitasmoak dira. Alde horretatik, garrantzi handiko lana egiten ari da arabiar ondare kulturala babesten eta berreskuratzen; alfabetatze eta eskolatzearen alorrean; gizarteko zenbait arazoren kontrako lanean (droga\u2026), eta emakumearen integrazioaren aldekoan. Bestalde, zenbait bitartekaritza eta lekuan lekuko hitzarmenak lortzeko lagungarri izan da, adibidez, Arabiar Ekimen Ekonomiko Bateratua osatzeko, zeinetan erakundearen elkarlan ekonomikoaren oinarriak jaso baitira.\nEgitura eta antolaketa.\nLigako herrialde guztiek osaturiko Kontseilua da erakundearen organo nagusia; herrialdeez gainera, 15 batzordek osatzen dute Kontseilua, hainbat gairen inguruko (finantzak, ekonomia, komunikazioak, etab.) aholkularitzan dihardutenak.\nHerrialde bakoitzak boto bana du, eta gehiengoz hartzen dira erabakiak, nahiz eta botoa ematen duenak bakarrik bete behar dituen erabakitakoak. Bi bilera egiten dira urtean, gutxienez, eta bilkura bereziak egin daitezke bi kidek gutxienez hala eskatuz gero.\nKontseiluaren erabakiak aurrera eramateaz eta administrazioaz, Idazkaritza Orokorrak du ardura nagusia, Idazkari Orokorra buru duela. Bost urtez behin hautatzen da idazkaria, Kontseiluaren eta idazkaritzaren bidez, eta, zenbait alorretan, eskumenak dituzten hainbat sailetatik (ekonomia, legegintza, politika) jasotzen du laguntza bere lana aurrera eramateko.\nHauek dira liga osatzen duten organismo garrantzitsuenak:\nKideak.\nArabiar Ligako kideak (eta onartze data):\n2003. urtean Eritrea batu zitzaion erakundeari, begiraletzat.\nEgiptok Israelekin erlazio diplomatikoak ezartzeak ekarri zuen herrialde hori kanporatzea 1979tik 1989ra bitartean.\nDenboraldi baterako suspendituak izan diren kideak.\n1979an, Egipto zigortu eta kanporatua izan zen Egipto-Israelgo Bake Ituna sinatu ostean, eta Ligaren egoitza Kairotik Tunisera eraman zuten. 1987an, Arabiar Ligako estatuek Egiptorekin harreman diplomatikoak berrezarri zituzten; herrialdea berriro onartu zuten Ligan 1989an, eta Ligaren egoitza Kairora eraman zuten.\n2011ko otsailaren 22an, Libiako Arabiar Herri Jamahiriya Sozialista Handia (Libiaren izen ofiziala 1977-2011 bitartean) suspenditua izan zen. 2011ko abuztuaren 27an, Arabiar Ligak Libiaren kidetasuna berrezartzeko bozkatu zuen Trantsiziorako Kontseilu Nazionaleko ordezkari baten akreditazioaz, zeina herrialdeko behin-behineko gobernu gisa aitortua baita, Gaddafi Tripoli hiriburutik kendu ostean.\n2011ko azaroaren 16an Siria kanporatu zuten, Siriako Gerra Zibila hasi zenean. 2013ko martxoaren 6an, Arabiar Ligak Siriaren eserlekua Siriako Koalizio Nazionalari eman zion Arabiar Ligan. 2014ko martxoaren 9an, Nabil Elaraby idazkari nagusiak adierazi zuen Siriaren eserlekua hutsik geratuko zela oposizioak bere erakundeen eraketa amaitu arte. 2021ean, Arabiar Ligak Siriaren eta beste nazio arabiar batzuen arteko normalizazio prozesu bat hasi zuen. 2023ko maiatzaren 7an, Kairon, Arabiar Ligaren Kontseiluaren bileran, Siriaren kidetasuna berrezartzea adostu zen.\nPolitika eta administrazioa.\nArabiar Liga bere kideak ekonomikoki integratzen laguntzen saiatzen den erakunde politikoa da, eta estatu kideen arteko gatazkak konpontzen saiatzen da atzerriko laguntzarik eskatu gabe. Estatuko parlamentu ordezkari baten elementuak ditu, eta atzerriko gaiak, maiz, NBEren gainbegiratzepean egiten dira.\nArabiar Ligaren Gutunak arabiar aberriaren printzipioa onartu zuen estatu kideen burujabetasuna errespetatuz. Ligako Kontseiluaren eta batzordeen barne araudia 1951ko urrian adostu zuten, eta Idazkaritza Nagusiarenak, 1953ko maiatzean.\nHarrezkero, Arabiar Ligaren gobernantza nazioz gaindiko erakundeen bikoiztasunean eta estatu kideen subiranotasunean oinarritzen da. Estatalitate indibidualaren kontserbazioak bere indarguneak eliteen berezko lehentasunetik eratortzen zituen, erabakiak hartzean beren boterea eta independentzia mantentzeko. Gainera, aberatsenek beren aberastasuna arabiar nazionalismoaren izenean banatzearen beldurra, arabiar agintarien arteko sukarra, eta arabiar batasunaren aurka egin lezaketen kanpoko botereen eragina, ligaren integrazio sakonagoa lortzeko oztopotzat har daitezke.\nPalestinako arabiarren aldeko aurreko iragarpenak kontuan hartuta, Itunaren egileek Ligaren barruan sartzeko erabakia hartu zuten bere inauguraziotik. Hau eranskin baten bidez egin zen, zeinak zioen:\n1964ko Kairoko Goi Bileran, Arabiar Ligak herri palestinarra ordezkatuko zuen erakundea sortzeari ekin zion. Lehen Kontseilu Nazional Palestinarra Ekialdeko Jerusalemen bildu zen 1964ko maiatzaren 29an. Palestinako Askapenerako Erakundea 1964ko ekainaren 2an sortu zen. Palestina laster onartu zuten Arabiar Ligan, PAEk ordezkatuta. Gaur egun, Palestinako Estatua Arabiar Ligako kide osoa da.\nBeiruteko Goi Bileran, 2002ko martxoaren 28an, Ligak Arabiar Bakearen Ekimena onartu zuen, Saudi Arabiak bultzatutako Israel eta arabiarren arteko gatazkarako bake plana. Ekimenak erabateko normalizazioa eskaintzen zuen Israelekiko harremanetan. Trukean, Israeli, lurralde okupatu guztietatik erretiratzeko eskatzen zitzaion (Golango Gaina barne) Zisjordanian eta Gazako Zerrendan palestinarren independentzia aitortzeko eta Ekialdeko Jerusalem hiriburua izanik, baita errefuxiatu palestinarrentzako \"bidezko irtenbidea\" ere. Bakearen aldeko ekimena 2007an berretsi zen Riadeko goi-bileran. 2007ko uztailean, Arabiar Ligak misio bat bidali zuen Israelera ekimena bultzatzeko, Jordaniako eta Egiptoko Atzerri ministroek osatua. Venezuelak (2008-2009ko Israel eta Gazaren arteko gatazkaren erdi-erdian) diplomazialari israeldarrak kanporatzea erabaki ondoren, Waleed Al-Tabtabaie Kuwaiteko parlamentariak Arabiar Ligaren egoitza Caracasera (Venezuela) eramatea proposatu zuen. 2010eko ekainaren 13an, Arabiar Ligako idazkari nagusi Amr Mohammed Moussak Gazako zerrenda bisitatu zuen, 2007an Hamasek armak hartu zituenetik Arabiar Ligako funtzionario batek egin zuen lehen bisita.\nArabiar Liga Txina-Arabiar Estatuen Lankidetza Foroko (CASCF) kidea da, 2004an sortua. CASCF Arabiar Ligak lehen aldiz parte hartzen du beste herrialde edo eskualde batekin lankidetzan aritzeko foro batean. CASCF arabiar estatuen eta Txinaren arteko alde anitzeko koordinazio-mekanismo nagusia da, eta, CASCFen barruan, Arabiar Ligak indar bateratu samar gisa ordezkatzen ditu bere estatu kideak. Arabiar Ligaren koordinazioak estatu arabiarrei aukera ematen die aktiboki negoziatzeko estatu anitzek parte hartzen duten proiektu kolektiboetarako, hala nola trenbide proiektuak, energia nuklearreko proiektuak eta Itsaso Hilaren ekimenak.\n2015ean, Arabiar Ligak esku-hartze militarraren alde egin zuen, Yemenen, Saudi Arabiak huthi xiiten eta 2011ko altxamenduan kargutik kendu zuten Ali Abdullah Saleh presidente ohiaren aldeko indarren aurka egin zuenean.\n2018ko apirilaren 15ean (AEBk babestutako kurdu siriarrak Afrin kokagunetik kanporatzeko asmoz),Turkiak Siria iparraldean egindako inbasioari erantzunez, Arabiar Ligak ebazpen bat onartu zuen Turkiako indarrei Afrinetik erretiratzeko eskatuz.\n2019ko irailean, Arabiar Ligak gaitzetsi egin zituen Zisjordania okupatuaren ekialdeko zatia (Jordaneko bailara) anexionatzeko Benjamin Netanyahuren asmoak.\n2019ko urriaren 12an, Arabiar Liga Kairon bildu zen Turkiak Siria ipar-ekialdean egindako erasoaz hitz egiteko. Bileran, estatu kideek Turkiaren erasoaldia gaitzestearen alde bozkatu zuten, estatu arabiar baten aurkako \"inbasio\" eta \"eraso\" izendatuz eta nazioarteko zuzenbidearen bortxaketa zela gehituz.\n2020ko irailaren 9an, Arabiar Ligak uko egin zion UAEk Israelekiko harremanak normalizatzeko hartutako erabakia gaitzesteari. Hala eta guztiz ere, \u00abGure herrialde arabiar guztien helburua, salbuespenik gabe, okupazioa amaitzea eta estatu palestinar independente bat ezartzea da, 1967an Ekialdeko Jerusalem hiriburutzat zuten mugetan\u00bb, esan du Abul Gheitek.\nMilitarra.\nArabiar Ligaren Defentsa Kontseilu Bateratua Arabiar Ligako erakundeetako bat da. 1950eko Defentsa eta Ekonomia Lankidetzarako Itun Bateratuaren baldintzen arabera ezarri zen Arabiar Ligako estatu kideen defentsa bateratua koordinatzeko.\nArabiar Ligak, erakunde gisa, ez du NBEren antzeko indar militarrik, baina, 2007ko goi-bileran, liderrek defentsa bateratua berraktibatzea eta bake indar bat ezartzea erabaki zuten, Libano hegoaldean, Darfurren, Iraken eta beste gune bero batzuetan hedatzeko.\nEgipton, 2015eko goi-bilera batean, estatu kideek onartu zuten, printzipioz, indar militar bateratu bat eratzea."}
{"id": "10435", "revid": "39754", "url": "https://eu.wikipedia.org/wiki?curid=10435", "title": "Boole", "text": ""}
{"id": "10436", "revid": "201", "url": "https://eu.wikipedia.org/wiki?curid=10436", "title": "Hertz (unitatea)", "text": ""}
{"id": "10437", "revid": "56334", "url": "https://eu.wikipedia.org/wiki?curid=10437", "title": "Gustav Hertz", "text": "Gustav Ludwig Hertz (Hanburgo, 1887ko uztailaren 22a \u2013 Ekialdeko Berlin, 1975eko urriaren 30a) fisikari alemaniarra zen, Heinrich Hertz fisikariaren iloba. Atomoen energia mailen kontzeptua garatu zuen 1923. urtean eta baita fluoreszentzia fenomenoen mekanismoa azaldu ere. 1925. urtean Fisikako Nobel Saria irabazi zuen.\nBerlingo Fisika institutuko zuzendaria (1928), SESBeko ikerketa atomikoan parte hartu zuen (1947). Leipzigeko unibertsitateko irakaslea (1955). J. Franck-ekin lankidetzan, fluoreszentzia fenomenoak azaldu eta elektroien energia mailaren kontzeptua ezarri zituen (Bohr-en teoriaren berrespena)."}
{"id": "10438", "revid": "56334", "url": "https://eu.wikipedia.org/wiki?curid=10438", "title": "Heinrich Hertz", "text": "Heinrich Rudolf Hertz (Hanburgo, 1857ko otsailaren 22a - Bonn, 1894ko urtarrilaren 1a) fisikari alemaniarra izan zen. Bere abizenetik dator Frekuentzia neurtzeko hertz unitatearen izena. 1887. urtean Maxwell-en argiaren teoria elektromagnetikoa egiaztatu zuen.\nBerlingo Unibertsitateko irakaslea (1889). Berak sorturiko osziladorearen bitartez, Maxwellen argiaren teoria elektromagnetikoa berretsi zuen (1887), eta haren izena daramaten uhin elektromagnetikoek argiaren ezaugarri berak dituztela frogatu. Ikerketa horien ondorio zuzena haririk gabeko telegrafia izan zen. Efektu fotoelektrikoa agerian jarri zuen, eta era horretan optikaren eta elektrizitatearen artean lotura berri bat ezarri (1887). Elektroiek materia zeharka zezaketela ikusi zuen, izpi katodikoak urrezko eta aluminiozko xafla mehetan zehar pasaraziz."}
{"id": "10439", "revid": "59723", "url": "https://eu.wikipedia.org/wiki?curid=10439", "title": "Daniera", "text": "Daniera () iparraldeko germaniar hizkuntza bat da. Sei milioi inguru hiztun ditu, batez ere Danimarkan eta Alemaniako iparraldeko Hego Schleswig eskualdean. Hizkuntza ofiziala da Danimarkan eta Faroe uharteetan (Faroeetan, faroerarekin batera), eta hizkuntza gutxituaren estatusa du Hego Schleswigen."}
{"id": "10440", "revid": "119347", "url": "https://eu.wikipedia.org/wiki?curid=10440", "title": "Faroera", "text": "Faroera (faroeraz: , ahoskera: ) eskandinaviar hizkuntza uhartetarra da, germaniar hizkuntzen taldekoa. 48.000 bat lagunek hitz egiten dute Faroe uharteetan, eta beste 25.000 inguruk Danimarkan. 1937az geroztik, faroera Faroe uharteetako hizkuntza ofiziala da.\nOro har, gaurko hizkuntza eskandinaviarretatik urrun samar dago faroera baina norvegiera zaharraren eta islandieraren antza du. Venceslaus Ulricus Hammershaimb faroetar hizkuntzalari eta folklorezaleak finkatu zuen feroera idatzia 1846an. 1912an lortu zuten Faroeko biztanleek elizetan eta eskoletan faroera erabiltzeko baimena, eta 1938an hizkuntza nagusi egin zen hezkuntzan. Ahozko literatura aberatsa dute faroetarrek (baladak). 1965ean Faroeraren Akademian sortu zen."}
{"id": "10441", "revid": "336", "url": "https://eu.wikipedia.org/wiki?curid=10441", "title": "Faroeak", "text": "Faroeak edo Faroe uharteak (faroeraz: , eta , \u00abarkumeen uharteak\u00bb) Ipar Atlantikoko uhartedi bat dira, Erresuma Batua eta Islandia artean kokatua. Uharteok Danimarkako estatuaren zati dira. 1948tik, eskuduntza osoak dituen gobernu autonomoa dute, babesa eta kanpo harremanen arloetan izan ezik. Dibisa ofiziala Faroetar koroa da. Uharteetako hiriburua T\u00f3rshavn da.\nGeografia eta klima.\nFaroeak uhartedi bat dira, 18 uhartez osatua. Iparraldetik hegoaldera 113\u00a0kilometro hartzen dituzte; eta ekialdetik mendebaldera, 75\u00a0kilometro. Uhartedi malkartsua da, mendi altuak ditu (Sl\u00e6ttaratindur, 882\u00a0m), eta fiordo sakonak. Uharterik handienak Streymoy (bertan dago T\u00f3rshavn hiriburua), Eysturoy, V\u00e1gar eta Su\u00f0uroy dira.\nLatitudea kontuan izanik, klima leuna da, Golkoko itsaslasterraren eraginpean baitago: tenperatura neguan -3\u00a0\u00b0C eta udan 11\u00a0\u00b0C artekoa da, eta urteko batezbestekoa 6,7\u00a0\u00b0C-koa da. Behelainoa ohikoa da, baita haize indartsua ere.\nHistoria.\nEz da ezaguna Faroe uharteen antzinako historia, baina uste da VI. mendearen inguruan monje irlandar eta eskoziar batzuk bertara iritsi zirela. San Brandan monje nabigatzaile irlandarrak bisitatu omen zituen eta \"arkumeen uhartea\" izena jarri. 650. urtearen inguruan normandiarrak joan ziren, Shetland, Orkada eta Hebrida uhartedietatik. Haien hizkuntza gaelikoarekin nahastuta sortu zen faroera.\nXI. mendean, iparraldeko uharteetako klanek hegoaldekoak garaitu zituzten, eta azken horiek Norvegiara ihes egin behar izan zuten. Norvegiako Olaf I.a erregearen laguntzarekin berriz Faroeetara itzuli, uhartedi osoaz jabetu eta kristautasuna eraman zuten. Uharteak Norvegiaren esku zeuden, baina 1387an Kalmarko Batasuna egitearekin batera, daniar koroaren eragina nagusitzen joan zen, eta 1814ko Kielgo Itunak uharteak Danimarkari eman zizkion.\nXIX. mendearen bukaeran abertzaletasuna garatzen hasi zen, 1888an faroera defendatzeko lanarekin eta 1906an sortu ziren alderdi abertzaleekin. Bigarren Mundu Gerran nazi alemanek uharteak hartu zituzten, baina Erresuma Batuak uharteak askatzearekin batera abertzaletasunak indarra hartu zuen, eta 1948an autogobernua eskuratu zuten. Horren adibide da Danimarka 1973an Europar Batasunean sartu arren, Faroeek Batasunetik kanpo geratzea erabaki izana.\nDemografia.\nUharteetan bizi diren 48.703 biztanleetatik % 91,7 faroetarrak dira, % 5,7 daniarrak, eta % 0,3 groenlandiarrak. Horiez gain 77 nazionalitatetako jendea dago, gehienbat islandiarrak (populazioaren % 0,4), norvegiarrak (% 0,2) eta poloniarrak (% 0,2). Faroeraz hitz egiten dute eta kristauak dira, zehazki luteranoak.\nFaroeetako udalerri handienak honako hauek dira:\nBanaketa administratiboa.\nFaroeak sei eskualdetan banaturik daude: guztira, zazpi barruti eta 30 udalerritan.\nEkonomia.\n1990eko hamarkadan arrantzaren krisi latza iritsi zen eta langabezia tasa % 15eraino igo zen, baina egoera konpondu zutenez, 1998an % 6koa eta 2008an % 1,1eko langabezia tasa zeukan. Ekonomia arrantzan oinarritzeak etorkizuna zaildu egiten du. Hala ere, Danimarkak laguntza ematen dio, Faroe uharteen barne produktuaren % 11,7 osatzeraino.\nArrantza eta abeltzaintza.\nEkonomia arrantzan oinarritzen da, sardinzar eta bakailao arrantzan batez ere. Bereziki aipagarria da balearen ehiza, feroeraz \"grindadr\u00e1p\". 1584. urtetik datorkio balearen ehizaren tradizioa uhartediari baina gaur egun desadostasun handiak ditu Nazioarteko Balea Batzordearekin. Urtero 627 pilotu-balea (\"Globicephala melas\") harrapatu izan ditu batez beste, baina 2010ean, 1.115 balea ehizatu zituzten.\nArdi eta arkumeen hazkuntza ere garrantzitsua da.\nIndustria.\nIndustria handirik ez dago baina 2000 urtetik aurrera informazio eta teknologiaren inguruko enpresak iritsi dira. Petrolioa aurkitu berri dute uharteen inguruan, eta horrek agian ekonomia bultza lezake.\nGarraioa.\nUharteko aireportu bakarra V\u00e1gar uhartean dago. T\u00f3rshavn hiriburuak heliportua dauka. Uharte harritsuak izanik, ez da erraza azpiegitura-sare zabala eraikitzea eta errepide nagusiek tunel bidez zeharkatzen dituzte uharteak eta batetik bestera pasatzeko zubi ugari ere badaude.\n\"Smyril Line\" konpainiak ferry bidez lotzen du T\u00f3rshavn Islandia eta Danimarkarekin. Ferryak uharteen artean ere aritzen dira.\nKultura.\nBiztanleen jatorria dela eta, Faroeetan iparraldeko Europako kultura antzematen da. Hain isolaturik egoteak ohitura zaharrak mantentzeko aukera eman die, bestetik.\nHizkuntza.\nHizkuntza faroera da, iparraldeko germaniar hizkuntzen taldekoa. Mendeetan zehar ahoz aho igaro izan dira poesia, kantu eta istorioak, harik eta XIX mendean literatura idatzia sortu zen arte. 1983an Iparraldeko Etxea (faroeraz \"Nor\u00f0urlandah\u00fasi\u00f0\") sortu zen T\u00f3rshavnen, Faroeetako eta Iparraldeko kultura bultzatzeko helburuaz. Zortzi pertsonak osatutako batzordeak gidatzen du: hiru faroetarrak dira eta gainontzeko bostak, Europa iparraldeko herrialdetakoak.\nJaialdi nazionala.\nFaroeetako egun nazionala \"\u00d3lavs\u00f8ka\" da eta uztailaren 29an ospatzen da. San Olafen heriotza gogoratzen da. Ospakizunak parlamentuan hasten dira (duela 900 urte sortua da) eta, ondoren, T\u00f3rshavneko katedralean elizkizuna izaten da. Egunean zehar dantzak, musika eta batez ere kirol lehiaketak izaten dira. Arrakastarik handiena arraun estropadek izaten dute.\nMusika.\nMusika garaturik daukan herrialdea da. Klasikoari dagokionez, orkestra sinfonikoa eta hainbat abesbatza daude. Gazteek, ordea, kantautoreak nahiago dituzte (adibidez, \"Eiv\u00f8r\") edo musika taldeak (adibidez, T\u00fdr heavy metala jotzen duen talde bat). Urtero udan, \"Summart\u00f3nar\" musika klasiko eta garaikidearen festibala antolatzen da.\nKirolak.\nBi urtetik behin, Uharteetako Jokoetan parte hartzen du. 1989. urtean, Faroeetan antolatu zen Uharteetako III. Txapelketa. 2007an, 27 taldetatik hirugarren geratu ziren; eta 2009an, bosgarren.\nFutbola da kirol nagusi Faroeetan. Hamar taldek osatzen dute Faroeetako liga eta HB T\u00f3rshavn (22 liga) eta K\u00cd Klaksv\u00edk (17) dira garaipen gehien dituzten taldeak. UEFA zein FIFAko kide denez, futbol selekzio nazionala ere badu.\nFauna eta flora.\nBirdLife International erakundeak Faroeetako uharte gehienak \"Hegaztientzako Eremu Garrantzitsua\" (IBA, \"Important Bird Area\") izendatu ditu. Itsasoko hegazti aipagarriak dira: eiderra, martin arrunta eta hegalzuria, ipar fulmarra, lanperna-musua, antxeta hankabeltza, ekaitz-txori txikia...\nUgaztunen artean, hiru espezie bizi dira bertako uharteetan aske: elur erbia, arratoi arrunta eta sagu arrunta. Bestalde, itsas txakur grisa eta pilotu-izurde hegaluzea sarri hurbiltzen dira kostaldera. Orkak ere agertzen dira noizbehinka. Abereen bertako arrazak ere daude, hala nola, Faroeetako ponia, behia, ardia, antzara eta ahatea.\nFlorari dagokionez, belardiak eta txilardiak dira nagusi. Alpeetako loreak, goroldioak eta likenak ere ugariak dira."}
{"id": "10442", "revid": "6327", "url": "https://eu.wikipedia.org/wiki?curid=10442", "title": "Feroe uharteak", "text": ""}
{"id": "10443", "revid": "59723", "url": "https://eu.wikipedia.org/wiki?curid=10443", "title": "Islandiera", "text": "Islandiera () Islandiako hizkuntza ofiziala da. Hizkuntza germaniko horrek flexibotasun nabaria mantentzen du, latina, greziera klasikoa edota antzinako ingelesaren antzera. Germaniar hizkuntzen artean islandierak, alemanierak eta faroerak bakarrik gordetzen dituzte kasuak. Egun ere, bere antzinako formaren nahiko antzekoa da.\nHistorikoki, indoeuropar hizkuntza mendebaldekoena izan zen, baina ez da hala portugaldarrak Azoreetara bizitzera joan zirenetik. Mendebaldeko norvegierak, faroerak eta nornerak (hildako hizkuntza) mendebaldeko eskandinaviar hizkuntzak osatzen zituzten iraganean eta suedierak, danierak eta ekialdeko norvegierak ekialdeko eskandinaviar hizkuntzak ziren. Bi talde horiek gaur egungo Norvegiako hizkuntzan eragin zuten. Egun, haiek guztiek kontinenteko taldea (daniera, suediera eta norvegiera) eta uharteetako taldea (islandiera eta faroera) dute.\nHiztun gehienak \u2013320 000 pertsona, gutxi gorabehera\u2013 Islandian bizi dira; 8000 baino gehiago Danimarkan (haietako 3000 ikasleak dira). 5000 hiztun inguru AEBetan bizi dira eta 1400 baino gehiago, Kanadan, Manitoban batez ere. Islandiako biztanleriaren % 97k ama-hizkuntza du, baina beste herrialdeetan hiztunen kopurua murrizten da.\nArni Magnussnarraren institutua (\"Stofnun \u00c1rna Magn\u00fassonar \u00ed \u00edslenskum fr\u00e6\u00f0um\") islandiera ikertzeko gune nagusia da. Islandieraren batasunak \u2013unibertsitateak, margolariak eta kultura, hezkuntza eta zientziaren elkartea batzen ditu\u2013 gobernuarekin hizkuntz politika adosten du.\n1995etik, urtero islandieraren eguna azaroaren 16an ospatzen da.\nSendia.\nIslandiera eskandinaviar hizkuntzen kidea da. Antzinako islandierak mendebaldeko eskandinaviar dialekto batean oinarria zuen. Gaur egungo islandiera uharteetako eskandinaviar hizkuntzen kidea da (faroerarekin batera); hizkuntza horiek ez zuten izan harremanik beste hizkuntzekin denbora luzez eta, beraz, esan dezakegu beren taldean (germaniar hizkuntzen artean) bakartuak direla.\nHistoria.\nIslandieraren historia IX. mendean hasi zen, antzinako eskandinavieraz hitz egiten zuten norvegiarrak Islandiara etortzearekin. Islandierazko testu zaharrenak K. A. 1100ean gutxi-gorabehera idatzi ziren. Testu horiek gehienak olerkiak eta legeak dira, ahozko hizketaren bidez bakarrik gordetzen zirenak lehenago. Horietako ezagunenak sagak (islandieraz \"saga\" hitzak \u00abhistoria\u00bb esan nahi du) eta eddak dira, Snorri Sturlusonek idatzitakoak.\nSagen hizkuntzari \u00abantzinako islandiera\u00bb deritzo; antzinako eskandinavieraren, bikingoen hizkuntzaren, aldaera da. Hizkuntza horrek zelta hizkuntzen eragina zuen ere bai.\nIslandia Europatik oso urrun dagoela eta, bere historian zehar islandiera ez zen larriki aldatu eta, beraz, gaur egungo islandiera antzinako eskandinavieraren oso antzekoa da. Hiztunak hizkuntzaren garbitasuna iraunarazten ahalegintzen dira hitz berriak jatorrizko erroetatik sortuz (horri purismo deritzo).\nXIV. mendean itzuli zen islandierara lehenengo zientzietako liburua, aritmetikaren ikasgaiak zituena, latinetik.\nNorvegiar etorkinen hizkuntza.\nIslandiaren lehenengo biztanle gehienak Norvegiatik etorri ziren; antzinako eskandinavieraren mendebaldeko dialektoaz hitz egiten zuten. Isolamendua zela eta, beraz, beste hizkuntzen eraginaren eza zela eta, islandieraren garapena erabat burujabea izan zen, baina ez da uste behar Norvegiako etorkin horiek guztiek hizkuntza berberaz hitz egiten zutela. Gehienak mendebaldeko Norvegiatik etortzen ziren arren, bazeuden Norvegiako beste eskualdeetatik etorritakoak, baita beste Eskandinaviar lurraldeetatik ere. Horren ondorioz, Norvegiar dialekto askok izan zuten eragina islandieran, baina biztanleen nahasketak \u2013\"Al\u00feingi\"an (biztanleen urteko biltzarra da) bereziki\u2013 dialektoen arteko bestelakotasunak kendu zituen. Islandieraren garapena lehenengo herrixkaren sorrerarekin hasi zen. Islandierak hizkuntza tonal baten ezaugarri guztiak galdu zituen (ezaugarri horiek gaur egungo norvegiera eta suedieran ikusten dira oraindik ere, hau da, hitz berdinek esanahi ezberdinak dituzte tonu ezberdinekin ahoskatzen badira).\nGaur egungo egoera.\nHiztunak.\nIslandieraren hiztun gehienak Islandian bizi dira \u2013 290 000 (2007.aren datuen arabera). 8165 hiztun Danimarkan bizi dira eta horietako 3000 ikasleak dira. Hiztun batzuk AEBetan (5655 gizaki 2000an) eta Kanadan (2385 gizaki 2001an \u2013 Manitoban batez ere) bizi dira, baita Errusian (233 gizaki 2010.an) ere. Islandian izan ezik, hiztunen kopurua murrizten ari da.\nGuztizko hiztun kopurua 306 000 gutxi-gorabehera zen 2007an.\nDialektoak.\nIslandierak dialekto gutxi ditu.\nHonako hauek dira:\nDanimarkaren menperatzearen garaian danierak eragin esanguratsua izan zuen islandieran, Reykjavikaren biztanleen hizketan bereziki, baina XIX. mendearen hasieran, Rasmus Christian Rask eta bertako batzuen jarduerari esker, islandiera hizkuntza garbia bihurtzen hasi zen (purismoa).\nEuskara-islandiera pidgina, Espainiako arrantzaleekin hitz egiterakoan erabiltzen zena, ere aipatzekoa da.\nIslandiar alfabetoa.\nGaur egungo Islandiar alfabetoa latindar alfabetoaren aldaera da eta 32 hizki ditu. Zazpi bokal diakritiko ditu: \u00c1, \u00c9, \u00cd, \u00d3, \u00da, \u00dd, \u00d6; idazketak hiru hizki berezi, \u00d0/\u00f0 (bokalen arteko euskal \"d\" bezala ahoskatzen da), \u00de/\u00fe (Espainiako gaztelania estandarreko \"z\" bezala ahoskatua, edo ingelesezko \"think\" hitzeko \"th\" bezala) eta \u00c6/\u00e6 (\"ai\" ahoskatzen da), ere baditu.\nIslandieraren garbizaletasuna.\nIslandiera hizkuntza germaniarrik garbienetakoa da; izan ere, askotan normandar-germaniar hizkuntzekin alderatuta (eta alemaniarrekin, orokorrean) oso hitz ezberdinak baititu. Kontzeptu modernoak, terminologia filosofikoari zein zientifikoari dagozkienak izendatzeko, hizkuntza askotan jatorri grekoa edo latinoa duten hitzak erabiltzen dira, baina islandieraz, ez.\nEuskararekin ere horrelako joerak nagusi ziren XX. mendearen hasieran. Islandian garbizaletasuna XVII. mendean sortu zen, danieraren eta alemanaren eraginaren aurka; XVIII. mendearen amaieran doktrina izan zen, eta Rasmus Rask hizkuntzalariarekin bultzada hartu zuen XIX. mendearen lehen erdian. Oso garrantzitsua izan zen XIX. eta XX. mendeetan.\nHitzak alderatzeko:\nHala eta guztiz ere, ahozkoan bereziki, beste hizkuntzetatik hartutako hitz batzuk daude, adibidez, \"klukka\" (\u00aberloju\u00bb, zelta jatorriko hitza). Islandieraren aldaera erabat garbia dago halaber, \u00abislandiera garaia\u00bb izenekoa eta hitz jatorrak bakarrik dituena, baina hedapenik gabekoa eta interneten bakarrik erabiltzen dena.\nHizkuntzaren egitura eta ezaugarriak.\nFonetika.\nIslandierak \u00absilaben oreka\u00bb du fonetikan, norvegierak, faroerak eta suedierak bezala; hau da, azentua dagoen silaban bokal bat kontsonante luze baten edo kontsonante multzo baten aurretik labur bihurtzen da; bestela, bokal bat luze bihurtzen da.\nBokalak.\nIslandierak monoptongoak eta diptongoak ditu; bokalak laburrak edo luzeak izan daitezke.\nMonoptongoak:\nIslandierazko diptongoak honako hauek dira: \"\u00e6\" [ai] [a: i], \"au\" [\u0153y] [\u0153:y], \"\u00e1\" [au] [a: u], \"ei\", \"ey\" [\u03b5i] [\u03b5:i], \"\u00f3\" [ou] [o: u].\nKontsonanteak.\nIslandierazko \"p\", \"t\" eta \"k\" hasperenketarekin ahoskatzen dira \u2013[p\u02b0, t\u02b0, k\u02b0]\u2013 beste germaniar hizkuntzetan bezala; \"b\", \"d\" eta \"g\" letrek hots berberak, baina hasperenketa gabekoak adierazten dituzte. \"kk\", \"pp\" eta \"tt\" hasperenketa dute beren aurretik \"\u2013\"[\"\u02b0k:\", \"\u02b0p:\", \"\u02b0t:\"]\"\u2013\" eta luzeak dira. Islandierak kontsonante ozenak, baina ahoskabeak \u2013[r\u0325, l\u0325, n\u0325, \u0272\u030a, \u014b\u030a]\u2013 ere baditu.\nAzentua.\nAzentua beti lehen silaban joaten da, baita maileguetan ere (\"pr\u00f3fessor\" [`pro: uf\u03b5s\u0254r]), azentu gabeko aurrizkiak dituzten hitz bakan batzuetan izan ezik.\nMorfologia.\nFlexibotasun nabaria du egun ere, beste eskandinaviar hizkuntzek (faroera izan ezik) ez bezala. Morfologia antzinako eskandinavieraren morfologiaren antzekoa da. Bukaeran atal oso bat dago artikulu honetan, morfologia luze azaltzeko.\nIzenak.\nAlemanez bezala, hiru genero (maskulinoa, femeninoa eta neutroa) eta lau kasu (nominatiboa, genitiboa, datiboa, akusatiboa) daude, baita artikulua eta bi numero (singularra eta plurala) ere.\nArtikulu zehaztua (euskaraz, \u00ab-a\u00bbz adierazlea duena, hots, \"semea\") bakarrik du, beti hitzei eransten zaiena; izenek bezala, artikuluak hiru genero ditu eta izenaren kasuaren arabera aldatzen da: \"armurinn = \"armur\" \u00abesku\u00bb + \"inn\" (\u00ab-a\u00bb) &lt; \"armur hinn\" (\u00abesku hori\u00bb); \"kinnarinnar = \"kinnar\" (\u00abmasaila\u00bb) + \"innar\" (\u00ab-a\u00bb) &lt; \"kinnar hinnar\" (\u00abmasaila horren\u00bb). Artikulu zehaztua, hitzei ez atxikitakoa \u2013\"hinn\"\u2013, gaur egun idatzizko hizketan erabiltzen da bakarrik: hinn gamli ma\u00f0ur\" (\u00abgizon zaharra\u00bb \u2014\u00abgizon zahar hori\u00bb\u2014) = \"gamli ma\u00f0urinn.\nPlurala erroko bokalak aldatuz zein atzizkien bidez adierazten da: \"hestur\" \u00abzaldi\u00bb \u2014 \"hestar\" \u00abzaldiak\u00bb, \"tr\u00e9\" \u00abzuhaitz\u00bb \u2014 \"tr\u00e6r\" \u00abzuhaitzak\u00bb etab.\nAbidide baten bidez (\"hestur\" \u00abzaldi\u00bb), taula honek izen maskulinoen deklinabidea erakusten du kasua, pluraltasuna eta artikulu zehaztuaren arabera. \nAditzak.\nIslandierazko aditzek denborak, moduak, konjugazioa eta bozak dituzte. Ingelesak eta alemanak bezala, aditz \u00abindartsuak\u00bb eta aditz \u00abindargabeak\u00bb ditu. \u00abIndargabeak\u00bb arauaren arabera aldatzen dira lehenaldian eta aditz \u00abindartsu\u00bb bakoitza, berriz, era berezi batean aldatzen da lehenaldian:\nOrainaldia eta lehenaldia bakarrik flexioaren bidez osatzen dira; beste denborak aditz osagarrien bidez osatzen dira: adibidez, perfektua \"hafa\" \u00abeduki (aditza)\u00bb aditzaren bidez osatzen da.\nAntzeko hitzak ingelesarekin (kognatuak).\nIslandierak eta ingelesak hizkuntza arbasoak partekatzen dituztenez, eta biak germaniar hizkuntzak izanik, bi-bietan oso antzeko hitz ezagun asko daude; esanahi bera edo antzekoa dute eta erro komun batetik datoz. Posesiboa sarritan -\"s\" atzizkiaz adierazten da, ingelesez bezala. Hizkuntza bakoitzak izan dituen aldaketa fonologikoak eta ortografikoak desberdinak dira: horregatik, ortografia eta ahoskera desberdinak azaltzen dira, baina kasu askotan antzekoak dira oraindik. Hona adibide batzuk.\nMorfologia.\nIslandierak hitz-forma ugari ditu sortzen ditu; Izenordain, izen, aditz, izenondo eta numeralen kategorietako hitzekin batez ere. Jarraian, kategoria garrantzitsu horien flexio-adibideak aurkeztuko dira.\nPertsona-izenordainak.\nIslandieraz, ingelesez bezala, pertsona-izenordainak lau kasuren bidez flexionatzen dira. Hirugarren pertsonan, hiru genero bereizten dira, genero neutroko izenordain bat ere baitago. Hoona hailen flexioaren ikuspegi orokorra da hau:\nAlemanez ez bezala, pluralezko hirugarren pertsonan ere genero bereizketa dago. \"\u00feau\" forma neutroa pertsona talde mistoetarako erabiltzen da eta, beraz, ohikoena da; forma maskulinoak eta femeninoak sexu bereko taldeei bakarrik egokitzen zaizkie.\nInori hitz egitean, islandieraz \"\u00fe\u00fa\" (\"hi\") izenordaina beti erabiltzen da, beraz \u2014eskandinaviar hizkuntzetan egun ohikoa den bezala\u2014 beti izen-abizenekin. Herrialdeko presidenteari edo apezpikuari soilik hitz egiten zaie \"\u00fe\u00e9r\" izenordain zaharkitu adeitsuaz (genitiboa: \"y\u00f0ar\", datiboa eta akusatiboa: \"y\u00f0ur\" ). Gainera, poemetan edo ereserki nazionalean, \"v\u00e9r\" \"gu\" forma ere badago oraindik (genitiboa: \"vor\", datiboa eta akusatiboa: \"oss\" ) \"vi\u00f0\" -ren ordez (forma zaharrean \"biak\" esanahia zuena oraindik).\nizenordain bihurkariak.\nAlemanak ez bezala, islandierak kasu-forma desberdinak bereizten ditu izenordain erreflexiboetarako.\nAlemanez ez dagoen islandiar bihurkariaren beste berezitasun bat izenordain horren erabilera logoforikoa da.\nIzenordain eta adberbio galdetzaileak.\nGaldera-izenordainak hiru generoen arabera bereizten dira:\nBeste adberbio garrantzitsu batzuk hauek dira: \"hvar\" \"non\", \"hven\u00e6r\" \"noiz\", \"hve\" \"nola\", \"hvernig\" \"nola, nolatan\", \"af hverju\" \"zergatik\", hvert \"nora\", \"hva\u00f0an\" \"nondik\".\nZenbakiak.\n1etik 4ra arteko zenbakiak islandieraz flexionatuta agertzen dira eta generoarekin eta kasurako dagokion izenarekin bat etorri behar dute:\nZenbatzerakoan eta, islandiarrek normalean zenbakien forma maskulinoak erabiltzen dituzte. Hala ere, etxe zenbakiak forma neutroan ematen dira.\nZenbaki batzuen ikuspegi orokorra:\nZenbakien ikuspegi sakona wiki hiztegian aurki daiteke ( islandiera, alemana ).\nIzen arruntak.\nAlemana bezala, islandierazko izenak hiru generotan banatzen dira, hau da, maskulinoa, femeninoa eta neutroa, baina hiru genero horiek pluralean ere bereizten dira. Hitz bakoitza bere generoaren arabera flexionatzen da; generoen barnean flexio-klase desberdinak ere daude.\nIzenaren paradigmaren barruan lau kasu daude: nominatiboa, genitiboa, datiboa eta akusatiboa; hitzaren zutoinari flexio amaiera bat gehituz eratzen dira. Pluralean, datibo \"(-um)\" (ia beti) eta genitibo \"(-a)\" (salbuespenik gabe) flexio-amaiera uniformeak daude, zein generotakoak diren kontuan hartu gabe.\n\"Hestur\" \"zaldi\" hitzak M1 (maskulinoa, 1. eredua) flexio-klase sendoko izen maskulino baten adibide gisa balio du:\nTaularen ezkerraldeko erdian, hitza artikulurik gabe azaltzen da, eta eskuinaldeko erdian, berriz, artikulu determinatu batekin agertzen da. Islandieraz ez dago artikulu mugagaberik.\nEra berean, \"dalur\" \"harana\" flexionatzen du M2 (maskulinoa, 2. eredua) taularen arabera, i klasea deritzona:\nDeklinabide femenino indartsuaren adibide bat \"borg\" \"hiria\" da:\nDeklinabide gehienei erregulartasun hauek aplikatzen zaizkie:\nNeutro klase indartsuaren beste adibide bat \"bor\u00f0\" \"taula\" da:\nAntzekotasunak daude maskulino indartsuaren eta neutroaren flexioan:\nu-umlauta.\nIslandieraz, u-umlaut agertzen da izenen flexioan. Horrek \"-a-\" bokala duten izenei eragiten die generoa edozein dela ere; ama-bokala \"-\u00f6-\"bokalera egiten da silaba azentugabean \"-u-\" atzetik bada (hau da, kasu amaieran); Hala ere, \"-u-\" hori islandiar hizkuntzaren historian zehar desagertu izana, honako arau hau gogoratu behar da:\n\"a &gt; \u00f6\" umlauta gertatzen da\nAurretik erakutsitako F1 klaseko femenino indartsu baten adibideak, \"v\u00f6r\" \"Lippe\", eta N1 klaseko neutro indartsu baten adibideek, \"lur\" \"Land\" itxura dute (lodiz nabarmentzen dira umlautak):\nU-umlauta femenino nominatibo singularrean gertatzen denez eta forma horrek hiztegian ere lema osatzen duenez, hori bereziki garrantzitsua da flexioan.\nAditzak.\nAlemanez bezala, islandierazko aditz-sistema aditz talde sendoan eta aditz talde ahulean banatzen da. Hala ere, badaude bi taldeen artean oszilatzen duten aditz batzuk. Aditz ahulen barruan lau talde daude: handiena W4 da. Adibide gisa \"hj\u00e1lparen\" \"lagundu\"-ren paradigma jartzen da: haren subjektu bokala \"-a-\" da, eta ondoko amaierak \"letra etzanez\" agertzen dira:\nBide batez, \"hj\u00e1lpa\" (islandiera zaharrean: \"hjalpa\" ) jatorriz alemanez bezala aditz sendoa zen. Horren aztarna bat adjektiboan dago (jatorriz iraganean) \"h\u00f3lpinn\", \"salbatu\".\nAditz tauletan ezkerraldeko zutabeetan orainaldiko forma adierazgarriak azaltzen dira, eskuinaldeko erdian iraganekoak, zeina W4 klaseko aditzekin eratuta dagoen -a\u00f0- (singularra) edo -u\u00f0- (pluraleko) atzizkiarekin.\nGainera, i-klaseko aditz adibide bat -i- bokala duen orainaldi singularrean: \"reyna\" \"saiatu\". Lehenaldiko atzizkiak -d- forma erakusten du hemen:\nZero aditz ahulen klase deiturikoari \"telja\" \"zenbatzea\"ri dagokio, eta horrek iraganeko denboran e &gt; a/\u00f6 umlauta erakusten du. Aditz hauek ez dute subjektu bokalik baina j - atzizkia erakusten dute orainaldiko pluralean:\nAditz sendoek W1 klasea bezala flexioa egiten dute orainaldian, baina ahal den guztietan umlautak singularrean erakusten dituzte (a &gt; e, o &gt; e, \u00f3 &gt; \u00e6, \u00fa &gt; \u00fd). Iraganaldia ez da hortz-atzizki baten bidez eratzen, (alemanez bezala) bokal nagusiaren soinuaz baizik - adibide gisa 6. denboratik \"taka\" \"hartu\". Aditz sendoen multzoa (ablaut seriea):\nAditz klase indibidualen subjuntibo-formak ez dira zerrendatzen.\nAditz ahulen eta sendoen ikuspegi determinatua Islandiaren Wiktionary- n aurki daiteke.\nIzenlagunak.\nIslandieraz deklinabide adjektibo sendoak eta ahulak daude, eta horien aukeraketa izenaren determinazioaren araberakoa da. adjektiboaren posizio predikatiboaren araberakoa da. Adjektiboaren kasua, zenbakia eta generoa komunztadura dute izenarenekin.\nDeklinabide gogorra hiru generoetan \"veik-\" \"gaixo\" adjektiboaren adibidea erabiliz erakus daiteke:\nPertsona-izenordainekin bezala, pluralean dauden adjektiboak ere bereizten dira generoen artean; hala ere, unitate-amaierak daude genitiboan eta datiboan:\nDeklinabide ahula izen deklinabide ahulei dagokie singularrean eta \"r\u00edk-\" \"aberatsa\" adjektiboaren adibidea erabiliz ikus daiteke:\nGenero guztien plural arrunta \"u\" da adjektibo flexio ahulean.\nIslandieraren hiztegiko adjektiboen eranskina zehaztasun handiagoa lortzeko erabil daiteke."}
{"id": "10444", "revid": "336", "url": "https://eu.wikipedia.org/wiki?curid=10444", "title": "Jesusen Egiazko Eliza", "text": "Jesusen Egiazko Eliza () sinesbiderik bako eliza bat da, Beijingen (Txinan) ezarria 1917. urtean.\nGaur egun, batzar honen lehendakari hautatua Yung-Ji Lin predikaria da. Gutxi gorabehera 1,5 milioi kide ditu, sei kontinentetan banatuta. Eliza XX. mendearen hasieran sortu zen, eta kristautasunaren adar mendekostearraren kimuetako bat da. Eliza hau mendekostismo bakartarraren teologiari ere erantsia dago."}
{"id": "10445", "revid": "336", "url": "https://eu.wikipedia.org/wiki?curid=10445", "title": "Klaudio Gotiko", "text": "Marko Aurelio Klaudio Gotiko (; 214ko maiatzaren 10 - 270eko urtarrila), erromatar enperadorea izan zen 268tik hil zen arte.\nHaren jatorria ez dago garbirik. 268ko irailean godoak garaitu zituen jeneral erromatarra zen Klaudio. Hilabete horretan ere tronua eskuratu zuen, Galieno, aurreko enperadorea, egoera ezezagunetan hil baitzen. Klaudiok, halere, boterea eskuratutakoan, Galienoren familia bizirik utzi zuen. Erromako etsaiekin ez zen hain errukior. Hori zela eta, ospe handia lortu zuen.\nAgintean.\nGarai horietan, Erromatar Inperioa arrisku bizian zegoen. Latzena godoen inbasioa izan zen. Haien kontra, garaipen handiena eskuratu zuen. Erromako kondairan handienetako bat. Enperadore izatekoa zen Aurelianorekin batera zalditeria gotikoa suntsitu zuen Naissus batailan. \"Gotiko\" goitizena jaso zuen horregatik. Godoak Danubioren bestaldera eraman zituen, eta mende bat beranduago arte ez zuten berriro arazorik eman.\nAldi berean, beste germaniar batzuek, alamaniarrek, Alpeak zeharkatu zituzten. Benacus lakuko batailan garaitu zituen Klaudiok. Hortik Galietako Inperioa eraso zuen. Hispania eta Rodano ibaiaren gaineko kontrola berreskuratu zuen. Lortutako garaipenek Aurelianoren Galietako Inperioa bukaerara eraman zuten.\nNolanahi ere, Klaudiok ezin izan zituen galdutako lur guztiak berreskuratu. Bandaloen kontrako kanpaina prestatzen ari zela, izurrite batek hil zuen 270ko urtarrilean. Zendu baino lehen Aureliano izendatu zuen enperadore, nahiz eta Kintilo anaiak bolada batez boterea hartu zuen.\nErromako Senatuak jainkotu zuen Klaudio, III. mendeko bakanetako bat."}
{"id": "10446", "revid": "336", "url": "https://eu.wikipedia.org/wiki?curid=10446", "title": "Kintilo", "text": "Kintilo (; \u2020 270), erromatar enperadorea izan zen 270ean. Klaudio Gotiko enperadorearen anaia ere bazen.\nEz dago garbi Kintilok boterea eskuratzeko era. Badirudi, anaia hil ostean, legioek enperadore aldarrikatu zutela, eta, ondoren, Senatuak onetsi zuela.\nKlaudio Gotikok, hala ere, Aureliano hautatu omen zuen enperadore. Danubioko legioek Aurelianori \"Augusto\" titulua eman zioten.\nKintiloren agintaldiaren iraupena ere ez dago garbirik. Iturri batzuek diote 17 egunekoa izan zela. Beste batzuek, ordea, 6 hilabetekoa. Haren heriotzaren kausa ere zalantzan dago. Soldaduek hil omen zuten diziplina militar zorrotza zela eta. Beste batzuek suizidioa aipatzen dute, eta beste batzuek Aurelianoren kontrako borroka. Denak bat etortzen dira Aquileia hirian hil zela esaterakoan."}
{"id": "10447", "revid": "96586", "url": "https://eu.wikipedia.org/wiki?curid=10447", "title": "Hertz", "text": "Hertz unitatea (ikurra: Hz) maiztasuna neurtzeko erabiltzen den unitatea da. Frekuentzia denbora tarte jakin batean zenbat alditan gertatzen den fenomeno bat zehazten du eta Nazioarteko Unitate Sisteman (NUS) Hertz unitatea erabiltzen da.\nIzen hori Heinrich Hertz (1857-1894) alemaniar fisikariaren ohorez jarri zitzaion.\nHertz bat partikula baten maiztasuna da segundo baten periodoan (formula_1):\nformula_2\nEkuazioak.\nMaiztasunaren ekuazioa.\nf = Maiztasuna (Hz)\n\u03c9 = Abiadura angeluarra (rad/s)\nf = 2\u00b7\u03c0\u00b7\u03c9\nf =Maiztasuna (Hz)\nT = Periodoa (s)\nf = 1/T\nUnitateen ekuazioa.\nHz = s-1"}
{"id": "10448", "revid": "201", "url": "https://eu.wikipedia.org/wiki?curid=10448", "title": "Gustav Ludwig Hertz", "text": ""}
{"id": "10449", "revid": "336", "url": "https://eu.wikipedia.org/wiki?curid=10449", "title": "Aureliano", "text": "Aureliano, latinez \"Lucius Domitius Aurelianus\" edo \"Caesar Lucius Domitius Aurelianus Augustus, Germanicus Maximus, Gothicus Maximus, Parthicus Maximus, Restitutor Orientis, Restitutor Orbis\" (214ko irailaren 9 - 275) erromatar enperadorea izan zen 270etik hil zen arte. Erromatar Inperioa berriro suspertu ahal izan zuen, III. mendeko krisialdia gorabehera.\nBoterea eskuratzen.\nPanoniako familia txiro eta ezezagun batean jaio zen. Aitak Aurelio senatari batentzat lan egin zuenez, haren izena jaso zuen.\nAureliano armadan sartu zen eta, pixkanaka, mailak igo zituen. Jeneral bezala bataila andana irabazi zuen. \"Dux equitum\" titulua jasota, enperadoreko eskuineko eskua bihurtu zen. 268an, haren zalditeriak godoak suntsitu zituen Naissus batailan, eta Hanibal garaietatik ezagutzen zen inbasio bortitzena geldiarazi zuen.\nBi urte beranduago, Klaudio Gotiko hiltzear zegoela, Aureliano hautatu zuen ondorengo. Kintilok boterea bolada batez boterea hartu bazuen ere, Aurelianok berehala jaso zituen armaden zein Senatuko babesa. Kintiloren heriotzarekin, enperadore bakarra eta eztabaidaezina bilakatu zen.\nAgintean.\n270ean, vandalarren, jutungiarren eta sarmatiarren aurka borrokatu zuen Italiako iparraldean. Garaitutakoan, \"Germanicus Maximus\" titulua jaso zuen.\nUsurpatzaile asko matxinatu ziren orduan. Inperioko ziurtasun ezaz eta armaden gehigizko botereaz baliatzen ziren haien aldarrikapenak aurrera eramateko. Aureliano jeneral bikaina zen ordea, eta propaganda zorrotza egin zuen armaden babesa lortzearren, haien garrantzia ongi ezagutzen baitzuen.\nAlamaniarren kontrako garaipena.\nIparraldeko germaniarren arriskua ez zegoen oraindik gainditua. 271n, alamaniarrek berriro eraso zuten Italia. Aurelianoren armada menderatu zuten zelada batean. Erroman, horren berri jaso bezain pronto, beldurra nagusituu zen, inbasioa edozein unetan gertatu ahal zelakoan. Baina Aurelianok berriro egin zien aurre. Horretan Fano batailan garaitu zituen, eta Po ibaiaren iparraldera bultzatu zituen. Paviako batailan berriro menderatuta, alamaniarrak Inperiotik kanpo egin zuten alde. \"Gothicus Maximus\" titulua jaso zuen horregatik Aurelianok. Erroman beldurrak bizirik jarraitzen zuela eta, enperadoreak Aurelianoren Harresiak eraiki zituen hiriaren inguruan.\nBalkanetan godoak ere garaitutakoan, Inperiotik atera zituen. Nolanahi ere Dazia probintzia abandonatzea erabaki zuen, haren defentsa garestiegia zelakoan. Inperioko muga, beraz, Danubio ibaian kokatu zuen.\nPalmirako Inperioaren kontra.\n272an, ekialdera jo zuen, galdutako probintzietara hain zuzen ere. Zenobia erriginako Palmirako Inperioa erromatar hainbat probintzia ohitan oinarritu zen: Siria, Palestina, Egipto eta Asia Minor besteak beste.\nAsia Minor erraz berreskuratu zen. Hiri guzitak (Bizantzio eta Tiana izan ezik) erresistentzia gutxi emanda errenditu ziren. Sei hilabetetan Palmirako ateetaraino iritsi zen. Zenobiak ihes eginda, Palmira ere errenditu zen. Palmirako Inperioa deseginda zegoen. Pertsian eta Egipton borrokatu ondoren, Palmirara itzuli behar izan zuen, hiria matxinatu zelako. Aldi horretan soldaduek hiria arpila zezaten utzi zuen. Palmira ez zen bere onera itzuli. Parthicus Maximus eta \"Restitutor Orientis\" tituluak jaso zituen Aurelianok.\nInperio Galikoren kontra.\n274an, mendebaldeko inperio horren aurka egin zuen Aurelianok. Klaudio Gotikok nabarmen murriztu zuen haren eremua. Diplomaziari esker lortu zuen Aurelianok horren gaineko kontrola. Izan ere, enperadore Galikoak tronua utzi nahi zuen, baina ezinezkoa zitzaion publikoki errenditzea. Bi armadek topo egitean, enperadore galikoa taldez aldatu zen. Horren sarian, goi-mailako postu bat eskuratu zuen Erromatar Inperioan.\nErromara itzulitakoan, Senatuak azken titulua eman zion: \"Restitutor Orbis\". Lau urtetan, Inperio osoko mugak babestu ahal izan zituen, eta Erromako agintea Inperio bazter guztietara iristen zen.\nHeriotza.\n275ean, Aurelianok ekialdera jo zuen berriro, pertsiarren aurkako beste kanpaina bat prestatu nahi baitzuen. Sapor I.a eta Hormizd I.aren heriotzek inperioa biziki ahuldu zuten.\nNolanahi ere, Aureliano ez zen inoiz Pertsiara ailegatu, Asia Minor probintzian hil zuten eta. Armandan diziplina zorrotzaren aldekoa izan zen, bai soldaduekin baita ofizialekin ere. Pretoriar Goardiako ofizial batzuek, zigor baten beldurrez, enperadorea hiltzea erabaki zuten.\nAurelianoren Senatuko etsaiek \"damnatio memoriae\" delakoa onartu zuten. Baina urtebeterako bertan behera geratua zen. Are gehiago, aurrekoak bezala, Aurelianok jainkotu zuten, \"Divus Aurelianus\" titulua jasoz."}
{"id": "10450", "revid": "1545", "url": "https://eu.wikipedia.org/wiki?curid=10450", "title": "Tazito", "text": "Tazito izenak pertsonaia ezberdinak biltzen ditu:"}
{"id": "10451", "revid": "512", "url": "https://eu.wikipedia.org/wiki?curid=10451", "title": "Marko Klaudio Tazito", "text": "\"Artikulu hau enperadoreari buruzkoa da; beste esanahietarako, ikus \u00abMarko\u00bb.\"\nMarko Klaudio Tazito (; Interamna, - Tyana, 276ko ekaina), erromatar enperadorea izan zen 275eko irailaren 25etik hil zen arte.\nBizitza osoan lanpostu publikoetan aritu zen Tazito. 273an, kontsul izendatu zuten. Mundu guztien errespetua bereganatua zuen.\nAureliano heriotzaren ostean Erromako Senatuak Tazito hautatu zuen ondorengo. Armadak berehala onetsi zuen. Agintaldi laburra izan zuen, non erreforma batzuk indarrean jartzen saiatu zen. Senatua indartzeko asmoa ere bazeukan. Nolanahi ere, alanoen kontrako porrota izan zuen, eta erail egin zuten.\nTazito gizon aberatsa zen. Gainera Publio Kornelio Tazito historialariaren ondorengoa zen. Haren liburuak Estatuak kopiatzeaz gain, liburutegi guztietara zabaldu zituen.\nSenatari zahar eta on baten irudia iritsi bazaigu ere, egungo historialariek adierazten dute Tazito beste soldadu-enperadore bat zela, gizon ikasiaren irudia hedatzeko nahia zuena. Besterik ez."}
{"id": "10452", "revid": "336", "url": "https://eu.wikipedia.org/wiki?curid=10452", "title": "Mia Farrow", "text": "Mia Farrow (benetako izena Maria de Lourdes Villiers Farrow) (Hollywood, 1945eko otsailaren 9a - ) aktore estatubatuarra da. Emakume uzkurra da, pertsonaia konplexuak egiteko zalea. Film interesgarriez gain, Mia Farrow ezaguna da haren bizitza sentimentalagatik. Frank Sinatra edo Woody Allenekin ezkondu da. Azken horren musa eta haren filmetako protagonista izan da 10 urtez. Hala ere, hautsa astindu zuen dibortzioaren ostean, ez dute berriro elkarrekin lanik egin."}
{"id": "10453", "revid": "153663", "url": "https://eu.wikipedia.org/wiki?curid=10453", "title": "George Boole", "text": "George Boole (Lincoln, Lincolnshire, Ingalaterra, 1815 azaroaren 2 \u2013 Ballintemple, Cork City, Irlanda, 1864 abenduaren 8) matematikari, filosofo eta logikari britainiarra izan zen.\nGeorge Boolek 1849tik bere heriotza arte matematika irakatsi zuen. 1847an \"Logikaren analisi matematikoa\" argitaratu zuen, gaur eguneko logikan hain eragin handia izan duena. Beste obra hauek ere bereak dira: \"Ekuazio diferentzialei buruzko tratatua\" (1859) eta \"Diferentzia finituen kalkuluari buruzko tratatua\" (1860). Zenbaki-sistema bitarren aljebra garatu zuen. Bere izeneko ekarpen nagusia: Booleren aljebra."}
{"id": "10454", "revid": "336", "url": "https://eu.wikipedia.org/wiki?curid=10454", "title": "Anthony Hopkins", "text": "Sir Anthony Hopkins, jaiotze izenez Philip Anthony Hopkins (Margam, Neath Port Talbot, 1937ko abenduaren 31) galestar zinemako aktore bat da.\nArmadan eta altzairu-lantegi batean aritu ondoren, aktore bihurtu zen Anthony Hokpins. Aktore dotorea eta sendoa da, \"The Silence of the Lambs\" (1991) filmean erakutsi zuen bezala. Film horregatik merezitako Gizonezko aktore onenaren Oscar Saria jaso zuen. Beste lau aldiz izendatu dute, \"The Remains of the Day\" (1993), \"Nixon\" (1995), \"The Two Popes\" (2019) eta \"The Father\" filmentagik, eta azken honengatik irabazi zuen bigarren saria.\n1993an, \"Sir\" titulua jaso zuen, eta 1998an Donostiako Zinemaldiko \"Donostia Saria."}
{"id": "10455", "revid": "96586", "url": "https://eu.wikipedia.org/wiki?curid=10455", "title": "Mao Zedong", "text": "Mao Zedong (; Shaoshan, Hunan, 1893ko abenduaren 26a - Beijing, 1976ko irailaren 9a) Txinako Alderdi Komunistaren buruzagia eta Txinako Herri Errepublikako lehendakaria izan zen. Mundu osoan eragina izan duen buruzagi komunista. Maoren buruzagitzapean, 1949an, Alderdi Komunistak boterea eskuratu zuen Txina kontinentalean, Txinako Gerra Zibilean Chiang Kai-sheken Kuomintangeko nazionalistak garaitu ostean (nazionalisten agindupeko lurraldea Taiwanera mugatu zen).\nMaoren komunismoaren ikuspegiari maoismo deritzo (jatorrian \"Mao Zedong pentsamendua\" zeritzon). Maoismoak nekazarien paper iraultzailea nabarmentzen du, besteak beste. Maoren gobernuaren ezaugarri izan ziren, orobat, kanpaina ideologikoak, eta aipatzekoak dira Aurreranzko Jauzi Handia eta Iraultza Kulturala.\nBizitza.\nNekazari baten semea zen, eta Sun Yat-senen jarraitzaile izan zen gaztetan. Txinako Alderdi Komunista sortzen parte hartu zuen (1921), eta alderdi horretako idazkari izan zen Hunanen. Hunanen bertan nekazarien lehen matxinadak antolatu zituen. 1931n Hunan eta Kianshi kontrolatzen zituen, eta bertan nekazaritzako erreforma egin eta Txinako Sobietar Errepublika eratu zuen. Handik urte gutxira, Martxa Luzea izenekoa antolatu zuen, 100.000 gizabanakoz osatua, eta 1935ean Txinako komunismoaren aginpidera heldu zen.\nBigarren Txina-Japonia Gerra gertatu zen bitartean, II. Mundu Gerraren kontestuan izan zenez, printzipioz Chiang Kai-Sheken indar nazionalistekin bat egin zuen japoniarren aurka, 1937ko abenduan izenpetu zen hitzarmen baten bidez. Aliantza, dena den, oso hauskorra izan zen, eta Japoniak gerra galdu ondoren, berehala jo zuen Maok Kuomintang-en erregimenaren aurka.\nNazionalisten kontrako Txinako Gerra Zibilean (1945-49) garaipena eskuratu, eta Herriaren Errepublika aldarrikatu zuen. Gobernuko (1949) eta Errepublikako (1954) lehendakari izan zen, eta garai hartan Txinan izan ziren aldakuntzen bultzatzaile nagusia. Hala eta guztiz ere, ekonomia arazoek eta Sobietar Batasunarekin izandako tirabirek kargua galtzeko arriskuan jarri zuten. 1960aren ondoko urteetan, Lin Piao defentsa ministroaren laguntzarekin, Kultura Iraultzaren eragile izan zen. Iraultza haren helburua alderdi komunistaren barruko burokrazia deuseztatzea eta erabateko aginpidea lortzea zen.\n1972an, Richard Nixonek, Estatu Batuetako lehendakariak, egindako bisitaldiaren ondoren, aldaketa handiak hasi ziren Txinan, atzerriko herrialdeekin zituzten harremanen alorrean, batez ere. \"Liburu gorria\"n daude bildurik Maoren aipamen eta teoriak."}
{"id": "10456", "revid": "349", "url": "https://eu.wikipedia.org/wiki?curid=10456", "title": "Mao Tse-tung", "text": ""}
{"id": "10457", "revid": "349", "url": "https://eu.wikipedia.org/wiki?curid=10457", "title": "Mao", "text": ""}
{"id": "10458", "revid": "1545", "url": "https://eu.wikipedia.org/wiki?curid=10458", "title": "Tommy Lee Jones", "text": "Tommy Lee Jones (San Saba, Texas, 1946ko irailaren 15a - ) aktore estatubatuarra da. Texasko petrolio putzuetan lan egin ondoren, Harvard unibertsitatean ikasi zuen. Broadway-en hasi zen aktore lanean. Oscar bat jaso du \"The Fugitive\" filmarengatik. \"JFK\"rengatik ere izendatu zuten."}
{"id": "10459", "revid": "58701", "url": "https://eu.wikipedia.org/wiki?curid=10459", "title": "Txinako Iraultza Kulturala", "text": "Kultur Iraultza Proletario Handia () Mao Zedong presidenteak Txinako Herri Errepublikan 1966tik aurrera zuzendutako masa-kanpaina bat izan zen. Kanpaina hau Alderdi Komunistako goi-kargu batzuen nahiz intelektual zenbaiten aurka zuzendu zen, Maok eta bere jarraitzaileek ideal iraultzaileak traizionatzea leporatzen baitzieten.\nLin Piao mariskalak Txinan hasi zuen kanpaina erradikal hau. Honen oinarria mugimendu iraultzailearen oinarrizko printzipioetara itzultzea zen eta Txinako Alderki Komunistako joera liberalak kritikatu zituen. Guardia Gorriek eraman zuten iraultza hori aurrera, izugarrizko manifestazioekin eta kaleetan jarritako muralekin eta idazle, ekonomialari eta alderdiko aparatua jende masen mugimenduen menpe jarri nahi zuen eta zuzeneko demokraziarako formula berriak bilatu nahi zituen komunetan eta bizitza politika orokorrean. Horrek alderdira garbiketa ekarri zuen eta hezkuntza sistemaren kontrako kritika sistematikoa; ondorioz, eskola asko itxi egin ziren. 1968an, Liu kendu egin zuten alderditik eta zuen errepublikaren presidente kargutik ere.\nIraultza Kulturala ezaugarritzerakoan kontutan izan beharko dugu Leninek eta Marx berak iraultza jarraituaz teorizatu zutena: berauek pentsatzen zutelako iraultza burgesetik iraultza sozialistara pasatu ahal zela fase desberdinak gainditzen eta justu teorizazio horretan baliatuz, Maok pentsatu zuen iraultza kultural desberdinen bidez sozialismo eta komunismorako jauzia emateko zaharra zena -zaharra filosofian, ekonomia eta politikan- gainditu zitekeela.\nMaoismoak boterean zeuden zenbait liderri burgesia berriaren ordezkariak zirela leporatu zien, bai eta kapitalismo berrezartzeko politika aurrera eramatea ere: politiko hauek oro har Liu Xao-Kik eta Deng Xiao-Pingek ordezkatzen zuten tendentziakoak ziren . Hori dela eta, arestian aipatutako mobilizazio baliabideak erabiliz, eskuineko joerakoen aurka egin zuten. Nolabaitekotan, burgesia berriak oinarri ekonomikoan omen zuen iturri. Horrela, alde batetik, ekoizpen baliabideen jabetza juridikoa litzateke; zeinak baliabideak herri osoarenak direla aldarrikatzen duen. Beste aldetik, aldiz, ekoizpen baliabideen jabetza efektiboa; zeinek produkzio baliabideak kontrolatzen dituzten horiek daukaten, Alderdiko burokratak. Kasu honetan, Maok eta beren jarraitzaileek, hain zuzen, horretan kokatzen zuten burgesia berriaren iturburua.\nEdozein dela ere, Alderdi barruko indar desberdin arteko borroka ere izan zen: alde batetik, Iraultza Kulturala aurrera eraman nahi zutenek Lin Biao eta Chen Boda burua zituztenak; beste aldetik, Shanghai Taldekoak Iraultzaren Talde Zentralaren izenez ezagututakoak Mao bertan zegoelarik; eta, azkenik, eskuin joerakoak: Deng Xiao-Ping eta Txu En-Lairen multzoa. Laburbiltzen, azken bi joeren arteko aliantza burutu zen aurrenekoen aurka kanpo politika aitzaki hartuz. Mao eta Txu En-Laik EE.BB-enganako hurbiltzeko politika baten alde zeuden bitartean, Lin Piaok lehenengo eraso politikarekin jarraitu nahi izan zuen kanpoko mugimendu iraultzaileei laguntzen. Zeresanik ez, Lin Piao eta haren jarraitzaileek apostua galdu egin zutela eta handik aurrera EE.BBenganako kanpo politika normalizatu ez ezik, Iraultza Kulturala ere bertan behera geratu zen."}
{"id": "10460", "revid": "336", "url": "https://eu.wikipedia.org/wiki?curid=10460", "title": "Jack Lemmon", "text": "Jack Uhler Lemmon III (Newton, Masachusets, 1925eko otsailaren 8a - Los Angeles, Kalifornia, 2001eko ekainaren 27a) aktore estatubatuarra zen, bere belaunaldiko sarituenetakoa.\nHarvarden ikasi ondoren, 50 harmakadaren bukaeran hasi zen zineman, Billy Wilderren eskutik. Bikote ahaztezinak osatu ditu hainbat aktorerekin, Tony Curtis, Walter Matthau edo Shirley MacLainekin besteak beste. \"Save the Tiger\" filmarengatik, Oscar bat jaso zuen eta beste 6 aldiz izendatu zuten.\nPuxikaren minbiziak jota hil zen."}
{"id": "10461", "revid": "360", "url": "https://eu.wikipedia.org/wiki?curid=10461", "title": "Nazio Batuen Erakunde", "text": ""}
{"id": "10463", "revid": "336", "url": "https://eu.wikipedia.org/wiki?curid=10463", "title": "Birus", "text": "Birus bat organismo baten zelula bizien barruan soilik erreplikatzen den agente infekzioso txiki bat da. Birusek era guztietako izaki bizidunak infektatu ditzakete, animalia eta landareetatik mikroorganismoetaraino, bakterioak eta arkeoak barne.\n1892an Dmitri Ivanovskik artikulu batean tabako landareak kutsatzen dituen bakterio ez den patogeno bat deskribatu zuenetik, eta 1898an Martinus Beijerinckek tabakoaren mosaikoaren birusa aurkitu zuenetik, 5.000 birus espezie inguru deskribatu dira xehetasunez, milioika mota dauden arren. Birusak Lurreko ia ekosistema guztietan daude, eta entitate biologiko mota ugarienak dira. Birusaren azterketa birologia izeneko zientziak egiten du, mikrobiologiaren azpiespezialitate bat.\nInfektatutako zelula baten barruan edo zelula bat infektatzeko prozesuan ez badaude, birusak partikula independente edo \"birioi\" moduan existitzen dira. Birioi batek honako atalak ditu: i) material genetikoa, DNA ala RNA molekula luzeak (bata ala bestea, inoiz ez biak), birusak eragiten dituen proteinen egitura kodetzen dutenak; ii) geruza proteiniko bat, kapsidea, materiala inguratzen eta babesten duen; eta, kasu batzuetan, iii) lipidozko kanpoaldeko bilgarri bat. Birus partikula horien formak helikoidal eta ikosaedrikoak dira espezie batzuentzat, eta egitura konplexuagoak beste batzuentzat. Birus espezie gehienek birioi txikiegiak dituzte mikroskopio optiko batekin ikusteko, bakterio gehienen tamainaren ehunena gutxi gorabehera.\nBirusen jatorriak biziaren historia ebolutiboan ez daude argi: batzuk plasmidoetatik abiatuta eboluzionatu zutela uste da -zelulen artean mugi daitezkeen DNA piezak-; beste batzuk, berriz, bakterioetatik abiatuta eboluziona zezaketen. Eboluzioan, birusak geneen transferentzia horizontalerako bitarteko garrantzitsu bat dira, eta aniztasun genetikoa ugalketa sexualaren antzera handitzen dute; baliteke ere eboluzioaren muinean paper garrantzitsua edukitzea. Birusak izaki biziduntzat hartzen dituzte zientzialari batzuek, material genetikoa garraiatzen dutelako, ugaldu eta eboluzionatu egiten direlako hautespen naturalaren bidez. Hala ere, ez dute ezaugarri giltzarririk (zelulen egitura, adibidez), normalean bizitza gisa hartzeko beharrezkotzat jotzen direnak. Eta ez dute metabolismo propiorik ere. Ezaugarri horietako batzuk dituztelako, baina ez guztiak, birus horiek \"bizitzaren ertzeko organismo\" eta erreplikatzaile gisa deskribatu dira. Biziaren mugan dauden egitura sinpleak dira beste zientzialari batzuen ustez \nBirusak modu askotan hedatzen dira. Transmisio bide bat bektore bezala ezagutzen diren gaixotasunak daramatzaten organismoen bidez da: adibidez, birusa landaretik landarera transmititzen dute landareen izerdiaz elikatzen diren intsektuek, adibidez Aphidoidea taldekoak; eta animaliei erasotzen dieten birusak, berriz, odola xurgatzen duten intsektuek garraiatu ditzakete. Gripearen birusak eztul eta doministiku egitean hedatzen dira. Norobirusak eta errotabirusak, gastroenteritis biralaren kausa arruntak, bide fekal-oraletik hartzen dira, ukipenaren bidez eta gorputzera sartzen dira janarian edo uretan. GIBa sexu kontaktuagatik eta infektatutako odolaren eraginpean egoteagatik transmititzen den hainbat birusetako bat da. Birus batek kutsa ditzakeen zelula gonbidatuen barietatea \"ostalari\" deitzen da. Estua izan daiteke, birusa bat gai bada espezie gutxi kutsatzeko, edo zabala, gai bada asko infektatzeko.\nAnimaliengan birus infekzioek immunitate erantzun bat eragiten dute, infekzioa sortzen duen birusa ezabatu ohi duena. Erantzun immunitarioak txertoen bidez ere gerta daitezke, infekzio biral espezifikoari artifizialki hartutako immunitatea ematen diotenak. Birus batzuek, hiesa eta hepatitis birala eragiten dutenak barne, erantzun immunitario horiek saihestu eta infekzio kronikoak eragiten dituzte. Birusen aurkako hainbat sendagai garatu dira, antibiral izenekoak.\nHistoria.\nLouis Pasteurrek ezin izan zuen amorrua eragin zuen agenterik aurkitu, eta mikroskopioek antzemateko txikiegia zen patogeno baten inguruan espekulatu zuen. 1884an Charles Chamberland mikrobiologo frantziarrak Chamberland iragazkia (edo \"Pasteur-Chamberland iragazkia\") asmatu zuen, bakterio guztiak bertatik igarotzen zen soluzio batetik ezabatzeko bezain txikiak ziren poroekin. 1892an, Dimitri Ivanovski biologo errusiarrak iragazki hau erabili zuen orain tabakoaren mosaikoaren birusa bezala ezagutzen dena aztertzeko: kutsatutako tabako landareen hosto birrinduen estraktuak infekziosoak izaten jarraitzen zuten, baita bakterioak desagerrarazteko filtrazioa egin ondoren ere. Ivanovskik iradoki zuen bakterioek eragindako toxina batek eragin zezakeela infekzioa, baina ez zuen ideiarekin jarraitu. Une horretan pentsatzen zen agente infekzioso guztiak iragazkiek atxiki eta inguru nutritibo batean landu zitezkeela, eta hori gaitzen teoria mikrobiarraren parte zen. 1898an Martinus Beijerinck herbeheretar mikrobiologoak esperimentuak errepikatu zituen eta iragazitako soluzioak agente infekzioso forma berri bat zuela konbentzitu zen. Agentea zatitzen ari ziren zeluletan soilik biderkatzen zela ikusi zuen, baina bere esperimentuek partikulez egina zegoela frogatu ez zutenez, \"contagium vivum fluidum\" (ernamuin bizi disolbagarria) deitu zion, eta birus hitza berriz sartu zuen terminologia zientifikoan. Beijerinckek birusak likidoak zirela esan zuen, gerora Wendell Stanleyk ezeztatutako teoria bat, partikulak zirela frogatu zuenean. Urte horretan bertan, Friedrich Loeffler eta Paul Froschek antzeko iragazki baten bidez pasatu zuten lehen animalia birusa: aphthobirusa, sukar aftosoaren agentea.\nXX. mendearen hasieran, Frederick Twort bakteriologo ingelesak bakterioak kutsatzen dituzten birus talde bat aurkitu zuen, orain bakteriofagoak (edo normalean \"fago\"ak) deituak, eta Felix d'Herelle mikrobiologo franko-kanadarrak, berriz, agar plaka batean gehitzerakoan bakterioak hiltzen zituzten birusak deskribatu zituen. Birus horiek zehaztasunez diluitu zuen, eta diluzio altuenek (birus kontzentrazio baxuenak), bakterio guztiak hil beharrean, organismo hilen eremu diskretuak osatzen zituztela aurkitu zuen. Eremu horiek kontatzeak eta diluzio-faktorearekin biderkatzeak jatorrizko esekiduran zegoen birus kopurua kalkulatzea ahalbidetu zion. Fagoak sukar tifoidea eta kolera bezalako gaixotasunetarako tratamendu potentzial gisa iragarri ziren, baina haien promesa penizilinaren garapenarekin ahaztu egin zen. Bakterioen antibiotikoekiko erresistentziaren garapenak bakteriofagoak terapeutikoki erabiltzeko interesa berritu du.\nXIX. mendearen amaieran, birusak honela definitzen ziren: infektagarritasuna, iragazkiak pasatzeko gaitasuna eta ostalari bizien beharra. Birusak landare eta animalietan baino ez ziren isolatu. 1906an, Ross Granville Harrisonek linfan ehunak hazteko metodo bat asmatu zuen, eta, 1913an, E. Steinhardt, C. Israeli eta R. A. Lambertek \"Vaccinia\" birusa hazteko akurien ehun kornealaren zatietan erabili zuten metodo hori. 1928an, H. B. Maitlandek eta M. C. Maitlandek \"Vaccinia\" birusa garatu zuten, oiloen giltzurrun xehatuen esekidura bidez. Bere metodoa ez zen oso zabaldua izan 1950eko hamarkadara arte, poliobirusa eskala handian hazi zenean txertoak ekoizteko.\nErnst Ruska eta Max Knoll ingeniari alemaniarrek mikroskopio elektronikoa asmatu bezain laster, 1931ean, lehen birusen irudiak lortu ziren . 1935ean, Wendell Stanley biokimikari eta birologo estatubatuarrak tabakoaren mosaikoaren birusa aztertu zuen eta nagusiki proteinez osatua zegoela aurkitu zuen. Tabakoaren mosaikoaren birusa izan zen kristalizatu zen lehena, eta, beraz, haren egitura xehetasunez ezagutu ahal izan zen. Birus kristalizatuaren X izpien difrakzioagatiko lehen irudiak Bernalek eta Fankuchenek lortu zituzten 1941ean. Bere irudietan oinarrituz, Rosalind Franklinek birusaren egitura osoa aurkitu zuen 1955 . Urte berean, Heinz Fraenkel-Conratek eta Robley C. Williamsek frogatu zuten tabakoaren mosaikoaren birusaren ARN purifikatua eta bere proteinak beren kabuz mihiztatu daitezkeela, eta birus funtzionalak sortu, eta zelula ostalarietan birusak sortzeko modua hori bera izan zitekeela iradoki zuten.\nXX. mendearen bigarren erdia birusen aurkikuntzaren urrezko aroa izan zen; animalien, landareen eta bakterioen 2.000 birus espezie inguru urte hauetan aurkitu ziren . 1963an Baruch Blumbergek B hepatitisaren birusa aurkitu zuen, eta 1965ean Howard Teminek lehen erretrobirusa deskribatu zuen. Alderantzizko transkriptasa, erretrobirusek euren RNA DNA bihurtzeko erabiltzen duten entzima garrantzitsua, 1970ean deskribatu zuten, modu independentean, Howard Teminek eta David Baltimorek . 1983an, Frantziako Pasteur Institutuko Luc Montagnierren taldeak lehen aldiz isolatu zuen VIH.41 izenarekin ezagutzen den erretrobirusa, HIESaren eragilea . Michael Houghtonek eta Chiron Corporationeko bere taldeak C hepatitisaren birusa aurkitu zuten, 1989an.\nBestalde, biologia molekularraren garapenak eta PCR teknikaren asmakizunak, XX. mendearen 80ko hamarkadan, birusen genomaren ikerketa ahalbidetu dute, laguntza handikoa izan dena txerto berrien bilaketan eta botika antibiralen garapenean. XX. mendearen bukaerak eta XXI mendearen hasierak birulentzia handiko birus berrien agerpena ikusi dute (GIB, Ebolako birusa, SARS-ekoa edo COVID-19koa -azken biak SARS CoV eta SARS-CoV-2 birusek, hurrenez hurren sortuak-). Patogeno berri hauek izurrite latzak eragin dituzte eta birologoen arreta erakarri dute azken urteotan, bere osasun ondorio latzak direla-eta.\nEzaugarriak.\nBirusek eztute organulurik eta ezta autonomia metabolikorik ere, beraz, eztira zelulatzat hartzen. Beren bizi zikloak bi fase ditu: Bata extrazelularra (zelulatik kanpokoa) eta metabolikoki inertea, eta bestea intrazelularra, ugalketa ematen denekoa.\nHistorikoki, agente infekzioso bat birus gisa hartzen zen beste aukerak baztertzerakoan, hau da, agente ezezaguna bakterio ez bazen, birus bat izan behar zuen. Horren emaitza izan zen birusen taldean oker sartu zirela zelula bizietan hazten ziren eta oso txikiak ziren agente jakin batzuk (adibidez, mikoplasmak).\nBirusen tamaina txikiak bakterioetatik bereizten ditu hiru alderditan:\nHorrez gain, birusek beste ezaugarri bereizgarri batzuk dituzte:\nAipatutako lau ezaugarrietatik hiru lehenak bakarrak dira unibertso biologikoan. Ezaugarri hauek birusak bizia eta bizirik ezaren arteko mugan ezartzen dituzte.\nTamaina.\nBirusen tamaina 24 nanometrotik hasi (ahoeriaren birusa) eta 300 nanometroetarainokoa izan daiteke (poxbirusena).\nHain izaki txikiak izateagatik, beren aurkikuntza oso berandu gertatu zen. Birusen existentziaz dagoen lehen erreferentzia Dimitri Ivanovski errusiar botanikoak eginikoa da. Ikertzaile hau, tabakoaren mosaiko izeneko gaixotasun eragilearen bila zebilen eta zera ondorioztatu zuen, bakterioak baino toxina edo organismo txikiago bat izango zela eragile hori, bakterioak atxiki zitzaketen iragazkiak iragan baitzitzazkeen. Eragile patogeno hauei, birus iragazkor deitu zien.\n1897an Martinus Beijerinck holandar mikrobiologoak Ivanovskik eginiko saiakeren antzekoak egin zituen, eta toxinen ideia alboratu zuen, gaixotasunaren eragileak ugaltzeko ahalmena zuela ikusi baitzuen, landare batetik bestera bere ahalmen infekziosoa mantentzen zuelako, bere ahalmen patogenoa murriztu gabe. Handik gutxira Frederick Loeffer eta Paul Frosch mikrobiologo alemaniarrek, ganaduaren ahoeria birus iragazkor batek sortzen zuela ikusi zuten.\n30eko hamarkadan, poro txikiagoko iragazkiak erabiliz, birus kantitate handiak lortzea ahalbideratzen duen \"in vitro\" hazkuntza zelular teknikekin, ultrazentrifugazioarekin eta azkenik mikroskopio elektronikoa eta X izpien difrakzioaz, birusak ikustea lortu zen.\nKristalizagarritasuna.\n1935an W. Stanleyk frogatu bezala, birusak kristalizagarriak dira. Partikula birikoek forma geometriko doiak dituzte eta beren artean berdin-berdinak dira, beste organulu, organismo eta zelulak ez bezala. Bolumen eta forma berdinekoak izanik, partikula birikoek pauta tridimentsional erregularretan ordenatzeko joera dute, kristalizatzekoa alegia.\nNahitaezko parasito intrazelularrak.\nZelulen derrigorrezko parasitoak dira eta ostalaritik kanpo inerteak. Halere, birus batzuek 40 bat egunetan iraun dezakete ostalariren batean ugaldu gabe. Birus barneko azido nukleikoa erreplikatu eta birus berriak sor daitezen, ezinbestekoa da zelula bizi bat inbaditu (ostalaria), eta bere egitura eta entzimak erabiltzea, horrela, birusak ondorengoak izan ditzan.\nOndorioz, birus asko eta asko patogenoak dira, bakterio, landare eta animalietan gaixotasunak eragiten dituztelako.\nEgitura.\nBirus partikula oso batek, birioi izena hartzen du. Azido nukleiko bat dauka (DNA ala RNA, inoiz ez biak), kapside izeneko proteinazko babes geruza batez inguratuta. Batzuek, lipidoz osatutako bilgarria izan dezakete kapsidearen gainetik, ostalariaren zelula mintzetik eratorritakoa. Hau oso ohikoa da animaliak infektatzen dituzten birusetan . Bilgarri lipidikoa duten birusak erraz inaktibatzen dira xaboiarekin edo alkoholarekin, baina bilgarririk gabeko birusak (birus biluziak) erresistenteagoak dira, orokorrean .\nKapsidea birusaren genomak kodetutako proteinez egiten da eta bere formak, birusak morfologikoki eta antigenikoki bereizteko balio du. Kapsomero izeneko azpiunitatez osatuta dago kapsidea. Hauek proteina globularrak izaten dira eta batzuetan zati gluzidiko bat izaten dute lotuta. Kapsomeroak beren artean elkartzen dira, kapsideari forma geometriko bat emanez.\nBirus konplexuek proteina berezi batzuek sor ditzakete, kapsidea osatzen lagun dezaketenak.\nOrokorrean birusen artean hiru mota morfologiko daude kapsidearen itxuraren arabera:\nBirusen genoma.\nAzido nukleiko mota bakarra (DNA ala RNA) izateak birusak bereizten ditu gainontzeko bizidunetatik; izan ere, eukarioto eta prokarioto guztiek DNA eta RNA, biak, dituzte.\nBirusen azido nukleikoa askotarikoa izan daiteke: \nSalbuespenak badaude ere, orokorrean landareak infektatzen dituzten birusek RNA izan ohi dute, animaliak infektatzen dituztenek DNA ala RNA, eta bakterioak infektatzen dituztenek (bakteriofagoek), DNA.\nHorretaz gain, azido nukleiko horietako batzuk zirkularrak dira, eta beste batzuk linealak.\nKate bakarreko RNA duten birus batzuek (erretrobirusek) funtsezko entzima bat dute, RNAtik abiatuta DNA sortzen duena: alderantzizko transkriptasa. Gero, birus hauek RNA-m sortzen dute transkripzioaren bidez, eta hortik abiatuta behar dituzten proteinak\nRNA duten birusetan RNA hori polaritate positibokoa (+) ala negatibokoa (-) izan daiteke, RNA-m-arekiko duen osagarritasunaren arabera. RNA (+) baldin bada, zelula ostalarian zuzenean proteinak sortuko ditu. RNA (-) baldin bada, RNA-m bihurtu behar da lehen, RNA polimerasa baten bitartez. Alderantzizko transkriptasa duten RNA birusek, aldiz, goian aipatu den prozesua jarraitzen dute.\nBirusen genomaren tamaina aldakorra da, baina oso txikia bakterioen edo zelula eukariotoen genomaren aldean. Birus txikienek, esaterako, 5 gene edo gutxiago izaten dituzte . Giza genomak, aldiz, 30.000 gene inguru ditu. \u03a6X174 bakteriofagoak 5.386 base ditu (kate bakarreko DNA dauka). Epstein-Barr birusak (kate bikoitzeko DNA duenak) 172.000 pare-base ditu, eta 85 gene. GIBak, HIESaren eragileak, 9 gene besterik ez dauzka .\nBestalde, RNA duten birusek mutazioak jasaten dituzte sarri, RNAren kopia-prozesuan akatsak ohikoak direlako . RNA duten beste birus batzuek (esaterako, gripearenak) genoma oso zatituta dute kapsidearen barruan, genoma horrek ez baitu zati bakarra osatzen. Genomaren egitura berezi horrek aldakortasun genetikoa areagotzen du. Hori dela eta, egitura genetiko desberdinetako birusak agertzen dira etengabe, RNA-ren zatien arteko birkonbinazio genetikoa gertatzen delako. Mutazio edo birkonbinazio genetikoaren ondorioz birusek ezaugarri bereziak berenganatu ditzakete, batzuetan oso onuragarriak haientzat (birulentzia gehiago garatu, adibidez).\nBirkonbinazio genetikoa gerta daiteke, halaber, genetikoki gertu dauden birusen bi anduik zelula ostalari bera infektatzen dutenean. DNA zatiak apurtu egin daitezke eta jatorrizko bi DNAren artean truke bat gertatu, konbinazio genetiko berri bat sortuz. Batzuetan, sortutako DNA horrek birus oso birulento berriak sor ditzake .\nErreplikazioa.\nBirusek ostalaria infektatu eta gaixotasuna hedatu ahal izateko ugalketa ezinbestekoa dute. Horretarako ostalariaren zelula erabiltzen dute, beren kasa erreplikatzeko gaitasunik ez baitute. Birusen errreplikazio zikloa asko aldatzen da birus mota batetik bestera, baina funtsean sei oinarrizko urratsez osatzen da.\nBirusen ziklo litikoa eta lisogenikoa.\nGoian azaldu den prozesua da birus gehienek jarraitzen dutena, bakterio, landare edo animalia baten zelulak infektatzen dituztenean. Prozesu horretan zelula barruan sortutako birus berri horietako batzuek zelula puskatzen dute, hots, zelularen lisia eragiten dute, azaldu dugun bezala. Ziklo litikoa, horrenbestez, burutzen dute birus horiek .\nBeste birus batzuek, aldiz, ez dute portaera hori erakusten zelula infektatzen dutenean. Birus hauek denbora luzean iraun dezakeen harreman berezi bat eratzen dute zelula ostalariarekin, zelula ez baitute hasiera batean puskatzen: fenomeno horri lisogenia deritzo, eta bakteriofagoek zein animalia-birusek burutu dezakete.\nLisogenian birusaren material genetikoa zelula ostalariaren genoman txertatzen da (giza zeluletan eukariotoen kasuan, eta bakterioetan prokariotoen kasuan). Hots, goiko ataleko erreplikazio fasea ez du burutzen birusak: material genetiko berria eta proteina birikoak sortu beharrean, material genetiko hori zelularen DNAn integratzen da eta hor egon daiteke hainbat belaunalditan, sor edo latentzia egoeran. Luzaroan egon daiteke hor, harik eta une jakin batean \"esnatu\" arte.\nZelula ostalariaren DNAn integratuta dauden birusei profago deitzen zaie (bakteriofagoen kasuan) edo probirus (animalia-birusen kasuan) . Infektatutako zelularen genoma zatitzen den bakoitzean profagoa edo probirusa ere zatitzen da harekin batera.\nZelula eukariotoen DNAn integratuta dauden probirus horietako batzuek beste ezaugarri bat dute: tumoreak sortzen dituzte. Probirusak zelula normalaren eraldaketa edo transformazioa eragiten du, zelula kantzerigeno bihurtuz. Probirusaren material genetikoak onkogeneak ditu, eraldaketa hori sortzen dutenak. Fenomeno horri transformazio birikoa deritzo, eta hainbat tumoreen atzean dago (T zelulen leuzemia edo umetoki-lepoko minbiziaren atzean, esaterako).\nProfagoak eta probirusak denbora luzean egon daitezke zelula ostalariaren barnean, belaunaldiz belaunaldi, sor egoeran. Hori gertatzen da, adibidez, HIESaren birusarekin. Probirusak edo profagoak egoera horretan daude harik eta kanpoko eragile batek (argi ultramoreak edo zenbait konposatu kimikok, profagoaren kasuan) berpizten dituzten arte. Hori gertatutakoan profagoak edo probirusak birus berriak sortzeari ekiten dio eta ziklo litikoa hasten da, bakterioaren edo zelula eukariotoaren suntsiketarekin bukatuko dena .\nBirusek, azkenik, beste harreman mota bat eratu dezakete infektatutako zelulekin: infekzio latentea. Birusak sor egoeran egoten dira kutsatutako zelulen barruan, partikula biriko berririk sortu gabe; ondorioz, infektatutako zelulak ez dira suntsitzen. Hala ere, une jakin batean zenbait estimuluk birusaren aktibazioa eragiten dute, eta orduan birusa erreplikatzen da eta kutsatutako zelula suntsitu egiten du. Lisogenian ez bezala, infekzio latentean genoma birikoa ez da txertatzen kutsatutako zelularen DNAn.\nPortaera mota hori barizela-zoster birusak jarraitzen du. Barizela pasatu ondoren, birusa urtetan zehar infektatutako neuronetan mantentzen da, zenbait estimuluk aktibatu egiten duten arte; hori gertatzerakoan, herpes zoster mingarria eragiten du. .\nGaixotasun biriko batzuk.\nBeheko taulan birusek gizakian eragindako gaixotasun garrantzitsuenak daude:\nBirusen aurkako borroka.\nBirusak zelula barneko parasito hertsiak dira. Horrek esan nahi du zelulak infektatu behar dituztela ezinbestez \"bizi\" ahal izateko, jarduera biologikoa izateko. Zelulatik kanpo daudenean, birusak partikula inerteak dira, ez dute jarduera biologikorik erakusten.\nBeste mikrobioen aldean (bakterioak, protozooak, legamiak...), modu autonomoan ere bizi daitezkeenak -infektatu gabe-, birusek ezin dute infektatu gabe jardun, parasito hertsiak direlako. Horrenbestez, birusak bakterio edo legamiak baino askoz kaltegarriagoak dira, zelulak \"beti\" infektatu behar dituztelako, sarritan gaixotasunak sortuz gizakiari, animaliei edo landarei .\nBirus patogenoen aurkako borrokan hainbat elementu daude tartean: alde batetik, gure organismoaren defentsa naturalak; beste aldetik, gizakiak sortutako eragile kimikoak (antibiralak).\nImmunitate-sistemaren defentsak birusen aurka.\nBirus patogeno bat gure organismoan sartzen denean gure immunitate-sistemak elementu asko abian jartzen ditu mikrobio arrotza suntsitzeko. Lehenengo defentsa-lerroa mekanismo ez-espezifikoak dira (berdin jarduten dutenak edozein mikrobioren aurka): esaterako, sudurretik sartzen diren birusen aurka (arnas-aparatuko infekzioak sortzen dituztenak: gripea edo pneumonia, adibidez) sudurreko eta errinofaringeko mukiak eta bertako zelula ziliodunek jarduten dute, birusak harrapatu eta erauzten dituztenak .\nBigarren defentsa mekanismo ez-espezifikoak ehunetako eta odoleko fagozitoak dira. Fagozitoak immunitate-sistemaren zelula bereziak dira, mikrobioak irentsi eta suntsitzen dituztenak. Fagozito garrantzitsuenak makrofagoak, neutrofiloak eta zelula dendritikoak dira. Fagozitoen jarduera ez da selektiboa, partikula arrotzak ez baitituzte bereizten eraso egiteko orduan . Makrofagoak eta zelula dendritikoak, bereziki, eraginkorrak dira birusen aurka. Immunitate-sistemaren beste zelula batzuk, NK zelulak, birusen suntsiketa prozesuan parte hartzen dute (bereziki, birusak dituzten eta infekzio kronikoak pairatzen dituzten zelulak suntsitzen dituzte NK zelulek) .\nInterferoia da gure organismoak birusen aurka erabiltzen duen beste estrategia bat. Funtsean, interferoia birusek infektatutako zelulek eta immunitate-sistemaren zelulek ekoizten duten proteina da, ondoko zelulak babesten dituena infekzio birikoen aurrean . Molekula oso garrantzitsua da interferoia birusen aurkako infekzioetan. Birus batzuek interferoiaren sintesia beste batzuek baino gehiago areagotzen dute, oso ondo ezagutzen ez den mekanismo baten bidez.\nOrganismoaren bigarren defentsa-lerroa mekanismo espezifikoak dira: erantzun immunitarioa. Birusek lehenengo defentsa-lerroa gainditzen badute, defentsa-sistema konplexu eta eraginkor honekin topo egingo dute. Immunitate-sistemaren defentsa mekanismo espezifikoek osatzen dute defentsa-lerro hori, eta hauen bidez organismoak mikrobio patogenoa hobeto identifikatu eta erantzun egokiagoa ematen du haren aurka. Erantzun immunitarioak oroimen immunologikoa du, eta horrek bere eraginkortasuna nabarmen areagotzen du. Eta antigorputzak eta linfozitoak dira erantzun immunitarioaren funtsezko elementuak. Bi motatakoa izan daiteke erantzun immunitarioa: immunitate humorala, alde batetik, antigorputzen bidez gauzatzen dena; eta immunitate zelularra, T linfozitoen bidez bideratzen dena.\nBirus patogeno baten sarrerak gure organismoan gure immunitate-sistema aktibatzen du: B linfozitoek birus hori aztertzen dute beren gainazaleko errezeptore proteikoen bidez, eta zelula plasmatiko bihurtzen dira, antigorputzak sortuko dituztenak. Antigorputz horiek birusaren aurka jardungo dute, birusaren antigenoekin lotuko baitira. Antigeno-antigorputz konplexuak fagozitoak erakartzen ditu, opsonizazio prozesuaren bidez, eta fagozito horiek partikula arrotzak irensten dituzte. Fagozitoak ez ezik, antigeno-antigorputz konplexuak konplementu sistema ere aktibatzen du, birus arrotzaren lisia eragiten duena.\nBirusaren aurkako antigorputzak sortu dituen B linfozitoen klonaren zelula batzuk oroimen-zelulak bihurtuko dira; zelula hauek oso bizitza luzea dute (hainbat hamarkadatan daude gorputzean) eta egunen batean topo egiten badute antigeno berarekin erantzun immunologiko oso azkarra eta handia emango dute (zelula plasmatiko azkar bihurtuko dira eta antigorputz asko sortuko dituzte) .\nBi antigorputz mota dira garrantzitsuak. Lehenengoak IgM izena du, eta oso eraginkorra da birusak neutralizatzeko, baina immunitate sistemako zelulek bakarrik ekoizten dute aste gutxi batzuetan. Bigarrena, IgG izenekoa, denbora luzean sortzen da. Ostalariaren odolean IgM egotea infekzio akutu bat zehazteko erabiltzen da; IgGk, berriz, iraganean izandako infekzio bat adierazten du .\nErantzun immunearen bigarren defentsa lerroa immunitate zelularra da, T linfozitoen bidez gauzatzen dena. Immunitate zelularraren kasuan antigeno arrotzak neutralizatzen dituztenak ez dira antigorputzak, immunitate-sistemaren zelula berezi batzuk (T linfozitoak) baizik. Bi T linfozito mota daude: Tc linfozitoak (CD8+ ere deituak) eta Th linfozitoak (CD4+). Lehenengoek partikula arrotz eta inbaditzaileak zuzenean suntsitzen dituzte. Bigarrenak gai dira antigeno arrotz bat ezagutzeko eta berarekin konbinatzeko. CD8+ linfozitoek, bereziki, funtsezko zeregina burutzen dute birus patogenoen suntsiketa prozesuan.\nAntibiralak.\nZelula barneko parasito hertsiak direnez, birusek lotura oso estua mantentzen dute zelula ostalariarekin. Ondorioz, zaila da zelula ostalaria kaltetzen ez duten substantzia antibiralak erabiltzea. Bakterioen aurkako agente selektibo eraginkorrekin (antibiotikoekin) lortutako arrakasta terapeutikoak ezin dira lortu antibiralekin . Kontuan hartu behar da bakterioen egitura zelularra eta gure gorputzeko zelulena ezberdinak direla, eta horrek bakterioen aurkako antibiotikoen jarduera errazten du, erraza baita bakterioetan soilik dauden egitura zelularrei eraso egitea, gure gorputzeko zelulak kaltetu gabe. Birusekin ez da gauza bera gertatzen.\nLehenengo botika antibirikoak 1960ko hamarkadan agertu ziren, baina botika horien sintesian aurrerakada handia eman zen 1985tik aurrera, hein handi batean HIESaren agerpenarekin batera. Gaur egun, antibiotikoen aldean, botika antibiriko gutxi dago, nahiz eta haien zerrenda urtez urte handitzen den .\nAntibirikoei esker hainbat gaitzen aurkako tratamendua dago egun: HIESa, herpesbirusek sortzen dituzten gaitzak (barizela, herpes arrunta, herpes zosterra...), B eta C hepatitisa... A influenzaren birus (gripea) eta papilomabirusen aurka ere antibiriko espezifikoak daude.\nBotika antibiralek modu ezberdinetan jarduten dute:\nOndoko taulan antibiral garrantzitsuenak agertzen dira, bere jarduera mekanismoaren arabera sailkatuak eta bakoitzaren aplikazioekin:\nTxertoak.\nBotika antibiriko gutxi daudenez (bakterioen aurkako antibiotikoekin alderatuta), infekzio birikoei aurre egiteko modurik onena profilaxia eta txertoen erabilpena izaten da. Txertoek gaixotasun biriko batzuen hilgarritasun-tasa nabarmen jaitsi dute azken hamarkadetan: poliomielitisarena, elgorriarena, errubeolarena edota hazizurriarena, esaterako. Eta txertaketa masiboak baztangaren desagerpena lortu du . Gaur egun (2021ean) infekzio biriko askoren aurkako txertoak daude, nahiz eta beste batzuen aurka (HIESa, Ebola...) oraindik emaitza positiborik ez egon, ahalegin handiak egin arren.\nTxerto antibiriko gehienak birus motelduekin prestatzen dira. Mikrobio motelduak dituzten txertoak, orokorrean, askoz eraginkorragoak dira eta erantzun immunitario iraunkorragoa eragiten dute mikrobio inaktibatuak dituztenak baino. Halere, txerto motelduak arriskutsuak izan daitezke paziente immunogutxituei aplikatzen zaizkienean, pertsona hauengan birusak gaixotasuna sor dezakeelako.\nBioteknologiaren eta ingeniaritza genetikoaren bitartez, birus patogeno baten zati batzuk (antigenoak) besterik ez erabiltzea txertoen prestaketan lortu da, kapsidearen proteinak, batez ere. Txerto horiek askoz ziurragoak dira gaixo immunogutxituentzat, gaitza sortu ezin dutelako. B hepatitisaren txertoa da horietako bat.\nCOVID-19aren pandemiak txertoen belaunaldi berri baten sorrera ekarri zuen: RNA-m-aren txertoak, hain zuzen. SARS-CoV-2 birusaren material genetikoaren zati bat erabiltzean datza teknologia berri hori.\nGaixotasun biriko baten erabateko desagerpena txertoen bidez baztangarekin bakarrik lortu da. Edozein gaixotasun biriko desagerrarazteko, beharrezkoa da animalia-gordailu bakar bat ere ez egotea, txerto eraginkorra egotea, infektibitate errepikakorrik ez egotea eta serotipo egonkor bat edo gutxi egotea. Baztangaren ondoren, gure planetatik laster desager daitezkeen gaixotasun birikoak poliomielitisa eta elgorria dira \nBirusen jatorria.\nHiru dira hipotesi nagusiak birusen jatorriari dagokionez:\nBizidunak al dira birusak?\nEztabaida luzeak egon dira aspalditik biologoen artean birusen jarduera biologikoa aztertzerakoan. Bizidunak al dira birusak? Elementu genetiko hutsak dira batzuentzat. Hainbat zientzialarik, aldiz, molekula hutsak baino zerbait gehiago direla proposatzen dute.\nGaur egun biologo gehienek uste dute birusak biziaren mugan dauden elementuak direla, ez benetako bizidunak .\nAlde batetik, gainontzeko bizidunen aldean birusek ez dute egitura zelularrik, ez dira zelulak. Biziaren unitate txikienak zelulak direla onartzen baldin bada, birusak -horrenbestez- ez lirateke bizidunak izango.\nBestalde, birusek ez dute jarduera metabolikorik, bizidunen funtsezko beste ezaugarri bat. Izan ere, zelula ostalari bat infektatzen ez dutenean birioiak guztiz inerteak dira, ez dute jarduera biologiko txikienik ere erakusten.\nHalere, infektatzen dutenean birusek erreplikatzeko (\"ugaltzeko\") gaitasuna dute, biziaren ezaugarri hori garatzeko gai dira. Zelula ostalariaren barnean proteinak eta azido nukleikoak sortu eta mihiztatzen dituzte, birus berriak osatzeko. Partikula berriak eratzeko duten modua ez da kristal huts batena.\nGainontzeko bizidunen antzera, birusen material genetikoak ere aldaketak ditu mutazio edo birkonbinazio genetikoaren bidez, eta hautespen naturalaren menpe dago, honek aldaketa onuragarriak hautatuko baititu eta besteak baztertu.\nBaina egitura zelularra, ugalketa autonomoa eta metabolismoa hartzen baldin badira biziaren ezaugarritzat, birusak, argi eta garbi, bizidunen kategoriatik kanpo kokatu behar dira.\nSailkapena.\nBirusak sailkatzeko hiru modu daude: Baltimore sailkapena, ICTV eta Holmes. \nBaltimore sailkapena.\nDavid Baltimore Nobel saridunak Baltimoreko sailkapen-sistema asmatu zuen. Sailkapen honek mRNA produkzioaren mekanismoan oinarritzen da. ICTV (International Committee of Taxonomy of Viruses) sailkapena gaur egungo birusen sailkapen-sistemarekin batera erabiltzen da.\nBirusek mRNAk genomatik sortu behar dituzte, proteinak sintetizatzeko eta erreplikatzeko. Hori lortzeko, mekanismo ezberdinak erabiltzen dira birus familia bakoitzean. Genoma biralak honelakoak izan daitezke:\nGainera, ssRNA birusak \"sense\" (+) edo \"antisense\" (-) izan daitezke. Sailkapen horrek zazpi taldetan kokatzen ditu birusak :\nMaterial genetikoa eta birusak erreplikatzeko metodoa desberdinak dira:\nDNA birusa.\nDNA birus gehienen genomaren erreplikazioa zelularen nukleoan gertatzen da. Zelula ostalariak gainazalerako hartzailea egokia badu, birusak zelula-mintzarekin fusionatuz edo endozitosiz sartzen dira. DNA birus gehienak zelula ostalariaren DNA eta RNAren sintesi-makineriaren eta RNA prozesatzeko makineriaren mende daude. Bi talde bereizten dira: \nKate bikoitzeko DNA birusa.\nBirus mota horrek kate bikoitzeko DNAz osatutako material genetikoa du, eta zelula ostalariaren polimerasak behar dira genoma birala erreplikatzeko . Birusaren infekzioa eta ekoizpena egin ahal izateko, zelula erreplikazio-fasean egon behar da, orduan baitaude zelularen polimerasak aktibo. Adibideak:\nKate bakuneko DNA birusa.\nBirus mota horrek kate bakuneko DNA material genetikoa du, eta DNAren mendeko DNA polimerasa bat erabiliz erreplikatzen da, kate bikoitzeko DNA birusa bezala . Kate bakuneko DNA kate bikoitzeko DNA bihurtu behar da erreplikazioa egon dadin . Adibideak:\nRNA birusa.\nRNA birusak apartekoak dira beren informazio genetikoa RNAn kodetuta dagoelako; horrek esan nahi du azido erribonukleikoa (RNA) material genetiko gisa erabiltzen dutela, edo erreplikazio-prozesuan RNA behar duela. Erreplikazioa zitoplasman gertatu ohi da. Oro har, RNA birusak lau taldetan sailka daitezke, erreplikazio-moduaren arabera. RNAren polaritateak zehazten du, neurri handi batean, erreplikazio-mekanismoa zein den, eta ea material genetikoa kate bakunekoa edo bikoitzekoa den. Gainera, RNA birusek beren RNA polimerasa erabiltzen dute beren genomaren kopiak sortzeko. \nKate bikoitzeko RNA birusa.\nKate bikoitzeko RNA birusak bitarteko DNA erabiliz erreplikatzen ez diren birusak dira. RNA birus gehienak bezala, zitoplasman erreplikatzen dira, eta ez daude zelula ostalarien polimerasen mende, DNA birusek egiten duten bezala, entzima horiek birioan sartzen baitira. \nItzulpena monozistronikoa izaten da, eta horrek esan nahi du segmentu bakoitzak proteina bakarra kodetzen duela, itzulpen konplexuagoa erakusten duten beste birus batzuek ez bezala. Ezaugarri berezi bat RNAko segmentu bikatenarioen transkripzioa baldintza egokietan egiteko gaitasuna da, kapsideren barruan. Adibideak:\nBakterioak infektatzen dituzten birusak: \nAnimaliak infektatzen dituzten birusak: \nKate bakun (+) RNA birusa.\nKate bakun positiboko RNA birusek zentzu positiboko azido erribonukleikoko (RNA) kate sinplea dute material genetiko gisa, eta ez dira erreplikatzen tarteko DNA erabiliz. RNA birus positiboak RNA mezulariaren berdinak dira eta, beraz, zelula ostalariak berehala itzul ditzake. Birus positibo baten RNA araztuak zuzenean infekzioa eragin dezakeen arren, ez da birus osoa bezain infekziosoa. Erreplikazioa zitoplasman gertatzen da batez ere, eta ez dago zelula-zikloaren mende, DNA birusetan bezala. Zentzu positiboko RNA birusek RNA mezulariaren polaritate bera duten genomak dituzte, eta zuzenean erabil daitezke proteinen sintesirako, zelula ostalariaren itzulpen-makineria erabiliz. Kodetutako proteina horietako bat RNA erreplikasa da. Hura RNA polimerasa bat da eta RNA birala kopiatzen du bitarteko DNA kate batetik igaro beharrik gabe. Talde honetako birusek edozein organismo infekta dezakete (animaliak, landareak, onddoak, protistak, bakterioak eta arkeoak). Hala ere, animalia eta landareetan nagusitzen dira. Adibideak:\nKate bakun (-) RNA birusa.\nBirus honek azido erribonukleikoa du (RNA), kate bakun (-) da, eta ez da erreplikatzen bitarteko DNA erabiliz. RNA biral negatiboa RNA mezulariaren osagarria da. Hori dela eta, RNA positibo bihurtu behar da itzulpenaren aurretik. Prozesu hori RNA polimerasa batek egingo du. Bestalde, birus negatibo baten RNA purifikatua ez da berez infekziosoa, RNA positibo bihurtu behar baita. RNA (-) birusek RNA polimerasa edo RNA transkriptasa erabiltzen dute RNA (+) bihurtzeko. Horretarako, birusak RNA polimerasa entzima erabili behar du, RNAren mendekoa baita entzima hura. Ondorioz, RNA (+) molekulak mezulari biral gisa jokatzen du. Ondoren, ostalariak RNA hura proteina bihurtzen ditu (erribosometan gertatzen da prozesu hura). Azkenik, sorturiko proteinei esker, birioi berrien elementuak ekoizten dira, hala nola, kapsideko eta RNA erreplikasako proteinak. Azken hori RNA (-) molekula berrien ekoizpenaz arduratzen da. Adibideak:\nAlderantzizko transkripziodun birusak.\nAlderantzizko transkripziodun birusek bi genoma mota izan ditzakete:\nKate bakuneko alderantzizko transkripziodun RNA birusa:.\nKate bakuneko alderantzizko transkripziodun RNA birusa (edo ssRNA-RT birusa) kate bakuneko RNA duen birus bat da, eta zelula ostalarian erreplikatzen da alderantzizko transkripzioaren bidez, hau da, RNA-tik abiatuz DNA sortzen du. Birus horiek alderantzizko transkriptasa erabiltzen dute, hau da, RNAren mendeko DNA polimerasa bat. Era horretan, RNA genoma biraletik abiatuta DNA sortzen da. DNA hori askotan ostalariaren genoman txertatzen da. Kasu horietan, ostalariak DNA erreplikatu eta transkribatzen du, erretrobirusen eta pseudobirusak kasu. Adibideak:\nKate bikoitzeko alderantzizko transkripziodun DNA birusa:.\nBirusak alderantzizko transkripzioaren bidez erreplikatzen dira, aurreko kasuan aipatu den bezala. Batetik, RNA genomadun birusek DNA bitarteko bat erabiltzen dute genoma erreplikatzeko, eta, bestetik, DNA genomadun birusek, RNA bitarteko bat erabiltzen dute genoma erreplikatzeko. Adibideak:\nBirusen Taxonomiaren Nazioarteko Batzordea (ICTV) sailkapena.\nEskema eta jarraibideak.\nBirusen Taxonomiaren Nazioarteko Batzordea (ICTV, ingelesezko sigletan) 1970eko hamarkadaren hasieran hasi zen birusak izendatzeko eta sailkatzeko arauak diseinatzen eta ezartzen. ICTV da Elkarte Mikrobiologikoen Nazioarteko Batasunak birus unibertsalaren taxonomia garatu, findu eta mantentzeko ardura duen erakunde bakarra. Sistemak ezaugarri asko partekatzen ditu organismo zelularrak sailkatzeko erabiltzen den sistemarekin, hala nola, taxoiaren egitura. Hala ere, badira desberdintasun batzuk, adibidez, izen taxonomiko guztietarako letra etzanaren erabilera unibertsala; aldiz, alga, onddo eta landareentzako, Nomenklaturaren Nazioarteko Kode, Bakterioen Nomenklaturaren Nazioarteko Kode eta Nomenklatura Zoologikoaren Nazioarteko Kodeetan ez da erabiltzen.\nSailkapen birala domeinu-mailan hasten da, eta honela idazten da, atzizki taxonomikoekin parentesi artean jarrita.\nTaxonomiaren egitura orokorra hurrengoa da:\nDomeinua (-\"viria\")\nErreinua (-\"virae\")\nFiluma (-\"viricota\")\nSubfiluma (-\"viricotina\")\nKlasea (-\"viricetes\")\nOrdena (-\"virales\")\nSubordena (-\"virineae\")\nFamilia (-\"viridae\")\nSubfamilia (-\"virinae\")\nGeneroa (-\"virus\")\nEspeziea (-\"virus\")\nIzaki bizidunen espezieetan hartutako nomenklatura binomialaren sisteman ez bezala, gaur egun ez dago forma estandarizaturik birus-espezieen izenetarako. Gaur egun, ICTVk espezie baten izenak ahalik eta hitz gutxien izan behar dituela eskatzen du, desberdina izateari utzi gabe, eta ez du soilik birus hitza eta ostalariaren izena eduki behar. Espezieen izenek gaixotasun-birus itxura hartzen dute askotan, batez ere goiko landare eta animalien birusen kasuan. 2019an ICTVk proposamen bat argitaratu zuen birus-espezieen izenetarako nomenklatura binomialeko sistema formalizatuagoa ezartzeko, eta 2020an bozkatu zen.\nEspezie biralen definizioa.\nEspezieak sailkapen biologikoko edozein sistemaren oinarri dira. 1982 baino lehen, uste zen birusak ezin zirela egokitu Ernst Mayr espeziearen ugalketa-kontzeptura, eta, beraz, ezin zirela horrela sailkatu. 1982an ICTV espezie bat \"andui talde\" gisa definitzen hasi zen, eta handik aurrera andui horiek identifikatzeko ezaugarri jakin batzuk kontuan hartu behar ziren. 1991n oinarri espezifiko bat onartu zen: birus-espezie bat birus klase politetiko bat da, erreplikazio-leinu bat osatzen duena eta nitxo ekologiko jakin bat betetzen duena.\n2013ko uztailean, ICTV espeziearen definizioa aldatu egin zen honako hau adierazteko: \"Espezie bat birusen talde monofiletiko bat da, eta birusen propietateak beste espezie batzuengandik bereiz daitezke, hainbat irizpideren arabera\". Birusak entitate fisiko errealak dira, eta eboluzio biologikoak zein genetikak sortu dituzte. Birus-espezieak eta goi-mailako taxoiak, berriz, pentsamendu arrazionalak eta logikak sortutako kontzeptu abstraktuak dira. \nErabilitako irizpide errealak aldatu egiten dira taxoiaren arabera, eta koherentziarik gabekoak izan daitezke edo leinuarekin (geografia) loturarik ez dutenak batzuetan. Oraindik konpondu gabe dagoen arazoa da.\nBestelako sailkapen historikoak: Holmes sailkapena.\nHolmesek (1948) nomenklatura binomiala zeukan taxonomia lineal bat erabili zuen birusak ordena bakar baten barnean (\"Virales\" ordenean) eta 3 taldetan sailkatzeko. Honela zeuden sailkatuta:\nBeste ikertzaileek ez zuten sistema onartu, antzekotasun morfologikoak alde batera uzten zituelako."}
{"id": "10465", "revid": "512", "url": "https://eu.wikipedia.org/wiki?curid=10465", "title": "Hotzeri", "text": "Hotzeria, marranta, katarroa edo mafrundia normalean arinak diren birusek sortutako gaixotasun infekzioso bat da. Oso eritasun arrunta da, oro har eguraldi hotzarekin agertzen dena. Geure inguruan ez du aparteko arazorik sortzen, heriotza-tasa oso baxua dauka, eta pertsona ahulei ia beste inori ez dio konplikaziorik eragiten. Herrialde pobreetan, aldiz, arazo gehiago sortzen ditu, baldintza sozio-ekonomiko eskasak direla eta.\nGoiko arnasbideak kaltetzen ditu, hau da, sudurra eta eztarria.\nSintoma hauek ditu: kongestioa sudurrean eta begietan, doministikuak, eztarriko mina egonezin orokorra eta, ez beti, sukarra.\nErrinobirus generoko birusek sortzen dute, gehienbat.\nHotzeria da ziur aski gaixotasun infekziosorik hedatuena, umeek eta helduek urtean zehar behin baino gehiagotan pairatzen dutena. Larria ez bada ere, laneko eta eskolako absentismo handia eragiten du \nHotzeria gripetik bereizi behar da. Jatorria (birus ezberdinak) eta sintomatologiaren aldetik bi gaitzek ez dute zer ikusirik, jendeak sarritan biak nahastu arren . Gripea hotzeria baino larriagoa da eta gorputzeko atal gehiago kaltetzen ditu.\nEragilea.\nHotzeriak jatorri birikoa du. Baina birus bakar bat ez, birus ugari egon daitezke hotzeri baten atzean.\nErrinobirusak dira hotzeri gehien sortzen dituztenak. Gutxi gorabehera hotzeri guztien %25-50 erreinobirusek sortuak dira . Beren izenak sudurra dutela habitat gogokoena adierazten du (\"rhinos\", grezieraz, sudurra da). 100 seroaldaera ezberdin dituzte.\nErrinobirusen atzean, koronabirusak ere katarro askoren atzean daude, bereziki helduengan. Hotzeri guztien %10-20 inguru eragiten dituzte . Lau koronabirus motak zer ikusi handia dute hotzeriarekin.\nErrinobirus eta koronabirusez gain, beste birus batzuk ere izan daitezke hotzeriaren eragileak: adenobirus batzuk, enterobirusak edo gripearen birusa ere. Guztira, 200 birus motak edo seroaldaerek hotzeria eragin dezakete. Ez da harritzekoa, beraz, hainbeste birusekin oso zaila izatea hotzeriaren aurkako txerto eraginkor bat aurkitzea.\nInfekzioa.\nArnas aparatuko beste gaixotasun infekziosoen antzera, hotzeria pertsonen artean transmititu daiteke aerosolen bidez. Aerosolak likido tanta txikiak dira, airean flotatzen daudenak . Birusa gaixoaren arnas-jariakinetan dagoenez, honek doministiku, eztula edo hitz egiterakoan milaka eragile patogenoak kanporatuko ditu aerosolekin, infekzioa sortuko dutenak beste pertsona batek inhalatzerakoan.\nBirusez kutsatutako objektuak ere (fomiteak) gaitzaren iturburua dira sarritan.\nSudurretik edo eztarritik sartzerakoan birus patogenoak bertako zelulak infektatu eta kaltetzen ditu. Begiak ere birusaren sarrerako atea izan daitezke.\nSintoma klinikoak.\nGaitzaren inkubazio epea egun bat eta lau egunen artekoa da. Batzuetan infekzioa sintomarik gabekoa da . Sintomak agertzen direnean, hauek dira ohikoenak: sudurreko kongestioa (buxadura nasala sortzen duena), doministikuak, eztula, errinorrea (sudurreko mukiak) eta eztarriko mina. Hainbat kasutan nekea, buruko mina eta sukar arina ere azaltzen dira.\nUmeengan kasu gutxitan beste ondorio batzuk ekar ditzake infekzioak: sinusitisa eta otitis akutua, esaterako. Zaharrengan, bronkitisa edo pneumonia.\nGoiko arnas-traktua da kaltetuena birusaren infekzioaren ondorioz. Birusa sudurreko eta eztarriko zelula epitelialak kaltetzen ditu. Infekzioari aurre egiteko aktibatzen diren defentsa naturalak (hanturaren bitartekariak -histamina, esaterako-, interferoia...) dira, hein handi batean, sintomatologiaren eragileak.\nGaitza 7-8 egunetan sendatu ohi da, gure immunitate-sistemak birus patogenoak akabatzen dituenean.\nTratamendua.\nEz dago hotzeria sortzen duten birusen aurkako tratamendurik. Horregatik, tratamendua sintomak arintzeko botiken erabileran datza (analgesikoak, eztularen aurkako botikak, sudurreko kongestioaren aurkakoak...), gure immunitate-sistemak bere lana egiten duen bitartean. Eskuarki, honek astebeteko epean birus patogenoak suntsitzen ditu.\nKomenigarria da likido asko edatea.\nHotzeria pasatu ondoren sortzen den immunitatea oso mugatua da, birus baten aurkakoa besterik ez delako (eta hotzeria birus ugarik sor dezakete) eta denboran ere laburra delako. Ondorioz, ohikoa da hotzeri bat baino gehiago harrapatzea (ume txikiek, batik bat) urtean zehar.\nAipatu den bezala, ez dago hotzeriaren aurkako txertorik. Horregatik, profilaxia da biderik eraginkorrena infekzio birikoa saihesteko (eskuak sarri garbitu, harreman mugatuak eduki kutsatuekin, fomiteen garbiketa, espazio itxiak saihestu, etab.)"}
{"id": "10467", "revid": "201", "url": "https://eu.wikipedia.org/wiki?curid=10467", "title": "Marranta", "text": ""}
{"id": "10468", "revid": "201", "url": "https://eu.wikipedia.org/wiki?curid=10468", "title": "Mafrundi", "text": ""}
{"id": "10471", "revid": "1545", "url": "https://eu.wikipedia.org/wiki?curid=10471", "title": "Tenperatura", "text": "Tenperatura magnitude fisiko bat da, \"termometro\"en bidez neurtzen dena; zehatzago deiturik, tenperatura termodinamikoa deritzo. Eguneroko bizimodu arruntean, tenperatura giza gorputzaren eta ingurumenaren arteko trasferentzia termikoa adierazten duten \"hotz\"- eta \"bero\"-sentsazioekin erlazionaturik dago.\nTenperatura termodinamikoa Nazioarteko SI sistemako oinarrizko zazpi magnitude fisikoetako bat da, denbora, luzera, masa, korronte elektrikoa, materia-kantitatea eta argi-intentsitatearekin batera; gainerako magnitude fisikoak zazpi oinarrizko magnitue horietatik eratortzen dira. SI unitate-sisteman, tenperatura termodinamikoaren unitateari kelvin deritzo eta formula_1 sinboloaz adierazten da.\nFisikan, zenbait modu desberdinetan definitzen da:\nTermodinamikaren arloan, tenperatura garrantzi handiko propietate bat da; besteak beste, barne-energia eta entalpia kontzeptuetan agertzen da. Tenperatura propietate intentsiboa da, ez baitago sistemaren materia kantitatearen menpe; hau da, oreka termikoan dagoen sistema baten tenperaturaren balioa berbera da sistema osoa kontuan hartuta edo parte bat soilik kontsideraturik.\nFisikaren arloaz gain, tenperatura oso garrantzitsua da beste hainbat arlotan, hala nola meteorologian, klimatologian, medikuntzan eta kimikan, sukaldaritzan ere funtsezkoa dela ahantzi gabe.\nTenperatura termometroen bidez neurtzen da eta eskala ezberdinetan adierazi ohi da. Europan ohikoak diren termometro arruntetan, \"Celsius eskala\" erabiltzen da; bertako neurriak \"Celsius gradu\"tan (\"gradu zentigradu\" ere esaten zaie) adierazten dira (formula_2 sinboloa). Eskala horretan izotza formula_3-an urtzen da, eta ura formula_4-an hasten da irakiten presio atmosferiko estandarrean (1 atm). Lurralde anglosaxoietan \"Fahrenheit eskala\" erabili ohi da, \"Fahrenheit gradu\"ak (formula_5 sinboloa) dituena bertan markaturik. Eskala horretan ura\u00a0 formula_6-an izozten da\u00a0 eta formula_7-an irakiten. Unitateen Nazioarteko SI sistemako unitatea \"kelvin\" izenekoa da eta formula_1 sinboloaz adierazten da. Zero absolutuaren tenperatua formula_9 da eta uraren puntu hirukoitzarena formula_10.\nTenperaturaren neurketaren historia.\nTermometria deritzo tenperaturaren neurketaz ari den fisikaren arloari.\nMagnitude fisikoen artean, tenperatura zailenetakoa da zehazki neurtzeko, tartean\u00a0 bi arrazoi hauek baitaude:\nHasieran, efektu ikusgai baten bitartez hasi zen tenperatura neurtzen: \"dilatazioa\" edo \"zabalkuntza\"; izan ere, berotzean, gorputzak dilatatu egiten dira, zabaldu.\nHasierako termoskopioak.\nTenperatura-diferentziak detektatzeko tresna bat da \"termoskopioa\", ondoren etorriko ziren termometroen aurrekaria. Termometroak ez bezala, termoskopioak ez zuen aukera ematen desberdintasun horiek modu absolutuan neurtzeko (datu kuantitatiboetan), modu erlatiboan baizik. Historikoki, ontzi bateko aire-kantitate jakin bat berotzean airearen bolumena handiagotu egiten zela nabarmentzeko gailua izan zen; eta txikiagotu egiten zela, ontzia hoztean.\nHain zuzen, 1612an, Paduako unibertsitako irakaslea eta Galileoren adiskidea zen Santorio Santorio medikuak alboko grafikoan ageri den bezalako termoskopio bat diseinatu zuen, gorputzaren tenperatura konstantea zela frogatzeko.\u00a0 Beirazko bola txiki bat zeukan, aire-kantitate konstante bat harrapatzen zuena, eta hodi ireki, luze eta estu bat gainditzen duela, urez betetako pitxer batean murgiltzen dena. Gaixoak bola eskuan edo ahoan jartzen du. Tenperaturaren eraginpean, airearen bolumen-aldaketak hodiko ur-zutabearen mailaren desplazamendua eragiten du. Santoriok bi erreferentzia-puntu finko erabiltzen zituen: elurraren eta kandela baten sugarraren tenperatura, eta horien artean graduazio uniforme hamartarra ezartzen zuen.\nGeroago, zenbait hobekuntza egin ziren, beti ere airea-ura sistemak erabiliz.\nMota desberdinetako termometroak.\nHurrengo mendean bestelako fluidoak hasi ziren erabiltzen, hala nola alkohol koloreztatuak (R\u00e9aumur) eta merkurioa (Fahrenheit eta Celsius). Horrela, termometro zehatzagoak prestatu ziren, tenperaturari balio numerikoa emateko bidea ahalbidetu zutenak.\nBide horretatik, 1730-1742 bitartean, R\u00e9aumur-ek (1683-1757) lehenengo alkohol-termometroa eraiki zuen 1730ean, eta Fahrenheit-ek 1736an eta Celsius-ek (1701-1744) 1742an merkurio-termometroak erabiliz, hainbat lurraldetan onartuak izan ziren tenperatura-eskalak proposatu zituzten.\nMerkurio-termometroak.\nDaniel Gabriel Fahrenheit-ek (1686-1736) asmatu zuen merkurio-termometroa 1714. urte inguruan. Merkurio-termometroak behean merkurioz beterikoa arraboil edo anpulu bat du, goialdean diametro uniformeko beirazko hodi kapilar bat duena irekirik, bertara merkurioa iristeko moduan. Anpulua-hodia multzoa itxita dago, barneko airea eta likidoa irten ez daitezen; hau da, ontzi estankoa da, hermetikoa. Inguruko tenperatura igotzen denean, merkurioa dilatatu eta igo egiten da hodi kapilarrean gora; zenbat eta beroago, gorago. Hodiaren parean eskala bat marrazten da, tenperaturari balio numerikoa emateko.\nBestelako termometroak (elektrikoak).\nHemeretzigarren mendean zehar, lehenik 1821ean \"Seebeck efektua\" aurkitzean eta geroago efektu horretan oinarriturik \"termopareak\" asmatzean, 1888an platinozko erresistentziadun termometroa eraiki zen, tenperaturari balio elektrikoa esleitzean ahalbidetu zuena, eta horrela tenperaturari balioa analogikoa zein numerikoa eman ahal izan zitzaion (azken batean, \"voltmetro\" baten bitartez).\nTermometro digitalak.\nGaur egun, Europako hainbat lurraldetan baztertu egin dira merkurio-termometroak, merkurioaren toxikotasuna dela eta. Horien ordez, etxeetan ohikoak dira sukarra neurtzeko \"termometro digitalak\". Horietan, pantaila batean agertzen da termometroaren muturreko sentsore txikian neurturiko tenperatura, Celsius gradutan emana.\nUhin elektromagnetiko infragorrien bidezko termometroak.\nGorputz beltzean egindako lanen ondorioz, objektu batek igorritako argi-espektroaren analisian oinarritutako hirugarren gailu-sorta bat sortu zen. Neurtu beharreko sistema fisikoak gorputz beltzaren antzeko ezaugarriak dituela eta erradiazioaren transferentziak haren erradiazioa gehiegi asaldatzen ez duela suposatuz, behar bezala hautatutako bi tartetan energia-luminantzia neurtuz gero, haren tenperatura zehaztu daiteke. Hala, termometro infragorriak argiztapenean erabilitako kolore-tenperaturaren antzeko neurria hartzen du.\nTenperatura-eskalen historia.\nTermometroak asmatu zirenetik, zientzialariak tenperatura-eskalak zehazten saiatu ziren. Horretarako, egoera bateko tenperaturari zenbaki zehatz bat esleitu ahal izateko, bi egoera ongi definituren tenperatura finkoen arteko zabalkuntza hartu behar zuten erreferentziatzat, bata puntu \u201c\"hotz\"\u201d modura hartzeko, eta bestea puntu \u201c\"bero\"\u201d modura. Bi puntu horien tenperaturari balio numeriko bat esleitu zioten: zenbaki bana. Bi zenbaki horietan oinarriturik, tenperatura-eskalak asmatu ziren, jarraian aipatuko den moduan.\nErabilera arrunteko lehenengo tenperatura-eskalak.\nPuntu finko batetik besterako distantzia tamaina bereko segmentutan banatu zuten, erreferentziako bi puntuei esleitutako zenbakien arteko kendura kontuan izanik. Erreferentziako bi puntuen arteko segmentu bakoitzaren zegokion tenperatura-desberdintasunari \u201cgradu\u201d deitu zioten.\nHiru eskala nagusi sortu ziren XVIII.mendearen lehen erdialdean, R\u00e9aumur, Fahrenheit eta Celsius zientzialariek asmatuak. Horietako azken biak iritsi dira praktikan gure egunotaraino, eta horiek dira bizimodu arruntean erabiltzen ditugunak:\nGeroago, XIX. mendearen amaiera aldean, Lord Kelvin zientzialari britainiarrak eskala bat sortzeko ideia iradoki zuen. \"Kelvin eskala\" deitu ohi zaion eskala horretan, zero balioa eslaitzen zaio lor daitekeen tenperatura baxuenari, \u201c\"zero absolutua\"\u201d deritzonari. Fisikariek bazekiten formula_19-ko tenperaturan zegoela, eta, tenperatura horretara iritsitakoan, atomoak ezin zirela mugitu. Beraz, \"zeroa\" Celsius eskalako formula_19 tenperaturan hartu zen. Konbentzio berri hori 1960an ofizialdu zen eta zehaztu zen.\nTenperatura termodinamikoaren definizioa.\nEz da erraza tenperatura zer den zehaztea. Orain arte aipaturiko tenperatura-eskalak erabat alboratu gabe, kontzeptu termodinamikoetan oinarriturik egingo dugu zehaztapena, eta horregatik, hemendik aurrera tenperatura termodinamikoa deituko diogu. Magnitude fisikoa izanik neurtu beharrekoa denez, kontua da zer baldintzatan neur daitekeen, eta neurketan lorturiko emaitzari nola eslei dakiokeen balio numeriko bat.\nSistema fisiko baten barneko oreka termikoa.\nTenperaturaren definizioa eman aurretik, \"oreka termikoa\" zer den ulertu behar da. Tamaina finituko sistema fisiko bateko eskualdeak tenperatura desberdinean egoten dira normalean. Horrelakoetan, esperientziak erakusten duenez, sistema bereko eskualdeen artean bero-transferentzia bat gertatzen da, eta, denbora pasatu ahala, eskualdeen arteko tenperatura-desberdintasunak gero eta txikiagoak izaten dira, harik eta une batean bero-transferentzia netorik ez dagoen arte. Une horretara iristean, sistema oreka termikora iritsi dela esaten da.\nTermodinamikaren zero legearen bidezko definizioa.\nTermodinamikaren zero legeak dioenaren arabera, erabat bananduta dauden bi sistema fisiko beste hirugarren sistema batekin oreka termikoan badaude, lehenengo bi sistemak ere orekan daude beren artean. Definizio hau enpirikoa da, behaketa bidez atera baita teoriaz lortu ordez. Hiru sistemak oreka termikoan daudenez, hiruren propietate batek balio berbera du. Hain zuzen, sistema fisiko bat beste sistema batzuekin oreka termikoan dagoen ala ez zehazten duen propietate horri tenperatura deritzo.\nTermodinamikaren bigarren legearen bidezko definizioa.\nTermodinamikaren bigarren legeak adierazten duenez, bestalde, ezinezkoa da bero-iturri bakar batekin beroa trukatu eta aldi berean berean lana egiten duen makina termiko bat eraikitzea. Lege horretan oinarriturik Carnot-ek (1796-1832) frogatu zuenez, tenperatura jakineko bi bero-iturriren artean egin daitezkeen ziklo termiko posibleen artean, Carnoten zikloa da lana lortzeko prozesurik eraginkorrena. Makina termikoaren eraginkortasun edo efizientzia honelaxe kalkula daiteke:\nformula_21Formula horretan, formula_22 ziklo bakoitzean makinak eginiko lan mekanikoa da, formula_23 iturri beroak transferituriko beroa eta formula_24 makinak iturri hotzari transferituriko beroa. Tenperaturaren eskala termdinamikoan, iturrietatik edo iturrietara transferituriko beroa iturriaren tenperaturaren proportzionala dela kontsideratzen da; hortaz,\nformula_25da, non formula_26 eta formula_27 iturri hotzaren eta iturri beroaren tenperatura termodinamikoak diren, hurrenez hurren. Hain zuzen ere, ziklo horren kasuan bi iturrietan trukaturiko bero-kantitateen arteko zatidura eta eskala termodinamikoan bi iturriek dituzten tenperaturen arteko zatidura berdinak dira. Horreaxe definiturik geratzen da oreka termikoan dagoen sistema fisikoaren (\"bero-iturria\") tenperatura termodinamikoa. Horrela, makina termikoaren efizientzia energetikoa honelaxe adieraz daiteke bero-iturrien tenperatura termodinamikoaren bidez: formula_28\nEntropia.\nRudolf Clausius-ek (1822-1888) beroaren teoriari buruz eginiko lanean \u20141850ean argitaratua\u2014 termodinamikaren bigarren legeari buruzko ideia nagusiak sartu ondoren, 1865ean entropia kontzeptua sortu zuen. Entropia deritzon magnitudea (formula_29 sinboloa) sistema fisikoen propietate bat da, \"prozesu itzulgarri\" batean duen aldakuntza infinitesimala \u2014formula_30\u2014 iturri batekin trukatutako beroa eta iturriaren tenperaturaren arteko zatidura modura definitzen dena:\nformula_31\nHorretan oinarriturik, tenperatura termodinamikoa era berri batean defini daiteke, \u00ab\"prozesu itzulgarri\" \"batean trukatutako beroaren\" \u2014formula_32\u2014 \"eta entropiaren aldakuntzaren\" \u2014formula_30\u2014 \"arteko zatidura\"\u00bb gisa:\nformula_34\nAlegia, tenperatura \u00ab\"prozesu itzulgarri bateko puntu bakoitzean trukatutako beroaren eta entropiaren aldaketaren arteko zatidura da\"\u00bb.\nGaur egungo tenperatura-eskalak.\nOro har, tenperatura-eskala definitzeko, formula_35 propietate jakin baten menpe dagoen funtzio bat erabiltzen da: formula_36, zeinari \"termometroaren tenperatura\" deritzon. Tenperatura hori termometroarekin oreka termikoan dauden sistemen tenperatura da. Nolanahi ere, funtzio hori nahieran aukera daiteke. Aukera hori nolako den arabera, mota desberdinetako eskalak defini daitezke: eskala absolutua, eskala linealak...\nEskala absolutua.\nformula_36 funtzioa formula_35 propietatearen proportzionala izatea aukera daiteke:\nformula_39.\nFuntzioa zehazteko formula_40 proportzinaltasun-konstantearen balioa finkatu behar da, puntu finko bat aukeratuz, erraz sor daitekeena. Hain zuzen ere, Parisen 1954ean egindako 10. Pisu eta Neurrien 10. Batzar Orokorrean, uraren puntu hirukoitza aukeratu zen puntu finkotzat. Egoera horretako tenperatura formula_10 denez,\nformula_42\nda, eta ondorioz:\nformula_43,\nnon formula_44 puntu hirukoitzaren egoerako propietate termikoaren balioa den. Kasu horretan, tenperatura nulua \"zero absolutua\"ri dagokio. Horregatik esaten da \"eskala absolutua\" dela.\nEskala honetako unitate bakoitza \"kelvin\" bat da, SI sistemako tenperatura termodinamikoaren unitatea.\nEskala linealak.\nTenperatura definitzeko funtzio modura formula_45 erako funtzio lineala ere aukera daiteke. Orduan bi puntu behar dira funtzioa definitzeko. Adibidez,\nTenperaturaren eskala termodinamikoa.\nTermodinamikaren bigarren legetik eratorria den Carnoten teoremak dioenaren arabera, bero-iturri berberen artean Carnoten zikloa osatzen duten bi makina itzulgarriren errendimenduak berdinak dira (eta maximoak). Beraz, errendimendua ez dago lan-substantzia edo propietateen menpe, bero-iturrien ezaugarrien menpe bakarrik egongo da. Bero-iturriak beren tenperaturagatik bereizten direnez, errendimendua bi tenperaturen funtzioa izango da soilik. Makinak formula_55 eta formula_56 tenperatura duten bero-iturrien artean lan egiten badu, errendimendua bi tenperatura horien menpe dago:\nformula_57Beraz, trukatutako beroen zatidura tenperaturen funtzioa da. Termodinamikaren bigarren legearen arabera errendimendua ezin da unitatea (hots, formula_58) izan eta formula_59 funtzioa beti egongo da definituta.\nOrain, demagun hiru makina ditugula tenperatura desberdinetako hiru bero-iturriren artean lanean, non formula_60 diren. Lehenengo makina formula_61 eta formula_62 bero-iturrien artean dabil, bigarrena formula_61 eta formula_64 iturrien artean eta hirugarrena formula_64 eta formula_62 iturrien artean, eta suposa dezagun bero-iturri bakoitzak bero-transferentzia berdina trukatzen duela berarekin aritzen diren beste bi makinekin. Hots, lehenengoak eta bigarrenak formula_67 eman eta xurgatzen dute; bigarrenak eta hirugarrenak formula_68 eman eta xurgatzen dute, hurrenez hurren; eta lehenengoak eta hirugarrenak formula_69 ematen dute. Aurreko ekuazioa makina bakoitzari aplikatuz:\n\"\"'formula_70\"\"'\nKalkulu matematikoak eginez:\nformula_71\nLehenengo atala formula_72 eta formula_73 tenperaturen menpe soilik dagoenez, bigarren atalak ere horrela izan behar du, berdin dio zein den formula_74 tenperatura. Hori horrela izan dadin, formula_75 funtzioak honelakoa izan beha du:\nformula_76\nErlazio hori betetzen duten funtzioen arteko errazena Kelvinek proposatutakoa da:\nformula_77Eskala horri \"tenperatura-eskala absolutua\" edo Kelvin tenperatura-eskala deritzo. Kelvinek proposaturiko balioa aurreko ekuazioan ordezkatuz:\nformula_78\nEskala guztiz definitzeko puntu bat finkatu behar da. Horretarako, uraren puntu hirukoitza kontuan hartuz, puntu horri formula_79 tenperatura esleitzen zaio, eta orduan edozein punturen tenperaturaren balioa honelaxe definitzen da puntu hirukoitzaren tenperaturan oinarriturik:\nformula_80\nnon formula_81 Carnoten makinak uraren puntu hirukoitzaren tenperaturan dagoen bero-iturriarekin trukatutako beroa den eta formula_82 balioa Carnoten makinak formula_83 tenperaturan dagoen iturriarekin trukatutako beroa.\nTenperatura-unitateak.\nUnitateen Nazioarteko SI sisteman, tenperatura termodinamikoaren unitatea \"kelvin\" izenekoa da, erabilera zientifikokoa eta \"zero absolutu\"tik (formula_84) hasita zenbatzen dena, eta zeinaren graduazioa \"gradu zentigradu\"en ia berdina baita. Horrelaxe erabaki zuen Pisu eta Neurrien Batzar Orokorrak \u00a0bere 10. bileran (1954), tenperaturaren oinarrizko puntu finkotzat \"uraren puntu hirukoitza\"rena hartuz eta, definizioz, puntu horri formula_85 balioa esleituz. Geroago, 13. bileran (1967-68) \u00abkelvin\u00bb izena (aurretik erabili ohi zen \u00ab\"Kelvin gradua\"\u00bb erabili ordez, eta letra xehez idatzia) eta \u00abformula_1\u00bb sinboloa (lehenagoko \u00abformula_87\u00bb erabili ordez) ere erabaki zituen, unitate honen erabilerari zegokionez. Zehazki, hauxe da orduan erabakitako definizioa:\u00abSI sisteman, tenperatura termodinamikoaren unitateak kelvin izenekoa da eta formula_1 sinboloaz adierazten da. Definizioz, uraren puntu hirukoitzaren tenperatura termodinamikoari formula_85 balioa esleitzen zaio, zehatz-mehatz.\u00bb\nGeroago, 2018an SI sistemako oinarrizko unitateen berrazterketa egiten, unitate horien balioak aurretik zeuden bezala mantendu ziren; baina, etorkizunean etor daitezkeen aurrerapen teknologikoak kontuan harturik, unitate guztiak zazpi konstante unibertsalen bitartez definitu ziren. Ondorioz honelaxe geratu zen kelvinaren definizioa:\n\u00abSI sisteman, tenperatura termodinamikoaren unitateak kelvin izenekoa da eta formula_1 sinboloaz adierazten da. Beraren definizioa Boltzmann-en formula_91 konstantearen biden dago zehaztuta, konstante horren balioa formula_92 izanik; unitate hori formula_93 unitateen baliokidea da, kilogramoa,metroa eta segundoa formula_94, formula_95 eta formula_96 konstante unibertsalen funtzioz definituta daudenean.\u00bbIkus daitekeenez, oso teknikoa da, eta ulertzeko zailagoa; baina, izatez, aurreko definiziokoaren balio berekoa.\nBestelako eskaletako unitateak.\nGaur egun ere erabiltzen dira XVIII. mendean asmaturiko Celsius eta Fahrenheit eskalak, bizimodu arrunteko premietarako ohikoak baitira. Egin diren aldaketa bakarrak, eskala absolutuarekiko lotura zehazteko egindakoak dira.\nNaturako tenperaturak.\nNaturan maila desberdinetako tenperaturak agertzen dira, eta materiaren zenbait propietate tenperatura desberdinetan gertatzen dira, ondoko taulan ikus daitekeenez.\nHutseko tenperatura.\nTenperatura sistema fisikoen materiakon propietate bat da; hortaz, hutsean ez atomorik ez dagoenez, tenperatura ez dago definiturik bertan. Zerbait neurtzekotan, bertan jarritako termometro batek bere barne-energiari dagokion tenperaturaren balioa neurtuko luke. Dena den, gorputz guztiek energia kanporatzen dute etengabe erradiazio bidez, eta denbora pasatu ahala termometro horren tenperatura jaitsiz joango litzateke balio limite batera iritsi arte, zeina gorputzaren masaren araberakoa izango den. Baina, aldi berean, energia erradiatzearekin batera, bezala, gorputzak kanpotik datorkion erradiazioa ere xurga dezake, horrela tenperatura tenperatura igoz. Erradiazio bidez igorri eta xurgatutako beroak berdinak direnean, gorputza oreka termikoan egongo da.\nHutseko termometroa izar edo beste uhin elektromagnetikoen iturri nagusietatik isolatuta balego, hala ere, azkenean beraren tenperaturak formula_107 balioko luke, hondoko erradiazio kosmikoa jasotzearen ondorioz, horixe izango bailitzateke oreka termikoatri dagokion tenperatura. Tenperatura horri \"espazioaren tenperatura\" deitu ohi zaio.\nEguratseko tenperatura eta sentsazio termikoa.\nMeteorologoek egunero ematen digute atmosferako tenperaturaren berri, eta oso kontuan hartzen ditugu haien eguraldi-aurreikuspenak. Baina aurreikuspen horietan, tenperaturaz gain bestelako faktoreak ere izaten ditugu kontuan; izan ere, faktore horiek garrantzitsuak dira gorputzean nabaritzen dugun bero- edo hotz-sentipena egituratzeko. \u00a0\nSentsazio termikoa deritzogu ingurumeneko baldintzen arabera giza gorputzak hautematen duen egoera edo erreakzioari. Argi eduki behar da sentsazio termikoa eta ingurumeneko tenperatura ez direla gauza bera. Bizimodu normalean, ohikoa izaten da \u201c\"bero\"\u201d edo \u201c\"hotz\"\u201d egiten duela esatea, beti ere termometroek markatzen duten tenperaturaren arabera. Baina, nolanahi ere, kontuan izan behar da termometroak adierazitako tenperaturak ez duela erabat determinatzen geure gorputzean hautematen dugun sentsazioa, zeren sentsazio termikoan tenperaturaz gain, beste zenbait parametrok ere eragiten baitute, eta horien arabera sentsazioa hobea edo txarragoa izan daiteke.\nOso konplexua da sentsazio termikoa neurtzea, baina, zer gertatzen den ulertzeko, gutxienez zenbait faktore eduki behar ditugu kontuan, besteak beste, honako hauek:\nHorregatik, sentsazio termikoan lau motatako truke hauek hartu behar dira kontuan: \"tenperatura lehorra\", \"tenperatura erradiatzailea\", \"tenperatura hezea\" eta \"airearen abiadura\"."}
{"id": "10476", "revid": "119347", "url": "https://eu.wikipedia.org/wiki?curid=10476", "title": "Tenperaturen konbertsio formulak", "text": ""}
{"id": "10477", "revid": "56334", "url": "https://eu.wikipedia.org/wiki?curid=10477", "title": "Zenbaki-sistema hamartar", "text": "Zenbaki-sistema hamartarra hamar zenbaki ezberdinez osaturiko zenbaki-sistema da, 10 zenbakian oinarritzen da. \nNormalean [0,1,2,3,4,5,6,7,8,9] zifren konbinazioz sortutako zenbakiak dira.\nAdibide batzuk:\n... -1000 -500 -100 -50 -10 -9 -8 -7 -6 -5 -4 -3 -2 -1 0 1 2 3 4 5 6 7 8 9 10 50 101 509 1267 0,1235 ...\nJatorria.\nBadirudi sistema honen jatorriak bi abiapuntu dituela. Lehenengoak eskuak erabiltzearen ondorioa dela uste du, hamar hatz baititugu. Bigarrena Indian kokatzen da, non 10 zifrako sistema osatu zen lehen aldiz, baita zeroa ere.\nEzaugarriak.\nZenbaki osoentzat.\nSistema hamartarra posizio-sistema bat da, hau da, zenbaki bakoitzak duen posizioaren arabera balio bat du. Honek esan nahi du 22 zenbakian, lehenengo biak bigarrenak baino 10 aldiz gehiago balio duela.\nKasu bat jarri daiteke deskonposaketa ulertzeko:formula_1\nSistema hau 1 baino handiagoa den beste edozein zenbakirekin ere egin ahal izango litzateke. Demagun orain oinarria formula_2 dela. Zenbaki berria adierazteko erabiliko ditugun zifrak 0-n hasi eta formula_3-eraino joan beharko lirateke eta formula_2-ren berreturekin adieraziko genituzke. Adibide moduan formula_5 zenbakia badugu formula_2 oinarrian, formula_7 bakoitza 0-tik formula_3-era joan beharko da, bakoitzaren posizioa kontuan harturik. Adibide bat jarri daiteke deskonposaketa ulertzeko:\nformula_9 \nZenbaki ez osoentzat.\nSistema hau hamartarrak dituzten zenbakiekin ere erabili daiteke, hamarraren berretzaile negatiboak erabiliz komaren eskuma aldean dauden zifrentzako. Beraz, eskuma aldean dagoen lehenengo zifra 0,1-ekin biderkatuko dugu, bigarrena, 0,01-ekin... eta horrela hurrenenez hurren, bere posizioaren arabera. Adibide bat jarri daiteke deskonposaketa ulertzeko:\nformula_10\nZenbaki errealentzat.\nZenbaki errealek ere badaukate adierazpena sistema hamartarrean, baina infinitua izan daiteke. Hau lortzeko aurreko bi metodoak konbinatu beharko dira.\nformula_11 non formula_12"}
{"id": "10478", "revid": "119347", "url": "https://eu.wikipedia.org/wiki?curid=10478", "title": "Fasean lotutako begiztak", "text": "Fasean lotutako begiztak edo PLL (ingelesetik, Phase-Locked Loops) 60. hamarkadatik elektronikan sarri erabilitako elementuak dira. Birrelikatutako sistema bat da, non birrelikatutako magnitudeak maiztasuna eta fasea diren.\nHistoria.\nPLLak lehen aldiz 60. hamarkadan erabili ziren, NASAk satelite bidezko komunikazioetan elementuen ezegonkortasuna eta Doppler efektuaren ondorioz agertzen ziren maiztasun aldaketei aurre egiteko.\nFuntzionamendua.\nHelburua erregimen iraunkorrean sarrera eta irteerako seinaleen faseak \"lotuta\" egotea da, maiztausna bera delarik. PLL bat lotuta dagoela diogu sarrerako maiztasunaren (fe) margen batzuen barneko aldaketa baten aurrean, irteerako maiztasunak (fs) berdindu arte eboluzionatzen duenean.\nBere funtzionamendua honakoa da:\nNormalean guztia chip berean enkapsulaturik aurkitu dezakegu, iragazkia izan ezik, honek kontrolatuko baititu PLLaren ordena eta bere lan eremuak.\nZenbait konfigurazioetan frekuentzia zatitzaile bat erabiltzen da birrelikaduran, irteeran sarrerako frekuentziaren multiplo bat izateko.\nPLL demoduladore moduan erabilztean irteera modura iragazkiaren irteera hartzen da (Vc).\nAnalisia.\nPLLdun zirkuituak bi eratan aztertzen dira:\nLan tarteak.\nPLL lotuta egongo den baldintzak definitzen dituzte, lortzea zenbat denbora emango duen eta zein baldintzapean askatzen den.\nHold in.\nPLLa lotuta dagoela kontsideratuz. PLLak sarrerako maiztasunaren aldaketa geldoak jarraitzeko gai den maiztasunen tartea.\nPull out.\nSarrerako maiztasunaren aldaketa bortitz bat gertatzean PLL askatzen ez den maiztasun tartea.\nLock in.\nPLL askatuta dagoela kontsideratuz. Irteera maiztasunaren periodoa baino denbora gutxiagoan lotzeko gai den maiztasunen tartea.\nPull in.\nPLLak irteera periodoa baino denbora luzeagoan lotzea lortzen duen maiztasun tarteari deritzo.\nIrudian maiztasun tarteak agertzen dira. Guztiak erdiko frekuentzia den osziladorearen oszilazio maiztasun librearen inguruan agertzen dira."}
{"id": "10479", "revid": "512", "url": "https://eu.wikipedia.org/wiki?curid=10479", "title": "Floriano", "text": "Marco Annio Floriano (; ?- Tarso, Zilizia, 276ko iraila) erromatar enperadorea izan zen.\nTazito enperadorearen anaiordea zen. Mendebaldeko armadak haren ondorengoa izateko hautatu zuen. Heruloen kontra borrokatzen ari zela ekialdeko armadak Probo aukeratu zuen.\nBi enperadoregaiek elkar topatzean, garbi geratu zen Proboren armada boteretsuagoa zela. Florianoren legioek Floriano hil zuten, borrokak ekiditearren. 88 egun iraun zuen haren agintaldiak."}
{"id": "10480", "revid": "119347", "url": "https://eu.wikipedia.org/wiki?curid=10480", "title": "Probo", "text": "Probo (; Sirmium, - \"ib.\", 282ko iraila/urria) erromatar enperadorea izan zen 276tik hil zen arte.\nGaztetan armadan sartu zen. Valeriano, Aureliano eta Tazito enperadoreen agindupean nabarmendu zen Probo soldadu ausart bezala. Ekialdeko gobernatzailea izendatu zuen Marko Klaudio Tazitok.\nHorren heriotzaren ostean, legioek Probo aldarrikatu zuten enperadore. Florianok ere Tazito anaia-ordearen ondorengoa izateko aldarrikapena jaso zuen. Bi enperadoregaiek borrokatu baino lehen bere soldaduek Floriano hil zuten, borroka galduko zutelakoan. Erromako Senatuak Probo onetsi zuen orduan.\nProbok agintaldia mugetako segurtasuna indartzen eman zuen. Batez ere Galiako mugaz arduratu zen, germaniarrek etengabe eraso zuten eta. Horretaz gain, hiru usurpatzaileren aurka egin behar izan zuen Probok.\nProbo soldaduak beti lanpeturik edukitzearen aldekoa zen. Bake garaietan ere, lanetan ziharduten. Esate baterako, Galian, Panonian eta beste toki batzuetan ardantzak landatzen zituzten. Gaineratutako betebehar horiek ez zuten oso ospe onik. Padura batzuk lehortzen ari zirela, bere soldaduek eraso eta hil zuten Probo."}
{"id": "10481", "revid": "512", "url": "https://eu.wikipedia.org/wiki?curid=10481", "title": "Karo", "text": "Karo (; 230 inguru - 283ko uztaila edo abuztua), erromatar enperadorea izan zen 282tik hil zen arte. Senataria izanda, lanpostu publiko batzuetan aritua zen Probok Pretoriar Guardiako prefektua izendatu zuenean. Proboren heriotzaren ostean, Karo enperadore aldarrikatu zuten pretoriarrek.\nKarok Proboren hiltzaileak gogor zigortu bazituen ere, Karok berak parte hartu izanaren susmoak zabaldu ziren. Aldarrikapen ostean ez zen berehala Erromara joan. Senatuko onespenarekin aski zeukan.\nKarino eta Numeriano semeei \"Zesar\" titulua eman zien. Karino mendebaldeko erdiaz arduratu zen. Numerianorekin batera, Karok pertsiarren kontrako kanpaina prestatu zuen. Quadiarrak eta sarmatiarrak Danubion garaituta, Karok Mesopotamia konkistatu zuen eta Tigris ibaiaren bestaldean iritsi zen.\nKonkista handiagoetako ametsak bertan behera geratu ziren Karoren heriotzarekin. Gaixotasuna, tximista edo hunoen zauri bat jo ziren heriotzako kausatzat. Nolanahi ere, litekeena da bere soldaduek hil izana, zeinek persiarren kontrako kanpainan jarraitzea ez zuten nahi."}
{"id": "10482", "revid": "512", "url": "https://eu.wikipedia.org/wiki?curid=10482", "title": "Karino", "text": "Karino (; 257 - 285) erromatar enperadorea izan zen, 283ko uztailetik hil zen arte.\nKaro enperadorearen semea izan zen. Aitak mendebaldeko erdiko gobernatzailea izendatu zuen. Postu horretan arrakasta lortu zuen germaniarren aurka. Baina berehala utzi zuen Rhin ibaiko defentsa laguntzaileen esku eta Erromara itzuli zen, non luxu zein gehiegikeriei eman zien.\nKaroren heriotzaren ondoren, ekialdean zegoen armadak Europara itzultzea eskatu zuen. Numerianok, Karoren seme gazteenak, beste erremediorik ez zuen. Bueltatzeko bidean, Numeriano hil zuten. Diokleziano, Pretoriar Guardiako burua, enperadore aldarrikatu zuten soldaduek.\nKarino Erromatik abiatu zen Dioklezianoren aurka egitera. Bide batez, Juliano usurpatzailearen matxinada bertan behera utzi zuen. Mesia probintzian bi armadek egin zuten topo. Morava ibaiko batailan, Karino hilik suertatu zen. Diokleziano Inperioko buru bakarra bezala geratu zen."}
{"id": "10483", "revid": "336", "url": "https://eu.wikipedia.org/wiki?curid=10483", "title": "Numeriano", "text": "\"Artikulu hau enperadoreari buruzkoa da; beste esanahietarako, ikus \u00abMarko\u00bb.\"\nMarko Aurelio Numeriano (; 253 - Emesa, 284ko azaroa), erromatar enperadorea izan zen, 283tik hil zen arte.\nKaro enperadorearen seme gazteena izan zen, eta, hortaz, Karinoren anaia. Aitarekin batera pertsiarren kontrako kanpaina batean ari zela, Karo hil zen. Numeriano 283ko abenduan izendatu zuten enperadore.\nEuropara bueltatzea erabaki zuen. Baina bidean egoera ezezagunetan hil zen Numeriano. Aitaginarrebak hil izanaren susmoa hedatu zen. Nolanahi ere, Dioklezianok, aldarrikatutako enperadoreak, hil zuen Numerianoren aitaginarreba."}
{"id": "10484", "revid": "512", "url": "https://eu.wikipedia.org/wiki?curid=10484", "title": "Monty Python", "text": "Monty Python britaniar aktore komiko talde baten izena da. \"Monty Python's Flying Circus\" izeneko telesaioarekin hasi zen python fenomenoa, zein munduan zehar hedatu zen haien filmei esker. Telesaioa lehen aldiz 1969an eman zen. Graham Chapman, John Cleese, Terry Gilliam, Eric Idle, Terry Jones eta Michael Palin ziren aktoreak zein gidoilariak. Terry Gilliam-en marrazkiak lagunduta, onargarriaren mugak (estiloan eta edukian) pixka bat haratago eraman zituzten.\nTaldearen influentzia umorean The Beatles-ek musikan zeukatenaren aldean kokatu da. Britania Handiko zein Estatu Batuetako umore absurdoak Monty Python du oinarri, hala nola \"South Park\" edo \"The Simpsons\" telesaioak.\nTaldeak beti demokratikoki egin du lan. Horretarako, diziplina eta antolakuntza maila handia behar dira. Goizeko 9etan hasten zen jardunaldia, arratsaldeko 5etan bukatzeko. Bakoitzak bere kabuz idazten zuen. Lehen gidoiak egindakoan, elkartzen ziren eta denen artean kritikatzen eta aldatzen zituzten. Gehiengoak ideia ontzat joz gero, telesaioan agertuko zen. Pantailaren aurrean agertzerakoan ere eskuzabal jokatzen zuten. Printzipio horietan oinarrituta, taldeak arrakasta itzela eskuratu zuen."}
{"id": "10487", "revid": "105290", "url": "https://eu.wikipedia.org/wiki?curid=10487", "title": "Delisle gradu", "text": "Delisle tenperatura eskala 1732 urtean asmatu zuen Joseph-Nicholas Delisle astronomo frantsesak.\nUraren irakite puntua eskalaren 0 puntua bezala hartu zuen, eta hotzarekin merkurioaren kontrakzioa neurtu zuen. Hasieran Delisle eskalak 2400 graduazio zituen, baina 1738an berriz graduatu zen, uraren izozte puntua 150 Delisle gradutan utziz. Errusian ia 100 urtetan erabilia izan zen.\nDelisle gradu biren arteko diferentzia -2/3 Kelvin dira (baita Celsius ere), eta zero absolutua 559,725 De dira."}
{"id": "10488", "revid": "105290", "url": "https://eu.wikipedia.org/wiki?curid=10488", "title": "Newton gradu", "text": "Newton tenperatura eskala Isaac Newtonek asmatu zuen 1700 urte inguruan. Eskalaren 0 puntua elurraren urtze puntuan ezarri zuen, eta uraren irakite puntua 33 grautan. Beraz, Newton gradu bat Kelvinaren 100/33 da."}
{"id": "10489", "revid": "105290", "url": "https://eu.wikipedia.org/wiki?curid=10489", "title": "Romer gradu", "text": "R\u00f8mer tenperatura eskala Ole R\u00f8mer astronomo daniarrak asmatu zuen 1701 urtean.\nEskalaren 0 puntua gatza uretan disoluzio asearen izozte puntuan aukeratu zuen, eta uraren irakite puntua 60 \u00baR\u00f8. Hortaz, R\u00f8mer gradu bat Kelvinaren 40/21 da."}
{"id": "10490", "revid": "119347", "url": "https://eu.wikipedia.org/wiki?curid=10490", "title": "Kortatu", "text": "Kortatu ska-punk musika taldea izan zen. 1984ko udan Irunen osatu zen. Hasiera batean Euskal Rock Radikal labelpean kokatu zuten arren, Kortatuk sailkapen guztien aurka egin zuen. The Clash talde britaniarra haren oinarrietako bat izan zen. Lehenengo diskoetan euskeraz eta gazteleraz abesten zuten, baina azkena euskeraz soilik dago.\nPixkanaka ska mugimendutik hip-hop aldera mugitu ziren. Letrei dagokienez, \"party-ska\"tik \"combat-rock\" aldera garatu ziren. Hala ere, doinu nagusiak aldatzeke segitu zuen: tortura, opresioa eta justizia soziala. Zentsura ere jasan behar izan zuten, batez ere disko bateko azalean Juan Carlos I erregea robot baten itxuraz atera nahi zutenean.\nPublic Enemyk Parisen emandako kontzertu baten ostean, 1988an, taldea desegiteko erabakia hartu zuten. Muguruza anaiek Negu Gorriak sortu zuten orduan.\nTaldea.\nSorrera.\n1983. urtean sortu zen Kortatu hirukoa, Irunen: Fermin Muguruza (gitarra eta ahots nagusia), I\u00f1igo Muguruza (baxua eta koruak) eta Mattin Sorzabalbere (bateria) izan ziren lehen taldekideak. I\u00f1igo \"Desband\" izeneko talde batean aritu zen lehenago eta, Mattin, berriz, \"Anti-Regimen\" taldeko baxu jotzailea izan zen, eta urte batzuk geroago \"Baldin Bada\"n jo zuen bateria. Handik denbora gutxira, Mattinek taldea utzi eta Javier Armendariz Treku sartu zen. \"Cremental\" taldean ariturikoa zen Treku, bateria jotzen. Ez zen beste taldekide aldaketarik izan.\nKortaturen ibilbidea ziztu bizikoa izan zen hasieratik. Lehen zuzenekoetan erakutsi zuen taldeak zer egin zezakeen eta lehen maketak berretsi egin zuen. Irungo bandak prestatutako musika koktela eztanda egiteko prest zegoen eta, maketa horretan, etorkizunean zer esan handia emango zuen talde baten lehen kolpekadak sumatzen ziren. Sei kantuz osaturiko maketa bat zen, \"Baldin Bada\"ren entsegu lokalean grabatua, talde hartako abeslari Pablo Susperregi \"Katu\"rekin. Hiru bertsio zeuden maketan: \"Hay algo aqu\u00ed que va mal\" (The Specials), \"Mierda de ciudad\" (The Business) eta \"Jimmy Jazz\" (The Clash). Haiekin batera, \"El \u00faltimo ska de Manolo Rastam\u00e1n\", \"Sospechosos\" eta \"Nicaragua sandinista\" kantek osatu zuten lehen grabazioa.\nKortatu zuzenekoetan nabaritzen hasi zen eta Marino Go\u00f1ik, So\u00f1ua diskoetxeko arduradunak, Kontuz Hi!, Jotakie eta Cicatriz taldeekin batera disko bat grabatzeko gonbita egin zien. Maketako hiru kantu erabili zituzten disko horretarako eta, Cicatrizekin batera, disko horretako talderik entzutetsuena izan zen. Lehen diskoa grabatzeko prest zen Kortatu eta laster iritsi zitzaion aukera.\nLehen diskoa.\nTaldearen izen bera eraman zuen lehen diskoak (So\u00f1ua, 1985) eta berrikuntzak ekarri zituen Kortaturen musikan. Aurreko ibilbidean sakontzen bazuen ere, baziren jadanik erreferentzia berriak Kortaturen unibertsoan. Giro festazaleak eta aldarrikatzaileak tartekatu ziren disko horretan eta arrakasta itzela izan zuen. Musikari zegokionez, ska erritmoek begibistako presentzia zuten, baina rock oldarkorragoa ere sortzen hasia zen hirukotea ordurako. Hitzetan, berriz, festak eta umoreak garrantzi handia bazuten ere, salaketa kantu gogorrak ere azaltzen ziren, hala nola \"Hernani 15/06/84\". Denborak aurrera egin ahala, politikoki jarrera argia zuten kantuak nagusitu ziren haien errepertorioan. Disko horretan dago Kortatuk euskaraz idatziriko lehen kantua ere: \"Zu atrapatu arte\". Kortaturen ibilbideko kantu esanguratsu asko biltzen ditu lehen LP horrek: aurrekoez gain, \"Don Vito y la revuelta del frenop\u00e1tico\", \"Tatuado\" eta \"Sarri Sarri\" kantu ezaguna. Diskoa Iru\u00f1eko \"Ttutt\" tabernan aurkeztu zen, 1985eko azaroaren 18an.\nAipamen berezia merezi du \"Sarri, Sarrik\". Jatorrizko bertsioa Frederick Toots Hibbert musikari jamaikarrak sortu zuen, \"Chatty, chatty\" izenpean. Toots &amp; The Maytalsek ezagun egin bazuen ere, Kortatuk bere egin zuen abestia eta taldearen ereserki bihurtu. Kantu horretan, Joseba Sarrionandia \"Sarri\" eta I\u00f1aki Pikabea \"Piti\" presoek Martuteneko espetxetik ihes egin zuten egunaren berri ematen da. Ihesa 1985eko uztailaren 7an gertatu zen, Imanol Larzabal abeslariaren kontzertua amaitutakoan. Hilabete batzuk lehenago, Kortatu aritu zen espetxe horretan, kontzertua egiten Barricada taldearekin. Tipula Beltza kolektiboak \"Sarri Sarri\"-ren bideoklipa grabatu zuen eta lehen saria eskuratu zuen Gasteizko Bideo Musika Jaialdi sortu berrian.\n\"A la calle\" EPa.\nDiskoak sona itzela izan zuen eta Kortaturen emanaldi kopuruak gora egin zuen haren hein berean. Euskal Herriko mugak gainditu eta Europara atera zen taldea. Suitza, Herbehereak, Polonia eta Alemania zeharkatu zituen 1986an eta Bartzelonan ere jo zuen, Nicaragua Rock festibalean. Ordurako kantu berriak prestatzen hasia zen eta, aurrerapen moduan, \"A la calle\" EPa karrikaratu zuen So\u00f1uak, hiru kanturekin: \"Hay algo aqu\u00ed que va mal\", \"A la calle\" eta lehen diskoko \"Desmond Tutu\" kantuaren dub moldaketa, \"Desmond Dub\". Gurean aitzindaria izan zen Kortatu horrelako giroak saiatzen.\n\"El Estado de las cosas\".\nEl estado de las cosas diskoak (So\u00f1ua, 1986) lan helduagoa ekarri zuen, onduagoa. Garai hartako gizarteak baldintzaturiko erreferentzia ugari sumatzen ziren bigarren disko horretan. Diskoaren azala ikusi besterik ez zegoen. Hitzak gogortu egin ziren eta mezu sakonak helarazi zituzten. Lankidetza ugari izan zituzten LP hartan, Mikel Albisu (\"Aizkolari\" eta \"9 zulo\") eta Josu Landa (\"Jaungoikoa eta lege zarra\") tartean. \"Esto no es el oeste, pero aqu\u00ed tambien hay tiros (A Billy the Kid)\" kantuaren hitzak, esaterako, Ramon J. Sender idazlearen \"El bandido adolescente\" liburutik atera zituzten. \"Hotel Monbar\" kantuan, GALeko mertzenarioek euskal errefuxiatuen kontra Baionan egindako atentatuari buruzkoan eta \"La l\u00ednea del frente\" kantuaren hitzetan agertzen zen Kortaturen alderdirik borrokalariena.\nMusika aldetik ere, ska alai eta festazalerik ez zen kasik eta rock borrokalari edo \"combat rock\"era jo zuen taldeak. Xabier Montoia (M-ak taldeko kantaria) izan zuten lagun ahotsetan eta Jabier Muguruza anaiaren akordeoia ere entzun zen lan horretan. Diseinu lanak Manolo Gil nafarraren sinadura zuen: harak Kortaturekin harreman estua izan zuen, urteek aurrera egin ahala. Kortaturen gitarrek ez zuten balarik jaurtikitzen, baino aski ongi zekiten non jarria zuten begi-puntuaren xedea.\nKortaturen izena estu lotua izan zen herri mugimenduaren borrokari. Ugariak izan ziren taldeak hainbat aldarrikapenen inguruan egindako kontzertuak. NATOren kontra, errefuxiatuen sostenguan, Leitzarango autobidearen kontra, irrati libreen alde (\"Hala Bedi\" irratiak diskoa atera zuen Kortaturen zuzeneko kontzertu batekin) eta soldadutzaren kontra, besteak beste. \"Martxa eta Borroka\" kanpainaren festibaletan ohikoa izan zen hirukoaren izena eta Rock Radical Vasco mugimenduaren ikurtzat jo zituzten. Taldeak argitaratu zituen zenbait single elkartasun ekimenetarako izan ziren: El Salvadorko Radio Farabundo Marti edo Palestinaren alde. Bide horretan, Amnistiaren Aldeko Batzordeekin elkarlanean, Gernika 37-87 singlea kaleratu zuen 1987an.\n\"Kolpez kolpe\".\nKortaturen sorreratik, euskara hutsean disko bat egiteko nahia eta konpromisoa agertu zuten taldekideek. Horretarako, Fermin eta I\u00f1igo anaiek denboraldi luzeak eman zituzten Gazteluko barnetegian (Gipuzkoa) euskara ikasten eta hurrengo diskorako hitzak sortzen. Kolpez kolpe (Oihuka, 1988) diskoan hitza bete zuten Muguruzatarrek. Disko horretan, ordu arte jorratu gabeko doinuak agertzen dira lehenbizikoz haien melodietan. Urteen joan-etorrian, taldekideen musika ezagutza zabaldu egin zen eta erritmo berriak agertu ziren estudioko azken diskoan. \"AEKko beteranoak\" kantuak gordetzen dituen doinu raperoetatik \"Platinozko sudurrak\"-en triki-folkera, \"Makurtu gabe\"ko gitarra zorrotz eta \"Zutik\" kantuaren metal kutsura. M-ak taldearen \"Ehun ginen\" kantuaren moldaketan, luxuzko gonbidatua izan zuten ahotsetan lagun: Mikel Laboa. 1988ko martxoan grabatu zen diskoa, Amasako IZ estudioan, Kaki Arkarazo soinu teknikariarekin. Handik denbora gutxira, Kaki taldeko laugarren kide bilakatu zen eta Kortatu desegin eta gero, talde berria sortu zuen Muguruza anaiekin: Negu Gorriak.\nKolpez kolperen aurkezpen kontzertuetan taldearen soinua indartzeko hasi zen Kaki Arkarazo Kortaturekin gitarra jotzen (artean M-ak taldeko kidea zen). Kakirekin gitarrak pisu handiagoa hartu zuen Kortatun, eta, bide batez, Fermin askeago ibili zen mikrofonoan. Era berean, geroago Muguruzatarren musikan garrantzi bizia hartu zuten \"sanpler\" eta aurrez grabatutako doinuen erabileran sakontzen hasi ziren. Laukoteak hilabete inguruko bira egin zuen Europan zehar, betiko agur esan aurretik.\nZuzeneko diskoa.\nAgurreko kontzertua Iru\u00f1eko Anaitasuna kiroldegian jo zuten, 1988ko urriaren 1ean. Kontzertua antolatzeak lan handia ekarri zuen, zuzeneko diskoa grabatu behar baitzen. Delirium Tremens taldeak ireki zuen eta, ondoren, Kortatuk bere hiru diskoen errepasoa egin zuen, beste hainbat musikariz lagunduta: pilotariz jantziriko haize atala \u2014Josetxo Silguero (saxofoia), Jose Mari Dorronsoro eta Jose Javier Gomez de Segura (tronpeta) eta Juan Antonio Diez (tronboia)\u2014, Jabier Muguruza (akordeoia) eta Anjel Valdes (perkusioa). Ahotsetan, Xabier Montoia eta Mikel Insausti (\"Covers\", \"Lusty Men\", \"Big Crunch\") aritu ziren gonbidatu gisa.\nGuztira, 26 kantu jaso zituen \"Azken guda dantza\" zuzeneko disko bikoitzak (Nola, 1988). \"Kolpez kolpe\" kantuan, jendearen oihuak estali zituen zentsurak, baina urte batzuk geroago, Esan Ozenki diskoetxeak diskoa berrargitaratu zuen, zentsuratzeko txistu hotsak kenduta. AEBetako \"Maximum Rock&amp;Roll\" aldizkariak inoiz grabaturiko zuzeneko disko onenen artean aukeratu zuen.\nKortatuk izan zuen sona ukaezina da. Musika aldetik, garapen izugarria izan zuen taldeak, musika tresnen teknika menderatzen ikasi ahala eremu berrietara eramanez melodiak eta erritmoak baina, batez ere, abestien hitzengatik nabari zen. Lehen urteetako umorea eta alaitasuna (\"Jaiak bai, borroka ere bai\" leloari estu loturik) eta salaketa kantuak izan zituzten ardatz eta garai bateko soinu banda bilakatu ziren.\nEragina.\nAipatzekoa da Muguruza anaien komikizaletasuna. Kortaturen kantu zerrendan nabariak dira komikien munduari egindako keinuak, batez ere taldearen hastapenetan. Komiki batzuetako pasarteak hitzak egiteko erabili zituzten eta, beste kantu batzuetan, marrazkilari eta pertsonaien aipamena egin zuten: \"La cultura\" (Robert Crumb), \"Mr Snoid entre sus amigos los humanos\" (Makokiren komiki batean oinarriturik), \"Nivel 30\" (Stefano Tamburini marrazkilariaren aipamena dago)... Halaber, maketaren azalean eta diskoetako zenbait iruditan ere ageri da zaletasun hori; irudi horietako asko I\u00f1igo Muguruzak egindako marrazkiak ziren.\nEuskal Herrian ez ezik, atzerrian ere oihartzuna lortu zuen Kortatuk. Europan egindako biretan irabazitako ospeari esker, Kortaturen diskoak gure mugetatik kanpo zabaldu ziren. Ingalaterrako \"Red Rhino\" diskoetxeak \"Kortatu A frontline compilation\" (1988) kaleratu zuen, lehen bi diskoetako kantuen bilduma. Frantzian, \"Bondage\" banatzaileak taldearen diskoak berrargitaratu \u2014maiz bestelako diseinu batekin\u2014 eta zabaldu zituen bere katalogoan. Halaber, Europako bidaietan hainbat talde ezagutu eta adiskide egin zituen hirukoteak: \"Banda Bassotti\" Italian, \"Ludwig Von 88\" eta \"B\u00e9rurier Noir\" Frantzian... Amerikako hainbat lurraldetan ere kultuko taldea da Kortatu: Argentina, Mexiko, Txile... baita Nikaragua ere: han, \"Nicaragua sandinista\" kantua gazte iraultzaileen ereserki bilakatu zen. Diskoen banaketa ofizialik ezean, herrialdeotan haien musika eskuz esku kopiaturiko kaseteetan zabaldu zen.\nUgari dira, halaber, haien kanten bertsioak egin dituzten taldeak: \"Boikot\" (Espainia), \"Banda Bassotti\" (Italia), \"Betagarri\", \"Nucleo Terco\" (Espainia), \"Fallas del Sistema\" (Mexiko), \"Salida Nula\" (Espainia), \"Esp\u00edas Secretos\" (Argentina), \"Kolcana Soviet\" (Kolonbia), \"Albert Fish\" (Portugal)... Are gehiago, Kortaturen kantuak bakarrik jotzeko sortu zen \"Zutik\" taldea. \"Cochebomba Records\" zigilu estatubatuarrak \"Tributo a Kortatu\" disko bilduma kaleratu zuen, Peru, Mexiko, Kolonbia, Puerto Rico, Txile, Brasil eta Argentinako musika talde batzuekin."}
{"id": "10491", "revid": "119347", "url": "https://eu.wikipedia.org/wiki?curid=10491", "title": "Negu Gorriak", "text": "Negu Gorriak Muguruza anaiek osatu zuten bigarren musika taldea izan zen. Haien estiloan, rock, rap eta reggae nahasten ziren eta euskaraz abesten zuten. Ideologikoki konprometituak, ideia abertzale eta ezkertiarrak aldarrikatzen zituzten. 1990ean sortu zuten taldea eta 90ko hamarkadako Euskal Herriko talderik garrantzitsuenetakoa izan zen.\nHistoria.\nKortatu ska-punk taldetik sortu zen Negu Gorriak. Os Resentidos, eskola zaharreko rap-a, Public Enemy, N.W.A eta Shinehead taldeek eragin handia izan zuten Muguruza anaiengan: biek, musika kontuetan geldirik ez geratzearren, Negu Gorriak sortu zuten.\n1991 urte garrantzitsua izan zen. Mikel Anestesiak eta Mikel Bapek bat egin zuten; Esan Ozenki euren diskoetxea sortu zuten; eta Gure Jarrera diskoa kaleratu zuten. Hori esker, oso ospe ona lortu zuten musikazaleen artean, baina oso ospe txarra \"Ustelkeria\" kanta zela eta. Horretan, Enrique Rodr\u00edguez Galindo guardia zibileko koronela gogor kritikatzen zuten bahitutako kokaina saltzeagatik eta GAL talde terroristan parte hartzeagatik.\n1993an Rodr\u00edguez Galindok taldea salatu zuen eta epaileek 15 milioi pezeta ordaintzera zigortu zituen. Gorago jo behar izan zuen Negu Gorriak taldeak koronelari diru hori ez ordaintzearren, zeren, azken finean, kanta-eskubideak eta diskoetxea koronelen esku gera zitezkeen. Taldeak \"Hitz Egin\" izeneko kanpaina abian jarri zuten orduan. Hainbat artistak Negu Gorriak-ekin bat egin zuten, adierazpen askatasuna arriskuan zegoela aldarrikatuz. Azkenean, Espainiako Auzitegi Gorenak taldea absolbitu egin zuen.\nGora Herrian hurrengo diskoan, Manu Chao adiskidearen laguntza jaso zuten. 1993an, \"Borreroak Baditu Milaka Aurpegi\" (titulua Bernardo Atxagaren bertso batetik aterata) izeneko diskoa kaleratu zuten. Gitarrek eragin handiagoa izan zuten eta letrak poetikoagoak bihurtu ziren, agian politikan hainbeste sartu gabe. Frustrazioa eta mina sentimenduak nagusiturik, hip-hopa, punka, ska eta rocka naturaltasunez nahasita ageri dira. Askoren iritziz, horixe da taldearen diskorik osatuena. Izen bereko jira egin zuten eta bertatik \"Hipokresiari Stop!\" zuzeneko diskoa plazaratu zuten.\nHurrengo urtean, \"Idea Zabaldu\" diskoa kaleratu zuten. Hego Amerikan egindako bisitek, iraultza zapatistak eta Fermin Muguruzaren lehenengo semea jaio izanak eragina izan zuten diskoan. Hirugarren mundua eta HIESa dira hizpide nagusiak. Erasokortasun puntu bat galduta, \"Idea Zabaldu\" kanta orijinaleko azken diskoa izan zen.\n\"Salam Agur\" Negu Gorriaken azken diskoa da. Lagunak eta eraginak omentzen dituzte, hala nola BAP!!, Otis Redding, The Who, Macka B, Minor Threat, Bob Marley, Public Enemy, The Clash, Redskins, Poison Idea, Errobi, Dead Kennedys, Linton Kwesi Johnson, Anestesia eta Niggaz With Attitude. Berriro ere, Kortaturekin gertatu zen modura, taldea desegin zen, sormen musikala geldirik gera ez zedin.\nBeste hiru aldiz bildu zen taldea kontzertuak emateko. Azken finean, Rodr\u00edguez Galindori ezer ordaindu behar ez izatea ospatu nahi zuten. Azken hiru kontzertuak 2005ean salgai atera zituzten."}
{"id": "10492", "revid": "105290", "url": "https://eu.wikipedia.org/wiki?curid=10492", "title": "Piperrak", "text": "Piperrak Erriberako punk musika taldea da. 1990eko hamarkadan bi disko kaleratu zituzten. Haien kantetan koro asko eta melodia errepikakorrak sartzen dituzte. Errebindikazioak jai doinuan bildurik, taldea desegin ostean ere (1999) maiz entzuten ziren haien kantak herriko jaietan. 2007ko urtarrilaren 13an eszenatokietara itzuli ziren, lehen kontzertua Hatortxu Rocken egin zuten. Lehengo taldetik mantendu ez zen bakarra gitarra-jotzailea izan zen."}
{"id": "10493", "revid": "56334", "url": "https://eu.wikipedia.org/wiki?curid=10493", "title": "Karlomagno", "text": "Karlomagno edo Karlos I.a \"Handia\" (; 742 - Akisgran, 814ko urtarrilaren 28a) Frankoen erregea izan zen 768-814 bitartean, Lombardiarren erregea 774-814 bitartean, eta Mendebaldeko enperadorea 800-814 bitartean. Europako sartaldeko ia lurralde kristau guztiak batu zituen, eta Karolingiar dinastiaren sortzailea izan zen.\nBizitza.\nPepin \"Laburra\"-ren semea zen. Aitak ez bezala, oso ikasketa laburrak izan zituen. Hura hildakoan, erresuma banatu zen Karlomagno eta Karloman anaien artean. Karlomagnok Austrasia, Neustria eta Akitaniaren zati bat hartu zituen erregetzarako; Karlomanek Akitaniaren gainerakoa, Alemania, Alsazia, Burgundia eta Septimania jaso zituen. 771ean, Karlomanen heriotzaren ostean, haren lurraldeen jabe egin zen, bere ilobak desjabetuta. Beraz, Frankoen errege bakar bihurtu zen. Italian sartu eta lonbardiarren lurraldeak konkistaturik, 774an Frankoen eta Lombardiarren errege izendatu zuen bere burua.\nLupo II.a, Baskoniako dukea menperatu eta Akitaniako Erresuma sortu zuen. Abd ar-Rahman I.a Kordobako emirraren eta haren Zaragozako gobernadore baten arteko liskarrez baliatuz, musulmanen konkista geldiarazten saiatu zen. Horretarako, Nafarroan zehar sartu zen, aldi berean beste gudaroste batez Kataluniatik eraso egiten zuela. Zaragozarako bidean zihoala Iru\u00f1eko harresiak suntsitu zituen. Baina, Zaragozan porrot egin ostean atzera zihoanean, Pirinioak pasatzen ari zela, baskoiek Orreagan prestatutako segadan erori zen, eta Karlomagnoren iloba Errolan, Bretainiako Markako dukea, hil zen guduan. Ondorioz, 778ko abuztuaren 15ean bere armadaren atzeragoardia galdu zuen. Gertakizun hori ezusteko handia izan zen frankoentzat, eta hura estaltzearren \"Errolanen kantua\" izeneko kantu epikoa asmatu zuen Turoldek. Eginhardo Karlomagnoren biografoak IX. mendean hurrengoa idatzi zuen:\nPirinioen hegoaldean musulmanak gerarazteko segurtasun-eremua ezarri zuen, Hispaniako Marka, eta Bretainian gauza bera egin zuen Iparraldeko herrien aurka, Bretainiako Marka (789-790). Bavarian manupekotasuna ezarri (787), Saxonia anexionatu (799), eta frisiarrak (785), Panoniako abaroak (791-796) eta saxoiak (804) garaitu eta kristautu zituen. Frankoen erresumaren zabaldunde etengabeagatik, Aita Santuari eskaini zion babesagatik, eta hark Bizantzioko enperadoreari kontrajartzeko Mendebaldean beste enperadore bat izateko zuen nahiagatik, 800. urteko Gabon egunez, Leon III.a aita santuak Mendebaldeko enperadore koroatu zuen Karlomagno.\nMendebaldeko Inperioa izenez besterik ez zen, ordea, Erromako Inperioaren jarraipen; batasunik ez baitzuen, izan ere; moldez anitza zen, frankoa gehienbat, eta kristatutasunean (Karlomagnok \u00abJainkoak koroatua\u00bb deitu zion bere buruari) eta Europako indar orekan zituen bi oinarriak. Konkista aldia buruturik, bere mendeko lurraldeak, Hispaniako Markatik Danubio eta Elba ibaietaraino, eta Italiar penintsulatik Danimarkaraino, antolatzen ahalegindu zen. Errege absolutua izan zen, zaldun frankoen arteko aholkulari batzar bat baldin bazuen ere; \u00abJainkoak koroatua\u00bb deitu zion bere buruari; berak izendatzen zituen apezpikuak eta abadeak; berak deituta bildu ziren kontzilioak, eta berari fideltasuna zin egitea inposatu zien pertsona libre guztiei. Konkista leku bakoitzean konderria antolatu zuen, eta legeak araudi batean bildu zituen.\nBestalde, Karolingiar Pizkundea deitutako berpizkunde kultural garrantzitsuaren bultzatzailea izan zen. Izan ere, bere jauregian eskola bat sortu zuen, monasterioetan arte-lantegiak ugaldu zituen, eta garaiko jakintsuak biltzen ahalegindu zen: Alkuino Yorkekoa, Petri Pisakoa, Paulo Diakonoa, Eginhardo... Nekazaritza, industria eta merkataritza sustatu zituen. Hala, bada, alde batetik kristautasuna hedatu zuen; bestetik, Ekialdearekin merkataritza harremanak berrabiarazi zituen. Hil aurretik, 813an, Ludoviko Pio semea koroatu zuen. Eginhardok idatzi zuen Karlomagnoren biografia.\nOndorengoak.\nKarlomagnoren 10 emazte eta ohelagun ezagutzen dira; haietako zortzirekin 20 seme-alaba izan zituen."}
{"id": "10494", "revid": "360", "url": "https://eu.wikipedia.org/wiki?curid=10494", "title": "Martin Luther King, Jr.", "text": ""}
{"id": "10495", "revid": "237", "url": "https://eu.wikipedia.org/wiki?curid=10495", "title": "Nobel", "text": ""}
{"id": "10496", "revid": "6327", "url": "https://eu.wikipedia.org/wiki?curid=10496", "title": "Mediterraneo", "text": ""}
{"id": "10497", "revid": "646", "url": "https://eu.wikipedia.org/wiki?curid=10497", "title": "Mahatma Gandhi", "text": "Mahatma Gandhi (; Porbandar, India, 1869ko urriaren 2a - New Delhi, India, 1948ko urtarrilaren 30a) abokatua, politikaria eta buruzagi erlijiosoa izan zen. Mah\u0101tm\u0101 Gandhi izenaz egin zen ezaguna (sanskritoz: \"\", \u00abarima handia\u00bb), Gandhik berak izen hori gaitzetsi zuen arren. Indiako estatuaren sortzaileetariko bat izan zen, eta \"Bapu \"izena ere ematen diote han, gujarateraz \u0aac\u0abe\u0aaa\u0ac1 \"b\u0101pu \"hitzak \u00abaita\u00bb esan nahi baitu. Gandhiren filosofiak bakezaletasuna iraultzarako bitarteko gisa aldarrikatzen du. Bizitza osoan, mota guztietako indarkeriaren aurka egin zuen. Ekonomiari buruz, uste zuen kapitala ez dela lanaren gainetik jarri behar, ezta alderantziz ere, bi ideiak arriskutsuak zirelako. Oreka aurkitu behar zen, biak zirelako garrantzi handikoak garapenerako. Oso bizimodu apala izan zuen, soinean zeramatzan arropak berak egiten zituen. Begetarianoa zen.\nXIX. mendean erreforma garrantzitsuak gertatu ziren Indian. Mugimendu horiek hinduismo tradizionala, erreforma sozial eta ideia politiko berriekin elkartzea zuten helburu. Arlo horretan, Gandhik eragin handia izan zuen. 1918tik aurrera, indiar mugimendu nazionalistaren buruzagia izan zen. Borrokatzeko metodo berriak ezarri (grebak, gose grebak) eta borroka armatuari uko egin zion, britainiar dominatzaileei eusteko bakezaletasuna bultzatuz. Kontzientziari egin behar zitzaion so eta desobedientzia zibila ere aldarrikatu zuen; tradizio indiarretara itzultzeko deia egin zuen. Lev Tolstoirekin gutunak gurutzatu zituen, bortizkeriaren aurkako kontzeptuan haren eragina baitzegoen. Gatzaren martxa egin zuen, gatzaren gaineko zergaren aurkako manifestazio handi batek India osoa zeharkatu ondoren.\nAskotan espetxeratu zuten eta berehala hartu zuten heroi ospea. 1931n, Londresen izan zen hitzaldi bat ematen eta Indiaren independentzia aldarrikatu zuen. Kongresuan, eskuinarekin elkartu zen eta Nehru bere jarraitzailearekin arazoak izan zituen, hura ezkerraren ordezkari baitzen. 1942an, Londresek Richard Stafford Cripps bidali zuen bitartekari nazionalistekin negoziatzeko, baina ez zuten irtenbiderik aurkitu eta erradikalizatu egin ziren. Gandhi eta Kasturba emaztea kartzelan sartu zituzten, eta hantxe hil zen andrea. Berak, berriz, 21 eguneko baraualdia egin zuen.\nIndiaren independentziarako funtsezko eginkizuna egin zuen, baina Pakistan banatu izanak asko desanimatu zuen. Independentziaren ondoren, Gandhi Indiako gizartea eraldatzen saiatu zen eta maila behereneko kastak integratzeko ahalegina egin zuen (\"shudr\u00e1\" edo esklaboak, \"pariak\" edo ukiezinak eta \"mlecha\" edo barbaroak), nekazari guneak garatzen saiatu zen bezalaxe. Ez zituen Indiaren independentziaren ondoren etorri ziren erlijio istiluak ontzat hartu; aitzitik, hinduen lurraldeetako musulmanak defendatu zituen. Horregatik, 1948ko urtarrilaren 30ean, 78 urte zituela, Nathuram Godsek, indiar integrista fanatikoak hil zuen. Errautsak Ganges ibaira bota zituzten.\nHaren printzipioek gerora arrazismoaren aurka eta demokraziaren alde borroka egin izan duten pertsonaia ugari inspiratu zituzten; besteak beste, Martin Luther King, Jr. eta Nelson Mandela.\nBizitza.\nGaztaroa.\nMohandas Karamchand Gandhi 1869ko urriaren 2an jaio zen, Guhindu Modh Baniya familia hinduan, Porbandar hirian, Kathiawar penintsulako kostaldeko herria. Aita Karamchand Porbandarreko \"diwan\" edo ministro nagusia zen, eta lau aldiz ezkondu zen. Haren lehen bi emazteak gazte hil ziren, bakoitza alaba batez erditu ondoren, eta hirugarren ezkontza seme-alabarik gabekoa izan zen. 1857an, Karamchandek hirugarren emazteari baimena eskatu zion berriro ezkontzeko. Horrela ezkondu zen Putlibairekin, eta hiru seme-alaba izan zituzten hurrengo hamarkadan: lehen seme Laxmidas 1860an; Raliatbehn alaba 1862an; Karsandas bigarren semea 1866an, eta 1869ko urriaren 2an, azken semea, Mohandas.\nFamiliaren jatorri erlijiosoa eklektikoa zen. Aita hindua zen, eta ama familia hindu batekoa. Oso jainkotiarra zen eta harengan izugarrizko eragina izan zuen, \"eguneroko otoitzik gabe otorduak hartzea pentsatzen ez zuena... boto gogorrenak hartuko zituen, eta zalantzarik gabe mantendu. Bi edo hiru baraualdi jarraian mantentzea ez zen ezer berarentzat.\"\nBederatzi urte zituela, Rajkoteko tokiko eskolan sartu zen, bere etxetik gertu. Han, aritmetika, historia, gujaratera eta geografia landu zituen, eta ondoren batxilergoa. Batez besteko ikaslea zen, sari batzuk irabazi zituen, baina lotsatia eta isila zen, jolasetan interesik ez zuelako. Haren laguntzaile bakarrak liburuak eta eskola ikasgaiak ziren.\n1883ko maiatzean, 13 urterekin Kasturbai Makhanji Kapadia 14 urteko neskarekin ezkondu egin zuten, ezkontza antolatuaz, eskualde eta garai hartako ohituren arabera. Prozesuaren ondorioz, urtebete galdu zuen eskolan, baina gerora ikasketak azkartzea lortu zuten. Haren ezkontza gertaera bateratua izan zen, anaia eta lehengusua ere ezkondu egin zituztelako. Ezkontza eguna gogoratuz, geroago idatzi zuen, \"ezkontzari buruz ez genekien gauza handirik, guretzat arropa berriak eramatea, gozokiak jatea eta senideekin jolastea besterik ez zen izan\". Tradizioa zen bezala, emazte nerabeak denbora luzea igaro behar zuen gurasoen etxean, senarrarengandik urrun.\n1885 amaieran, aita hil zitzaion, Gandhik 16 urte zituela, eta 17 urteko emazteak lehen haurra izan zuen, egun gutxi batzuk soilik bizirik iraun zuena. Bikoteak beste lau seme izan zituzten gerora: Harilal, 1888an Indian jaioa; Manilal, 1892an eta hau ere Indian jaioa; Ramdas, 1897an Hegoafrikan jaioa; eta Devdas, 1900. urtean jaioa, hau ere Hegoafrikan.\n1887ko azaroan, 18 urterekin, batxilergoa amaitu zuen Ahmedabaden, eta 1888ko urtarrilean, Bhavnagar estatuko Samaldas Collegen matrikulatu zen, orduan eskualdeko unibertsitate mailako hezkuntzako titulua ematen zuen erakunde bakarrean, baina familia behartsua zuen, eta ordain zezakeen unibertsitate merkeena utzi eta Porbandarera itzuli zen, familiarengana.\nHiru urte Londresen.\nPorbandarera iritsitakoan, Mavji Dave Joshiji apaiza eta familiako lagunak Gandhiri eta bere familiari gomendatu zien Londresen zuzenbide ikasketak egitea kontuan hartu behar zuela. Ama ez zegoen eroso Gandhik emaztea eta familia utzi, eta etxetik oso urruti joan behar zelako. Osaba Tulsidas ere ilobari ideia burutik kentzen saiatu zen, baina Gandhik joan egin nahi zuen: emaztea eta ama konbentzitzeko, bere amaren aurrean promes egin zuen haragia, alkohola eta emakumeak baztertu egingo zituela. Anaia Laxmidasek, jada abokatua, animatu zuen Londresko ikasketa planarekin, eta laguntza eskaini zion. Azkenean Putlibaik bere baimena eta bedeinkapena eman zizkion.1888ko uztailean, Kasturba emazteak, Harilal lehenbiziko semea izan zuen.\n1888ko abuztuaren 10ean, Gandhik 18 urte zituela, Porbandar utzi eta Mumbaira abiatu zen, han irailean itsasoratzeko Londreserako bidaian. Iritsitakoan, Londresko Unibertsitateko University Collegen matrikulatu zen. Bertan, zuzenbidea eta jurisprudentzia ikasi zituen, eta bere haurtzaroko lotsa eta auto-erretiro joera segitzen bazuten ere, publikoki hitz egiteko praktiketako talde batean sartu zen, eta abokatua izateko zuen gabezia hori\u00a0gainditu egin zuen.\nLondreseko bizitzan amari egindako agintzak eragin zuten. Ohiturak \"ingelesak\" hartzen saiatu zen, dantza ikasketak barne. Hala ere, ezin zen ohitu egoitzako janari begetariano ahulera eta maiz gose zen. Henry Salten idazkiek eraginda, Londreseko Elkarte Begetarianoan sartu zen, eta batzorde betearazlerako aukeratu zuten, Arnold Hills bertako presidentearen eta onuradunaren babesean.\n1891ko ekainean, 22 urterekin, abokatu jarduteko titulua lortu zuen, eta Indiara itzuli zen. Han zela jakin zuen ama hil zela Londresen zen bitartean, familiak albistea gorde ziolako. Bombayn zuzenbide praktika bat ezartzeko saiakerak huts egin zion, lekukoak ezin izan baitzituen psikologikoki aztertu. Rajkotera itzuli zen, eta auzi-jartzaileen eskaerak idazteko bizimodu apala eginez bizi izan zen, britainiar ofizial batek galarazi zion arte.\n1893an, Kathiawarko merkatari musulman bat Gandhirekin harremanetan jarri zen, Abdullah garraio negozio arrakastatsua zuelako Hegoafrikan. Johannesburgeko bere lehengusuak abokatu bat behar zuen, eta nahiago zuten Kathiawari jatorrizkoa zen norbait. Gandhiri 105 librako soldata (~ 17.200 $, 2019ko balioan) eta bidaia-gastuak eskaini zizkion. Eta onartu zuen, jakinik gutxienez urtebeteko konpromisoa izango zuela Hegoafrikan, artean Britainia Handiko Inperioaren zati bat zen lurraldean.\nEskubide zibilen aktibista Hegoafrikan (1893-1914).\n1893ko apirilean, 23 urte zituela, Hegoafrikara abiatu zen abokatu izateko. Guztira 21 urte eman zituen bertan, eta han garatu zituen bere ikuspegi etikoak eta politikoak.\nHegoafrikara iritsi eta berehala, Gandhik diskriminazioari aurre egin behar izan zion, bere larruazalaren koloreagatik eta jatorriagatik, zuritzat joa ez zen jendea guztia bezala. Ez zitzaion baimenik eman diligentzietan Europako bidaiariekin batera esertzeko, eta gidariaren ondoan lurrean esertzeko esan zioten, eta uko egin zionean jo egin zuten. Beste behin lurrera bota zuten etxe baten ondoan oinez ibiltzera ausartzeagatik. Eta beste kasu baten trenetik kanporatu zuen Pietermaritzburgen, lehen klaseko bagoia uzteari uko egiteagatik. Tren geltokian eseri zen, eta gau osoan dardaraka eta pentsatuz eman zuen, Indiara itzuli behar ote zen edo Hegoafrikan bere eskubideen alde protesta egin. Protesta egin zuen eta hurrengo egunean trenera igo ahal izan zen. Beste gertakari batean, Durbango auzitegi bateko magistratuak turbantea kentzeko agindu zion, eta hori ere ukatu egin zuen. Indiarrei ezin zitzaien Hegoafrikako bide publikoetan ibiltzen utzi, eta horren ondorioz, Gandhi polizia batek inongo abisu barik ostikoz jaurti zuen espaloitik bidera.\nGandhi Hegoafrikara iritsi zenean, bere burua \"britainiar lehenengo, eta bigarren indiar\" zela pentsatzen zuen, India Britainia Handiko parte baitzen. Baina britainiarrek harekin eta beste indiarrekin zuten jokaera ikusita, sakonki gogaitu zen. Umiliagarria iruditu zitzaion, nola zenbait pertsonak ohorea edo nagusitasuna edo plazera senti zezaketen horrelako praktika ankerrekin. Gandhi Britainiar Inperioan zegoen jendea zalantzan jartzen hasi zen.\nKontratua bukatu zitzaionean, Indiara itzultzeko prestatu zen. Durbanen agurtzeko festa antolatzen ari zirela, KwaZulu-Nataleko Asanblada Legegilean indiarrak botorik gabe utziko zituen legea prestatzen ari zirela jakin zuen egunkarian. Bertan behera utzi zituen Indiara joateko asmoak eta eskariak egiteari ekin zion, bai KwaZulu-Nataleko asanbladari, baita britainiar gobernuari ere, legea onartua izan ez zedin. Ez zuen helburua lortu eta legeak aurrera egin zuen, baina Hegoafrikako indiarrek jasaten zuten arraza diskriminazio gaineko arreta erakarri zuen. Egonaldia luzatuz, 1894an, KwaZulu-Nataleko Legebiltzarreko Alderdi Indiarra sortu zuen eta, erakunde honekin, Hegoafrikako indiar komunitatea bildu zuen, prentsa eta gobernuari diskriminazio eta eskubide zibilen urratzeen ebidentzia ugari bidaliz.\nIndiara joan zen emaztea eta seme-alaben bila eta, 1897ko urtarrilean, berriro itzuli zen Hegoafrikara. Arraza zuriko gizon talde batek eraso egin eta egurra eman zion. Ondoren, bere bizitza osoan zehar egin zuenari jarraituz, ez zituen salatu.\nBoerren aurkako gerraren hasieran, Gandhik indiarrak parte hartu beharrean zeudela uste zuen, eskubide osoko hiritar izan nahi bazuten. Borrokan egingo ez zuten boluntario taldeak antolatu zituen, britainiarrei laguntzeko. Hala ere, gerra amaitutakoan, indiarren egoerak ez zuen onera egin.\n1906an, Transvaaleko gobernuak indiar orok erregistratu behar zuela xedatzeak protesta itzela eragin zuen Johannesburgon. Hura izan zen Gandhik \"satyagraha\", biolentziarik gabeko protesta, erabili zuen lehen aldia. Gandhik indiarrak lege berriaren aurkako protestara animatu zituen, baina bortizkeriarik gabe eta gobernuak ezarritako zigorra jasanez. Desafioak zazpi urtez iraun zuen eta milaka indiar kartzelatu, jipoitu eta fusilatu ere egin zituzten. Erregistratzeari uko egin zioten eta derrigortutako erregistro txartelak erre zituzten, beti biolentziara jo gabe. Gobernuak indiarren protesta erreprimitzea lortu zuen, baina atzerrian izan zuten Hegoafrikako gobernuak erabiltzen zituen metodo bortitzen berri, eta Jan Christian Smuts jeneralak Gandhirekin irtenbide bat negoziatu behar izan zuen.\nHegoafrikan izan zen bitartean, Gandhik indiarren arraza jazarpenean jarri zuen arreta baina, afrikar beltzenak, ordea, alde batera utzi zituen. Zenbait kasutan, haren jokabidea arrazako estereotipoen alde zegoen afrikarren esplotazioari dagokionez. 1896ko irailean egindako hitzaldian, Gandhik salatu zuen Hegoafrikako britainiar koloniako zuriak Indiako hinduak eta musulmanak \"Kaffirren mailara\" degradatzen ari zirela. Ikerlari batzuk aipatzen dute Gandhiren ustez garai hartan indiarrak eta hegoafrikar beltzak desberdinak zirela. Horrela, 24 urte zituela, 1895eko Natal Batzarrentzako legezko idazkia prestatu zuen, indiarrentzako boto eskubidea eskatuz. Gandhik arrazen historia aipatzen zuen, Europako orientalisten iritziak aipatuz: \"anglosaxoiak eta indiarrak ariar adar beretik edo indoeuropar herriengandik datozela\", eta argudiatu zuen indiarrak ez liratekeela afrikarrekin taldekatu behar. \nUrte batzuk geroago, Gandhik eta kideek erizain bezala afrikarrei lagundu zieten, eta arrazakeriaren aurka aritu ziren, Nelson Mandela Bake Nobel Sariaren arabera. Gandhiren irudi orokorra, bere hilketaren ondoren berrasmatu egin zen, beti santua izan balitz bezala agerraraziz. Egiaz, bizitza konplexuagoa izan zuen, egiazko kontraesanak izan zituen, eta denboran zehar eboluzionatu egin zen. Aitzitik, Afrikako aditu batzuek adierazten dute badela frogarrik Gandhik eta indiar jatorriko hegoafrikarrek lankidetza historia aberatsa dutela, apartheidaren jazarpenaren aurka agertuz.\nHegoafrikar beltzek boto eskubidea lortu ondoren (1994), Gandhiri hainbat monumentu eraiki zizkioten, heroi nazional gisa aldarrikatuta.\nIndiako independentziaren aldeko borrokan (1915-1947).\n1915ean, Gandhi Indiara itzuli zen. Garai horretarako, bizimodua aldatuta zuen, Indiako ohitura tradizionalenak praktikan jarriz. Egunkari bat sortu eta abokatu lanetan hastekotan ibili zen, baina Gopal Krishna Gokhalek, Indiako Kongresu Nazionaleko Kongresuko Alderdiaren funtsezko liderrak, nazioarentzako garrantzi handiko pertsona zela sinestarazi zion, eta nazioarteko ospea lortua zuela Indiako nazionalista, teoriko eta komunitate-antolatzaile bezala. Gokhalek, bere moderazioagatik eta sistema barruan lan egiteko ahaleginagatik ezaguna zenak, Gandhi Kongresuan sartu zuen, Indiako politikan eta indiar pertsonen arloetan lanean aritzeko batez ere. Gandhik Gokhaleren planteamendu liberala hartu zuen, britainiar tradizio \"whiggishetan\" oinarrituta, eta Indiar itxura eman ondoren. Gandhi eta emazte Kasturba India osoan bidaiatzen aritu ziren. Korrespondentzia aberatsa zeraman pertsonaia garrantzitsuekin eta dietarekin esperimentatzen jarraitu zuen, erlijioan, filosofian, eta batez ere politikan sakonduz.\nGandhik Kongresuko lidergoa 1920an hartu zuen, eta eskariak handitzen hasi zen harik eta 1930eko urtarrilaren 26an Indiako Kongresu Nazionalak Indiako independentzia deklaratu zuen arte. Britainiarrek ez zuten aitorpena onartu, baina negoziazioak aurrera egin zuten, Kongresuak 1930eko hamarkadan probintzietako gobernuetan protagonismoa hartuz. Gandhik eta Kongresuak sostengu kendu zieten Raji, erregeordeak 1939ko irailean Alemaniari gerra deklaratu zionean kontsultarik egin gabe. Tentsioak handitu egin ziren, eta Gandhik berehalako independentzia eskatu zuen 1942an. Britainiarrek bera eta milaka Kongresu-kide espetxeratuz erantzun zuten. Bitartean, Liga Musulmana Britainia Handiarekin lankidetzan aritu zen, eta Gandhiren oposizio gogorraren aurka, Pakistango Estatu musulman guztiz bereizia eskatu zuten. Azkenean, 1947ko abuztuan britainiarrek India eta Pakistanen lurrak banatu zituzten, Gandhik onartu ez zituen baldintzetan.\nLehen Mundu Gerran izan zuen rola.\n1918ko apirilean, Lehen Mundu Gerrako azken garaian, erregeordeak Delhiko Gerra Konferentzia batera gonbidatu zuen Gandhi. Gandhik adostu egin zuen aktiboki indioak gerrarako errekrutatzea. Hegoafrikan 1906ko Zuluen aurkako Gerran, eta 1914an Lehen Mundu Gerraren hasieran, anbulantzien zerbitzurako boluntarioak errekrutatu zituen bitartean, oraingoan Gandhi soldaduak errekrutatzen saiatu zen. 1918ko ekaineko \"Errekrutatze deia\" izenburuko eskutitzean, Gandhik honakoa idatzi zuen \"Horrelako egoera bat aurrera eramatekotan geure burua defendatzeko gaitasuna izan beharko genuke, hau da, armak eramateko eta erabiltzeko gaitasuna... Nahi badugu. Armak ahalik eta ondoen erabiltzen ikastea, armadan sartzea da gure eginbeharra\". Hala ere, erregeordetzako idazkari pribatuari idatzitako gutunean adierazi zuen\" pertsonalki ez duela hilko edo zaurituko inor, lagun edo etsai.\"\nGandhiren gerrarako errekrutazio kanpainak indarkeriarik ezaren gaineko koherentzia zalantzan jarri zuen. Gandhiren idazkari pribatuak adierazi zuenez, \"Ahimsa\" ez-biolentziaren bere sineskeria, eta bere errekrutazio kanpainaren arteko koherentziaren auzia planteatu zen ez soilik orduan, gerora ere eztabaidatua izan da.\"\nChamparan eta Khedako asaldurak.\nGandhiren lehen lorpen nagusia 1917an iritsi zen, Bihar probintziako Champarango agitazioarekin. Tokiko nekazariek britainiar jabeen aurka jo zuten, horiek administrazioaren babesa izan arren. Nekazariak Indigofera haztera behartuta zeuden, indigo tindagaia lortu ahal izateko zereal bat. Baina koloratzailearen eskaria bi hamarkadetan zehar murrizten ari zen, eta zereala prezio finkoan saldu behar zuten. Horrekin pozik ez, eta nekazariak Gandhiri deitu zioten, Ahmedabadenera joateko. Indarkeriarik gabeko protesta estrategia jarraituz, Gandhik administrazioa ezustean hartu zuen, eta kontzesioak lortu zituen agintarien aldetik.\n1918an, Kheda probintzia uholdeek eta goseteak jo zuten eta nekazariek zergak arintzea eskatzen zuten. Gandhik bere egoitza Nadiadera eraman zuen, eskualdeko laguntzaile eta boluntario berrien partaideak antolatuz. Kooperazio-ezaren teknika erabiliz, Gandhik sinadura kanpaina bat hasi zuen, non nekazariak diru sarrerak ez ordaintzeko konpromisoa hartzen zuen, lurra konfiskatzeko mehatxupean. \"Mamlatdars\" eta \"talatdars\" zerga biltzaileek ere, asaldurara boikot soziala eginaz gehitu ziren. Gandhik gogor lan egin zuen, nazio osoan agitazioari laguntza publikoa emateko. Bost hilabetez administrazioak uko egin zion, baina azkenean 1918ko maiatzaren amaieran, Gobernuak xedapen garrantzitsuak jarri zituen eta diru sarreren zerga ordaintzeko baldintzak lasaitu, gosetea amaitu arte.\nKhilafat mugimendua.\n1919an, Lehen Mundu Gerraren ondoren, 49 urteko Gandhik musulmanen lankidetza politikoa bilatu zuen britainiar inperialismoaren aurkako borrokan, Mundu Gerran garaitu zuten Inperio Otomandarraren alde eginez. Gandhiren ekimen honen aurretik, India britainiarrean hinduen eta musulmanen arteko istilu erlijiosoak ohikoak ziren, esate baterako, 1917-18 urteetako iskanbilak. Gandhik jada britainiar koroa babestu zuen baliabideak eman eta soldadu indiarrak kontratatuz, Europan britainiarrek gerrari aurre egiteko. Hein batean, Gandhiren ahalegin honek bultzatu zuen britainiarrek Lehen Mundu Gerra amaitu ondoren indiarrei emandako autogobernuaren promesa. Baina bete ordez, Erresuma Batuak erreforma txikiak eskaini zituen, eta Gandhi etsita geratu zen. Orduan, Gandhik bere \"satyagraha\" (desobedientzia zibila) asmoak iragarri zituen. Kolonia britainiarreko funtzionarioek beren kontagailua mugitu zuten Rowlatt Legea pasatuz, Gandhiren mugimendua blokeatzeko. Legeak britainiar gobernuari desobedientzia zibilaren parte-hartzaileei gaizkiletzat tratatzeko baimena onartzen zien, eta oinarri juridikoa eman zien edonori \"atxiloketa prebentibo mugagabea, atxiloketa berrikuspen judizialik gabe, edo epaiketaren beharrik gabe\" ezartzeko.\nGandhiren ustez, hinduen eta musulmanen arteko lankidetza beharrezkoa zen britainiarren aurka aurrerapen politikoa egiteko. \"Khilafat\" mugimendua baliatu zuen, bertan Indiako musulman sunitak, haien buruzagiak, hala nola Indiako estatu printziarren sultanak eta Ali anaiak, turkiar kalifa hartu zuten komunitate islamiar sunitaren elkartasun ikur bezala. Baina Gandhik \"Khilafat\" mugimenduari babesa emateak lorpen nahasiak ekarri zituen. Hasieran musulmanen atxikimendua Gandhirentzat laguntza handia izan zen. Hala eta guztiz ere, Rabindranath Tagore barneko buruzagi hinduak zalantzan jarri zuen Gandhiren buruzagitza, hein handi batean, Turkiako Sunifa Islamiar Kalifa aitortu edo babestearen aurka zeudelako.\nGandhiren proiektuak behin-behinean hinduen eta musulmanen arteko indarkeria komunala gelditu zuen. Komunitateen arteko armoniaren frogak eskaini zituen Rowlatt satyagraha manifestazio bateratuetan, Gandhiren izena britainiarrei buruzagi politiko gisa altxatuz. Baina Khilafat mugimenduak Muhammad Ali Jinnah baztertu zuen, eta bere laguntza kenduz Mendebaldeko eta Ekialdeko Pakistanen eskaera egin zuen. Horren ondorioz, 1922. urtearen amaieran Khilafat mugimendua erori egin zen, eta Gandhik musulmanen babesa galdu zuen neurri handi batean. Buruzagi eta ordezkari musulmanek Gandhi eta bere Kongresutik alde egin zuten, eta berriro hasi ziren hinduen eta musulmanen arteko gatazkak, matxinatuen arteko hilketa erlijiosoak suertatuz hiri askotan.\nKooperaziorik eza.\nBerroegei urte zituela, 1909an idatzi zuen \"Hind Swaraj\" liburuan zioenez, Indian britainiar agintea indioen lankidetzarekin ezarri zen eta lankidetza horren ondorioz bakarrik iraun zuen. Indiarrek lankidetzari uko egingo baliote, britainiar agintea erori egingo litzateke eta \"Swaraj\"a \u2014independentzia\u2014 nagusitu.\n1919ko otsailean, Gandhik Indiako erregeordeari ohartarazi zion, kablezko komunikazio bidez, britainiarrek Rowlatt Legea ezartzen bazuten, desobedientzia zibila hasteko deia egingo ziela indiarrei. Britainia Handiko gobernuak ezikusiarena egin zuen eta legea onartu, adieraziz mehatxuak ez zituela kontuan hartuko. Satyagraha desobedientzia zibilak jarraitu zion onarpenari, jendea Rowlatt Legearen aurka protesta egiteko elkartuz. 1919ko martxoaren 30ean, britainiar soldaduek su egin zuten batzarrean bakean bilduta zeuden armatu gabeko pertsonen aurka.\nJendea matxinatu egin zen erantzun gisa. 1919ko apirilaren 6an, hinduen jai egunean, Gandhik jendetzari eskatu zion gogoratzeko britainiarrak ezin zirela zauritu edo hil, eta bakearekiko frustrazioa adierazteko, britainiar ondasunak boikotatzera eta zituzten jantzi britainiarrak erretzera deitu zituen. Indarkeriarik eza azpimarratu zuen, ez britainiarrekin ez eta elkarren artean, nahiz eta arerioek indarkeria erabili. India osoko komunitateek protesta egiteko kopuru handiagoak biltzeko asmoa iragarri zuten. Gobernuak Delhin ez sartzeko ohartarazi zuen, baina Gandhik aginduari uko egin zion. Apirilaren 9an atxilotu egin zuten.\nJendea matxinatu egin zen. 1919ko apirilaren 13an, Amritsar parkean bildu ziren emakumeak haurrekin, eta britainiar ofizial batek, inguratu eta bere tropei tiro egiteko agindu zien. Ondorioa Jallianwala Baghko (edo Amritsareko) sarraskia izan zen, ehunka sikh eta hindu zibil erailez. Azpi-kontinentean zehar haserrea hedatu zen, baina britainiar batzuek eta zenbait hedabide britainiarrek erantzun egokia izan zela aldarrikatu zuten. Gandhik, Amritsarreko sarraskiaren biharamunean, ez zituen britainiarrak kritikatu eta horren ordez, bere herrikideak kritikatu zituen britainiar gobernuaren gorrotoaren aurka maitasuna ez erabiltzeagatik. Gandik jendeari eskatu zion indarkeria guztia geldiarazteko, ondasunen suntsipen guztiak geldiarazteko, eta heriotza sortzen zuten matxinadak saihesteko.\nGertatzen ari ziren istiluek, sarraskiek eta britainiarren erantzunak, zera berretsi zioten Gandhiri: indiarrek sekula ez zutela tratu bera lortuko britainiar agintarien menpe, eta bere arreta \"Swaraj\" edo autogobernuan eta independentzia politikoan jarri zuen. 1921ean, Gandhi Indiako Kongresu Nazionaleko buru izatera iritsi eta Kongresua berrantolatu egin zuen. Kongresua haren alde zegoenez, musulmanen laguntzaz \"Khilafat\" mugimendua sustatu zuen, Turkian kalifatza berrezartzeko.\nSalt Satyagraha (Gatzaren Martxa).\n1924an espetxetik askatu zuten ondoren, 1920ko hamarkadaren bigarren erdian, Gandhik \"Swaraj\"a lortzeko asmoekin segitzen zuen. Kalkutako Kongresuan 1928ko abenduan emandako ebazpen baten bidez, britainiar gobernuari adierazi zion Indiari menpeko egoera estatusa ematen ez bazion, herrialdeari erabateko independentzia lortzeko kooperazio ezaren kanpaina berri bati ekiteko eskatuko ziola. Hala ere, lider musulman batzuk zalantzan jarri zituzten Gandhiren baloreak eta biolentziaren kontrako jarrera. Eta lider hindu askok, aldiz, independentzia berehala lortzeko eskaera bultzatu zuten. Gandhik bere deialdia urtebeteko epera jaitsi zuen, biren ordez.\nBritainiarrek haren proposamenari ez zioten aldeko erantzunik eman. Lord Birkenhead eta Winston Churchill bezalako britainiar buruzagi politikoak \"Gandhiren ateraldien\" aurka agertu ziren, Indiako eskaerak ondo ikusten zituzten europar diplomatikoekin izandako eztabaidetan. 1929ko abenduaren 31n Indiako bandera zabaldu zen Lahoren, eta Gandhik 1930eko urtarrilaren 26an Indiako Independentzia Eguna ospatzera eraman zuen kongresua. Egun hori Indiako beste erakunde guztiek ospatu zuten. Ondoren, Gandhik beste \"Satyagraha\" bat jarri zuen abian1930eko martxoan, gatzari buruzko zergaren aurka. Aurretik ultimatum bat bidali zion Indiako erregeorde Lord Irwini martxoaren 2an, gutunean britainiar agintaria gaitzetsiz. \u201cMadarikazio\" bezala deskribatu zuen \"milioika hindu memelo ustiatu dituen sistema progresibo bat, eta administrazio zibil eta militar izugarri garesti batek ... Politikoki morrontzara murriztu gaitu\". Gandhik gutunean gehitzen zuen erregeordearen soldata \"Indiako batez besteko errenta baino bost mila aldiz handiagoa zela.\" Eta britainiarren bortizkeria indiarren biolentzia ezaz gainditua izango zela.\nEkimena martxoaren 12tik apirilaren 6ra Dandirainoko Gatz Martxan nabarmendu zen. Bertan, 78 boluntariorekin batera, Ahmedabadetik Dandirako 387 kilometroak ibili zituen gatza berak egiteko, legeak hausteko asmoarekin. Martxak 25 egun behar izan zituen 240 mila egiteko (390 km inguru), eta Gandhik askotan eman zituen hitzaldiak jendetza handien aurrean. Amaieran, milaka indio batu zitzaizkion Dandin. Maiatzaren 5ean, 1827ko araudi baten oinarrituta espetxeratu egin zuten, protesta antolatzeagatik. Beraz, maiatzaren 21ean Dharasanako gatz lanetan egin zuten protesta Gandhiren zuzeneko parte hartzerik gabe burutu zen. Webb Miller amerikar kazetaria beldurtuta zegoen britainiarren erantzunarekin, eta honakoa idatzi zuen\u02d0\n\"Erabateko isiltasunean Gandhiren gizonak altxatu eta kartzelatik ehun metrora gelditu ziren. Zutabe harritsu bat jendetzatik aurreratu zen, hobiak zulatuz eta alanbre hariztatuaren babestuta etxera hurbildu zen. Zain zeuden indiar polizien agintariaren ordena militar bat entzun ala, polizia batzuk lasterka joan ziren protestan zeuden aurrenekoen aurka, buruetan kolpeak emanaz altzairuzko lathisekin [banbu luzez egindako makilak]. Martxako inork ez zuen beso bakar bat altxatu kolpeak saihesteko. Orratzak bezala erori ziren. Nengoen lekutik, entzun egiten nituen makilen kolpe bortitzen danbadak babesik gabeko burezurretan... Kolpekatutakoak sakabanatuta erortzen ziren, konorte barik edo burezurrak eta sorbaldak hautsita.\"\nOrduetan zehar jarraitu zuten, eta 300 manifestari edo gehiago jipoitu zituzten, asko larri zaurituz, eta bi hil egin zituzten. Inoiz ez zuten erresistentziarik eskaini. Kanpaina hau izan zen arrakastatsuena britainiarren Indiarekiko nagusitasuna hondatzen, eta Britainia Handiak 60.000 pertsona baino gehiago espetxeratuz erantzun zuen. Kongresuaren kalkuluen arabera ordea, zifra hori 90.000koa zen. Horien artean Gandhiren tenienteetako bat zegoen, Jawaharlal Nehru.\nGandhik emakumeak errekrutatu zituen gatzaren zerga kanpainetan parte hartzeko, eta atzerriko produktuak boikotatzeko. Emakume askorentzat, bizitza publikorako beren buruarekiko konfiantza eta duintasuna igotzea suposatu zuten. Hala ere, batzuen ustez emakumeek boluntario bezala parte hartzea nahi zutela ziotenean, Gandhik\u00a0etxean baimena lortzeko eskatu zien, eta haurren zaintzak antolatzeko aukera zuten emakumeek bakarrik bat egin behar zuten. Gandhiren keinuak eta ikuspuntuak alde batera utzita, Indiako milaka emakume sartu ziren Gatz Martxan, britainiar gatz zergei eta gatz meatzearen monopolioari aurka egiteko. Gandhi atxilotu ondoren, emakumeak bere kabuz sortu zituzten piketeak dendak ixteko, bere baitan onartuz britainiarrengandiko indarkeria eta hitzezko gehiegikeriak, Gandhik inspiratutako moduan.\nGandhi, herritar heroia.\n1920ko hamarkadan Indiako Kongresuak Andhra Pradesh probintziako nekazariei eskatu zien antzezlanak sortzeko telugu hizkuntzan, Indiako mitologia eta kondairak konbinatuz, Gandhiren ideiekin lotuta. Horrela egin zuten, Gandhi Mesias moduan erretratatuz, antzinako eta Erdi Aroko Indiako buruzagi nazionalisten eta santuen berraragitze bezala. Antzerkiok nekazarien artean onespena jaso zuten kultura hindu tradizionalarekin lotuz, eta ahalegin horrek Gandhi pertsonaia herrikoia bihurtu zuen Telugu hizkuntza mintzatzen zen herrietan, Mesias bezalako figura sakratutzat hartuz.\nNegoziazioak.\nLord Irwinek ordezkatzen zuen gobernuak Gandhirekin negoziatzea erabaki zuen. Gandhi-Irwin ituna 1931. urtean sinatu zen. Britainia Handiko Gobernuak preso politiko guztiak askatzea erabaki zuen, desobedientzia zibilaren mugimendua etetearen truke. Itunaren arabera, Gandhi Londreseko mahai-inguruko biltzarretara gonbidatu zuten eztabaidatzera, Indiako Kongresu Nazionaleko ordezkari bakarra bezala. Jardunaldiak desengainua izan ziren Gandhi eta nazionalistentzat. Gandhik Indiaren independentzia eztabaidatzea espero zuen, baina britainiarrek indiar printzeen eta Indiako gutxiengoengan zentratu ziren, eta ez boterearen transferentzian. Lord Irwinen oinordekoak, Lord Willingdonek, India nazio independente bezalako planteamenduaren aurrean gogor jarri zen, eta mugimendu abertzalea kontrolatzeko eta menperatzeko kanpaina berria hasi zuen. Gandhi berriro atxilotu zuten, eta gobernuak bere eragina ezabatu nahi zuen erabat isolatuz bere jarraitzaileengandik.\nBritainia Handian, Winston Churchill politikari kontserbadore ospetsuak Gandhiren kritika gogorra eta artikulatua egin zuen bere epe luzeko planaren aurka. Churchillek sarri barregarri utzi zuen Gandhi, 1931ko hitzaldi ezagunean bezala:\n\"Kezkagarria eta higuingarria da Gandhi jauna ikustea, Erdi Tenpluko abokatu sediziogilea, orain Ekialdean ezaguna den mota bateko fakir bezala aurkezten dena, erdi biluzik urratsak emanez erregeordearen jauregian\u2026 Errege Enperadorearen ordezkariarekin berdintasun mailan hitz egin nahiez.\"\nMahai-inguru Jardunaldiak.\n1931-1932 urteetan, britainiar gobernuarekin izan zituen eztabaidetan, mahai inguruaren biltzarretan, Gandhik \u2014artean 62 urte zituen\u2014, konstituzio erreformak bilatu zituen, britainiar aginte kolonialari amaiera emateko, eta indiarrek autogobernua hasteko. Alde britainiarrak Indiar azpikontinentea kolonia bezala mantenduko zuten erreformak bilatu zituen. Britainia Handiko negoziatzaileek konstituzio erreformak proposatu zituzten, Britainia Handiko kolonia eredu batean, banaketa erlijioso eta sozialetan oinarritutako hauteskundeak finkatzen zituena. Britainiarrek Kongresuko alderdia eta Gandhiren agintea India guztiaren alde hitz egiteko kolokan jarri zuten. Horrela, Indiako erlijio buruzagi musulmanak eta sikhak gonbidatu zituzten, beraien eskakizunak lerro erlijiosoetan aztertzeko, eta baita B. R. Ambedkar ere, ukiezinen ordezkari gisan. Gandhik gogotsu egin zion aurka zatiketa komunitarioetan oinarritutako eskubideak edo irudikapenak ezartzen zituen konstituzioari, beldur baitzen ez zuela jendea elkartuko, banatuko baizik, haien egoera betikotu eta Indiako britainiarren aginte koloniala amaitzeko borroka desbideratuz.\nKongresuko politika.\n1934an Gandhik Kongresuko alderdiko kide izateari uko egin zion. Ados zegoen alderdiaren jarrerarekin, baina uste zuen dimisioa emanda, indiarrekiko ospea benetan aldatzen zuela, eta komunistak, sozialistak, sindikalistak, ikasleak, erlijio kontserbadoreak eta negozioak zituztenak barne, ahots horiek bere iritziak emateko aukera lortuko zutela. Halaber, Gandhik Rajen propagandaren xede ez izatea nahi zuen, alderdi bateko buru izateagatik.\nBigarren Mundu Gerra eta \"Utzi\" \"India\" mugimendua.\nGandhik britainiar gerraren ahaleginari laguntzarik ez ematea erabaki zuen, eta Bigarren Mundu Gerran Indiako edozein parte-hartzeren aurka egin zuen; haren ustez, India ezin zen askatasun demokratikoaren alde borrokatzen zen gerra batean parte hartu, askatasun hori Indiari berari ukatu egiten zitzaion bitartean. Era berean, nazismoa eta faxismoa gaitzetsi zituenez, Indiako buruzagi batzuen onespena lortu zuen. Hala ere, haren kanpainak ez zuen indiar askoren onarpena izan, ez eta buruzagi askorena ere, hala nola Sardar Patel eta Rajendra Prasadena: kanpaina porrota izan zen, 2,5 milioi indiarrek baino gehiagok ez zioten jaramon egin, eta boluntario sartu ziren britainiar militarrekin indar aliatuen hainbat frontetan borrokatzeko. \nGerra aurrera joan ahala, Gandhik bere independentzia eskaera indartu zuen, Mumbain 1942an egindako hitzaldian britainiarrei \"Utzi India\" eskatuz. Gandhiren eta Kongresuko Alderdiaren matxinada garrantzitsuena izan zen, Indiatik britainiarraren irteera ziurtatzeko.\nZatiketa eta independentzia.\nGandhik Indiako azpikontinentearen lerro erlijiosoen araberako zatiketaren aurka zegoen. Indiako Kongresu Nazionalak eta Gandhik britainiarrei India uzteko eskatu zieten. Hala ere, Liga Musulmanak \"Banatu eta Utzi India\" eskatu zuen. Gandhik hitzarmena proposatu zuen, Kongresuak eta Liga Musulmanak behin-behineko gobernu bat izendatuz, elkarlanean independentzia lortzea ahalbidetzeko. Hortik aurrera, zatiketaren auzia plebiszitu batek gehiengo musulmana zuen barrutietan konpon zitekeen.\nJinnahk Gandhiren proposamena baztertu eta Ekintza Zuzeneko Eguna deitu zuen, 1946ko abuztuaren 16an, musulmanak hirietan publikoki biltzeko eta Indiako azpi-kontinentea estatu musulman eta estatu ez musulmanean sartzeko proposamena babesteko. Ekintza Zuzeneko Egunak Kalkutan hinduen hilketa masiboa ekarri zuen, eta haien jabetzen suntsipena, baina polizia eta militar britainiarrek ez zuten gobernutik \u00a0indarkeria gelditzeko agindurik jaso. Ekintza Zuzeneko Egunean egindako indarkeriak Indiako musulmanen aurkako mendeku indarkeria ekarri zuen. Milaka hindu eta musulman hil ziren eta hamarnaka milaka zauritu izan ziren indarkeria zikloan ondorengo egunetan. Gandhik matxinatuen inguruko eremuak bisitatu zituen sarraskiak geldiarazteko asmoz.\nArchibald Wavell Indiako britainiar erregeorde eta gobernadore nagusia 1947ko otsailean hasi eta hiru urtez, Gandhi eta Jinnahrekin aritu zen oinarri komun bat bilatzeko, printzipioz Indiako independentzia onartu aurretik eta ondoren. Gandhiren izaera eta motiboak gaitzetsi zituen, baita haren ideiak ere: buruan ideia bakarra zuela leporatu zion, hots \"britainiar agintea eta eragina indargabetu eta \"hinduaraj\"a ezartzea\". Eta gaineratu zuen Gandhi politikari \"maltzur, gaizto, izugarri gogorra\" zela. Wavellek Indiako azpi-kontinenteko gerra zibilari beldurra zion, eta zalantzan zen Gandhi hura geldiarazteko gai izango ote zen.\nZatiketa eztabaidagarria eta bortizki eztabaidatu zen. Milioi erdi lagun baino gehiago hil ziren erlijio istiluetan, 10 milioitik 12 miliora musulman ez zirenak (gehienbat hinduak eta sikhak) Pakistanetik Indiara migratu zirenean, eta alderantziz musulmanak Indiatik Pakistanera, sortu berriak ziren India, Mendebaldeko Pakistan eta Ekialdeko Pakistaneko mugetatik zehar.\nGandhik independentzia eguna ez zuen britainiar agintearen amaiera ospatzen igaro, baizik eta bere herrialdeko bakearen alde hitz egiten Kalkutan 1947ko abuztuan. Zatiketak Indiako azpi-kontinentea indarkeria erlijiosoak harrapatu zuen, eta kaleak hilotzez bete ziren, Gandhik komunitateen bortizkeria erlijiosoa geldiarazteko barau eta protestak egin arren.\nHilketa eta hileta elizkizunak.\n1948ko urtarrilaren 30ean, bilobekin zen Birla Etxeko lorategian (orain Gandhi Smriti), otoitz bilera bat egiteko bidean, Nathuram Godse abertzale hinduak pistolaz gertutik hiru tiro bularrera egin zizkionean. Batzuen arabera, berehala hil zen, eta azken hitzak \u201c\"Hey, Rama\"!\u201d (hinduismoko jainkoetako bat) izan ziren, baina beste kronista batzuk diotenez,\u00a0Birla Etxeko logela batera eraman zuten, eta 30 minutu geroago hil zen, senideetako batek hinduko eskrituren bertsoak irakurtzen zituen bitartean.\nGodse abokatu nazionalista bat zen, eta eskuin muturreko Hindu Mahasabharekin zuen lotura. Ez zen ihes egiten saiatu, eta laster beste bost konspiratzaileak ere atxilotu egin zituzten. Delhiko Gotorleku Gorrian epaitu zituzten, eta Godsek ez zuen kargurik ukatu, ez eta inolako damurik adierazi ere. Adierazi zuen Gandhi hil zuela musulmanekiko zuen tolerantziagatik, Gandhi erantzule egin baitzuen azpikontinentea Pakistan eta Indiaren arteko zatiketaren garaiko bortizkeria eta sufrimenduengatik. Godsek subjektibismoa leporatu zion Gandhiri, eta egiaren monopolioa berak bakarrik izango balu bezala jokatzea. Errudun jo zuten, eta 1949an urkatu.\nHilketa horrek izugarri aldatu zuen egoera politikoa. Nehru haren oinordeko politiko bihurtu zen. Gandhi bizirik zegoen bitartean, Pakistanek \"estatu musulmana\" zela aldarrikatu zuen, eta Indiako talde batzuek \"estatu hindua\" izenda zezaten eskatu zuten. Nehruk Gandhiren martirioa arma politikotzat erabili zuen hindu nazionalismoaren defendatzaile guztiak isilarazteko, eta baita haren erronka politikoak ere. Gandhiren hilketa gorrotoaren eta borondate txarraren politikari lotu zion.\nHileta eta memorialak\nGandhiren heriotzaren dolua nazio osoan egin zen. Milioi bat lagun inguru batu ziren bost kilometroko hileta prozesioan Raj Ghatera iristeko Birla etxetik, hil zuten tokitik, eta beste milioi batek ikusi zuen alboetatik prozesioa pasatzen.\nGandhi erraustua izan zen hindu tradizioari jarraituz, eta errautsak hainbat kutxatan sartu ziren, India osora bidaltzeko oroitzapen zerbitzuak egiteko. Gehienak 1948ko otsailaren 12an Sangam Allahabadera bidali ziren, Ganges, Yamuna eta Saraswati hiru ibai sakratuak bateratzen diren tokira; batzuk Nilo ibaiaren iturrian sakabanatu ziren, Ugandako Jinja ondoan, eta oroitzapen plaka batek gertaera markatzen du, eta beste batzuk Girgaum Chowpatty-ra, Puneko Aga Khanen jauregira (hantxe preso politiko egon zen 1942tik 1944ra) eta Los Angelesera.\nBirla Etxea egun \"Gandhi Smriti\" izeneko memoriala da gaur egun. Erraustua izan zen Yamuna aldameneko ibaiaren inguruan, New Delhiko R\u0101j Gh\u0101t monumentu bar eraiki zen haren izenean. Bertako marmol beltzeko plataforma batek honako epigrafea darama \"H\u0113y R\u0101ma\".\nPrintzipioak, praktikak eta sinesmenak.\nGandhiren adierazpenek, eskutitzek eta bizitzak bere printzipio, praktika eta sinesmenen inguruko azterketa politiko eta akademikoak erakarri dituzte, eta baita zer eragin izan zituen. Idazle batzuek bizitza etikoa eta bakezaletasunaren eredu gisa aurkezten dute. Beste batzuek, aldiz, bere kulturak eta inguruak eragindako pertsonaia konplexuagoa, kontraesankorragoa eta eboluzionista bezala aurkezten dute.\nEraginak.\nGandhi hindu eta Jain erlijio giroan hazi zen bere jatorrizko Gujaraten, eta hauek izan ziren bere lehen eragin nagusiak, baina halaber, Hindu Bhakti santuen, Advaita Vedantaren, islamaren, budismoaren, kristautasunaren eragina ere izan zuen, baita hainbat gogoeta pertsonal eta literaturarena ere (Tolstoi, Ruskin eta Thoreau bezalako pentsalariena, adibidez). 57 urterekin Hindu Advaitista zela aitortu zuen bere erlijioaren pertzepzioari zegokionez, baina gaineratu zuen ikuspegi duvaisten eta pluralismo erlijiosoaren alde ere egiten zuela.\nGandhik Vaishnava bere ama hinduaren eragina izan zuen, eta Gujaraten aldi berean zeuden eskualdeko tenplu hindu eta santuak, zein Jain tradizioak. Cribb R.B. historialariak dio Gandhiren pentsamendua denboran zehar garatu egin zela, bere hasierako ideiak haren filosofia helduaren ardatz edo aldamio bilakatuz. Gazte heldu zion egiatasunari, kastitateari eta begetarianismoari. \nGandhiren Londresko bizimoduan hazi zituen balioak txertatu zituen. 1891n Indiara itzuli zenean, bere ikuspegia parrokiazkoa zen eta ezin zuen abokatu bezala bizitzeko lain irabazi. Horrek pentsaeran erronka jarri zion, ea praktikotasuna eta morala bat zetozen bizitzan. 1893an Hegoafrikara joanez, arazo horri irtenbidea aurkitu eta bere filosofia helduaren kontzeptu nagusiak garatu zituen.\nTolstoy\nGoian aipatutako liburuarekin batera, 1908an Leo Tolstoik \"Eskutitza Hindu bati\" (\"A Letter to a Hindu)\" idatzi zuen, adieraziz soilik maitasuna erresistentzia pasiboaren arma bezala erabiliz, indiarrek aginte koloniala indargabetu ahal izango zutela. 1909an Gandhik Tolstoiri idatzi zion Gujaratin \"Eskutitza Hindu bati\" berriro argitaratzeko aholkua eta baimena eskatuz. Tolstoi erantzun egin zion, eta biek korrespondentzia jarraitu zuten Tolstoi 1910ean zendu zen arte (Tolstoik idatziriko azken eskutitza Gandhiri bidali zion). Gutunek indarkeriarik gabeko aplikazio praktiko eta teologikoei buruzkoak dira. Gandhik bere burua Tolstoiren jarraitzailetzat zuen, izan ere, biak estatuaren agintaritzaren eta kolonialismoaren aurka agertu ziren; eta biak gorrotoa zieten bortizkeriari, erresistentzia pasiboa predikatuz. Hala ere, estrategia politikoari zegokionez oso desberdinak ziren. Gandhik inplikazio politikoa eskatu zuen; nazionalista zen eta indarkeriarik gabeko indarra erabiltzeko prest zegoen. Konpromisoa hartzekoaren aldekoa zen. Tolstoiren baserrian Gandhi eta Hermann Kallenbach sistematikoki trebatu zituzten bere ikasleak biolentziarik ezaren filosofian.\nShrimad Rajchandra\nGandhik zioen Shrimad Rajchandra poeta eta Jain filosofoa zela bere eragin handiko aholkularia. Modern Review aldizkarian, 1930eko ekainean, Gandhik idatzi zuen 1891an Bombayn egin zuela berarekin topo lehen aldiz. Hegoafrikan zegoenean Gandhik Rajchandrarekin eskutitzak trukatzen zituen, eta Kavi deitzen zion (literalki \"poeta\"). 1930ean, Gandhik idatzi zuenez: \"Horrelakoa zen, nire bihotza liluratu zuen pertsona erlijio kontuetan, orain arte beste inork ez bezala. Beste nonbait esana dut nire barne bizitza moldatzeko orduan Tolstoi eta Ruskin lehiatu zirela Kavirekin. Baina Kaviren eragina sakonagoa izan zen, zalantzarik gabe, berarekin harreman pertsonalak izan nituelako.\"\nGandhik, bere autobiografian, Rajchandrari bere \"gidari eta laguntzailea\" deitzen zion, eta bere \"babeslekua [...]\u00a0 krisi espiritualeko uneetan\". Pazientzia izateko eta hinduismoa sakon aztertzeko gomendatu zion Gandhiri.\nTestu erlijiosoak\nHegoafrikan egon zen bitartean, hinduismoaren eta Indiako beste erlijio batzuen testu filosofikoekin batera, Gandhik Biblia bezalako kristau testuak itzuli zituen, eta baita Islamekoak ere, Korana barne. Hegoafrikan zegoen Kakeroen misio bat Gandhi kristautasunera bihurtzen saiatu zen. Gandhi beren otoitzetara joaten zen, eta kristau teologia eztabaidatzen zuen haiekin, baina konbertitzeari uko egin zion, ez zuelako onartzen haien teologiak zioen bezala Kristo Jainkoaren seme bakarra izan zenik.\nSufismoa\nGandhi Hegoafrikan egon zen garaian Sufismoa, Islamaren Chishti Ordena ere ezagutu zuen. Khanqah bileretan parte hartu zuen Riversiden. Kronista batzuen arabera, Gandhik balore batzuk partekatzen zituen Vaishnava Hinduarekin, hala nola apaltasuna, debozioa eta behartsuekiko senidetasuna, sufismoan ere aurkitzen direnak. Winston Churchillek ere Gandhi fakir sufi batekin alderatu zuen.\nGerrak eta indarkeriarik eza.\nGerrako laguntza\nGandhik 1899an britainiar aldean hartu zuen parte Hegoafrikako gerran boerren aurka. Garai hartan Herbehereetako boer kolonoek eta britainiar inperialek baztertu egiten zituzten gutxiagotzat jotzen zuten koloretako arrazak, eta Gandhik gerora idatzi zuen Boer gerrako bere sinesmen gatazkatsuei buruz. Bere esanetan, \"gerra deklaratu zenean, nire sinpatia pertsonal guztiak boerrentzat ziren, baina britainiarrekiko leialtasunak gerra hartan britainiarrekin parte hartzera bultzatu ninduen\". Gandhiren esanetan, britainiar herritar bezala eskubideak eskatzen zituenetik, britainiar indarren zerbitzura ere betebehar bat zuela uste zuen.\nLehen Mundu Gerran (1914\u20131918), 50 urte inguru zituela, Gandhik britainiarrei eta bere indar aliatuei babesa eman zien, indiarrek britainiar armadaren kide izateko errekrutatuz, Indiako kontingentea 100.000tik 1.1 milioitik gora handituz. Indiako jendea animatu egin zuen gerraren alde baten borrokatzera Europan eta Afrikan, beren bizitzaren kontura bazen ere. Bakezaleek Gandhi kritikatu egin zuten praktika horiek defendatzen zituelako. Sankar Ghoseren esanetan, \"eromena izango litzateke niretzat lotura dudan gizartearekin harremana haustea.\" Keith Robbinsen arabera, kontratazio ahalegina neurri batean britainiarren promesagatik izan zen, Lehen Mundu Gerran amaitu ondoren indiarren autogobernuaren berreraikuntzan laguntzeko. Gerra ostean baina, britainiar gobernuak ordez erreforma txiki batzuk besterik ez zituen eskaini, eta horrek Gandhi etsitu egin zuen. Satyagraha mugimendua 1919an abiarazi zuen. Paraleloki, Gandhiren ikaskideak bere ideia bakezaleekiko eszeptiko bihurtu ziren, eta nazionalismoaren eta anti-inperialismoaren ideietan inspiratu ziren.\nEgia eta Satyagraha\nGandhik bere bizitza egiaren, edo \"satya\"-ren, bila eman zuen, eta bere mugimenduari \"satyagraha\" deitu zion, eta esan nahi du, \"deia egin, ekin eta ekin, edo Egian fidatu\". Satyagraha mugimenduaren eta printzipio politikoaren lehen formulazioa 1920an gertatu zen. Urte hartako irailean, \"Kooperazio ezaren ebazpena\" aurkeztu zuen Indiako Kongresuko saio baten aurrean. Dennis Daltonek dioenez, Satyagraharen formulazioak herriaren sinesmenekin eta kulturekin oihartzun handia izan zuen, herri kontzientzian txertatu zen, eta bera azkar bilakatu zen Mohandas.\nIndarkeriarik eza\nGandhi bortizkeriaren printzipioaren sortzailea ez bazen ere, arlo politikoan eskala handian aplikatu zuen lehena izan zen. Biolentziarik ezaren (ahimsa) kontzeptuak, historia luzea du Indiako erlijioaren pentsamenduan. Dharma (balio etikoen bertutea) gorenetarikoa da, izaki bizidun (sarvbhuta) guztiekin erabili behar denai uneoro (sarvada), eremu guztietan (sarvatha), ekintzekin, hitzekin eta pentsamenduarekin. Gandhik ahimsaren inguruko bere filosofia eta ideiak bide politiko bezala, bere autobiografian azaltzen ditu: \"Nire saiakeren istorioa egiarekin.\" (The Story of My Experiments with Truth.)\nErlijioen arteko harremanei buruz.\nBudistak, Jainsak eta sikhsak\nGandhiren ustez, budismoa, jainismoa eta sikismoa hinduismoaren tradizioak ziren, historia, erritu eta ideia partekatuekin. Beste behin, budismoari buruz ezer gutxi zekiela onartu zuen, Edwin Arnolden liburuaren irakurketa baino ez. Liburu horretan oinarrituta, budismoa erreforma mugimendutzat hartu zuen,eta Buda hindua izan zela. Jainismoa askoz gehiago ezagutzen zuela adierazi zuen, eta Jainsek berarengan sakonki eragin zuela uste zuen. Sikhismoa, Gandhiren ustez, hinduismoaren zati bat zen, beste erreforma mugimendu baten gisan. Sikh eta budista liderrak ez zeuden ados harekin, eta Gandhik desadostasuna iritzi desberdintasun bezala errespetatu egiten zuen.\nMusulmanak\nGandhik orokorrean islamaren ikuspegi positiboak eta enpatikoak izan zituen, eta Korana sakonki ikasi zuen. Islama bakea modu pro-aktiboan sustatzen zuen fedea zela ikusten zuen, eta indarkeria ezak Koranen toki nagusi bat zuela sentitzen zuen. Mahoma profeta islamiarraren biografia ere irakurri zuen, eta argudiatu zuen \"ez zela ezpatak bizitza horietan islamarentzako leku bat irabazi zuena. Xumetasuna zen, profetaren erabateko apaltasuna, agindutakoa betetzeko erabateko errespetua, bere adiskide eta jarraitzaileekiko debozio bizia, bere ahaidetasuna, beldurrik eza, eta konfiantza absolutua Jainkoarengan eta bere eginkizun propioan.\"Gandhik Indiako musulman jarraitzaile asko zituen, bere garaiko gizartearen zapalkuntzaren aurka, elkarren arteko biolentziarik gabeko jihad batean sartzeko bultzatu zuena. Biolentziarik gabeko erresistentzia mugimendu\u00a0 honetako aliatuak ziren, besteak beste Maulana Abul Kalam Azad eta Abdul Ghaffar Khan. Hala ere, Gandhiren islamarekiko enpatia, eta musulman aktibista sozial baketsuen borondatea, hindu askok musulmanen lasaigarri bezala ikusi zuten, eta amaieran, muturreko hindu intoleranteen eskuetan hiltzeko arrazoi nagusia izan zen.\nKristauak\nGandik kristautasuna goraipatu eta era berean kritikatu egiten zuen. India britainiarreko misiolari kristauekin kritikoa zen, mediku edo hezkuntza laguntza onurak nahasten baitzuten kristautasunera bihurtzeko eskakizunekin.\u00a0Gandhiren esanetan, hau ez zen egiazko \"zerbitzua\", baizik eta jendea erlijio aldatea bultzatzea ekonomikoki edo medikoki desesperatuta zeudelako. Ez zuen barne-eraldaketarik edo aurrerapen moralik ikusten kristautasunaren \"maitasunaren\" irakaskuntzan, bainik eta beste erlijioekiko alde bakarreko kritiketan oinarritzen zen, kristau-elkarteek antzeko arazoak zituztelako Hegoafrikan eta Europan. Konbertitutako pertsonak bizilagunekin eta beste erlijio batzuekin gorrotoa izatera eramaten zituen, eta jendea banatu egiten zuen errukira hurbiltzea baino. Gandhiren arabera, \"tradizio erlijioso batek ezin zuen egia edo salbamenaren gaineko monopolioa aldarrikatu\".\nJuduak\nGandhik hasiera batean Palestinari buruzko arabiar eskakizunak babestu zituen. Laguntza hori islamaren bidez justifikatu zuen, \"musulmanak ez direnek ezin dute jurisdikzio burujabetza eskuratu\" \"Jazirat al-Araben\" (Arabiar penintsula).\u00a0Argudio hauek, Khilafat mugimenduan musulmanen laguntza lortzeko bere estrategia politikoaren zati bat ziren. Khilafaten ondorengo garaian, Gandhik ez zituen juduen eskaerak ukatu, eta ez zituen testu islamiarrak edo historia erabili Israelen aurkako musulmanen aldarrikapenak babesteko. Gandhiren isiltasuna Khilafat garaiaren ondoren, adierazi dezake bere eboluzioa Palestinan erlijio aldarrikapen gatazkatsuak ulertzeko orduan. 1938an, Gandhik judu-aldarrikapenen alde hitz egin zuen, eta 1946ko martxoan Sidney Silverman britainiar parlamentariari esan zion: \"arabiarrek Palestina aldarrikatzen badute ere, juduek erreklamazio zaharrago bat dute\". Oso bestelako iritzia, bere aurreko jarrerarekin alderatuta.\nBere ideiak bizitzaz eta gizarteaz.\nBegetarianismoa, janaria eta animaliak\nGandhi begetariano gisa hezi zuen bere ama hindu jainkotiarrak. Begetarianismoaren ideia sakonki errotuta dago hinduaren Vaishnavismoan eta Jain tradizioetan, eta nola ez bere Gujarat sorterrian, non haragia animalienganako indarkeriaz lortutako janari moduan hartzen zen. Gandhiren begetarianismoaren arrazoiak, hindu eta Jain testuetan sarri aurkitzen dira. Gandhik uste zuen edozein janari motak ezin diola kalte egin organismo biziduni, eta horregatik kontsumitzen den horretan indarkeria ulertzen eta murrizten saiatu behar zela \"bizitza guztiaren batasun ezinbestekoa delako\".\nBaraualdiak\nGandhik baraua gailu politiko gisa erabiltzen zuen, sarri bere buruaz beste egingo zuela eskaerak betetzen ez baziren. Kongresuak barauak ekintza politiko bezala ezagutarazi zituen, eta sinpatia zabala sortzen zuten. Erantzunez, gobernua albisteen estaldura manipulatzen saiatu zen Raji bere erronka minimizatzeko. 1932an barau egin zuen Daliten ordezkaritza politikorako bozketa-eskemaren aurka protesta egiteko, Gandhik ez zituelako bereizi nahi. Britainia Handiko gobernuak Londresko prentsa geldiarazi egin zuen bere gorputz argalduaren argazkiak erakusteko, sinpatia piztuko zutelakoan. Gandhiren 1943ko gose-greba bi urteko espetxealdi batean egin zen, Alde Indiatik mugimendu anti-kolonialistagatik. Gobernuak nutrizioko adituei dei egin zien bere ekintza desmitifikatzeko, eta berriro ez zen argazkirik baimentzen. Hala ere, 1948ko bere azken baraualdian, britainiar agintea Indian amaitu ostean, gose greba laudatu egin zuen prentsa britainiarrak eta oraingoan argazki osoak sartu zituen.\nEmakumeak\nGandik emakumearen emantzipazioaren alde gogor egin zuen, eta \"emakumeak beraien garapenerako borrokatzeko\" eskatu zuen. Purdah, haurren ezkontza, ezkonsaria eta satiren aurka zegoen. Gandik zioen emaztea ez dela senarraren esklabo, baizik eta bere lankidea, erdi hobea, lankidea eta laguna. Bere bizitzan ordea, emaztearekin izan zuen harremana ez zen horietako balio batzuekin bat etortzen.\nHainbat alditan, Gandhik bere ama hindu ortodoxoa eta bere emaztea satyagrahako lehen ikasgaietan trebatu zituen. Sita jainkosa hinduaren kondairak erabili zituen emakumearen berezko indarra, autonomia eta \"izpiritu lehoia\", eta iparrorratz moral horrek edozein deabru \"ahuntza bezain babesgabe\" bilakatzen zuen. Gandhirentzat, Indiako emakumeak \"swadeshi mugimendurako\" zati garrantzitsua ziren (erosi Indian), eta baita Indiako ekonomia deskolonizatzeko helbururako.\nBrahmacharya: sexuaren eta elikagaien abstinentzia\nBeste testu askoren artean, Gandhik Bhagavad Gita ikasi zuen Hegoafrikan. Eskritura hindu honek jnana yoga, bhakti yoga eta karma yoga eztabaidatzen ditu, eta bertute batzuekin alderatu, hala nola, indarkeriarik eza, pazientzia, osotasuna, hipokresia eza, auto-eraikuntza eta abstinentzia. Gandhi bertute horiekin probak egiten hasi zen, eta 1906tik aurrera, 37 urterekin, ezkonduta eta aita izan arren, sexu harremanetatik abstenitu egin zen.\nGandhiren abstentzioarekin proba sexuaz haratago joan zen, eta elikagaietara hedatu zen. Rajchandra Jain jakintsua kontsultatu zuen, eta esan zion esneak sexu grina pizten zuela. Gandhi 1912an hasi zen behiaren esnearen abstentziora, eta hala egin zuen medikuek esnea kontsumitzeko gomendatu ziotenean ere. Tagorek Gandhi deskribatu zuen sexua edo emakumea gaitzesten ez zuen norbait zela, baina bizitza sexuala bere helburu moralekin bateraezintzat jotzen zuela.\nUkiezinak eta kastak\nGandhik ukiezintasunaren aurka gaztetatik hitz egin zuen. 1932 baino lehen, berak eta bere kideek antyaja hitza erabiltzen zuten ukiezintasunerako. Nagpurren 1920an ukitu gabeko gaitasunari buruz egin zuen hitzaldi baten, Gandhik hindu gizartearentzat deabru handia zela esan zuen, baina ez zela soilik hinduismoaren gaia, sustrai sakonagoak zituelako, eta adierazi zuen Hegoafrikako europarrek \"gu guztiok, hinduak eta musulmanak\" ukiezinak bezala tratatu zituztela, eta ezin zirela bizi haien artean, ezta beraiek zituzten eskubideez gozatu.\" Ukiezintasunaren doktrina jasanezina zela zioen, eta praktika desagerrarazi zitekeela uste zuen, hinduismoa nahiko malgua zela desagerraraztea ahalbidetzeko, eta ahalegin kontzertatua behar zela jendea oker zegoela konbentzitzeko eta hura desagerrarazteko.\nNai Talim, oinarrizko hezkuntza\nGandhik Mendebaldeko hezkuntza sistema koloniala baztertu zuen. Eskuzko lanaren mespretxua ekartzen zuela, orokorrean elite burokrata administratibo bat sortuz. Gandhik hezkuntza sistema baten alde egin zuen, lan praktiko eta erabilgarria ikasteko trebetasunetan arreta handiagoa jartzen zuena, eta ikasketa fisikoak, mentalak eta espiritualak barne hartzen zituena. Bere metodologiak lanbide guztiak berdintasunez tratatzea,eta guztiei berdin ordaintzea bilatzen zuen.\nSwaraj, autogobernua\nGandhik uste zuen swaraj edo autogobernua indarkeriarik gabe lor zitekeela, eta baita indarkeriarik gabe garatu. Militarrik ez da beharrezkoa, edozein erasotzaile bota zitekeelako indarkeriarik gabe eta kooperazio-eza metodoak erabiliz. Militarrak beharrezkoak ez diren bitartean swaraj printzipioaren arabera antolatutako nazio batean, Gandhik gaineratu du polizia indar bat beharrezkoa dela giza izaera kontuan hartuta. Hala ere, estatuak poliziek armak erabiltzea gutxienera mugatuko beharko luke, bere xedea indarra murriztuz ahal den neurriraino.\nHindu nazionalismoa suspertzea\nZenbait akademikok diote Gandhik India erlijio askotariko baten alde egiten zuela, eta beste batzuek berriz, Pakistango musulman bananduaren banaketa eta sorrera bultzatu zuten buruzagi musulmanek adierazten zutela Gandhi hindu nazionalista edo suspertzailea zela. Adibidez, Mohammad Iqbaliri idatzitako gutunetan, Jinnahek leporatu zion Gandhiri hindu arauari eta suspertzeari mesede egitea, eta Gandhik Indiako Kongresu Nazionala alderdi faxista bat bezala kudeatu zuela.\nGandhiren ekonomia\nGandhiren eredu ekonomikoa \"sarvodaya\" zen, literalki \"ongizatea, guztien gorakada\" esan nahi zuena. Planteamendu hau, eta Nehru Indiako lehen ministroak sozialismoaren eredua abian jarri zuena, oso ezberdinak ziren. Bien helburuak pobrezia eta langabezia kentzea ziren, baina Gandhiren ekonomia ereduaren ikuspegiak nahiago zuen teknologia eta azpiegiturak tokiko egoerara egokitzea. Nehruk berriz eskala handiak nahi zituen, sozializatutako enpresen jabetza estatuaren esku utziz.\nGandhismoa\nGandhismoa Gandhik sustatutako ideiei eta printzipioei esaten zaio, eta hor garrantzitsuena biolentzia gabeko erresistentzia da. Gandhiano bat edozein pertsona jarraitzaile izan daiteke, edo Gandhismoari egotzitako filosofia zehatza. Gandhismoa ez da jarrera sistematikoa metafisikan edo filosofia politikoan, baizik eta sinesmen politikoa, doktrina ekonomikoa, erlijio ikuspegia, prebentzio morala eta, bereziki, ikuspegi humanitarioa. Jakinduria sistematizatzeko ahalegina baino, gizartea eraldatzeko saiakera da, pertsonen naturaren ontasunean oinarritutako fedean. Hala ere, Gandhik berak ez zuen \"Gandhismo\" nozioa onartu, 1936an azaldu zuen moduan: \u201dEz dago \"Gandhismoa\" bezalako ezer, eta ez dut nire atzean inolako sektarik uzteko asmorik. Nire ustez ez dut printzipio edo doktrina berririk sortu. Besterik gabe, gure eguneroko bizitzan eta arazoetan betiko egiak aplikatzen saiatu naiz ... Eratu ditudan iritziak eta iritsi naizen ondorioetara ez dira behin betikoak. Bihar alda ditzaket. Ez dut ezer berririk munduari irakasteko. Egia eta indarkeria eza mendiak bezain zaharrak dira.\nLiteratur lanak.\nGandhi idazle oparoa izan zen. Gandhiren lehen argitalpenetako bat, \"Hind Swaraj\", 1909an Gujarati-en argitaratua, Indiako mugimendu independentistaren \"eredu intelektuala\" bihurtu zen. Liburua hurrengo urtean ingelesera itzuli zen, honako aipamenarekin \u201cEskubiderik gorde gabe\u201d (\"No Rights Reserved\"). Hamarkadetan zehar hainbat egunkari editatu zituen, hala nola \"Harijan\" Gujaraten, hindieraz eta ingeles hizkuntzetan; \"Indiako Iritzia\" Hegoafrikan zegoenean, eta \"India Gaztea\" ingelesez. Baita \"Navajivan\", Gujaratiko hilerokoa, Indiara itzultzean. Gero, Navajivan hindieraz ere argitaratu zen. Bestalde, eskutitzak ia egunero idazten zituen, norbanakoei eta egunkariei bidaltzeko.\nOndarea eta irudikapenak herri-kulturan.\nJarraitzaileak eta eragina nazioartean.\nGandhik lider garrantzitsuengan eta mugimendu politikoetan eragina izan zuen. Estatu Batuetako eskubide zibilen mugimenduko buruzagiek, Martin Luther King Jr., James Lawson eta James Bevel barne, Gandhiren idazkietatik atera zuten biolentziaren ezaren inguruko bere teorien garapenak. Kingek esan zuen \"Kristok helburuak eman zizkigun, eta Mohandas Gandhik taktikak\". Kingek batzuetan Gandhi \"santu marroi txikia\" bezala aipatzen zuen.\u00a0Antiapartheid aktibista eta Hegoafrikako presidente ohia Nelson Mandela ere, Gandhik inspiratu zuen. Beste batzuen artean daude Khan Abdul Ghaffar Khan,\u00a0Steve Biko eta Aung San Suu Kyi.\nMundu mailan Gandhi ospatzen duten egunak.\n2007an, Nazio Batuen Batzar Nagusiak Gandhiren urriaren 2ko jaiotza eguna \"Indarkeria ezaren Nazioarteko Eguna\" zela izendatu zuen. Eta urtarrilaren 30a, nazio askotan ospatzen den eta UNESCOk 1948an proposatu zuen bezala, Biolentziarik Gabeko eta Bakearen Eskola Eguna da. Hego Hemisferioko eskola egutegia duten herrialdeetan, martxoaren 30ean ospatzen da.\nSariak.\n\"Time\" aldizkariak Gandhi urteko gizona izendatu zuen 1930ean. Nagpureko Unibertsitateak Honoris Causa Doktore izendatu zuen 1937an. \"Time\" aldizkariak 1999ko amaieran antolatu zuen \u201cXX. mendeko pertsonaia\u201d lehiaketan, Albert Einstein izendatu zuten eta Gandi izan zen beste finalista. Indiako Gobernuak urtero Gandhi Bakearen Saria antolatzen du, gizarte langileei, munduko buruzagiei eta herritarrei emateko; sarituetako bat Nelson Mandela izan zen, Hegoafrikako arraza-bereizkeria eta segregazioa desagerrarazteko borrokan aritu zena. 2011n, \"Time\" aldizkariak Gandhi garai guztietako ikono politiko nagusietako bat izendatu zuen.\nZinema, antzerkia eta literatura.\nVithalbhai Jhaverik zinegileak 1968an bost ordu eta bederatzi minutuko dokumental biografiko luzea egin zuen, \"Mahatma: Life of Gandhi, 1869\u20131948\". Bertan, Gandhiren hitzak erabiliz eta artxibo zuri-beltzeko argazkiak eta bideoak erabiliz. bere garaiko historia jasotzen du. Ben Kingsleyk izan zen aktorea Richard Attenboroughen 1982an zuzendu zuen Gandhi filmean. Film onenaren Oscar saria irabazi zuen, baita zuzendari eta aktore onenarena ere. Louis Fischerrek egindako biografian oinarritu zen. Bestalde, The Making of the Mahatma 1996ko dokumentalak Gandhiren garaia Hegoafrikan jaso zuen, eta esperientziarik gabeko abokatu izatetik nola bilakatu zen lider politiko bat. Halaber, 2006an Bollywooden egindako Lage Raho Munna Bhai komedian, Gandhi pertsonaia nagusia izan zen. Azkenik, Vinay Lalek idazten duenez, Jahnu Baruak 2005ean egin zuen filmean, \"Maine Gandhi Ko Nahin Marak\" (\"Ez nuen Gandhi hil\"), gizarte garaikidea atzealdean kokatzen du, Gandhiren balioak ahazten dituen protagonistaren metaforarekin.\nEgungo eragina India barruan.\nIndiak, bere modernizazio eta urbanizazio ekonomiko bizkorrarekin, Gandhiren ekonomia printzipioak baztertu egin ditu, baina bere politikaren zati handi bat onartu eta bere oroitzapena jarraitzen du. Jim Yardley kazetariak adierazi duenez, \"India modernoa ez da ia Gandhiren nazio bat, noizbait izan bazen. Herriaren menpe zegoen ekonomia baten ikuspegia, baztertua izan zen landa erromantizismo bezala, eta bere austeritate pertsonalaren eta indarkeriarik gabeko identitate nazional baterako egin zuen deia, botere ekonomiko eta militar baten helburuekiko antitetikoa dela erakutsi du \". Aldiz, Gandhiri meritua ematen zaio \u00a0\"Indiaren identitate politikoaren demokrazian, laikotasunean eta tolerantzian.\"\nOndorengoak.\nGandhiren seme-alabak eta bilobak Indian eta beste herrialde batzuetan bizi dira. Rajmohan Gandhi biloba Illinoisen irakaslea da, eta Gandhiri buruzko \u00a0Mohandas biografiaren egilea. Beste batek, Tarun Gandhik, aitonari buruzko hainbat liburu onartuak idatzi ditu. Beste biloba bat, Kanu Ramdas Gandhi (Gandhiren hirugarren semea Ramdasen semea), Delhiko egoitza baten bizi zen, aurretik Estatu Batuetan irakasle aritu ondoren."}
{"id": "10498", "revid": "65203", "url": "https://eu.wikipedia.org/wiki?curid=10498", "title": "Lech Wa\u0142\u0119sa", "text": "Lech Wa\u0142\u0119sa ( ahoskatua; Popowo, Gmina T\u0142uchowo, ), Poloniako buruzagi sindikala eta gerora presidentea izan zen.\nBiografia.\nGdanskeko Lenin ontzioletako elektrikaria zen baina lantegitik kaleratu zuten, 1976. urteko grebetan parte hartu ianagatik. 1980. urtean, sindikatu askeak osatzeko lanetan jardun zuen eta urte horretako abuztuko grebetan greba batzordeko buru izendatu zuen. 1981ean, \"Solidarno\u015b\u0107\" \u2014aurreko urtean sortua zen\u2014 sindikatuko lehendakari hautatu zuten. 1981eko abenduan, gerra legea ezarri zenean, atxilo hartu zuten. 1983ko urtarrilean askatu zuten eta urte horretan bertan Bakearen Nobel saria eman zioten. 1986an epai bidean jarri zuten urte horretan egin ziren hauteskundeak salatu izanagatik, baina 1988ko abuztuko greba orokorraren ondoren, gobernuak 1989. urtean hauteskundeak deitzea lortu zuen. Hauteskunde horietan, \"Solidarno\u015b\u0107\" izan zen irabazle. Wa\u0142\u0119sak Tadeusz Mazowieckiren lehendakaritzapeko gobernu berriaren erabaki batzuen aurka egin zuen; ondoko urtean, bi buruzagiok elkarren lehian jardun zuten Poloniako lehendakaritza lortzearren. Azkenik, bigarren bozketan, Wa\u0142\u0119sa irten zen garaile. Wa\u0142\u0119saren eta Mazowieckiren arteko aurkakotasuna eta Wa\u0142\u0119saren pragmatismoa zirela eta, tirabirak sortu ziren Solidarno\u015b\u0107en barruan eta sindikatuaren eta gobernuaren artean. Bestalde, 1987an \"Itxaropenerako bidea\" autobiografia argitaratu zuen Wa\u0142\u0119sak."}
{"id": "10499", "revid": "65203", "url": "https://eu.wikipedia.org/wiki?curid=10499", "title": "Petri I.a Errusiakoa", "text": "Petri Handia, Petri I.a Errusiakoa edo Piotr Alexeievitx Romanov () (Mosku, 1672ko ekainaren 9a \u2013 San Petersburgo, 1725eko otsailaren 8a) 1682-1721 bitartean Errusiako tsarra eta 1721etik 1725ean hil zen arte Errusiako enperadorea izan zen.\nAlexis Mikhailovitx tsarraren semea eta Teodoro III.a anaiordearen ondorengoa izan zen. Errusiaren historiako agintaririk garrantzitsuenetariko bat izan zen. Erresuma modernizatzeko ahalegin handia egin zuen, zerga eta lurraldekotasun erreformetatik eguneroko ohituretara (mendebaldeko janzkera inposatu zuen, bizarra edukitzea debekatu...)\nBizitza.\nAlexis Mikhailovitx tsarraren semea zen. Bere anaia Ivan V.arekin batera gobernatu zuen aldi batez, baina 1696tik hil zen arte bera izan zen Errusiako tsar bakarra.\nEuropako kulturak eraginda, erreforma sakonak ezarri zituen administrazioan, ekonomian eta gizartean, Errusia modernizatu eta XVIII. mendeko Europako beste herrialdeekin parekatzearren. Helburu horrekin, 1697. eta 1698. urteetan Europako herrialde batzuk bisitatu zituen eta lurralde haietako aurrerapenak Errusiara eraman zituen. Estatuaren eta gudarosteen egitura errotik aldarazi zuen, eta tsarraren aginpidea indartu zuen aitoren semeen eta eliza ortodoxoaren kaltetan. Ekonomian esku hartu zuen, industria eta merkataritza indartu nahian; hala, tabakoa, gatza, potasa eta erretxina estatuaren monopolio bilakatu ziren. Zerga politikan hartu zituen neurriekin, ordea, herri xeheak lurjabeekiko zuen mendekotasuna areagotu zen, aitoren semeen esku utzi baitzuen zergak biltzea.\n1703an, San Petersburgo sortu eta Errusiako hiriburu egin zuen.\nErrusiako mugak zabaltzeko eta, batik bat, itsasorako irteerak segurtatzeko, gatazka asko izan zituen inguruko erreinuekin. 1695-1696 artean Otomandar Inperioaren aurka borrokatu zen; 1700-1721 bitartean, Suediaren aurka eta 1722tik 1723ra Persiaren aurka.\nBeste alor askotan bezala, berrikuntza handiak sartu zituen Errusiako kulturan. Eslaviar alfabeto zaharraren ordez latinaren antzeko bat ezarri zuen 1708an, San Petersburgoko Zientzia Akademia sortu zuen 1724an, eta atzerriko liburuak itzultzeko laguntza handiak eman zituen."}
{"id": "10500", "revid": "1545", "url": "https://eu.wikipedia.org/wiki?curid=10500", "title": "Tamerlan", "text": "Tamerlan (, \"Tim\u00fcr-i lang\", \u00abTimur herrena\u00bb) edo Timur (, \"Tim\u016br\", \u00abburdina\u00bb) (Kesh, Samarkandatik hurbil, Uzbekistan, - Xymkent, Kazakhztan, 1405) XIV. mendean ekialdeko, erdialdeko eta mendebaldeko Asia menperatu zuen konkistatzaile, buruzagi militar eta politikoa izan zen, Timurtar dinastiaren sortzailea. 1405ean hil zen, Txina inbaditzeko zorian zela.\nTurkiar eta mongol jatorriko noble musulman honek Eurasiaren zati handi bat konkistatu zuen bi hamarkadetan. 1382 eta 1405 artean, bere armadak Delhitik Moskurainoko lurraldeak zeharkatu eta konkistatu zituen, eta hiri asko suntsitu. Haren erasoaldien artean, aipatzekoa da Delhiko arpilaketa 1398an, eta Otomandar Inperioaren aurkako garaipena 1402an. Timurtarren Inperioa osatu zuen Asiako erdialdean (1370-1405), baita timurtarren dinastia ere, zeinek 1857 arte iraun zuen Indiako Mughal Inperioan. Hala ere, inperioaren handitasunak ez zuen fundatzailearen heriotza baino askoz gehiago iraun. Oinordekoek matxinaden aurka borrokatu behar izan zuten. Hauek izan ziren Tamerlanen lau semeak: Djahangir (1376an hila), Omar Xeikh I.a (1391an hila), Miran Xaa (1408an hila) eta Xaa Rukh. Nolanahi ere, zientziaren eta arteen garapena bultzatu zuten, eta Timurtar Pizkunde izeneko garaia eragin XV. mendean.\nTimurtar mongoliar buruzagi nagusietako bat izan zen, Genghis Khanen parekoa. Haren eta haren ondorengoen garaian, munduko hiri ederrenetako bat izan zen Samarkanda, eta artea eta kultura loratu ziren Asiako erdialdeko lurretan. Indian, Persian eta Europan, ordea, musulman munduko hiri nagusietako batzuk gupida gabe suntsitu zituen mongol buruzagi ankerraren irudia zabaldu zen.\nBizitza.\nIndiako eta Mongoliako lurraldeetatik Mediterraneo aldeko lurretara zabaldu zen haren inperioa. Transoxianan, egungo Uzbekistanen, finkatu zen barlas mongol leinuko kidea zen. \"Lang\" deitzen zioten persiar etsaiek, gudu batean hanka bat elbarritu zitzaiolako, eta izen hori zabaldu zen Europan zehar.\nMongoliar soldadu nomada batzuen buruzagi gisa hasi zen; 1364an, abentura eta gorabehera askoren ondoan, Ilias Khoja Transoxianako erregea menderatu zuen, eta 1366-1370 bitartean, Mongoliar Inperioko khan nagusi bihurtu zen, Samarkandako hirian.\n1370-1380 bitartean, Turkestan aldeko khanerriak menderatu eta, Krimeako mongoliar agintarien laguntzaz errusiarrei eraso zien. 1380an sartu zen Moskun, eta lituaniarrak garaitu zituen Poltavako guduan.\n1383an Persiako konkistari ekin zion: 1383-1385 bitartean Khorasan eta Persiako ekialdea konkistatu zituen, eta 1386-1394 bitartean, Farz, Irak, Azerbaijan, Armenia, Mesopotamia eta Georgia geratu ziren haren mendean. Urte haietan, Tokhtamish Krimeako mongoliar khana izan zuen arerio nagusi; 1391n menderatu zuen Tokhtamish, eta Moskuko hirian egon zen ondoren, urtebetez.\n1398an, Indiari eraso zion bertako musulmanek hinduen aurrean toleranteegiak zirelakoan, eta urte bereko abenduan Delhiko hiria suntsitu zuen. 1399ko apirilean irten zuen Indiatik eta espedizio bat antolatu zuen Egiptoko mamelukoen eta Baiazid I.a otomandar sultanaren aurka. 1401ean mamelukoak menderatu zituen Sirian, eta sakaila handia agindu zuen urte berean Bagdadeko hirian, bere aurka matxinatu zitzaiolako.\n1402an hartu zuen Ankara eta 1404an erretiratu zen Samarkandara, Bizantzioko enperadoreak eta Egiptoko sultanak men egin ondoren. Hiri hartara iritsi orduko hasi zen Txinako konkista prestatzen, baina gaixotu eta hil zen. Gur-e Amir mausoleoan ehortzi zuten, Samarkandako hirian. Hil ondoren, seme eta biloba nagusien artean banatu zen haren inperio handia."}
{"id": "10501", "revid": "6327", "url": "https://eu.wikipedia.org/wiki?curid=10501", "title": "Mediterranear itsaso", "text": ""}
{"id": "10503", "revid": "9229091", "url": "https://eu.wikipedia.org/wiki?curid=10503", "title": "Urrezko Baloia", "text": "Urrezko Baloia () 1956 eta 2009 artean France Football aldizkari frantziarrak Europako futbolari onenari eman izan zion bakarkako saria da. 2010etik aurrera FIFAren Urteko Munduko Futbolariaren Sariarekin bat egin eta FIFA Urrezko Baloia eman zen, harik eta 2016an berriz banatu ziren arte. 2016ko ekitaldia beraz \"Urrezko Baloiaren\" 61. ekitadia kontsideratzen da.\nSaiak.\nSaria hirutan lortu duten jokalari bakarrak Johan Cruyff eta Marco Van Basten holandarrak eta Michel Platini frantziarra izan dira, azkenak jarraian lortu zituelarik.\nEpaimahaia Europako herrialde ezberdinetako kazetari espezializatu batzuek osatzen dute, eta hauek bost jokalari hautatu behar dituzte aldizkarikoek aurrez prestatu duten berrogeita hamarreko zerrenda batetik. Kazetari bakoitzak hautaturiko lehen jokalariak bost puntu jasotzen ditu, bigarrenak lau, eta horrela jarraian. Hautapena egiterakoan urtean zehar izandako arrakasta izaten da kontuan, bai taldearekin eta baita selekzioarekin ere.\nSaria banatzeko ez da ospakizunik egiten. Azaro amaieran irabazleari deitzen zaio argazki saio batetara azaltzeko, eta \"France Football\" aldizkariaren abenduko alean argitaratzen da honen berri, irabazlea azalean Urrezko Baloiarekin agertzen delarik. Bitartean, jokalariak sekretuan mantendu behar du berria.\nUrteetan zehar sari honek aldaketa batzuk izan ditu. Hasiera batean jokalari europarrak baino ez ziren saritzen, eta 1995etik aurrera Europako talde batean jokatzen duen edozein futbolarik irabaz dezake. Urte hartan AC Milan taldeko George Weah liberiarra izan zen garailea, europarra ez zen lehen irabazlea bihurtuz.\n1970 eta 1994 urte bitartean \"France Football\" aldizkariak Urrezko Baloi afrikarra ere banatu zuen, Afrikako jokalari onenari hain zuzen.\n2007az geroztik saria munduko jokalaririk onenari emango zaio, eta ez du Europako ligaren batean jokatu beharrik izango.\nIrabazleak.\nTaldeen arabera.\nUrrezko Baloia irabazi zuten jokalariek urte horretako lehen zatian bakarrik jokatu zuten taldeak ez dira kontuan hartzen."}
{"id": "10505", "revid": "336", "url": "https://eu.wikipedia.org/wiki?curid=10505", "title": "Luis Migel Arkonada", "text": "Luis Migel Arkonada Etxarri (Donostia, 1954ko ekainaren 26a - ) Realaren lehen taldeko atezaina izan zen 1974tik 1989ra bitartean. Errealaren titulu guztietan hartu zuen parte, bi Liga, Kopa eta Superkopa garaipenetan, hain zuzen ere.\nErrealak atezain handiak izan ditu historian zehar eta haien artean Luis Arkonada izan zen ibilbide guztian taldean geratzea erabaki zuen bakarra. Espainiako selekzioarekin ere 68 partida jokatu zituen. Bai zelaian, bai zelaietatik kanpo erakusten zuen karisma zela-eta, futbolzale askoren idoloa zen. Zale txuri-urdinek askotan aldarrikatzen zuten esaldi hau: \"No pasa nada, tenemos a Arkonada\" (\"Ez da deus gertatzen, Arkonada dugu eta\").\nHastapenak.\nDonostiako Lengokoak taldean hasi zen jokatzen eta 1970an 16 urte zituela Errealak fitxatu zuen. Lau urte pasa zituen \"Sanse\" taldean, baina 1972-1973 hasi zen jokatzen. 1974an talde nagusira pasa zen eta hirugarren atezaina izan zen Pello Artola eta Javier Urrutikoetxearen atzetik. Hurrengo denboraldirako FC Barcelonak Artola fitxatu zuen eta Urrutikoetxearekin atea partekatzeko aukera izan zuen. UEFA Kopako partidan egin zuen debuta, Atotxan Liverpool talde ingelesaren aurka. Urriaren 22a zen eta ingelesak 1-3 nagusitu ziren. J.B. Toshack jokalaria izan zuen aurrean, gerora Realeko entrenatzailea izango zena. Debuta latza izan bazen ere, Errege Kopako 6 partida eta Ligako 9 jokatu zituen Arkonadak.\nRealaren aro historikoa.\n1976-1977 denboraldian atearen jabe bihurtu zen eta Ligako partida guztiak jokatu zituen. Ligaren erdialdean goiko postuetan ibili bazen ere (3. postua 25. jardunaldian) azkenean 8. postuan amaitu zuen. Denboraldi hartatik euskal derbia gogoratzen da, \"Ikurrinaren eguna\" ezizenaz ezagutzen dena. Errealak 5-0 irabazi zuen partida hura.\nErrekorraren urtea.\n1978-79. denboraldian laugarren egin zuen taldeak. Denboraldi hartako azken sei partidetan ez zuen porrotik izan eta hurrengo denboraldiko aurreneko 32etan segitu zuen galdu gabe, horrela Europa mailako errekorra ezarri zuen, handik 38 urtera Bartzelonak hautsi zuena. 1979-80 hartan Errealak ez zuen ordea Liga irabazterik lortu, partida bakarra galdu arren Real Madril puntu bakarraren aldeaz nagusitu zitzaion. Azken aurreko partidan Sevillan 1-1 zeudela eta Sevillak bi jokalari gutxiago zituela, andaluziarrek bigarren gola sartzea lortu zuen. Errekorrari amaiera emateaz gain, Liga galdu zen. Arkonadak Zamora Saria eskuratu zuen, 20 gol soilik jaso izanagatik.\nLiga tituluak.\nAurreko Liga bikainak emaitza gazia utzi ondoren 1980-81. denboraldia espero baino okerrago hasi zuen Realak. Hamar partidaren faltan Bartzelonan 2-0 galduta Atl\u00e9tico Madril liderrarengandik sei puntura zegoen (garaipenak 2 puntu balio zituen garaian). Zazpi jardunaldiren faltan ere bosgarren postuan zegoen taldea baina azken partidara Liga irabazteko aukerekin iritsi zen. Gij\u00f3nen ziren jokatzekoak eta berdinketa nahikoa zuten. Realak sartu zuen aurreneko gola, Kortabarriak penaltiz. Ondoren Sporting 2-1 aurreratu zen eta azken unean Zamorak gola sartu eta Errealak lehendabizko Liga titulua eskuratu zuen.. Josean Alkorta Herri Irratiko kazetariaren golaren oihuak Gipuzkoako etxe askotako irratietan eztanda egin zuen eta gaur egun ere Realaren historiako grabazio mitikoa kontsideratzen da.\nTaldea jokalari hauek osatu zuten: Arkonada, Zelaieta, Gorriz, Kortabarria, Olaizola, Diego, Alonso, Zamora, Idigoras, Satrustegi eta Lopez Ufarte. Bigarren zatian Bakero eta Larra\u00f1aga atera ziren. Entrenatzaileak Ormaetxea eta Boronat izan ziren. Errealzaleek kantu bat osatu zuten jokalarien izenekin \"Aupa Real, Aupa Donosti, Gora Gipuzkoa, Gora Euskadi!\" leloa zuena. Realak Donostiarako itzulera bidaian Gipuzkoako herri guztietan geldialdiak egin zituen eta jende andana irten zen haiek agurtzera. Taldearen argazkiarekin 280.000 erretilu atera zituzten, Gipuzkoako etxe askotan oraindik ere daudenak.\nBigarren liga jarraian iritsi zen. Bartzelonarekin lehia estua izan zuen azken 10 jardunaldietan eta azken aurreko partidan lortu zuen lehen postuan jartzea. Azken partida euskal derbia izatea egokitu zen Atotxan eta Realak 2-1 irabaziz txapelketa eskuratu zuen. Liga bi haietan ere Arkonadak Zamora Saria eskuratu zuen, 1980-1981ean 23 gol jasota eta 1981-1982an, 33. Denboraldia amaitzeko, Espainiako Superkopa txapelketa sortu zen. Ligako txapeldunak (Reala) eta Kopako txapeldunak (Real Madril) elkarren aurka jokatu behar zuten \"Supertxapelduna\" zein zen erabakitzeko. Lehenengo partida Madrilen jokatu zen urriaren 13an eta madrildarrak 1-0 nagusitu ziren. Itzulerakoa abenduaren 28an Atotxan jokatu zen eta gipuzkoarrek 4-0 irabazi.\nHurrengo denboraldian Reala maila apalagoan aritu zen Ligan. Europako Kopan ordea inoizko emaitzarik onena izan zuen, finalerdietara iritsi baitzen. Hamburger SV talde alemaniarra egokitu zitzaion aurkari. Joaneko partida Atotxan jokatu zen eta 1-1 berdindu zuen. Itzulerakoan 1-1 zeudela alemaniarrek jokoz kanpo gola sartu zuten eta epaileak baliozkotzat eman zuen. Hanburgo izan zen finalean txapeldun, Juventus FC-ri 1-0 irabazita.\nLesio luzea eta Errege Kopa.\nHurrengo denboraldietan 6. eta 7. postuetan gelditu zen Reala. 1985ean John Benjamin Toshack entrenatzaile galestarra fitxatu zuen talde donostiarrak eta haren teknika berritzaileek azkar ekarri zituzten emaitza bikainak. 1985-86ko denboraldia ordea oso txarra izan zen Luis Arkonadarentzat, aurreneko partidan lesionatu eta denboraldi guztia galdu baitzuen. Agustin Elduaienek hartu zuen haren lekua.\n1986-1987an itzuli zen Arkonada eta Erreala Ligan zortzigarrena izan zen arren Kopa txapelketa bikaina egin zuen. Finalerdietan Athletic kanporatu ondoren, finalerako sailkatu zen. Zaragozan jokatu zen finala eta Atletico madril izan zuen aurkari. Partida 2-2 amaitu ondoren, penalti jaurtiketatan erabaki zen. Luis Arkonadak Quique Ramosen jaurtiketa gelditu zuen eta Realaren aurreneko Kopa eskuratu zuen.\nKopa tituluak hauspotuta 1987-1988 denboraldia oso ona izan zen. Ligan bigarren postua eskuratu zuen Realak eta bigarren aldiz jarraian Kopako finalerako sailkatu zen, finalaurrekotan Real Madrilen aurka 0-4 emaitza lortuz. Finaleko aurkaria Bartzelona zen, Liga eskasa egina zuena (6. postua), eta itxaropen handia zegoen titulua berrizteko. Baina kataluniarrak 1-0 nagusitu ziren.\n1989an erretiroa hartu zuen Arkonadak. 1989ko ekainaren 24an omenaldia jaso zuen urte berean erretiratu zen Zamorarekin batera Ligako azken partidaren hastapenetan. Halabeharrez, Sporting de Gij\u00f3n zuen aurkari Realak eta txuri-urdinek irabazi zuten partida hura ere.\nErretiroa hartu ondoren ez zuen futbolaren munduan jarraitu, tarteka Realeko presidente izateko zurrumurruak azaldu izan diren arren. 1998an FIFAk azken 25 urtetako Espainiako futbolari onenaren saia eman zion.\nEspainiako selekzioa.\n1972an Espainiako gazteen selekzioan lau partida jokatu zituen. 1976ko Olinpiar Jokoetarako selekzioan egin zuen debuta, bi partidu jokatu zituen orduan. Selekzio nagusiarekin 1977ko martxoaren 27an jokatu zuen aurreneko partida Hungariaren aurka. 1978ko Argentinako Munduko txapelketan bigarren atezaina izan zen Miguel \u00c1ngel galiziarraren itzalean. Ordutik aurrerako Munduko eta Europako txapelketa guztietan titularra izan zen, 1985ean lesionatu zen arte. 68 partida jokatu zituen, garaiko errekorra izan zena.\nEspainiak Munduko txapelketa antolatu zuen 1982an eta Arkonada selekzioko jokalari ezagunenetakoa izan zen, iragarkiak egiteko ere deitu zioten, ezagunena Coca-Colarena. Euforia giro horretan, ordea, Espainiako selekzioak emaitza eskasa lortu zuen. 1984ko Frantziako Eurokopan ordea txapelketa bikaina egin zuen selekzioak eta Arkonadak garrantzi handia izan zuen finalera iristeko partidatan. Finalaurrekoetan Danimarka penalti jaurtiketatan kanporatu zuten adibidez. Finalean ordea Michel Platini frantziarraren jaurtiketaren ondoren besapetik alde egin zion Arkonadari eta selekzioak finala galdu zuen. Espainian Arkonada porrotaren erruduntzat jo zen eta haren akatsa oraindik ere gogoratzen dute.\n1985eko Ligako aurreneko partidan urte osorako lesionatu zen eta Andoni Zubizarreta aretxabaletarrak hartu zuen haren lekua.\nEspainiako selekzioak 2008an Eurokopa irabazi zuenean, garaikurra hartzeko unean Andr\u00e9s Palop atezainak Arkonadak 1984ko finalean zeraman elastikoa jantzi zuen, hari omenaldia egiteko.\nEuskadiko selekzioa.\nEuskadiko selekzioa 1979an berriz abiatu zen eta Luis Arkonadak aurreneko bi partidak jokatu zituen, Irlandaren aurkakoa eta Bulgariaren aurkakoa, biak ere 1979an. Aurrenekoan Iribar izan zen titularra eta Arkonada 2. zatian atera zen, bigarrenean Arkonada izan zen titularra eta Urrutikoetxeak jokatu zuen bigarren zatian.\n1988an Tottenham Hotspur taldearen aurkako partidan ere lehenengo zatia jokatu zuen.\nOhiturak.\nOhitura bitxiak ere bazituen. Adibidez, galtzerdi zuriak erabiltzen zituen beti, bai Realean eta baita Espainiako selekzioarekin jokatzen zuenean ere. Horrek hainbat kritika ekarri zizkion Espainian, galtzerdi beltzek zuten Espainiako bandera erakutsi nahi ez zuela zabaldu baitzen. Bestetik, elastikoa ez zuen aldatzen partida galtzen zuen artean. 1979-1980 artean 38 partidatan elastiko bera erabili zuen, beraz."}
