{"id": "65371", "revid": "56334", "url": "https://eu.wikipedia.org/wiki?curid=65371", "title": "San Fruktuoso kapera (Braga)", "text": "San Fruktuoso kapera () eliza bisigotiko bat da, Bragan kokatua. Fruktuoso gotzainak sustatu zuen hil aurretik eta eliza pribatu bezala zeukan berak ematen baitzituen mezak. 665an hil ondoren bere mausoleo bihurtu zen. Bere hilobia absidetik gertu baina kanpoaldea kokatzen da eta ez gurutzaduran, honela bere umiltasuna azpimarratuz.\nEraikina txikia da eta gurutze grekoko oinplano zentralizatua dauka. Gurutzearen beso bakoitzak kupula bat dauka eta gurutzaduratik banatzen da ferra arku banarekin. Oinplanoan ageri den bezala, beso luzatuak dira eta ferra arku itxura dute. Gurutzaduran zinborioa dago, kupula batez estalia.\nKanpotik hormak lau eta zuzenak dira eta harlanduzko murruek osatzen dute. Estalkia, barnetik kupulak izanagatik, kanpotik bi isurialdeko teilatua da.\nNahiz eta ezin den den baieztatu, esan genezake ekialdeko eragina ikus dezakegula eraikin honetan. Ravennako \"Gala Placidia\"ren mausoleoa edo Konstantinoplako \"Apostoleion\"en zehazki."}
{"id": "65375", "revid": "6327", "url": "https://eu.wikipedia.org/wiki?curid=65375", "title": "Uni\u00f3n Progreso y Democracia", "text": ""}
{"id": "65376", "revid": "201", "url": "https://eu.wikipedia.org/wiki?curid=65376", "title": "Euskadiko guda-ontzi laguntzarako ontziteri", "text": ""}
{"id": "65377", "revid": "201", "url": "https://eu.wikipedia.org/wiki?curid=65377", "title": "Montelios-ko San Fructuoso eliza", "text": ""}
{"id": "65378", "revid": "6327", "url": "https://eu.wikipedia.org/wiki?curid=65378", "title": "Al-Kaeda", "text": ""}
{"id": "65380", "revid": "9365979", "url": "https://eu.wikipedia.org/wiki?curid=65380", "title": "Zereal", "text": "Zerealak, alekiak edo laboreak hazi edo fruitu jangarria (kariopsi deiturikoa) edukitzeagatik kultibatzen diren belarrak dira. Mundu osoko ekoizpena kontuan hartuz, zerealak beste edozein uzta baino gehiago ekoizten dira eta gainerako landare jangarri guztiek baino energia gehiago ematen dute. Garatze bidean dauden zenbait herrialdetan, laboreek biztanle txiroen dieta ia osoa osatzen dute. Herrialde garatuetan zerealen kontsumoa txikiagoa da, baina ez garrantzi gabekoa.\n\"Zereal\" hitza uzten eta nekazaritzaren jainko aurre-erromatar Zeres-etik dator.\nEkoizpena.\nOndoko taulak zereal bihien urteko ekoizpena erakusten du 1961ean (FAOk lehen datuak jaso zituenean), 2005ean eta 2006an. Denak dira benetako belarrak, artobeltza eta kinoa salbu (bi hauek sasizerealak dira).\nArtoa, garia eta arroza zenbatuz, hirurek batera bihien ekoizpen osoaren %87 suposatzen dute mundu osoan, eta janariak ematen dituen kaloria guztien %43 eragin zuten 2003an. Badaude tokian-tokian garrantzitsuak diren beste labore batzuk ere, nahiz eta, mundu mailan ekoizpen txikia dutenez, FAOren estatistiketan kontuan hartzen ez direnak, hala nola:\nGariaren familiako beste espezie batzuk ere etxekotu dira, zenbait nekazaritzaren historiaren hasieran:\nLaborantza.\nEspezie bakoitzak bere berezitasunak dituen arren, zereal guztien laborantza parekoa da. Landare urterokoak dira denak, eta beraz, ereite batek uzta bat ematen du. Garia, zekalea, tritikalea, oloa, garagarra eta espelta sasoi hotzeko zerealak dira. Landare gogorrak dira, eguraldi epeletan ondo hazten direnak eta beroarekin hazteari uzten diotenak. Gainerakoak sasoi beroko zerealak dira, nahiago baitute beroa. Garagarra eta zekalea laborerik gogorrenak dira, eskualde subartikoetan eta Siberian ere iraun baitezakete.\nLandaketa.\nSasoi beroko zerealak urte osoan zehar ereiten dira eskualde tropikaletan eta izotzik gabeko sasoian klima epeletan. Arroza urez estalitako soroetan landatzen da, nahiz eta zenbait aldaera lurzoru lehorrean hazten diren. Klima beroetako beste zereal batzuk, esaterako sorgoa, baldintza lehorretara moldatuta daude.\nSasoi hotzeko zerealak klima epeletara egokituta daude. Espezie bakoitzerako, badaude negura edo udaberrira egokitutako aldaerak. Neguko aldaerak udazkenean ereiten dira, ondoren hozitu eta modu begetatiboan hazten dira eta neguan zehar letargian sartzen dira. Udaberriarekin batera hazteari ekiten diote berriro eta udazken bukaeran heldutasunera iristen dira. Laborantza sistema honek uraren erabilera optimoa eragiten du eta lehen uzta bildu ondoren beste landaketa bat egiteko denbora uzten du. Neguko aldaerak ez dira loratzen udaberriraino bernalizazioa behar dutelako, hau da, tenperatura baxuetan egon behar dutelako denbora tarte batez.\nNeguak bernalizazioa eragiteko epelegiak diren tokietan edo negu gogorregia duten tokietan udaberriko barietateak hazten dira. Udaberriko zerealak udaberri hasieran ereiten dira eta udan zehar iristen dira heldutasunera, bernalizaziorik gabe. Aldaera hauek ureztatze gehiago behar izaten dute eta uzta urriagoa ematen dute.\nZerealari buruzko mitologia.\nZerealaren Izpiritua.\nEuropa guztian zehar zabalduta dago \"Zereal edo laborearen Izpirituaren\" mitoa. Sinismen honen arabera, laboretan izpiritu bat bizi omen da, eta esate baterako izpiritu hau da galburuak mugitzen dituena. Beste batzuetan labore soroen azpian bizi ziren ipotxak (lur azpiko irelu ctonikoak) omen ziren zereal soroen mugimenduen eragileak.\nLaboreak segatzerakoan, laborearen izpiritua azken labore sortetan gordetzen joaten zen, eta azkenean, hondar azaoan gordetzen zen. Hau mozterakoan, bertan harrapatuta geratzen zen laborearen izpiritua, eta horregatik oso berezia zen azken azao hau mozteko ekintza. Azken sorta ebakitzea zeremonia bat zen eta mozten zuen laborariak, emakumea askotan, sari berezi bat jasotzen zuen.\nZenbaitetan, laborearen izpiritua otsoa edo azeria bezalako animalia zenean, nekazariek azken sorta hartan harrapatutako piztia akabatu nahi zuten, trailuarekin joz edota errez.\nOrokorrean Zerealaren Izpiritu honek, animali baten itxura hartzen du. Otsoa zen sarritan Polonian eta Alemanian(\"Zekalearen otsoa\"), Galizian azeri itxura omen zuen, Katalunian Aker beltzarena eta Euskal Herrian berriz zaldi zuriarena.\nPolonian \"zerealaren deabruak\" emakumezkoak ziren zuriz jantzita, eta eguerdi aldean agertzen omen zitzaien lanean zeuden segalariei erasotzeko.\nZerealak kozinatzeko.\nZerealen ezaugarri organoleptikoak.\nZereal mota ugari daude eta bakoitzak bere ezaugarri organopetiko propioak ditu, baina orokorrean esan daiteke ez direla zapore edo usain handikoak. Horregatik, askotan, hornigai moduan eta beste osagai zaporetsu batzuekin nahasita prestatzen dira. Lehen aipatu moduan, ahalik eta azkarren jatea komeni izaten da azkar zahartzen direlako.\nZerealak kozinatzeko aurre lanak.\nZerealak kozinatu aurretik ur hotzetan garbitu behar izaten dira, zikina eta fekula edo irina kentzeko. Zereal gehienak hidratatzen edo beratzen edukitzea komeni izaten da, modu honetan, hobeto egosten baitira.\nZerealak komertzializatzeko moduak.\nZereal ale osoa edo integrala: Endosperma, zahia eta hoziarekin saltzen den zereal alea edo hazia. Elikagaietan osoena eta mantenugai gehien dituena. Bere horretan komertzializatzeko edo beste tratamendu batzuk eman ondoren, xehatuta, puskatuta, zapalduta...\nZereal ale findua: Zereal ale bati eta tratamendu mekaniko baten ondorioz, alearen zatiak direnetako bat edo bi, zahia, hozia edo endosperma kendu ondoren geratzen zaiguna. Bere horretan komertzializatzeko edo beste tratamendu batzuk eman ondoren , xehatuta, puskatuta zapalduta...\nZereal puztuak: Ekoitzitako ale puztu mota bat da, arroza, artoa, garia... Erdigunea lurrin eta presio handitara berotuz ekoizten da, halere ekoizpen metodoak aldaera ugari ere baditu. Indian arroz puztuarekin eginiko plater herrikoia da. Nagusiki haurren litxarreria izateaz gain, beste hainbat zerealen antzera, azukrea gehitu eta gosarietako jakia da batez ere.\nZereal zatitua: Normalean zereal findua edo osoa izan daiteke, bere horretan gordinik, zatituta edo egosketa batzuk egin ondoren komertzializatua. Kuskusa, bulgurra, semola, olo zatitua.\nZereal semola: Hazia birrindu eta irina bihurtzera iritsi gabe, milimetroko hondar ale edo handixkoagoari deitzen zaio. Pastak eta pizzak egiteko, gari semola dugu egokiena. Normalean gari gogorrarekin egiten da, proteina ugariko gariarekin. Artoarekin egiten dugunari, artahia edo morokila esaten zaio. Zereal irina: Zereal oso edo findu ehotuari esaten zaio. Sukaldean oso erabilia, oreak egiteko, jakiak estali eta frijitzeko, pastak egiteko...\nZerealak malutak: Arroz, gari, garagar, zekale arto eta olo malutak dira ezagunenak. Egosi, lehortu eta prentsatu egiten dira. Horrela, beratze edo egosketa motz batekin jateko aukera ematen du. Hauetako asko gosaltzeko jakietan erabiltzen dira.\nMalta zereala: Izenarekin, berez, maltatua izan den zereala ezagutzen da. Prozesu horretan zereal aleak uretan sartuta ernatu egiten dira; ondoren, aire beroa erabiliz azkar lehortzeko (txigortu). Malta hitza ingelesetik dator, \"malt\" hitzetik. Ale maltatuek entzimak sortzen dituzte almidoiak azukrez bihurtuz. Gariaren proteina kopuruaren arabera irin motak.\nIndar irina: Gluten portzentaje handia du (%11,5-13,5 proteina 100 gramoko). Irin mota honek ur asko xurgatzen du, eta, ondorioz, ore tinko eta plastikoak sortzen dira. Ogia edo okintzarako ondutako oreak egiteko egokia da (adibidez, errege-opilak egiteko edo pizzak egiteko erabiltzen diren oreak\u2026) Irin hau erraz bereizteko badago metodo bat, eskuan hartu eta hau indarrez itxiko dugu. Eskua ireki ondoren, indar irinak desegin edo zabaldu egin behar du.\nIrin ahula: Gozogintzako irina ere esaten zaio. Gluten-proteina proportzio baxua du (gehienez %10eko proteina kopurua 100 gramoko). Produktu bigun eta leunak egosteko egokia da, adibidez, bizkotxoak, magdalenak, txurroak, kauserak, \u00abpetit choux\u00bbak, ore hautsia, etab. Irin hau erraz bereizteko badago metodo bat, eskuan hartu eta hau indarrez itxiko dugu. Eskua ireki ondoren, irin ahula mantendu egingo da desegin gabe.\nZerealekin egindako irin nagusiak.\nZereal edo sasi zereal findu edo oso desberdinak baheturik lortzen den osagaiari deitzen zaio.\nGari irin findua: Gari alea baheturik, iragazi egiten da zahia eta hozia kentzeko. Ondoren 4 hilabete inguruan, atseden hartzen uzten da erabili aurretik. Bahetzea era tradizionalean egiten denean, harriekin alegia, irinak zahi eta hozi portzentajeak izango ditu, irin zaporetsuagoak lortuz, baina lehenago zahartuz. Irinak zenbat eta gluten edo proteina gehiago izan, ur gehiago onartuko du eta ore goma-antzekoa geratuko da. Irin hauek izaten dira ogia egiteko egokienak, bere barnean hartziduren oxigenoa gordetzeko gai direlako. Proteina gutxi dutenak, aldiz, bizkotxoak, gailetak...egiteko erabiliko dira.\nGari irin osoa: Gari alea bahetu ondoren, ez da iragazten eta modu honetara, zahia eta hozia bertan izango ditu. Irin zaporetsuagoa eta elikadurari begira hobea izango da. Hala ere, lehenago zahartuko da, zahiaren eta hoziaren koipea oxidatu egingo baita.\nZekale irin findua: Zekale ale bahetua eta iragazia, zahia eta hozia kentzeko. Ez du gariaren kalitate berdina; hala ere, ogia egiteko erabiltzen den bigarren irina dugu. Ogia egiteko normalean gari irinarekin nahasten da.\nZekale irin osoa: Zekale ale oso bahetuari esaten zaio. Findutakoa baino zaporetsuagoa baina lehenago zahartzen dena. Ogia egiteko garaian, normalean, gari irinarekin nahasten da.\nMalta edo garagar txigortu irina: Garagarra lehortu eta txigorturik, bahetu egiten da ondoren, eta gari irinarekin nahasten da, ogiei zapore berezia emateko.\nMila zereal irinarekin: Gari irin osoa, beste irin mota batzuekin nahastuz lortzen dena. Garagarra, zekalea, artatxikia... eta bestelako hazi aleak ere eduki ditzake: ekilorea, sesamoa... . Mila zereala ogi edo gailetak egiteko erabiltzen da.\nArto irina: Gurean bahetuta bere horretan taloak egiteko. Hego Amerikan, arto alea egosi ondoren bahetzen dute, bertako tortillak egiteko. Arto irin findua, aldiz, sukaldean saltsak loditzeko erabiltzen dugu. Ogia edo mamia duen prestaketak burutzeko gari irin indartsuarekin nahastu beharko genuke.\nArroz irina: Arroz alea bahetuta eta iragazia, normalean, Txinan sakea edo ore eta pastak egiteko erabiltzen dena.\nArtobeltz irina: Artobeltz aleak bahetuta eta iragazia, gurean ez da ohikoa baina Errusian asko erabiltzen da.\nZereal motak eta bakoitzaren erabilerak.\nArroza.\nZereal nagusia eskualde tropikaletan. Gaur egun munduan arroza elikaduraren oinarri nagusietako bat da, eta herrialde asiarretan esan dezakegu nagusia dela. Arroz alea kozinatzeko garaian, kontuan hartuko ditugun bi gauza hauek izango dira: zenbat likido edo salda xurgatzeko gai den eta likidoa xurgatu ondoren hazia osorik mantentzeko gai den. Finduta, integrala, lurrundua, irinetan, malutetan, puztua... ditugu erosteko modurik ohikoenak.\nArroz ale desberdinen sailkapena.\nAle ertaineko arroza: Arborio mota edo bonba ere esaten zaie. Japoniko motakoak ere bai. 5 eta 6 mm-ko tamainarekin. Egosteko denbora pittin bat gehiago behar badute ere, likidoa ongi xurgatzen du, mota guztietako arrozak prestatzeko balio dezake. Ale luzeko arroza: Indiarren modukoak; basmati mota da ezagunena gure artean. Ez du horrenbeste salda xurgatzen baina suelto geratzen da. Lagungarri moduan, entsaladetan edo salteatzeko arroz bezala oso ondo geratzen da. Ale borobil edo perla deritzana: Arroz mota desberdinak prestatzeko polibalenteena dela esan dezakegu. Hauek dira Valentzian landatzen diren mota nagusiak eta paella egiteko erabilienak. Senia, Bah\u00eda, Bonba, Carnaroli eta J\u00facar. Ale integrala: Azala eta bihotza mantentzen dituen arroza. Egosteko denbora gehiago behar du eta zaporetsuago da. Kazola normalean 45 minutu eta espres eltzean 15 minutu beharko ditu egosteko. Gluten askoko arroza: Japoniar jatorrikoak, sushia egiteko erabiltzen den arroza da. Gluten askokoa eta egosi ondoren itsaskor eta likatsua geratzen da. Basa arroza: Berez, ez da arrozaren mota berekoa. Luzea eta fina da; normalean, lagungarri moduan erabiltzen da arroz zuriarekin nahastua. 55 minutu inguru behar ditu egosteko. Lurruneztatutako arroza: Aldez aurretik lurrin egosketa aplikatu zaion arroza dugu. Azkarrago prestatuko dugu, baina ez du horrenbeste likido xurgatuko eta zaporegabeagoa izango da.\nArtatxikia (\"Panicum miliaceum\").\nArtatxikia, nekazaritzan erabiltzen diren hainbat zereal izendatzeko erabiltzen den terminoa da. Talde honetakoak aurki genitzake ekoizpenerako ingurune zailetan. Hazi txikitxoak eta belarrak dira, sasi zereal bezala ere izendatuak. Hala ere, gurean \"panicum miliaceum\" da ezagunena. Antzina herri askoren elikaduran garrantzia handikoa izan zen, baita Euskal Herrian ere. Gaur egun berriz, Asian eta Afrikan landatzen da gehien. Mota desberdinak izaten dira. Anekdota moduan, antzina artatxikiari Euskal Herrian artoa esaten zitzaion eta gaur egun ezagutzen dugun artoa Ameriketatik ekarritakoa da, eta artoa zena artatxiki izatera pasa zen. Normalean gurean, egosita edo eltzekari moduan jaten da, barazkiarekin edo beste osagai batzuekin (dilista gorriarekin ongi gelditzen da). 20 minutu inguru behar ditu egosteko. Gelatina duen zereala da, beraz hoztu aurretik jatea komeni da.\nFonio zuria (\"Digitaria exilis\").\nArtatxikien artean hazirik txikiena duena da. Afrikako ekialdean garrantzitsuak dira elikadurarako eta Indian ere espezie bat landatzen da. Oso hazi txikikoa da. Oinarrizko zerealetako bat da Sudan hegoaldean eta Etiopian. Fonioa azkarren hazten den zerealetako bat da, sei-zortzi aste soilik behar baititu heldutasunera iristeko. Lurzoru txiroetan eta eskualde erdiaridoetan haz daiteke. Artatxikiaren moduan egosita, lagungarriekin, eltzekari moduan jaten da.\nArtoa (\"Zea mays\").\nOinarrizko janaria Ipar eta Hego Amerikan eta Afrikan. Urteroko gramineoen familiako landare belarkara da, bai gizakiek bai animaliek jateko landatzen dena. Munduko zerealik landatuena da, garia eta arroza baino gehiago. Europara 1492. urtean iritsi zen. Erdialdeko Ameriketan landatu zen lehen aldiz. Glutenik ez duen zereal bat dugu. Berarekin egindako ziropa gaur egun prestaketa komertzial ugari gozatzeko erabiltzen da. Arto mota andana ikaragarria dago, batzuk palomitak egiteko, beste batzuk arto gozo moduan edo bere horretan egosi edo erreta jateko. Irina edo semola moduan, tortillak edo taloak egiteko edo saltsak eta prestaketa desberdinak loditzeko. Glutenik ez duenez ezingo genuke ogirik egin, hau egin nahi izanez gero, arto irinari, gari irina nahastu beharko genioke. Zerealetan koipe gehien duena da, hau aprobetxatuz arto olioa ere komertzializatzen da; hala ere, azkar zahartzen den olioa da eta tenperatura altuak ez ditu onartzen.\nArtobeltza, sarrazenoa (\"Fagopyrum\").\nSasi zereal bat da, baina zerealen elikagaiak eta erabilerak ditu. Eurasian hazten da, eta gaur egun Errusia da ekoizle nagusia. Ipar Ameriketan badago oso antzekoa den beste genero bat. Nekazaritzan erabiltzen den espeziea da: artobeltz arrunta. Bere izen arruntak kontrakoa adieraz lezakeen arren, espezie hauek ez dira belarrak, eta ez daukate artoarekin zerikusirik. Glutenik ez du eta beraz ogia egiteko ez du balio baina zeliakoen produktu asko egiteko bai. Arroz zuriaren moduan egosi eta lagungarriekin nahastuta jaten da normalean, berak bakarrik ez baitu zapore gehiegi. Betegai moduan ere erabiltzen da. Errusian, Errumanian eta ingurune horretan bertako plater tipiko ugaritan erabiltzen da artobeltza. Edari alkoholdun ugari prestatzeko ere erabiltzen da.\nBasartoa edo sorgoa (\"Sorghum\").\nBelarren talde bateko hainbat espezie izendatzeko erabiltzen den izena da. Espezie horietako batzuk jateko aleak ekoizteko landatzen dira, eta beste batzuk azienden bazka gisa edo larreetako osagai gisa. Landare hauek klima beroetan hazten dira mundu osoan barrena. Genero honetako espezieak eskualde tropikal eta subtropikalekoak dira jatorriz, eta kontinente guztietan bizi dira, Ozeania barne. Garbantzu txiki baten antza du. Oinarrizko janari nagusia da Asian eta Afrikan, eta oso erabilia da mundu guztian azienda elikatzeko. Glutenik ez duenez, zeliakoentzat egokia da. Edari alkoholdun ugari egiteko ere erabiltzen da. 20- 25 minutu egosita, arroz txuri edo artobeltz moduan presta dezakegu.\nEspelta (\"Triticum spelta\").\nGariaren azpiespezie bat da. Espelta oinarrizko janaria izan zen Europako hainbat tokitan Brontze arotik erdi aroraino; gaur egun uzta erlikial gisa irauten du Erdialdeko Europan, Alemanian bereziki. Hala ere, azken urteetan merkatu berria aurkitu du janari osasuntsu gisa. Zenbait adituren iritziz, espeltak gari arruntak baina propietate gehiago ditu. Ogi luzeak, garagardoa, vodka, eltzekariak edo produktu beganoak prestatzeko asko erabiltzen da. Gariaren moduan glutena du, eta beraz, ez da egokia zeliakoentzat.\nGaragarra (\"Hordeum vulgare\").\nGramineoen familiako urteko landarea da. Munduan landatutako lehen zerealetako bat izan zen; Eurasian orain dela 10.000 urte. Animaliak eta gizakiak elikatzeko erabili da. Munduan zerealen ekoizpenean laugarren zereala da, zekalearekin batera, artoa, arroza eta gariaren ostean. Europako erdi aroan garagarra edo zekalearekin egindako ogia nekazarien janaria zen, gari ogia klase menderatzaileak zerabilen bitartean. XIX. mendean Europan gariak garagarrari garrantzia kendu zion. Gaur egun garagar eta gari irina nahastuta egiten dira ogi ugari. Egosita jateko garagar fina edo \u201cperlada\u201d deitzen duguna erabiltzen da; kasu honetan, zahia edo azala kentzen zaio oso gogorra baita. Garagarra normalki malta gisa erabiltzen da, hartzidura bidez garagardoa, whiskia eta gina egiteko zein bakarrik jateko erabiltzen da. Zopa eta erregosi askotan erabiltzen da, munduko ogi askoren oinarria da. Gosaltzeko malutetan ere erabiltzen da.\nZekalea (\"Secale cereale\").\nUrteroko landarea da, gramineoen familiakoa, eta bere aleagatik gizakion elikadurarako edo bazka landare bezala landatzen da. Gariaren familiako zereala da, eta garagarrari estuki lotua dago. Zekalearen alea irina egiteko erabiltzen da. Honek ere garagarren moduan zahia edo azala oso gogorra du. Zekalearen irina horia eta lurrintsua da, balio dietetiko handikoa eta zapore berezikoa, eta iraupen luzekoa da. Zekale irin hutsez eginiko ogia marroi iluna da, mingotsa, malgutasun urri eta uki latzekoa, eta luze irauten du. Gari irinaren ondoren ogia egiteko gehien erabiltzen den irina dugu. Gariak baino gluten gutxiago du. Zekale ogia ez da gaurko kontsumitzaile estandarraren gustukoa (\u201cogi beltza\u201d esango lioke) eta horregatik gari irinarekin nahasi ohi da sarri, erabiltzekotan. Garagardoa egiteko baliatzen da zekalea, gordinik edo maltatuta, eta pattar eta whiski batzuk egiteko. Egosita ere jan daiteke edo malutetan gosaltzeko.\nGaria (\"Triticum spp.\").\nLandare loredun graminea belarkara da. Ekialde hurbilean etxekotu zen duela milaka urte, eta mundu osoan hazten da egun. Artoarekin eta arrozarekin batera gehien ekoizten den zerealetako bat da. Haren aleak gizakiarentzat funtsezko elikagaiak dira, bereziki ogiaren osagai nagusi moduan, baina baita gailetak, pastelak, pastak, fideoak, kuskusa eta antzekoak egiteko ere. Horretaz gainera, garia hartzituta, garagardoa, alkohola, vodka edariak, besteak beste, eta bioerregaiak ere egin daitezke. Garia aziendentzat janari gisa ere landatzen da, eta gari-landarearen lastoa abereak bazkatzeko nahiz eraikinen teilatuak egiteko erabil daiteke. Gariak proteina kopuru handia du, baina haren proteina batek, glutenak alegia, erantzun immunologiko desegokia eragiten du pertsona zenbaitengan. Gaixotasun horri zeliakia deritzo. Gari aleak egosita egindako prestaketak dira, Kuskusa eta bulgurra.\nKa\u00f1iwa (\"Chenopodium pallidicaule\").\nKitxua hizkuntzan qa\u00f1iwa. Chenopodium generoko espezie belarkara da. Kinoaren antzekoa da eta jatorriz hego Amerikakoa. Sasi zereala da. Urteroko landarea da, 20 eta 90 cm arteko altuera duena. Peru eta Bolibiako Andeen inguruan landatu izan da, 3600 eta 4500m altueretan. Oso itxura adarkatua du. Ale txigortuarekin eginiko irina erabiltzen da, edariak, gailetak, azkenburuko desberdinak, baita zopa egiteko ere. Ale osoa berriz, bere horretan 20 minutuz egosi eta beste osagaiekin salteatuta, entsaladan edo zuzenean barazki edo lagungarriekin egosita jan daiteke.\nKinoa (\"Chenopodium\").\nIzenaren jatorria kitxua hizkuntzatik dator, kinwa, kinuwa. Gizakiak landatzen dituen urteroko hazi jangarriak dira. Sasi zerealen multzoan sartzen da, zerealen moduan erabiltzen delako. Kinoa Hego Amerikako Andeetako eskualdean sortu zen, eta 6.000 urtez funtsezko elikagaia izan da han. Egun, lehen ekoizlea Bolivia da, gero Peru eta Estatu Batuak. Itsas mailan hasi eta 4.000 metroko garaierarainoko lekuetan hazten da, eta arazorik gabe moldatzen da hezetasun eta tenperatura desberdinetara. Kinoa modan jarri da bereziki bere proteina asko eta aminoazido nagusiak oso orekatuak eta mineral oso interesgarri eta digerigarriak dituelako. Bestetik, glutenik ez duenez, digestio oneko zereala dugu. Peru eta Bolibia inguruan hazi hauek txigortu eta irin bat egiten dute. Irin horrekin ore eta gaileta desberdinak, azkenburuko ugari prestatzen dituzte. Esnearekin nahastua, zopak egiteko... Gurean ohikoena barazkiekin edo lagungarriekin 20 minutuz egotea da. Beste aukera dugu lagungarrik gabe egosi eta ondoren gehitu edo hoztu ondoren, entsaladetan erabiltzea. Kinoaren landarearen hostoak barazki moduan jaten dira.\nOloa (\"Avena sativa\").\nNekazaritzan hazten den zereal espezie bat da. Gizakia elikatzeko erabil daitekeen arren, munduko ekoizpenaren gehiena abereak hazteko erabiltzen da. Zaldien dietan erruz erabiltzen da eta ganaduarentzako janari gisa ere aprobetxatzen da. Txakurren eta katuen janari komertzialak prestatzeko ere erabiltzen da. Munduan 7. zereal landatuena da. Nekazaritzarako balioa duten \"Avena sativa\" eta haren ahizpa txiki \"Avena byzantina\" espezieen arbaso basatia, proba genetikoek erakutsi dutenez, \"Avena sterilis\" da, Ekialde Hurbilean hazten den espeziea. Etxeko oloa askoz geroago agertu zen, Ekialde Hurbiletik urruti, Brontze aroko Europan, zehatzago Eskozian. Oloa, zekalearekin batera, bigarren mailako laborea kontsideratu izan da beti, gariaren eta garagarren garrantziaren aldean. Gizakion dietan gehian gosaritako maluta moduan muesli eta porridge prestatzeko erabiltzen da, esnearekin nahastua edo egosia. Gailetak eta azkenburuko desberdinak prestatzeko. Berarekin olo esnea ere prestatzen da. Gluten kantitate txiki bat badu, baina zeliako gehienei ez die kalterik egiten. Hala ere, gaur egun zalantzan jarrita dago zeliakoentzat ona den jaki orokor gisa gomendatzea ba ote dagoen. Edozein kasutan, zeliakoentzat olo purua erosi beharko litzateke, beste zerealen arrastoak izan baititzake.\nTefa edo teffa (\"Eragrostis tef\").\nAfrikako ipar ekialdeko etiopiar mendigunean sortutako urteroko landare belarkara da. Nutrizioaren aldetik ezaugarri interesgarriak dauzka: zuntz dietetikoa eta burdina, proteina eta kaltzioz horniturik dago. Labore garrantzitsua da Etiopian eta Eritrean baina Indian eta Australian ere erabiltzen da. Hain hazi txikia izanik (milimetro bateko diametrokoa), aski dira eskukada batean kabitzen diren aleak soro oso bat ereiteko eta, beraz, bizimodu nomada edo erdi nomadarako egoki-egokia da. Glutenik ez du eta sasi zereala da. Artatxikia eta kinoa bezala egosten da, baina hazia txikiagoa da Etiopian Injera (tefaren irinarekin eginiko krepe modukoa, honen gainean jartzen dira lagungarriak ) izeneko janariaren osagai nagusia da. Zopak eta gisatuak loditzeko, ogia, pastak eta bizkotxoak lortzeko. Gosaritarako, entsaladetan edo jogurtari gehitzeko malutetan.\nTritikalea (\"\u00d7 Triticosecale\").\nDuela 150 urte laborategi batean artifizialki lortua, garia eta zekalearen nahaskia da. Proteinetan bere gurasoak baino aberatsagoa da, baina lehorteetan nahiko ahula. Landare luzea, gariaren eta zekalearen antzekoa, eta buru zintzilikariak ditu. Tritikalearen aleak eta ale-buruak jatorrizko bi landareak ekartzen dizkigu burura, bien ezaugarrien nahaste nabarmena baita. Animalien bazkarako erabiltzen da nagusiki, baina okintzarako gariarekin nahasita ere erabiltzen da.\nTxia (\"Salvia hispanica\").\nLamiaceae familiako espeziea da, eta erdialde eta hegoaldeko Mexikon, Guatemalan eta Nikaraguan du jatorria eta bertan non chia deitzen diote. Bere haziak jangarriak dira eta lihoarekin batera, omega-3 gehien duen landareetako bat da; horregatik, olioak ere egiten dira. Bere zuntza oso likatsua da eta digestioan ur kantitate handiak behar ditu; eta horren ondorioa da argaltze dieta askotan asebetetzeko erabiltzea. Proteina eta mineraletan ere oso aberatsa da. Mexikon eta Guatemalan freskagarriak prestatzeko erabiltzen da, entsaladetan, zopetan, mueslietan edo jogurtarekin. Gisatu desberdinei gehitzea badago. Bere irinarekin gozogintzako prestaketak ere egiten dira. Kimu gazteak barazki moduan ere jaten dira."}
{"id": "65381", "revid": "371", "url": "https://eu.wikipedia.org/wiki?curid=65381", "title": "Mariano Rajoy Brey", "text": ""}
{"id": "65382", "revid": "371", "url": "https://eu.wikipedia.org/wiki?curid=65382", "title": "Gaspar Llamazares Trigo", "text": ""}
{"id": "65383", "revid": "1141", "url": "https://eu.wikipedia.org/wiki?curid=65383", "title": "Ziurtatze autoritate", "text": ""}
{"id": "65386", "revid": "1545", "url": "https://eu.wikipedia.org/wiki?curid=65386", "title": "Giza eskubide", "text": ""}
{"id": "65387", "revid": "880", "url": "https://eu.wikipedia.org/wiki?curid=65387", "title": "Abertzaleen Batasun", "text": ""}
{"id": "65388", "revid": "201", "url": "https://eu.wikipedia.org/wiki?curid=65388", "title": "J.K. Rowling", "text": ""}
{"id": "65392", "revid": "336", "url": "https://eu.wikipedia.org/wiki?curid=65392", "title": "Labore", "text": "Labore honakoa izan daiteke:"}
{"id": "65394", "revid": "105290", "url": "https://eu.wikipedia.org/wiki?curid=65394", "title": "Otoio", "text": "Otoio Bizkaiko ipar-ekialdean dagoen mendia da, Lea-Artibaiko eskualdearen kostaldean kokatutakoa Ispaster eta Lekeitio artean."}
{"id": "65395", "revid": "88297", "url": "https://eu.wikipedia.org/wiki?curid=65395", "title": "Lumentza", "text": "Lumentza edo \"Kalbarixo\" Bizkaiko ipar-ekialdean dagoen mendia da, Lekeitioko herrigunean kokatutakoa.\nKalbario izena ere hartzen du mendiko igoeran zehar dagoen \"via crucis\" dela-eta. Igoeraren erdialdean gutxi gora-behera ur biltegia dago.\nBertako kobazuloetan historiaurreko aztarnak topatu zituzten, gaur egun Bilboko Euskal Etnografia Museoan daudenak."}
{"id": "65396", "revid": "336", "url": "https://eu.wikipedia.org/wiki?curid=65396", "title": "Goizeko Izarra (boua)", "text": "Goizeko Izarra Eusko Itsas Gudarostearen boua zen.\n1936ko abenduan, Eusko Jaurlaritzak bikoteko arraste-arrantza itsasontzi txiki bi armaz hornitu zituen, \"Goizeko-Izarra\" eta \"Iparreko-Izarra\". \"Goizeko Izarrari\" popan 57 mm kanoia jarri zioten. Itsasontziek 25 metroko luzera zuten eta 10 korapiloko abidura.\nEusko Itsas Gudarostean zegoela, \"Goizeko Izarrak\" kapitain bakarra izan zuen: Antonio Zinkunegi (1936ko abendutik-1937ko urtarrilera)\nBilboko itsasadarrean \"Velasco\" itsasontzi frankistak etengabeko minatzearen ondorioz, 1937ko urtarrilaren 17an Bilboko portuaren uretan \"Goizeko-Izarra\" eta haren eskifaiako 17 kide hondoratu ziren."}
{"id": "65397", "revid": "512", "url": "https://eu.wikipedia.org/wiki?curid=65397", "title": "Iparreko Izarra (boua)", "text": "Iparreko Izarra Eusko Itsas Gudarostearen boua zen.\n1936ko abenduan, Eusko Jaurlaritzak bikoteko arraste-arrantza itsasontzi txiki bi armaz hornitu zituen, \"Goizeko Izarra\" eta \"Iparreko Izarra\". \"Iparreko Izarrari\" popan 57 mm-ko kanoia eta metrailadore bat jarri zizkioten. Itsasontziek 25 metroko luzera zuten, eta 10 korapiloko abiadura.\nEusko Itsas Gudarostean zegoela, \"Iparreko Izarrak\" kapitain bakarra izan zuen: Pedro Ruiz de Loizaga (1936ko abendutik-1937ko irailera)\nBouak 1937ko irailean Frantziara ihes egin zuen, gero Espainiako Bigarren Errepublikako Ontzidian jarraitzeko."}
{"id": "65398", "revid": "105290", "url": "https://eu.wikipedia.org/wiki?curid=65398", "title": "Gasteiz (boua)", "text": "Gasteiz Eusko Itsas Gudarostearen boua zen.\n1937ko udaberrian, Eusko Jaurlaritzak arrantza-itsasontzi txiki bi prestatu zituen zerbitzurako: \"Iru\u00f1a\" eta \"Gasteiz\" izenekoak. \"Gasteizek\" 42 metroko luzera zuten eta 10 korapiloko abiadura.\nEusko Itsas Gudarostean zela, \"Gasteiz\"ek hiru kapitain izan zituen:\nBaina Bilbo galdu zenerako \"Gasteizen\" prestaketa ez zegoen bukatuta. Nola edo hala, ekainean zerbitzurako prest zegoenez, arma gabe atera zen itsasora. Hori zela eta, 1937ko abuztuaren 27an frankistek Santo\u00f1an harrapatu zuten."}
{"id": "65399", "revid": "105290", "url": "https://eu.wikipedia.org/wiki?curid=65399", "title": "Iru\u00f1a (boua)", "text": "Iru\u00f1a Eusko Itsas Gudarostearen boua zen.\n1937ko udaberrian, Eusko Jaurlaritzak arrantza-itsasontzi txiki bi prestatu zituen zerbitzurako: \"Iru\u00f1a\" eta \"Gasteiz\" izenekoak. \"Iru\u00f1a\"k 39,45 metroko luzera zuen, eta 14 korapiloko abiadura (ontzidiko lasterrena).\nBaina Bilbo galdu zenerako \"Iru\u00f1a\"ren prestaketa ez zegoen bukatuta. Hori zela eta, itsasontziak ez zuen ez marinelik, ez kapitainik. 1937ko ekainaren 19an frankistek lehorrean harrapatu zuten."}
{"id": "65402", "revid": "336", "url": "https://eu.wikipedia.org/wiki?curid=65402", "title": "C\u00edscar (destruktorea)", "text": "C\u00edscar Espainiako Gerra Zibileko armada errepublikarraren \"Txurruka\" motako destruktorea izan zen.\nHistoriala.\nGerraren hasieran zerbitzuan jarri zen Bizkaiko golkoan. 1937ko maiatzaren 21n \"Delfina\" minaketaria gainean hartu eta ustekabean hondoratu zuen Abran.\n1937ko maiatzaren 31an, Ertzaintza eta Eusko Itsas Gudarosteak \"Jose Luis Diez\" eta \"C\u00edscar\" destruktoreak bereganatu zituzten eta Espainiako Bigarren Errepublikako eskifaia irtenarazi. Hurrengo egunetan Eusko Itsas Gudarostearen 200 ofizial eta marinel baino gehiago sartu ziren antzinako eskifaiaren ordez.\n1937ko ekainaren 10ean, \"C\u00edscar\", Juan Antonio Castro alferiza buruzagi zituela, eta \"Jose Luis Diez\" Evaristo L\u00f3pez tenientea buruzagi zituela, destruktoreek eta \"Almirante Cervera\", Manuel Moreu kapitaina buruzagi zituela, gurutze-ontzi frankistak elkarren arteko borroka izan zuten, ondoriorik gabe.\n1937ko ekainaren 15ean, Bilbo galdu zenean, \"C\u00edscar\" eta \"Jose Luis Diez\" Iparralderantz eraman zituzten iheslari eta agintariak. Gero, Santander eta Gij\u00f3n ebakuatzera ere lagundu zuen.\nGij\u00f3nen frankisten hegazkineriak hondoratua, 1938an azaleratu zuten Francisco Francoaren armadarekin aritzeko.\nEspainiako Gerra Zibilaren ondoren.\n1957an, \"Ciscar\" hondoa jo eta hondoratu zuen Ferrolera sartzera zihoala."}
{"id": "65406", "revid": "105290", "url": "https://eu.wikipedia.org/wiki?curid=65406", "title": "Espainiako futbol ligako lehen mailako sailkapen historikoa", "text": "Ondorengo taula Espainiako futbol ligako lehen mailako sailkapen historikoa da, bertan jokatzen duten taldeek lortutako puntuen arabera ordenatuta. 2007ko ekainaren 30ean eguneratuta dago, 2006/2007 denboraldiko 38. jardunaldira arte.\nSailkapen honetan lortutako puntuak zenbatzeko, ez da kontuan hartzen garaipen batek 2 edo 3 puntu ematen zituen (1995/1996 denboraldira arte 2 puntu eta ordutik aurrera 3). Arrazoi horrengatik azken urteotan denboraldi onak egin dituzten talde batzuk gorago daude lehenago denboraldi onak egin zituzten beste batzuk baino.\nGaur egun lehen mailan ari diren taldeen postuak beltzez markaturik daude.\n(1) CD Malaga + At. Malague\u00f1o 1993an elkartuta.&lt;/br&gt;\n(2) Real Burgos + Burgos CF 1994an elkartuta."}
{"id": "65407", "revid": "6327", "url": "https://eu.wikipedia.org/wiki?curid=65407", "title": "Laban luzeen gaua", "text": ""}
{"id": "65409", "revid": "336", "url": "https://eu.wikipedia.org/wiki?curid=65409", "title": "Sorghum", "text": "Sorghum belarren taldeko genero bateko hainbat espezie izendatzeko erabiltzen den izena da. Espezierik ezagunena \"Sorghum bicolor\" da, basarto edo sorgo gisa ezagutzen dena. Espezie horietako batzuk jateko aleak ekoizteko landatzen dira, eta beste batzuk aziendentzako bazka gisa edo larreetako osagai gisa. Landare hauek klima beroetan hazten dira mundu osoan barrena. Genero honetako espezieak eskualde tropikal eta subtropikaletakoak dira jatorriz, eta kontinente guztietan bizi dira, Ozeanian barne.\nLaborantza eta erabilerak.\nBasarto-espezie asko gizakientzako janari gisa ekoizten dira, bai eta aziendentzako janari gisa eta edari alkoholikoak ekoizteko ere. Espezie askok idortasuna eta beroa ondo jasaten dute eta garrantzitsuak dira eskualde lehorretan. Larreen funtsezko osagaia dira eskualde tropikal askotan. Basartoa munduko mailako bosgarren zerealik garrantzitsuena da ekoizpenari dagokionez.\nZenbait basarto-espezie eragin ekonomiko garrantzitsua daukaten belar txarrak dira. Bestalde, espezie batzuk hidrogeno zianuroa, hordenina eta nitratoak dauzkate landarearen hasierako hazkunde-faseetan. Konposatu hauek basartoa jaten duten animalientzako hilgarriak izan daitezke."}
{"id": "65411", "revid": "119347", "url": "https://eu.wikipedia.org/wiki?curid=65411", "title": "Montederramo", "text": "Montederramo Galiziako udalerria da, Ourenseko probintziaren iparraldean eta Terra de Caldelaseko eskualdean kokatutakoa.\n990 biztanle zituen 2009an."}
{"id": "65412", "revid": "512", "url": "https://eu.wikipedia.org/wiki?curid=65412", "title": "Parada de Sil", "text": "Parada de Sil Galiziako barnealdeko udalerria da, Ourenseko probintziaren iparraldean eta Terra de Caldelaseko eskualdean kokatutakoa.\n788 biztanle zituen 2004an.\nSil ibaiko harroila bertan dago."}
{"id": "65413", "revid": "673888", "url": "https://eu.wikipedia.org/wiki?curid=65413", "title": "Sil", "text": ""}
{"id": "65414", "revid": "896", "url": "https://eu.wikipedia.org/wiki?curid=65414", "title": "Eslabo", "text": ""}
{"id": "65415", "revid": "119347", "url": "https://eu.wikipedia.org/wiki?curid=65415", "title": "A Teixeira", "text": "A Teixeira Galiziako udalerri txikia da, Ourenseko probintziaren iparraldean eta Terra de Caldelaseko eskualdean kokatutakoa.\n547 biztanle zituen 2004an."}
{"id": "65416", "revid": "6327", "url": "https://eu.wikipedia.org/wiki?curid=65416", "title": "Arte asturiarra", "text": ""}
{"id": "65423", "revid": "6327", "url": "https://eu.wikipedia.org/wiki?curid=65423", "title": "Itsas denborale", "text": ""}
{"id": "65425", "revid": "499", "url": "https://eu.wikipedia.org/wiki?curid=65425", "title": "Ildefons Cerd\u00e1", "text": ""}
{"id": "65430", "revid": "6327", "url": "https://eu.wikipedia.org/wiki?curid=65430", "title": "Euskal Kostaldea", "text": ""}
{"id": "65434", "revid": "119347", "url": "https://eu.wikipedia.org/wiki?curid=65434", "title": "Tobacco days", "text": "Tobacco days (\"Tabakoaren egunak\") Anjel Lertxundi idazle oriotarrak idatzitako eleberria da, 1987an argitaratutakoa \"Erein\"en bidez."}
{"id": "65435", "revid": "119347", "url": "https://eu.wikipedia.org/wiki?curid=65435", "title": "Azkenaz beste", "text": "Azkenaz beste Anjel Lertxundi oriotar idazlearen eleberri bat da, 1996an Alberdania argitaletxeak plazaratua."}
{"id": "65436", "revid": "119347", "url": "https://eu.wikipedia.org/wiki?curid=65436", "title": "Argizariaren egunak", "text": "Argizariaren egunak Anjel Lertxundik idatzitako eleberri bat da, 1998an Alberdania argitaletxeak plazaratua.\nEuskadi Literatura Saria lortu zuen kaleratu ondorengo urtean."}
{"id": "65437", "revid": "96586", "url": "https://eu.wikipedia.org/wiki?curid=65437", "title": "Lehorreko koadernoa", "text": "Lehorreko koadernoa Anjel Lertxundik irakurle gazteentzat idatzitako liburu bat da, 1998an Alberdania argitaletxeak plazaratua."}
{"id": "65439", "revid": "119347", "url": "https://eu.wikipedia.org/wiki?curid=65439", "title": "Zorion perfektua", "text": "Zorion perfektua Anjel Lertxundik idatzitako eleberri bat da, 2002an Alberdania argitaletxeak plazaratua.\n2007an Amaia Gabantxok ingelesaratu zuen eleberria Nevadako Unibertsitateko \"CBS Center for Basque Studies\" departamenduaren laguntzari esker. Titulua \"Perfect Happiness\" jarri zion.\nZineman.\n2009an izen bereko filma estreinatu zuten, Jabi Elortegik zuzendutakoa."}
{"id": "65440", "revid": "119347", "url": "https://eu.wikipedia.org/wiki?curid=65440", "title": "Konpainia noblean", "text": "Konpainia noblean Anjel Lertxundik idatzitako eleberri bat da, 2004an Alberdania argitaletxeak plazaratua."}
{"id": "65441", "revid": "119347", "url": "https://eu.wikipedia.org/wiki?curid=65441", "title": "Ihes betea", "text": "Ihes betea Anjel Lertxundik idatzitako eleberri bat da, 2006an Alberdania argitaletxeak plazaratua, lehen pertsonan eta modu erretrospektiboan kontatua. Bigarren Mundu Gerraren atarian, Alemania nazian, gazte aleman hitler batek ustekabean judu jatorria duela eta ustezko gurasoak harrera egin zioten familia alemana delako berria hartzen du. Juduen aurkako giro lazgarrian, Alemaniatik ihes egiten du, aurrena Triestera eta gero Parisera. Paristik ere alde egin beharko du. Ihesa bere buruarekin galduta abiatu bazuen ere, denboran zehar bere bizitza-bidea aurkitzen doa, \"ihes betea\" lortu arte alegia, gaztetako lagun eta geroko etsai naziarekin enkontrua izan eta berari eta bere familiari egindakoagatik harekin kontuak eginez bukatuko dena.\nHaria.\nWerner Lindemann, hamasei urteko gaztea, Hitler mitin batetik dator lagun-koadrilarekin. Mozkorturik, istiluak sortzen dituzte etxerako bidean. Etxean, familia osoa dago bere zain afaltzeko, ama maitagarria, aita uzkurra eta Annette arreba txikia. Ernst J\u00fcngerren \"Altzairuzko ekaitzak\" eleberriak liluraturik, non Lehen Mundu Gerrako balentriak kontatzen diren, piloto izatea deliberatu du Wernerrek. Horretarako, hegazkinei buruzko liburuak irakurri eta gimnasia eginez zaildu egiten du gorputza. Aita gerran ibilitakoa da, eta han izandako zauria dela-eta herrena da. Horri buruz galdetzen dio, baina aitak ez du erantzuten, eta bere barruan gerra bere aita bezalakoen jarreragatik galdu zelako ideia mamitzen da. Juduen aurkako gorroto bizia ere badu, aitak gorroto horren aurka ohartarazten badio ere. Hori dela eta, giroa zakartzen da etxean. Egun batean, aitak indarrez kenduko dio Hitlerren irudia paparretik. Hala ere, familiako bizitza egiten jarraitzen dute eta jai-egun batean bere txikia zenean hildako Ingo anaiaren hiloba bisitatzera doaz, amona Erikarekin batera. Lagun-koadrilarekin ere ateratzen da. Haiekin zinera joandako egun batean, Hermann lagun nazi sutsuak Klaus izeneko bat aurkezten dio, nazientzako lan iluna egiten omen duena. Hark beroturik, zapatari judu baten denda suntsitzen dute. Gymnasium edo institutura joaten da Werner, han egun batean irakasleak aitari buruzko idazketa egiteko esaten die, eta horrek aukera ematen dio aitari buruz hausnarketa egiteko. Kontatzen du nola etxean behin eta berriz galdetzen ziola bere gerrako jardunari buruz, baina beti isilik geratzen zela, eta amak ere ez zion ere kontatu nahi. Irakasleak bikain jartzen dio idazketari, baina aitarekin hain zorrotza ez izateko jartzen dio ohar batean. Wernerrek gogoko ditu herr \u00d6chler izena duen irakasle horren eskolak. Irakaslea homosexuala omen da, ordea, eta lagunek harekin lotu ez dezaten gordinkeriak esaten ditu hari buruz. Institutuko filosofia irakasleak, bere aldetik, iritzi kritikoa du naziekiko, eta Wernerrek eta bere ikaskideek salaketa jarria izan zuten haren aurka horregatik; Wernerrek pantomima ere idatzi zuen haren aurka, eta patioan antzeztu.\nWernerrek Elsbeth izeneko neska gaztearekin ibiltzen da baita ere. Wernerrek hark oparitutako eguneroko-koadernoa gordetzen du, eta horko orrietan idatzi ere bai. Egun batean harekin egiten du topo antzoki batean, eta lagunekin doan arren, irteterakoan neska berarekin elkartzea lortzen du. Elsbethen aurrean, Hermannek atso judu bat nola umiliatzen duten ikusi eta gero, bakarri abiatzen dira, neskaren etxe aldera. Bidean dagoen eliza bat ikusita, Wernerrek aurreko batean mezatan botikari judu katoliko bilakatua apaizak nola umiliatu zuen gogoratzen du. Elsbethek bere lagunen jokaera gaitzetsita, berari ere errieta ari zaiola sentitzen du. Halako batean, ordea, Elsbethek eskua hartzen dio.\nHamazazpi urte betetzerakoan, lagun nazien aurrean hiru proba gainditzera dago behartuta Werner. Zalditoki batera joan, eta inguruetan harrapatu duten Sebastian izeneko mutil judu bat umiliatzea du lehenengoa eta honela burutuko du, lagunen algaraz: Wernerrek bere ipurdian pot egitera behartuko du mutil judua, eta gero haren buru gainean pixa egingo du; ondoren, bildotsa akabatuko du labanaz, eta azkenik, bildotsaren odolaz juduen etxeetako ateak juduen izarra margotuko ditu lagunekin batera. Biharamunean, polizia agertzen da etxera, juduen auzoan izandako erasoak ikertzera edo, itaunketa biguna egiten diote Wernerri amaren aurrean, tramite hutsezkoa, poliziak ere naziak direnez gero. Alde egiten dutenean, ordea, aitarekin liskar gogorra dauka. Amak \"Jakingo bazenu, ...\" esaten dio Wernerri, baina aitak isiltzeko esaten dio. Elsbethekin paseatzera doan egun batean, isilik hasiera batean, baina azkenean Elsbethek zerbitzu sozialean hasiko dela kontatzen dio, derrigortuta bada ere. Werner aberriaren alde egin beharreko zerbait dela argudiatuz erantzuten dio. Azkenean, elkarrekin haserre bukatuko dute. Etxera heltzean, Annettek Wernerrek umiliatutako Sebastian urkatuta aurkitu dutela kontatzen dio Wernerri. Beste egun batean, Hermannen etxera doa; haren aita zenari buruz ez daki ezer, homosexualekin ibiltzen zelako zurrumurruak aditu ditu horri buruz. Hermannen ama abegi ona egiten dio Wernerri, eta bera ere adeitsu da andrearekin. Andreak ikasten jarraitzeko gomendioa egiten die, entzuna duela Werner ikasle ona dela, baina biak armadara sartzeko irrikitan daude. Hermann sumindu egiten da amarekin hori dela-eta, eta etxetik ateratzean jipoia ematen dio bere aitaz iseka egin duen mutil bati. Armadan sartzea beste ametsik ez dute Wernerrek eta Hermannek eta irrika horretan elkarrekin jarraitzen dute. Egun batean frau Gerda izeneko emakume zahar batengana doaz, etengabe soldaduentzat jertseak eta galtzerdiak egiten dituena. Erotuta omen dago, armadan ziharduen semea hil zitzaionetik antza. Hark egindako jertseak bildu ez dituztela eta, Werner armadako bulegoetara doaz, eta han Hermannek aurkeztu zion Klaus ilunak egiten dio harrera. Hark ez dio kasu handirik egiten, baina halako batean beste militar bat agertzen da, eta Wernerrekin solasean, pilotu izateko bere asmoen berri ematen dio, eta hala militarrak pilotuen akademiarako gomendiozko karta idatziko diola hitz ematen dio. Hermanni ere halako karta bat eman diola kontatzen dio, eta Werner harrituta geratzen da, horri buruz ezer ere ez zekiela lagunak berarekin izan duen konfiantza-faltagatik. Hermann ikusten duenean, galdetu egiten dio, eta Hermannek zakar erantzuten dio. Hortik aurrera denbora luzean ez du ikusiko.\nAmaren iritziaren aurka, Werner pilotuen akademiara doa izena emateko asmoarekin, etxekoei ezer esan gabe. Trena hartzen du hara joateko. Akademiako sarreran gazte askorekin egiten du topo. Identifikatu ondoren, barrura sartzeko baimena eman. Itxaron-gela batean zain dago, gazteak txandaka pasatzen dira militar batek egin behar dien elkarrizketa egiteko. Wernerren txandan, militarrak arretaz begiratzen du haren jaiotza-agiria, eta baita bera ere. Jaiotza-agirian agertzen den J letrak zer esan nahi duen galdetzen dio gogorki. Werner zer esan ez dakiela geratzen da, eta azkenean militarrak judua dela adierazten duela esaten dio. Guztiz asaldaturik dagoen Werner botatzen du gelatik. Akademiatik irtenda, bere buruaz beste egin edota etxera gehiago ez itzultzea pasatzen zaizkio burutik. Etxera heltzen da azkenean, eta amak besarkatu egiten du. Hala ere, bera erresuminduta dago, eta irainka hasten da, eta aitari ostikoka. Azkenean, isildu egiten da, lur jota. Aitak bere egiazko historia kontatzen hasten da.\nBere benetako aitak Franz zuen izena, eta bere laguna izan zen Lehen Mundu Gerran. Soldatu baten heriotza gertutik ikusita, bera hiltzen bada, Ingo seme jaioberriaren kargu egingo duela hitz ematera eskatzen dio Franzi, eta honek onartzen du. Zauriturik, frontetik itzuli, baina frontean gertatu den Franzekin gutun-harremana jarraitzen du. Emaztea haurdun dagoela jakinarazten dio Franzek. Ingo hil egiten da eta Franz hiletara dator. Seme jaio berriari Werner izena jarri diola kontatzen dio. Frontera itzulita, Franz hil egiten da, eta hortik gutxira bere ama. Orduan, Wernerren aitatzakoak Werner adoptatzeko ahalegin guztiak egingo ditu. Wernerri ez diote horri buruz ezer kontatu, juduen aurkako legeak aspaldian indarrean jartzen hasiak direlako.\nGuztiz aztoraturik eta gertatzen ari zaiona ulertu ezinik, Werner lehertu egiten da berriz ere, gurasoek txeraz tratatu arren, eta oihuka eta negarrez hasten da, alemanen familia batean judua dela sinetsi ezinik. Hurrengo egun batean, kalera ateratzeko proposamena egiten diote, baina Hermannekin topo egiteko beldurrez dago. Institutura ere ez da agertzen. Amona Erika dator etxera eta adoretsu izateko esaten dio, Alemaniatik alde egin behar duela eta bere etxean seguruago egongo dela, erasoen beldur. Amonaren etxean, Triesten bizi den Kurt izeneko urrutiko senide batengana joan eta harekin babesteko plana proposatzen die amonak gurasoei. Aita ez dago horren alde, Kurt horrek justiziarekin arazoak izan dituelako, berarekin zebilen opera-kantari baten hilketarekin nahastu zutelako. Amonak dena pentsatuta dauka, ordea: pasaporte faltsua egingo diote eta berak egingo du bidaia Wernerrekin. Amona egoera lasaitu eta bolada baterako soilik izango delakoan dago. Hermann Annette arreba txikiarekin sartu dela ere kontatzen du. Bitartean, Werner indarrik gabe sentitzen da, eta beste guztien erabakien mendean. Azkenean, pasaporte faltsua eskuratzen amonak. Hemendik aurrera Werner Ernst Lange izango da.\nAgur hunkigarria gertatzen da Wernerren eta gurasoen eta arrebaren artekoa, nahiz eta Wernerrek ez duen pena handirik sentitzen. Amonarekin astebeteko bidaia egiten du, tartean poliziak kontrola egiten die, eta beraiek plazer-bidaiaren aitzakia dute prestaturik. Sekulako ekaitz baten erdian, trena gelditu eta gizon susmagarri sartzen zaie konpartimenduan, emakumeentzako barruko arropen saltzailea dela kontatzen die, baina Wernerrek eta amona Erikak polizia edo espia dela uste dute; gizonak hitlerzale gisa azaltzen du bere burua, eta azkenean konfiantza hartuz eskua Wernerren belaunean ere jartzen du; azkenean, agurtu eta alde egiten du. Baina amonak ez dio susmo onik hartzen, eta hasieran Trento hiriraino elkarrekin joateko asmoa badute ere, amonak trenetik jaitsi, gizona bere atzetik abiatzeko, eta Wernerrek egokiera hori ihes egiteko aprobetxatzea proposatzen du. Hala egiten dute, eta Wernerrek Triesterako beste tren bat hartzeuko geltoki berean.\nTriestera heldurik, non italieraz mintzatzen den, taberna batera sartzen da. Han, italiera traketsean, janaria eta edaria eskatzen ditu. Tabernan beste gizon bat dago, Umberto izeneko agure bat. Mozkorturik dago, eta faxisten aurkako oihuak egiten ditu. Wernerri ongi eotrria ematen dio, munduko hiri tristeenera bere esanetan. Trieste hiri kosmopolita da, nazio askotako jendea biltzen duena, eta historian askotan gatazka-lekua izandakoa. Agureak alemanez badaki, eta Wernerrekin hizketan hasten da, izena, nongoa den eta galdetzen dio. Ernst izena duela esaten dio, noski. Freud hirira etorri zenekoa, aingiren sexua aztertzera, eta berarentzat aingirak nola harrapatzen zituen, kontatzen du Umbertok. Halako batean, mutil bat sartzen da egunkariak banatzera. Umbertok Itzeli esaten dio kontuz ibiltzeko harekin, espia lanetan ibiltzen dela poliziarentzat jendeak nolako berriak irakurtzen dituen zelatan. \nTabernatik atera, eta Kurten helbiderako bidea hartzen du. Haren etxera iritsi eta atea behin eta berriz jo arren, inork ez dio irekitzen. Zer egin ez dakiela, azkenean lo hartzen du etxeko atarian. Halako batean urratsak adituta esnatzen da. Kurt den galdetu, eta gutuna idatzi zion amona Erikaren partez datorrela esaten dio, baina Kurtek ezjakinarena egiten du. Ernstek, Wernerrek alegia, kanpora abiatzen da, baina ustezko Kurt bere atzetik joan eta ekarri egiten du etxera. Berari Angelo deitzeko esaten dio, ezkutatzeko izena dena, antza denez. Hirian non eta norekin ibili den kontatu ondoren, Angelok ere Umberto ezagutzen duela jakingo du. Freuden anekdotaren berri badu, eta Umbertok kontatu ohi duen beste istorio bat ere kontatzen dio Angelok: Jainkoak toki guztietako buztina bilduz sortu omen zuela gizona, munduko bazter guztietan etxean bezala sentitzeko. Janari eskasa eta txarra ematen dio. Angelok bere etorkizunari buruz, berarentzat pentsatu duenari buruz, ez duela ezer esaten konturatzen da, ordea, eta kezkatu egiten da horregatik. Beste alde batetik, etxeko gela batetik irrati bateko dialari nola eragiten dion ere entzuten du, baina Angelok ez dio horri buruz ezer esaten. Oheratu egiten da, kalean euripean bustitako arropak eta zapatak kenduta.\nBiharamunean esnatuta, Angelo etxean ez dagoela ohartzen da. Etxea arakatzen du, eta trastez beteta dagoela ikusten du. Ez daki zer pensattu Kurt edo Angelori buruz: aitak faxistekin tratua egina duela uste zuen, baina berak haren aurkako espia dela uste du, bereziki irratiagatik. Bazterretan aurkitzen duen janari apurra jan, eta halako batean etxera andre bat sartzen dela ikisten du. Hitzik esan gabe, etxea garbitu eta alde egiten ud. Gero, dotore jantzitrako gizon bati irekitzen dio atea. Gizonak badaki Ernst Angeloren iloba dela, eta Angelo ez dagoela jakindakona, alde egiten du. Ernst kalera jaitsi eta Trieste bisitatzen du, urez inguratutako hiri bat. Bere buruari hasten da pentsatzen, nortasun garbirik gabe, judua dela guztiz barneratu gabe, eta besteen mendean sentitzen baita, eta Angeloren jarrerak ere ez du laguntzen sentimendu hori gainditzen. Taberna batera sartu, berriz kalez kale ibili, eta besotik heltzen dion puta bati zakar ezezkoa ematen dio burutazio horietan murgildurik. Halako batean, goizean etxera etorritako gizon kapeladuna eta Angelo ikistyen ditu eztabaidan urrutitik. Etxera itzultzen da horren ondoren.\nElsbethekin duen amets bat amesgaizto bilakatzen da gizon kapeladuna hil egingo dela esaten diola irudikatzen zaionean. Bat-batean esnatu eta Angelo ikusten du bere ondoan barrezka, jada hilda dela esanez. Gripea hartu du, eta sukar handia dauka. Angelok edabe sendagarria ematen dio, eta horrekin sendatzen joango da. Sendaturik jada, Angelorekin bere egoera argitzeko asmoarekin jeikitzen da, zer egin behar duen, nora joan, baina ez dago etxean. Gurasoek eta amonak esana zioten aldi baterako bakarrik izango zela guztia, baina berak ez du argi ikusten. Etxea miatzen hasten da, Angelorik buruz gehiago jakin nahian, opera-kantariarekin izan zuen aferaz edo, baina ez du ezer garrantzitsurik topatzen, berak Elsbetekin aspaldian ikusitako pelikula baten afixa ezik, irrati misteriotsuaren arrastorik ere ez dago. Angelo erotu ote den pentsatzen hasia da, berarekin duen jarrera axolagabea, batzuetan txantxetakoa, dela-eta. Angelo agertzen denean, berarentzat lanpostua aurkitu duela esaten dio: ikaztegi batean, ikatzaren kontuak eramatea.\nLana ez da berak espero zuen bezalakoa, ordea. Gizon desatsegina da nagusia, eta zakuak ikatzez bete eta bezeroei eramatea da bere zeregina. Emakume batek errieta egiten dio gizonari, gazteak engainatzen ibiltzeagatik, baina nagusiak bidali egiten du. Zakuak betetzea uste baino zailagoa da, eta behingoz bere bizitzaren lema hartu eta alde egitea pentsatzen du. Nagusia itzultzen denean, Ernsten aurka hasten da, ezer egiten ez dakiela oihukatuz. Bat-batean, gizon bat azaltzen da bere alde, eta honen atzetik bizpahiru emakume, eta handik ateratzen dute. Gizona Umberto da. Kale berean dagoen bere liburudendara doa berarekin. Barruan, liburu-pilak daude nonnahi. Dendaren historia kontatzen dio Umbertok: aurreko jabeak liburu-negozioa mantentzearen trukean utzi zion denda. Umberto aholkuak ematen hasten zaio, neskenganako amodioaren pasioaren arriskuaz, OVRA polizia politikoari izan beharreko beldurraz. Liburu bat oparitu, bere eskuak estutu modu maitagarri eta asaldagarri batean, eta emakume bat azaltzean, bere emaztea dela esaten dio, eta modu harrigarrian, harekin beti leiala izan dela emazteak jakitea nahi lukeela beti.\nAngeloren etxera itzuli eta lana utzi duela kontatzen dio, baita etxetik alde egin eta ostatu batera joateko asmoa azaldu ere. Angelok jarrera ulerkorra agertzen du, baina halako batean barre-algaraka hasten da, ero moduan, inongo arrazoirik gabe, gero berriz lasaitzeko. Ikazkinaren aurka irainka hasten da, azkenean negarrez hasteko. Ernst zer esan ez dakiela geratzen da, eta eromenean jausi dela pentsatzen du. Alde egitea pensatzen du, eta horretan Elsbethen koadernoa sartzen du maletan. Halako batean, ordea, ate joka hasten dira bortizki, Angelori oihuka. Angelo sorgortuta dago, erreakzionatu gabe. Ernstek esku bat jartzen dio sorbaldan lasaitzeko, eta horrela denbora luzean daude. Angelok barkatzeko esaten dio azkenik.\nAngelok bere historia kontatzen dio Ernsti. Amona erikarekin zorretan dagoela esaten abiatzen du kontakizuna. Gero nola Greta opera-kantari batekin bizi zen, egun batean hilda agertu zena lepoa moztuta. Poliziak bera susmagarritzat hartu eta atxilotu egin zuten, bortizkeria izugarria tarteko. Kartzelan denbora bat eman eta gero, askatu egin zuten, urrutiko senide zuen amona Erikak egunkarian jarritako argazki batean ezagutu eta hariak mugitu ondoren. Epaiketan ere errugabetu egin zuten azkenik. Bitartean leihotik begira dago denbora guztian. Halako batean, arriskua sumatuta, Ernsti komun gaineko teilatuan ezkutatzeko esaten dio. Lauzpabost gizon bortizki sartu eta jipoika hasten dira Angeloren aurka eta dena hankaz gora jarri. Azkenean, auto batean eramango dute Angelo.\nUmbertorengana abiatzen da, bera baita lagundu dezakeen bakarra. Dendako txirrinari eragin eta Umberto bigarren solairutik jaisten da, non idazten ari zen. Berahala sumatzen du Ernsti zerbait gertatzen zaiola, eta kokotsetik hartzen du maitagarriro. Ernstek gertatutakoa kontatzen dio, eta Umberto asaldatu egiten da izugarrikeria horrekin. OVRA Mussoliniren polizia politikoaren lana izan dela daki ziur, eta beldur agertzen da Angeloren egoeraz. Lasaitu nahian, liburu-pila bat miatzen hasten da Umberto, eta Ernsti laguntzeko eskatzen dio, liburu-tartean pertsonaia ospetsuen gutunak eta aurkitu izan dituela, balio handikoak. Paseatzera doaz, eta sinagogatik aurrean karabinero batzuek - Italiako poliziek - juduez iseka egiten dute, eta Umbertok madarikatu egiten ditu. Ernst eskuratzen ari den pentsamendu-autonomiaren zantzu argi bat gertatzen da: sinagogari buruz Umbertok aipatzen dituen laudorioei erantzunez, berak atsegin ez duela dio, horretarako arrazoiak emanez. Umbertok judua dela aitortzen dio Ernsti, eta berak sinagoga ikusita sentitzen duen berdina sentitu ezin duela esan. Ernst isildu egiten da, bera ere judua dela esateko gogoa etortzen bazaio ere.\nUmbertok konfiantzazko ostatu batera laguntzen du Ernst. Etxekoandre mesfidati batek egiten dei harrera, eta arauak jakinarazten dizkio Ernsti, tartean neskarik eta bestelakorik (agian Umbertori buruz) ez ekartzea. Berehala ostatuko Nerina neskamea ezagutzen du, begiradaz berarekiko interes bizia erakusten duena. Nahasturik, Alemaniatik irtenda etengabe egoera berriak bizi izan dituelako, kalera irten, arropa berriak erosi eta etxera deitzea pentsatzen du, baina arriskuaz jabetu eta atzera egiten du. Ostatura itzuli eta han egunak emango ditu, kalera apenas atera gabe, Umbertok emandako liburuak irakurtzen. Nerinak jarraitzen du bere atzetik jakinminez edo. Gau batean, lo dagoela, Ernsten ohera sartzen da biluzik eta amodioa egiten dute.\nOstatuan, ordea, errutinarekin jarraitzen du, aurrera egin gabe, bere etorkizunari buruz erabaki ezinik. Nerina egunero etortzen da bere gelara lotara eta Umertok aldiro bisitak egiten dizkio liburuak ekartzeko. Liburudendan idazten aurkitzen du egun batean, mutil gazte bati buruzko eleberri bat, zantzu guztien arabera Ernst bera dena, izena ere Ernesto jarri dio protagonistari. Ernst gaztea bere buruari bueltaka hasten da, nerinarekin duen harremanari eta batzuetan Umbertorekin izan dituen sexu-fantasiei buruz. Nerina jeloskor agertzen da Umbertoren bisitetan, Umberto dela-eta, hau eta bestea botatzen diote aurpegira elkarri baina azkenean amodioa egiten bukatzen dute, inoiz baino bortitzago. Nerinak ezkonduta dagoela kontatzen dio, txikitatik gizonek sexualki baliatu egin dutela aitortzen dio. Zinea ere atsegin du; egun batean, Nerinaren atzetik doa eta zinera sartzen da harekin batera. Nerinak ezustekoa hartzen du Ernst ikustean, baina gero maiz joango dira elkarrekin zinemara. Haien arteko harremana, ordea, bakoitzak bilatzen duena jasotzera mugatzen da: Nerinak mutil-lagun baten beharra du, eta Ernstek bere errutina erosoago eraman nahi du.\nUmberto kopetilun datorkion egun batean, Ernstek Triestetik alde egin behar duela esaten dio. Umbertok Angeloren gorpua uretan aurkitu dutela kontatzen dio, tortura zantzuekin. Trieste hiri arriskutsu bilakatzen ari dela dio, eta Parisera alde egiteko asmoa duela. Ernsti ere Parisera joateko aholkua ematen dio, judua ere badelako, lagun baten helbidea emango diola. Ernst harrituta dago, judua dela nola jakin duen, eta haren proposamenari uko egiten dio, orain arte emandako laguntza guztiarengatik eskerrak ematearekin batera.\nHiritik alde egiten du, Nerina agurtu ere egin gabe, erru-sentimendu eta malenkonia batekin bada ere. Trenean, gizaseme susmagarri bat gerturatzen zaio, etengabe hizketan, baina ez dio batere kasurik egiten. Frantziako mugan, pasaportea arretaz aztertzen diote polizia frantsesez, baina Alemaniatik ihesi datorrela aitortuta, ongi etorria ematen diote Frantziara. Marseillara joatea da bere lehen asmoa, baina aldatu eta Parisera doa. Hango giro biziak liluratu egiten du. Gela bat lortzen du ostatu batean, andreari alemana aurrena, eta horrekin nahikoa ez, azkenik judua dela aitortuta.\nSena ibaiko bazterrak garbitzea da bere lehen lana. Zubi baten azpina, arlote bat ezagutzen du, xelebrea, eskuartean paperak dituena. Mozkortuta, gonbidatu egiten du zerbait hartzera, baina Ernstek muzin egiten dio. \"Hi judua haiz\" botatzen dio arloteak, aurpegiera edo ikusita. Azkenean, gizonari mesede egiteagatik, tabernara laguntzen du, baina han berari kasurik egin gabe, idazten hasten da. Halako batean, leihoaz bestaldean herr \u00d6chler institutuko literatura irakaslea ikusten du, bere atzetik atera, eta agurtu egiten du. Kostata baina azkenean irakasleak ere ezagutzen du Ernst, Werner hobe esanda. Pozik agurtzen dute elkar, eta tabernara sartzen dira biak. Han irakasleak arlotea Joseph Roth idazlea dela esaten dio, Ernst harri eta zur utziz. Haren mahaira inguratu eta Rothek Paristik alde egiteko aholkua ematen die, bera ere judua denez, juduek pairatzen duten mehatxua ikusten duelako. \u00d6chler irakaslea eta Ernst kontu kontari hasten dira, Ernstek barkamena eskatzen dio ikasle garaian haren aurka egindako guztiagatik. Garai hartako lagun homosexuala bere sasi-emazteak salatuta atxilotu zutela kontatzen du irakasleak, eta egindako torturengatik erotu ere egin zela. Berari gauza bera gertatu baino lehen, Parisera etorri da ihesi. Hermann bere familia zelatatzen ibili zela ere kontatzen dio, eta azkenean aita eta amona Erika atxilotu egin zituztela, eta amak eta arrebak irainak jasan zituztela. Amorruz hartzen du berria Wernerrek, eta mendekua hartuko duela bere buruari zin egin. Beste egun baterako hitzordua egiten dute biek. Etxeratzea atzeratzen du Ernstek, errudun sentitzen da ikasle garaian egindako guztiagatik, baina orain bere burua biktima ere ikusten du. Telefono-sala batetik Alemaniako etxera deitzen du eta aitaren ahotsa aditzen du erantzuten, gero berehala deia eteteko. Lasaiago geratzen da onik dagoela jakindakoan.\nHilabeteak ematen ditu Senako bazterrak garbitzen eta denbora librean irakurtzen. Gero, jostundegi batean lan egingo du denbora dezente, bezeroei neurriak eta hartzen. Hankatarteak neurtu behar dituenean, homosexuala ote den isekak jasan behar ditu. Denbora librean, \u00d6chler irakaslearekin elkartzen da, liburuak, tartean Alemanian debekatuak, erruz irakurri eta frantsesa praktikatzen du harekin. Irakasleak ihes egindako judu aberatsentzako klase partikularrak ematen ditu, gutxi ordainduta. Egun batean, orri klandestino batzuk erortzen zaizkio irakasleari eta Ernst mindu egiten da, berari ezer esateko konfiantza izan ez duelako. Hurrengo batean, irakasleak aldizkari klandestino batean lan egiteko proposamena egiten dio, eta pozik onartzen du Ernstek, denetariko lanak egiten, baita idazten ere. Aurrerago, M\u00fcller izeneko irakasle bat Marseillara eramateko misioa eskaintzen dio \u00d6chlerrek, han itsasontzia hartu eta Ameriketara ihes egin dezan, eta onartu egiten du.\nTrenez abiatzen dira Paristik. M\u00fcller gizon heldu, uzkur eta samurra da, filosofoa, denbora guztian maleta misteriotsu bat beso artean duena. Ernstek ez dio diskrezioz horri buruz galdetzen. Bidaian zehar Ernst bere bizitzarekin gero eta konformeago dagoela pentsatzen du, ez judua dela jakin duelako, baizik eta bere buruarekiko estimua zuelako besterik gabe. Bat-batean, Dijon hiritik gertu gelditzen da trena. Arrazoia ustekabeko berri bat omen da: Paris nazien menpean erortzear dago. Irakasleak hirian ezagutzen duen adiskide batengana joatea prpposatzen du, baina mutilak Marseillarainoko auto bat hartzea du nahiago. Irakaslea larritu egiten da, eta berari zerbait gertatuz gero maletaren kargu egingo dela hitz emateko eskatzen dio, hark idatzitako liburu bat da, kopia bakarra. Mutilak baietza eman, eta auto gidari baten bila abiatzen da. Gidariarekin negoziazio luzea egin ondoren, prezioaren erdia ordainduko diote hasieran eta beste erdia bukaeran. M\u00fcller izutiaren bila itzultzen da geltokira. Bidaian zehar, gidariak ez du txintik ateratzen, eta M\u00fcller galdezka aritzen da denbora guztian bide zuzenetik ote doazen. Geldialdi batean, gidariak maletari buruz galdetzen du urduri, eta hura lasaitze aldera ireki egiten dute bere begien aurrean. Marseilan Anghios izeneko botikari batekin elkartzen dira, eta honen bitartez naziak Parisko ateetan daudela jakiten dute. Irratiko berriei adi-adi, ardoarekin topa egin eta \"La Marseillaise\" abesten dute. Biharamunean, Anghiosek Parisa ezin dela itzuli ohartarazten dio, hiri arriskutsua bilakatu delako; portuan berarentzat gela bat gorde duela eta han geratu daitekeela. Merrekin zeinen arduratsu jokatu duen ere goraipatzen du. Juduei laguntzeko sare batean parte hartzea proposatzen dio; zalantzati, azkenean Ernstek baietza ematen dio. Juduak Espainiara heltzen laguntzen, Pirinioetako maldetaraino, mugalarien esku uzteko, Katalunia aldetik. Artasoroetan egiten dute lo maiz. Bertakoei esker, \"Otso\" ezizeneko buruzagi nazi baten krudelkeriaren berria dute, erresistente eta errefuxiatuak harrapatzen ibiltzen dena. Egun batean, iheslari talde baten bila dabilela, M\u00fcller irakaslea ikusten du bidean arnasestuka. Ernst harri eta zur, M\u00fclerrek kontatzen dio Amerikarako bidaia ordainduta ere denbora luzea egon behar izan zuela noiz atera zain, harik eta egun batean ontzia desagertu egin zen portutik. Hizketan ari direla, guardien hotsak aditzen dituzte, eta M\u00fcllerri ihes egiteko agintzen dio, berak guardien arreta erakartzen duen bitartean. Guardiak bere atzetik abiatzen dira, Ernstek ihes egitea lortzen du, baina azkenean, harri batekin emandako kolpearengatik erori ondoren, harrapatu egiten dute. Herri batera eraman, auto batean sartu, bitartean jipoika eta irainka ari zaizkiola, eta txalet batera eramaten dute. Anghiosi buruz galdetzen diote, eta azkenean, Werner Lindemann dela aitortzen du, torturapean. Ez diote sinesten, eta torturatzen dute jarraitzen dute, harik eta Wernerrek beroki beltza soinean daraman batek gelditzeko esaten dien. Hermann da eta hil egiten da\nAuto batean urrutiko toki batera daramate, hainbat ordutako bidaian. Werner leher eginda dago. Hermannek ironiaz mehatxatzen du. Azkenean, herri Wernerri ezezaguna zaion herri batera heltzen dira, Hendaiara. Han, txalet batera sartzen dira. Hermann bakarrik geratzen da Wernerrekin ziegan, eta hizketan hasten zaio. Bere familiari buruzko guztia kontatzea nahi du. Wernerrek, aldiz, ez du hitzik ateratzen. Anghiosi buruz galdetzen dio, baina alperrik. Azkenean, gaztetan ohikoa zuten buru-talka proban aritzea proposatzen dio Hermannek. Wernerrek onartu egiten du. Hermannek erraz irabazten dio, baino olaisko ipurditik sartzen du, hori arrakasta.Errebantxa eskatzen dio Wernerrek, eta oraingo honetan lortu egiten du, Hermann saihestu eta labana kentzea. Sastakada batzuk ematen dizkio, Hermann zerraldo erori arte. Txaletaren atzealdetik ihes egin eta txalupa hartzen du, Hondarribira heltzeko. Ihes betea lortu du, berari eta familiari egindako guztiagatik mendekua hartuta."}
{"id": "65442", "revid": "512", "url": "https://eu.wikipedia.org/wiki?curid=65442", "title": "Poales", "text": "Poales landare loredun monokotiledoneoen ordena bat da. Talde honetan belarrak, bromeliazeoak eta and ezpata-belarrak daude.\nBerriki egindako ikerketek erakusten dutenez, Poales ordenak Hego Amerikan dauka jatorria, eta duela 115 milioi urte inguru sortu zen. Fosil ezagunik zaharrenak Kretazeoko polena eta fruituak dira. Landare hauen lorea txikia izaten da, brakteatan bildutakoa, eta infloreszentzia batean antolatuta ageri dira (\"Mayaca\" generoan salbu). Espezie askotako loreak haizearen bidez polinizatzen dira; haziek almidoia eduki ohi dute.\nAPG II sistemak (2003) eskuineko taulan ageri diren familiak onartzen ditu ordena honen baitan. Talde hau komelinidoen kladoan sartzen du, monokotiledoneoen multzoan.\nHori baino lehen, APG sistemak (1998) \"komelinoide\" hitza erabiltzen zuen, eta ez zuen Abolbodaceae, Bromeliaceae eta Mayacaceae familiak ordena honetan sartzen.\nErabilerak.\nOrdena honetako familiaren garrantzitsuena, ikuspuntu ekonomikotik, belarrena da (\"Poaceae\", \"Gramineae\" izenaz ere ezagutzen dena). Mutzo honetan garagarra, artoa, artatxikia, arroza eta garia daude. Ordenako familiarik handiena ere bada:"}
{"id": "65447", "revid": "129250", "url": "https://eu.wikipedia.org/wiki?curid=65447", "title": "Anne Frank", "text": "Anne Frank, jaiotzez Annelies Marie Frank, (Frankfurt, Alemania, 1929ko ekainaren 12a - Bergen-Belsen, 1945eko martxoa) alemaniar judua zen, idatzi zuen egunkaria dela-eta ezaguna Bigarren Mundu Gerran naziengandik ihesi ezkutuan zela.\nGerra garaian Amsterdameraino iritsi zen familiarekin batera, naziengandik ihes egin nahian. Familiarekin ezkutatzen zen zuloan egunkaria idatzi zuen. Hilabete batzuen ondoren ordea, familia osoa atxilotu zuten eta alemaniar kontzentrazio esparrutan banatu. 1944ko irailaren 2an bidali zuten Anne Auschwitzera eta geroxeago Bergen-Belsenera. 1945eko otsaila edo martxoan tifusak harrapatu eta neska hil zen. Handik egun batzuetara liberatu zuten kontzentrazio esparru hau, baina Annerentzat berandu izan zen. Familiako guztiak hil ziren, aita izan ezik.\nUrte batzuk geroago, Annaren aita, Otto Heinrich Frank, arduratu zen bere alabak bi urte eta erdi idazten eman zuen egunkari intimoa argitaratzeaz: \"Anne Franken egunkaria\" (55 hizkuntzatan irakur litekeena).\nBizitza.\nHaurtzaroa Alemanian.\nAnnelies Marie Frank Francfort del Menon (Frankfurt) hirian jaio zen, judu alemaniarren familia batean. Otto Heinrich Frank (1889ko maiatzaren 12a \u2013 1980ko abuztuaren 19a) eta Edith Hollander (1900eko urtarrilaren 16a \u2013 1945eko urtarrilaren 6a) zituen gurasoak. Margot Frank (1926ko otsailaren 16a \u2013 1945eko martxoa) zen ahizpa zaharrena. Familia herritar juduen komunitate parekatu batean bizi zen; haurrak lagun katolikoekin, protestanteekin eta juduekin hazten ziren. Frank-ak judu erreformistak ziren (progresistak ere esaten zitzaien); juduen fedearen tradizio askori eusten zieten, baina ez ziren arauetara gehiegi mugatzen. Bere gurasoetatik, Edith zen sinestuna. Otto Alemaniako armadako teniente izan zen Lehen Mundu Gerran, eta gero enpresaburua zen, eta bere bi alaben prestakuntzaz arduratzen zen. Liburutegi pribatu zabala zuen eta neskak irakurtzera animatzen zituen. Anne etengabe konparatzen zuten bere ahizpa Margotekin, bera baino hiru urte zaharragoarekin, eta haren ustez zintzoa, eredugarria eta zuhurra zen; Annek, berriz, interes asko zituen, eta kanporakoa eta oldarkorra zen; desabantailan sentitzen zen Margoten aurrean. Anne Frankfurten bizi zen, familiarekin eta lagunekin, nazionalismo sozialistaren aurkako politikak bere bizitza hondatu baino lehen. Basileako Alice Frank aitaren aldeko amona bisitatzeko aukera izan zuen. Bernhard lehengusuaren kontakizunaren arabera, barre egiten zuen etengabe.\n1933ko martxoaren 13an, Hitlerrek boterea hartu baino aste batzuk lehenago, NSDAPek gehiengoa lortu zuen Frankfurteko udal-hauteskundeetan, eta berehala agertu ziren antisemitak. Otto Frank ohartu zen zer arazo larria zutela gainean. Urte berean, Edith Aquisgranera joan zen neskekin, amaren etxera. Hasieran, Otto Frankfurten geratu zen, baina, gero, Amsterdamen Opektaren sukurtsala jartzeko eskaini zioten, enpresa alemaniarra, eta Herbehereetara joan zen negozioak martxan jartzera eta bere familia iristen zenerako dena prestatzera. Frankek alemaniar herritartasuna galdu zuten han, Reicheko herritarrei buruzko Legea aplikatuta. \nErbesteratzea Amsterdamen.\n1934an, Annek lau urte eta erdi zituela, ama Amsterdamera joan zen bi alabekin. Han, Otto senarrak hilabete batzuk zeramatzan, naziengandik ihesi, negozioak prestatzen eta familiaren etorkizuneko bizitza prestatzen.Hiritik hegoaldera, Rivierenbuurtera, joan ziren bizitzera. Alemaniatik zetozen familia judu asko zeuden han, eta seguruago sentitzen ziren Herbehereetan, haien aberrian baino.\nErbestean, alaben prestakuntzaz arduratzen jarraitu zuten gurasoek. Margot eskola publiko batera joan zen eta Anne Montessori batera, hura ere publikoa. Margotek emaitza bikainak zituen matematikan, eta Anneri ondo ematen zitzaizkion irakurketa eta idazketa. Hannah Goslar lagunik onenetako batek, Hanneli deitzen zioten batek, gero kontatu zuen Annek ezkutuan idazten zuela maiz, eta ez zuela ezer esan nahi edukiaz. Haren oroitzapenek Alison Leslie Gold-en liburu bat ekarri zuten, 1998an argitaratua. Beste lagun batek ere, Jacqueline van Maarsenek, urte batzuk geroago Annearekin izandako bizipenak kontatu zituen. 1935eko eta 1936ko udan, Anne izeba amonarekin kezkarik gabe geratu zen Suitzan, eta han ere lagunak egin zituen.\n1933tik aurrera, Otto Frank Alemaniako Opekta enpresaren sukurtsal holandarraren ardurapean egon zen. 1938an, Hermann van Pels lagunarekin batera, bere familia juduarekin ihes egin zuen harakinarekin, espeziak saltzen zituen enpresa bat bat sortu zuen. Ottok ahalegin handia egin zuen diru-sarrera batzuk ziurtatzeko, nazionalistek aitaren bankua \u20141929ko mundu-krisi ekonomikotik ahul atera baitzen jada\u2014nola desjabetu zuten ikusi baitzuen. \n1939an, Anaren amona (Edith amaren ama) Amsterdamera joan zen Frankekin, eta haiekin geratu zen 1942an hil zen arte. Bere familiak lehen eskutik jakin zuen Edithen nebak, Walter Holl\u00e4nder-ek, nazionalistek nola jokatzen zuten hain modu gupidagabean. Walter Holl\u00e4nder \"kristal hautsien gauean\" atxilotu zuten, eta Sachsenhausen kontzentrazio-eremura eraman zuten, Herbehereetara joateko baimen berezi batekin. Hala ere, Otto Frankek baikortasunari eusten zion, baita sututako sinagogen berri izan ondoren ere. Gertaera hori 'sukarraren' erasotzat jo zuen, eta parte-hartzaile guztiei eragin zien. Baina haren itxaropena beldur bihurtu zen, 1939ko irailean, Poloniari egindako erasoak Bigarren Mundu Gerra piztu zuen.\nHitlerren hedatze-grinak Herbehereentzat ekar zezakeen mehatxuak kezkatzen zituen judu erbesteratuak, haiek neutralak izaten saiatzen baitziren. 1940ko maiatzaren 10ean, alemaniar Wehrmachtek herrialdea eraso eta okupatua izan zen. Herbeheretako tropak errenditu egin ziren eta Gilemina I.a Herbehereetako erreginak Londresera ihes egin zuen, han erbesteratu baitzen. Berehala argi geratu zen Herbehereetan bizi ziren juduek beste lurralde okupatuetakoek zuten destino bera espero zutela. Otto eta Edith Frankek ikusi zuten ezin zietela alabei egoera politikoa ezkutatu. Ordura arte, gurasoak saiatu ziren alaben aurrean arazoak alde batera uzten eta nolabaiteko normaltasuna simulatzen, baina Ana nahastuta zegoen. Borroka-izaeraren ondorioz, ez zen tolesten; ohituta zegoen bere ikuspuntuak inposatzen. Otto behin baino gehiagotan saiatu zen Estatu Batuetan edo Kuban asiloa lortzen, besteak beste, Nathan Straus lagunaren laguntzarekin. Hark lehen dama Eleanor Rooseveltekin harremanak zituen, baina ez zuen zorterik izan.\nGero eta \"juduen aurkako\" lege gehiago zeuden; beren eskubideak kentzen zizkieten, gizarte-bizitzatik eta erakunde publiko guztietatik kanpo uzten ziren. Anarentzat, Hollywoodeko izarren argazkiak gogo biziz biltzen zituelako, oso gogorra izan zen zinemara joatea debekatzea. Eskola berezi batera joan behar izan zuen, Lizeora, eta horrek lagun askorengandik bereiztea ekarri zuen. Judu guztiak behartuta zeuden haiek erregistratzera, baita haiek eta gero haien bizikletak erregistratzera ere. Juduen gurutzea eraman zietenean, herberear asko haiekin elkartu ziren. Baina, bestalde, Herbeheretako alderdi nazionalista eratu zen. Bere enpresa ikuskapen zorrotzetatik babesteko, Otto Frankek bere bi lankideri, jatorri arioa zutenei, eman zien zuzendaritza, paperean.\nHamahiru urte betetzean, 1942ko ekainaren 12an, Anak egunkari txiki bat jaso zuen opari, koadro gorri eta zuriko koaderno bat, egun batzuk lehenago adierazi zion aitari erakusleiho batean. Egun horretan bertan, Ana neerlanderaz idazten hasi zen, bere burua eta bere familia deskribatuz, baita etxeko eta ikastetxeko eguneroko bizitza ere. .\nAtzeko etxeko ezkutalekua.\nOtto Frankek ezkutaleku bat prestatu zuen enpresaren atzeko aldean, Prinsengrachten 263. zenbakian, kolaboratzaile batek iradoki bezala. Eraikin nagusia, Westerkerk elizatik hurbil, ez zen deigarria; Amsterdam auzorako zaharra eta tipikoa zen. Atzeko etxea hiru solairuko eraikina zen, eraikin nagusiaren atzeko fatxadari lotua. Lehen solairuan bi gela txiki zeuden, bainugelarekin eta komunarekin, eta, gainean, logela handi bat eta beste txiki bat; azken horretan, esku-eskailera bat zegoen, ganbarara eramaten zuena.\nGuztira 50 metro karratu inguru ziren. Bulegoen aurrean pasillo bat zegoen, eta bertan, liburu-apal baten atzean, ate bat irekitzen zen atzeko etxera zeraman eskailera aldapatsu baterantz.\nOtto Frankek aurretik laguntza eskatu zion Miep Gies idazkariari (ezkongabetan, Hermine Santrouschitz). Berak zigortu egin behar zuen, juduak ezkutatuta, zigortua izateko arriskua bazuen ere, onartu eta erantzukizun zaila hartu zuen. Jan Gies senarrarekin batera, eta Ottoren kolaboratzaileak ziren Kugler eta Kleimanen eta Bep Voskuijlek atzealdeko etxeko bizilagunei lagundu zieten.\nFrank familiaren egoera larritu egin zen 1942ko uztailaren 5ean Margot Frankek \"Amsterdameko juduen emigraziorako unitate zentraletik\" dei bat jaso zuenean. Unitate horrek lan-eremu batera erbesteratzea agintzen zuen. Margot joan ezik, familia osoa atxilotu behar zuten. Deiaren ondorioz, Otto Frankek espero baino lehen bere familiarekin ezkutalekura joatea erabaki zuen. Juduek ezin zituztenez garraio publikoak erabili, hainbat kilometro egin behar izan zituzten etxetik aterperaino, bakoitzak ahal zituen jantzi guztiak eramanez, ekipajeak ikusteko arriskurik ez izateko. Hurrengo egunean, uztailaren 6an, ezkutuko bizitza hasi zen familia osoarentzat, ezinezkoa zirudien Herbehereetatik ihes egitea, une hartan okupatuta baitzeuden. Helmut Silberberg, Anaren laguna, bisita egitera joan zen etxera, eta ez zeudela ikusi zuen. Disimulatzeko, familiak ordenarik gabe utzi zuen aurreko etxebizitza, eta Suitzara ihesi zihoazen paper bat utzi zuten. Astebete geroago, van Pels familia atzeko etxean sartu zen, 1942ko azaroan Fritz Pfeffer dentistak egin zuen bezala. Hasieran, aste gutxi batzuen buruan askatasuna berreskuratzeko itxaropena zuten, baina han gordeta bi urte baino gehiago eman zituzten. Denbora horretan guztian ezin izan ziren kalera irten, eta kontuz ibili behar zuten kanpotik entzun zitekeen zaratarik ez egiteko. Giroa tirabiratsua zen, eta errefuxiatuak beldurrez eta zalantzaz bizi ziren, eta horrek tentsio etengabeak eragiten zituen. Gatazka pertsonalak gero eta nabarmenagoak ziren. Anari ez zitzaion gustatzen gela Fritz Pfeffer-ekin partekatzea, eta pribatutasun mugatua izan. Askotan, amarekin eztabaidan ibiltzen zen, gero eta etsiago, eta horrek talka egiten zuen alabaren izaerarekin, eta Otto lasaitasuna berreskuratzen saiatzen zen. Anarentzat bereziki zaila izan zen bere nerabezaroa igarotzea. Garai hartan jarrera menderakaitza izan zuen, gurasoekin itxia eta haien bizimodura egokitzera behartua.\nMiep Gies, elikagaiak ez ezik, gerraren berriak ere ekartzen zituen. Egun erdian, laguntzaileek errefuxiatuekin batera jaten zuten, eta arratsaldearen bukaeran, enpresako beste langileek eraikina utzi zutenean, Ana eta gainerakoak etxe nagusira joan zitezkeen, BBC entzuten zuten lekura. Albisteak kezkagarriak ziren: 1942ko uztailaren 17an atera zen lehen trena Auschwitzeko kontzentrazio-eremura, eta naziotasuna kendu zien juduei.\nDenbora horretan, Anak liburu asko irakurri zituen, bere estiloa hobetzeko eta idazle autonomoa bihurtzeko. Idazteko trebetasuna handituz joan zen, autore gisa zuen konfiantza bezalaxe. Berak zalantzak zituen Ottok Edith benetan maite ote zuen; uste zuen harekin ezkondu zela, komenigarria zelako. Ana, berriz, Peter van Pels mutilaz arduratzen hasi zen, hasieran lotsatia eta aspergarria zela esan baitzion. Baina pasio baten ondoren amaitu zen harremana. Egunkariaren arabera, Ana deportazioa eta juduak delatatzeagatik ematen zuten diruaren jakitun zegoen.\nUztailaren amaieran, Van Pels (Van Daan) familia elkartu zitzaien: Hermann, Auguste eta Peter, 16 urtekoak, eta geroago, azaroan, Fritz Pfeffer (Albert Dussel), dentista eta familiako laguna. Anak idatzi zuen zeinen ona zen beste pertsona batzuekin hitz egitea, baina tentsioak berehala agertu ziren ezkutaleku horretan bizi behar zuten pertsona-talde horretan. Bere gela Pfeffer-ekin partekatu ondoren, Anak jasanezina zela pentsatu zuen, eta Auguste van Pelsekin borroka egin zuen, bere zentzutik kanpo zegoela uste baitzuen. Amarekin zuen harremana ere zaila izan zen, eta Anak idatzi zuen Anarekin ez zela gauza bera, ama abstraktuegia zelako. Batzuetan Margotekin eztabaidatu zuen, eta haien artean sortutako ustekabeko lotura bati buruz idatzi zuen, nahiz eta hurbilen aitarengandik sentitzen zen. Handik denbora batera, Peter van Pelsen jentilotasuna sumatzen hasi zen, eta sentimendu erromantikoak izatera iritsi ziren.\nIrakurtzen eta ikasten ematen zuen denbora gehiena Anak, eta egunkarian idazten jarraitzen zuen: bere beldurrak, Peterrenganako atxikimendua, gurasoekiko gatazkak... Idazle aparta izateko tankera zuen, eta bera konturatuta zegoen; naziek harrapatu baino hilabete batzuk lehenago, egunkari hura garbira pasatzen hasi zen, gerra amaitutakoan argitaratuko zuelakoan. Iraganeko gertaerak kontatzeaz gain, Anak bere sentimendu, sinesmen eta nahiei buruz idazten zuen, eta gai horiei buruz ez zuen besteekin hitz egiten. Bere idazteko moduaz seguruago sentitzen zenez, hazi eta heltzen zen aldi berean, gai abstraktuagoak landu zituen, hala nola Jainkoarengan zituen sinesteak, edo gizakiak nola definitzen zuen. Aldizka idatzi zuen 1944ko abuztuaren 1ean azken idatzoharra egin arte.\nAna, bere familia eta lagunak atxilotu zituen Gr\u00fcne Polizeik (\"polizia berdea\") 1944ko abuztuaren 4an, eta hilabete bat geroago, irailaren 2an, familia osoa trenez eraman zuten Westerborketik (Herbehereetako ipar-ekialdeko kontzentrazio-eremua) Auschwitzera, hiru egun eman zuten bidaia horretan. Bien bitartean, Miep Gies eta Bep Voskuijl, ezkutuan egon ziren bitartean babestu zituzten bi pertsonak, El Diario eta Anaren beste paper batzuk aurkitu eta gorde zituzten.\nHarrapatu zutenetik, uste izan zen Gestapoko laguntzaile batek salatu zuela familia; beste ikerketa batzuek, berriz, adierazi zuten okupatzaileen aurkikuntza ustekabekoa izan zela, SSko agenteak eraikinean legez kanpoko enplegu-delituak ikertzen ari baitziren, eta juduen jazarpena ez zela haien helburua. 2022an nazioarteko aztarna-talde batek, besteak beste Vince Pankoke FBIko agente erretiratuak, ondorioztatu zuen oso litekeena dela Arnold van den Bergh notario judutarrak Frank familiaren ezkutalekua salatzea, eta, beraz, naziekin tratu bat egitea, bere familiaren segurtasuna bermatzearen truke, zenbait historialarik zalantzan jarri badute.\nAna, Margot eta Edith Frank, van Pels familia eta Fritz Pfeffer ez ziren bizirik atera nazien kontzentrazio-eremuetatik (nahiz eta Peter van Pels soroen arteko borroketan hil zen). Margot eta Ana hilabete igaro ziren Auschwitz ii-Birkenauren, eta gero Bergen-Belsenera bidali zituzten; han tifusez hil ziren 1945eko martxoan, askapena baino lehentxeago. Ottok bakarrik lortu zuen Holokaustotik irtetea. Miep-ek eman zion egunkaria, berak argitaratuko zuena Ana Franken Egunkaria izenburupean argitaratzeko, eta, azkenik, 70 hizkuntza baino gehiagotan argitaratu da.\nAnaren eta Margot Franken omenez, Bergen-Belsenen kontzentrazio-eremuan, hil ziren barrakaren hobi komuna zegoen tokian dago Memoriala. \nV\u00edctor Kugler (antzinako edizioetan Kraler izendatu zuten), Johannes Kleiman (Koophuis), Miep Gies eta Elisabeth \"Bep\"' Voskuijl ziren ezkutalekuaz zekiten enplegatu bakarrak, eta, Janekin batera, Gies senarra, eta Johannes Hendrik Bijel aita. Haiek ziren kanpoko jendearen eta etxeko bizilagunen arteko harreman bakarra, eta gerraren eta gertakari politikoen berri ematen zieten. Familiaren segurtasun eta biziraupenerako behar zen guztiaren hornitzaileak ere baziren; janari-hornidura gero eta zailagoa zen denborak aurrera egin ahala. Mementorik arriskutsuenetan animoa altxatzeko ahaleginari buruz idatzi zuen Anak. Guztiak jabetzen ziren juduei babesa ematea une hartan heriotzarekin zigortzen zela.\nAtxiloketa eta heriotza.\n1944ko abuztuaren 4ko goizean, Gr\u00fcne Polizei-k (\"Ordenaren Polizia\", Gizarte Segurantzak exekutatzen zituen funtzioak betetzen zituen polizia-indar uniformatua) eraso egin zion achterhuisari. Karl Silberbauer Babes Kidegoko sarjentuak gidatua, Segurtasun Zerbitzuko IVB4 atalekoa (SD), taldeak gutxienez Segurtasun Poliziako hiru agente zituen. Maizterrak kamioietan sartu eta eraman zituzten, galdeketa egiteko. Victor Kugler eta Johannes Kleiman espetxeratu egin zituzten, baina Miep Gies eta Bep Voskuijli alde egiten utzi zieten. Geroago, Miep Giesek eta Elly Vossenek achterhuisera itzuli ziren, hantxe aurkitu zituzten Anaren oharrak lurretik botata. Jaso egin zituzten, baita familiaren hainbat argazki-album ere, eta gorde egin zituzten.Giesek, gerra amaitzen zenean, Anari itzultzea pentsatu zuen. 2022an, nazioarteko ikertzaile-talde batek, besteak beste, Vince Pankoke FBIko agente erretiratuak, ondorioztatu zuen Arnold van den Bergh notario juduak salatu zuela Frank familiaren ezkutalekua, eta tratu bat eginda naziekin, bere familiaren segurtasuna bermatzearen truke. \nAtxilotuak Westerbork-eko eremu batera eraman zituzten etxetik. Itxuraz, 100 000 judu baino gehiago igaro ziren eremu horretatik. Han, ezkutatutako zortziak \"kriminaltzat\" jo zituzten, beren borondatez lan behartuetara aurkezteko agindua ez betetzeagatik eta ezkutuan egoteagatik. \"Barracones S\" eremura eraman zituzten. Han, ardien hesi handi batek bereizten zuen eremua. Beren arropak erabiltzea debekatu zitzaien, eta uniforme urdina eman zitzaien, txaplata gorriekin eta zueko batzuk oinetarako. Gizonak eta emakumeak barrakoi desberdinetan zeuden arren, arratsaldez eta gauez elkar ikus zezaketen.\n1944ko irailaren 2an taldea Westerborken tren baten sartu zituzten, eta 3 eguneko bidaiaren ondoren, Auschwitzeko kontzentrazio eremuraino erbesteratu zituzten, eta azken lekualdatzea izan zen. Hiru eguneko bidaiaren ondoren, helmugara iritsi ziren, eta gizonak eta emakumeak sexuaren arabera banandu ziren, elkar gehiago ez ikusteko. Iritsi berri ziren 1019 lagunetatik, 549 (15 urtetik beherako haurrak barne) gas-kameretara bidali zituzten zuzenean, eta han hil zituzten. Anak 15 urte bete zituen hiru hilabete lehenago, eta libratu egin zen, eta, nahiz eta achterhuiseko guztiak bizirik atera ziren hautapenetik, Ana aita hil egin zutelakoan zegoen.\nBerehala hiltzeko hautatu ez zituzten beste emakumeekin batera, Ana behartua izan zen biluzik egotera, desinfektatzeko, burua kendu eta identifikazio zenbaki bat jarri zioten besoan. Egunez emakumeek lan behartuak egiten zituzten eta gauez barrakoi hozkailuetan pilatzen zituzten. Gaixotasunak azkar zabaltzen ziren, etalasterrera Anak zarakarrez estalita zuen azala.\nUrriaren 28an hasi zen emakumeak Bergen-Belsenen birkokatzeko hautaketa. 8.000 emakume baino gehiago lekualdatu zituzten, besteak beste, Ana Frank, Margot Frank eta Auguste van Pels, baina Edith Frank atzean geratu zen. Presoak hartzeko dendak eraiki ziren, besteak beste, Ana eta Margot. Populazioa handitu ahala, azkar handitu zen gaixotasunen ondoriozko heriotza-tasa. Ana bi lagunekin elkartu ahal izan zen denboraldi labur baterako, Hanneli Goslar-ekin (\u00abLies\u00bb deitu zuen egunkarian) eta Nanette Blitz, gerratik bizirik atera zirenak. Kontatu zutenez, Anak, biluzik, manta zati bat baino ez zuen, zorriz josita zegoenez, arropak kendu zituen eta. Burusoil, kolorerik gabe eta dardaraka deskribatu zuten, baina, gaixo egon arren, Margotengatik kezkatuago zegoela esan zien, haren egoera larriagoa baitzen. Goslar eta Blitz ez ziren Margot ikustera iritsi, bere literan geratu baitzen, ahulegi. Halaber, Anak bakarrik zeudela esan zien, eta gurasoak hil zirela. 1945eko otsailean, tifus-epidemia bat eremu osora zabaldu zen; 17000 presoren bizitza amaitu zela kalkulatzen da. Lekukoek geroago esan zuten Margot, oso ahul zegoenez, bere literatik erori eta kolpearen ondorioz hil zela, eta handik egun gutxira Ana ere hil zela, otsailaren erdialdean. Handik bi hilabetera, britainiar tropek askatu zuten soroa, 1945eko apirilaren 15ean.\nGerraren ondoren, Herbehereetatik nazien okupazioan erbesteratu ziren 110 000 juduetatik 5.000 baino ez ziren bizirik atera. Achterhuiseko zortzi maizterretatik, Anaren aita baino ez zen bizirik atera. Herman van Pels gaseztatu egin zuten taldea Auschwitz-Birkenauren 1944ko irailaren 6an. Bere emazte Auguste 1945eko apirilaren 9tik maiatzaren 8ra hil zen Alemanian edo Txekoslovakian. Bere semea, Peter, 1945eko maiatzaren 5ean hil zen Mauthausen-Gusen kontzentrazio-esparruan (Austria), Auschwitzetik oinez joan ondoren.\nFriedrich Pfeffer doktorea (edo Dussel jauna) 1944ko abenduaren 20an hil zen, Neuengammeko kontzentrazio-eremuan. Johannes Kleiman eta Victor Kugler, Otto Franken bazkide komertzialak, ezkutuan egon ziren bitartean aurrekoei lagundu zietenak, atxilotu egin zituzten Frank familiari laguntzeagatik. Alemanian Arbeitseinsatz bat (lan-zerbitzua) egitera zigortu zituzten biak, eta gerratik bizirik atera ziren.\nAna Franken egunkaria.\nEgunkariaren argitalpena.\nOtto Frank bizirik atera zen eta Amsterdamera itzuli zen. Emaztearen heriotzaren eta alabak Bergen-Belsenera eramatearen berri eman zioten, bizirik irauteko itxaropenarekin. Johannes Kleiman eta Victor Kugler, Otto Franken bazkide komertzialak, ezkutuan egon ziren bitartean aurrekoei lagundu zietenak, atxilotu egin zituzten Frank familiari laguntzeagatik. Biak 1945eko uztailean, Gurutze Gorriak Ana eta Margoten heriotza berretsi zuen, eta orduantxe eman zion Miep Giesek egunkaria. Irakurri ondoren, Ottok esan zuen ez zela konturatu Anak elkarrekin ezkutatuta egondako urteetan bere egonaldiaren gainean hain erregistro zehatza eta ondo idatzia izan zuenik. Anak Egunkarian idazle bihurtzeko adierazi zuen nahia hil ondoren bete nahian, hura argitaratzen saiatzea erabaki zuen. Urte batzuk geroago bere lehen erreakzioari buruz galdetu ziotenean, zera erantzun zuen, besterik gabe: \u00abEz nekien nire Ana txikia hain sakona zenik\u00bb.\n\"Anaren egunkaria\" bere pentsamendu intimoen adierazpen pribatu gisa hasten da, beste batzuek ez irakurtzeko asmoa adieraziz. Bere bizitza, familia, lankideak eta egoera deskribatzen ditu, eta eleberriak idatzi eta argitaratzeko gogoa aitortuz hasten da. Anak 1944ko udan, Gerrit Bolkesteinen irrati-transmisio bat entzun zuen \u2014erbestean zegoen Neerlandarren gobernuko kide bat\u2014, eta hark zioenez, gerra amaitzean, hango biztanleek alemaniarren okupaziopean jasandako zapalkuntzaren erregistro publikoa sortzeko asmoa zuen. Gutunen eta egunkarien argitalpena aipatu zuen, eta Anak bere egunkariarekin lagunduko zuela erabaki zuen. Idazkera zuzentzen, atalak ezabatzen eta beste batzuk berridazten hasi zen, argitalpen bat egiteko. Bere jatorrizko koadernoari zenbait koaderno gehigarri eta orri solteak ere erantsi zizkion. Taldeko kideentzat eta ongileentzat pseudonimoak sortu zituen. Van Pels familia Hermann, Petronella eta Peter van Daan bihurtu ziren; Fritz Pfeffer, berriz, Albert Dussel. Otto Frankek Egunkariaren jatorrizko bertsioa (\u00abA bertsioa\u00bb) eta bertsio zuzendua (\u00abB bertsioa\u00bb) erabili zituen argitaratzeko lehen bertsioa egiteko. Pasarte batzuk kendu zituen, batez ere emazteari buruz hitz egiten zutenak, oso kutsakorrak ez zirenak, eta sexualitate loretsuari buruzko xehetasun intimoez hitz egiten zuten atalak. Bere familiaren benetako identitateak berrezarri zituen, baina beste pertsonen izengoitiak aldatu zituen. Frankek Anne Romein-Verschoor historialariari eraman zion egunkaria, eta hura argitaratzen saiatu zen, arrakastarik gabe. Gero, Jan Romein senarrari pasatu zion, eta hark liburuari buruzko artikulu bat idatzi zuen, \u00abKinderstem\u00bb (\u00ab\"La voz de una ni\u00f1a\"\u00bb) izenburupean, \"Het Parool\" egunkarian, 1946ko apirilaren 3an. Hauxe idatzi zuen: \u00ab\"Neskatila baten ahotsean patxadaz adierazita, faxismoaren gorroto guztiak erakusten ditu, N\u00farembergen iritzien ebidentzia guztiak batera baino hobeto\"\u00bb. Bere artikuluak editoreen arreta erakarri zuen eta Amsterdameko Contact editoreak Het Achterhuis (\"Atzeko etxea\") argitaratu zuen Diario, 1947an, Herbehereetan. 1950ean berrinprimatu zen. 1955eko apirilean agertu zen gaztelaniazko egunkariaren lehen itzulpena, \"Las salas de atr\u00e1s\" (M\u00aa Isabel Iglesiasen itzulpena, Garbo argitaletxea, Bartzelona) izenburupean.\nAlbert Hackett-ek 1955ean New Yorken estreinatutako Egunkarian oinarritutako antzezlan bat idatzi zuen, Antzerkiko Pulitzer saria jaso zuena. Lana 1959an eraman zuten zinemara, \"Ana Franken egunkaria\" izenburupean. Millie Perkins aktorea izan zen protagonista, eta Shelley Winters, berriz, Van Pels andrearen ezaugarria. Bigarren mailako aktore onenaren Oscar saria irabazi zuen, eta Ana Franken Etxeari eman zion. Filmak harrera ona izan zuen eta beste bi Oscar sari irabazi zituen. Hala ere, ez zen arrakasta handia izan txarteldegian, nahiz eta arreta handia piztu zuen, eta horrek areagotu egin zuen liburuarekiko mundu-interesa. Urteek aurrera egin ahala, gero eta ospe handiagoa hartu zuen egunkariak, eta gaur egun nahitaezkoa da zenbait herrialdetako batxilergoan eta Estatu Batuetako zenbait estatutan. 2008ko otsailean, Madrilen, \"El Diario de Ana Frank \u2013 Un Canto a la Vida\" musikala estreinatu zen, eta Ana Frank Fundazioak lehen aldiz utzi zizkion enpresa bati Ana Franken eta haren lanaren gaineko musikala mundu osoan ordezkatzeko eskubideak.\n1986an, Egunkariaren edizio kritiko bat argitaratu zen. Edizio honek jatorrizko atalak eta aitak aldatutako atalak konparatzen ditu, eta bere benetakotasunari buruzko eztabaida eta familiari buruzko datu historikoak biltzen ditu. 1988an, Cornelis Suijk-ek \u2014Ana Frank Fundazioko zuzendari ohia eta Estatu Batuetako Holokaustoari buruzko Hezkuntzarako Fundazioko lehendakaria\u2014 iragarri zuen argitaratu aurretik Otto Frank del Diario egunkariak ezabatutako bost orrialde lortu zituela. Suijk-ek dio Otto Frankek 1980an hil baino lehentxeago eman zizkiola orrialde horiek. Ezabatutako orriek Ana Franken iruzkin oso kritikoak dituzte gurasoen eta amarekiko ezkontza-harremanari buruz. Suijkek bost orrialdeei buruzko autore-eskubideak erreklamatzeko hartu zuen erabakiak eztabaida sortu zuen Estatu Batuetan bere sorrera finantzatzeko. Gerrako Dokumentaziorako Neerlandeko Institutuak, eskuizkribuaren egungo jabeak, falta ziren orriak emateko eskatu zuen. 2000. urtean, Hezkuntza, Kultura eta Zientzia Neerlandeko Ministerioak 300 000 dolar eman zizkion Suijk fundazioari, eta orriak 2001ean entregatu ziren. Ordutik, Egunkariaren edizio berrietan sartu dira.\n2004an, liburu berri bat argitaratu zen Herbehereetan, Mooie zinnen-boek (\"Libro de palabras bonitas\") izenekoa. Bertan, Anak, aitaren aholkuaz, achterhuisean egon zenean bildu zituen liburuen eta poema laburren zatiak zeuden.\nAna Franken eta haren egunkariaren ospea.\nEleanor Rooseveltek, Estatu Batuetako Egunkariaren lehen ediziorako sarreran, honelaxe deskribatu zuen: \"\u00abgerrari eta hark gizakiengan duen eraginari buruz irakurri dudan iruzkin jakintsu eta hunkigarrienetako bat\u00bb\".Ilya Ehrenburg idazle sobietarrak geroago esan zuen:\"Sei milioiko ahotsaz hitz egiten duen ahots bat; jakintsu edo poeta baten ahotsa ez, neskatila arrunt batena baizik\".Ana Franken idazle eta humanista maila handitu ahala, Holokaustoaren sinbolo bihurtu da, eta jazarpenaren ordezkari gisa gehiago. Hillary Rodham Clintonek, 1994an Elie Wiesel Giza Sariaren harrera-diskurtsoan, Ana Franken Egunkaria aipatu zuen, eta esan zuen: \"\u00abgure gazteen axolagabetasunaren eta prezio beldurgarriaren aurrean esnatzen gaitu\u00bb,\" eta Sarajevon, Somalian eta Ruandan gertatu berri diren gertakariekin lotu zuen. Ana Frank Fundazioaren 1994ko sari humanitarioa jaso ondoren, Nelson Mandelak jendetza batengana jo zuen Johannesburg-en, esanez Ana Franken egunkaria irakurri zuela espetxean zegoela eta \u00abharen hats handia lortu zuela\u00bb. Anak nazismoaren aurka egindako borroka apartheidaren aurka berea zuenarekin alderatu zuen, bi filosofien arteko lerro paraleloa eginez, honako iruzkin honekin: \u00absinesmen horiek faltsuak direlako, noski, eta Ana Franken antzekoek beti desafiatuko dituztelako eta porrotera bideratuta daudelako\u00bb.\nMelissa M\u00fcllerren Ana Franki buruzko biografiaren azken mezuan, Miep Giesek uste zuena uxatzen saiatu zen, handitzen ari zen uste oker bat baitzen, \u00abAnak Holokaustoaren sei milioi biktimak sinbolizatzen ditu\u00bb, honela idatzita:\"\u00abAnaren bizitza eta heriotza bere patua zen, sei milioi aldiz errepikatu zen norbanako patua. Anak ezin du, eta ez du, ordezkatu behar, naziek beren bizitza lapurtu zizkieten gizabanako asko... Baina patuak Holokaustoaren erruz munduak jasan zuen galera izugarria onartzen laguntzen digu\u00bb.\" Egunkaria ere goretsi egin dute literatura-merezimenduagatik. Anaren idazketa-estiloa komentatuz, Meyer Levin judu estatubatuarrak, Otto Frankekin lan egin zuen egunkaria dramatizatzen, hil eta gutxira, \u00abondo eraikitako eleberri baten tentsioari eustea\u00bb goraipatu zuen, John Berryman poetak idatzi zuen irudikapen bakarra zela, ez bakarrik nerabezaroarena, baita \u00abhaur baten prozesu misteriotsu eta funtsezkoarena ere\u00bb. Bere idazkera, hein handi batean, pertsonaien azterketa da, eta bere inguruko pertsona bakoitza begi astun, zurrun batekin aztertzen du. Noizean behin, krudela eta, sarritan, partziala da, batez ere Fritz Pfeffer-en eta bere amaren irudikapenetan. M\u00fcller-ek azaltzen du \u00abumore-aldaketa arruntak nerabezaroan\u00bb lanaren bidez bideratu zituela. Bere buruaren eta bere inguruaren azterketa modu introspektiboan, analitikoan, oso autokritikoan egiten da, eta frustrazio-uneetan, bere barnean zegoen borroka kontatu zuen: izan nahi duen \u00abAna ona\u00bb eta ustez \u00abtxarra\u00bb. Otto Frankek bere editorea gogoratu zuen, eta azaldu zuen zergatik uste zuen Egunkaria hain luze irakurriko zela: \u00abEsan zuen Egunkariak bizitzaren hainbat etapa hartzen dituela, irakurle bakoitzak hura hunkitzen zuen zerbait aurki zezakeela\u00bb.\nDesafio negatiboak eta legezko ekintzak.\nArgitaratu zenetik, egunkariaren izena zikindu nahi izan da, eta 1970eko erdialdetik aurrera David Irving (Holokaustoaren ukatzailea) konstantea izan da egunkaria benetakoa ez dela esaten. Robert Faurisson negatibistaren arabera, egunkaria ez zuen Ana Frank-ek idatzi, 1938. urtean asmatu eta Argentinan patentatutako boligrafoz idatzitako orriak baititu, 1943ko ekainaren 10ean, baina ez zen Alemanian sartu urtebete geroagora arte, Ana kontzentrazio-eremura eraman zuten data (1944ko irailaren 2a), eta egunkaria amaituta zegoen. Nolanahi ere, egunkarian egindako azterketek erakutsi dutenez, boligrafoan idatzoharrak dituzten orrialdeak bi dira, 1960an testua aztertu zuen grafologo batek gehitutakoak. 2006. urtean, Ikerkuntza Kriminaleko Bulego Federalak (BKA), 1980an boligrafoan idatzitako bi orrialde horiek bazirela ziurtatu zuenak, jakinarazpen bat egin zuen lau orritan argi eta garbi azaltzeko. \nHolokaustoa ukatzen dutenek egindako adierazpen publikoak zirela eta, 1999an Teresien da Silva, Ana Frank-en Etxearen izenean, adierazpen hauxe egin zuen: \"\u00abeskuin-muturreko askorentzat [Ana] oztopo bat dela erakusten du. Juduen jazarpenaren lekukotza eta kontzentrazio-eremu batean hil izana nazionalismo sozialistaren errehabilitaziorako bidea oztopatzen ari dira\u00bb.\" 1950eko hamarkadaz geroztik, Holokaustoa ukatzea arau-hauste kriminala izan da Europako herrialde batzuetan, eta legea erabili da neonazi jarduera areagotzea saihesteko. 1959an, Otto Frankek legezko ekintzak hartu zituen L\u00fcbeck-en Lothar Stielauren aurka. Lothar Stielau ikastetxeko irakaslea zen, eta Hitleriar Gaztedietako kide ohia. Eskola-dokumentu batean, Egunkaria faltsutze gisa deskribatu zuen. Epaimahaiak egunkaria aztertu eta 1960an hura benetakoa zela ondorioztatu zuen. Stielauk atzera egin zuen aurreko baieztapenetik, eta Otto Frankek ez zuen eskaera urrunago eraman. Haren adierazpenak berretsi egin zuen Otto Frankek eta beste lekuko batzuek lehenago aurkeztutako gertaeren bertsioa.\n1976an, Otto Frankek ekintzak hasi zituen Frankfurteko Heinz Rothen aurka. Egunkaria faltsutzea zela zioten liburuxkak argitaratu zituen Rothek. Epaileak erabaki zuen, ildo horretan baieztapen berriak argitaratzen bazituen, 500.000 marko alemaneko isuna ordaintzera kondenatuko zutela eta sei hilabeteko kartzela-epaiari aurre egingo ziola. Auzitegi alemanek bi kasu ezetsi zituzten 1978an eta 1979an, adierazpen-askatasunerako eskubidean oinarrituta, ikusirik kexa ez zuela \u00abalderdi kalteturik\u00bb egin. Epaimahaiak kasu bakoitzean adierazi zuenez, kaltetutako alderdi batek, Otto Frankek esaterako, beste eskaera bat eginez gero, difamazioagatiko eginbideak ireki zitezkeen.\nEztabaida 1980an iritsi zen punturik gorenera, bi neonaziren atxiloketa eta epaiketarekin: Ernst R\u00f6mer eta Edgar Geiss. Epaitu eta aurkitu zituzten inprimakiak sortu eta banatzearen errudun, \"Egunkaria-\"ren faltsutasuna salatuz. Ondoren, Otto Franken auziperatu zituen. Apelazioan, historialari-talde batek Otto Frankek eskatuta dokumentuak aztertu eta haien egiazkotasuna zehaztu zuen.\n1980an Otto Frank hil zenean, jatorrizko egunkaria, eskutitzak eta orri solteak barne, Herbeheretako Gerraren Dokumentaziorako Institutuari utzi zioten herentzian. 1986an, Institutuak egunkariaren auzitegi-azterketa egin zuen Herbehereetako Justizia Ministerioaren bidez. Kaligrafia egiaztatutako egile-aleekin erkatu ondoren, bat zetozela eta papera, erabilitako kola eta tinta erraz eskuratzen ziren egunkaria idatzi zela esaten zen sasoian. Azkenean, Egunkaria benetakoa zela erabaki zuen. 1990eko martxoaren 23an, Hanburgoko Eskualdeko Auzitegiak bere egiazkotasuna berretsi zuen.\nAintzatespenak eta ohoreak.\n1957ko maiatzaren 3an, herritar talde batek, Otto Frank barne, Ana Frank Fundazioa sortu zuen, Prinsengrachten eraikina eraistetik salbatzeko ahaleginean, eta jendearentzat eskuragarri jartzeko. Otto Frankek nabarmendu zuen fundazioaren helburua kultura, erlijio eta arraza desberdinetako gazteen arteko harremana eta komunikazioa sustatzea izango zela, eta intolerantziaren eta arraza-bereizkeriaren aurka egitea.\nAna Frank-en Etxeak 1960ko maiatzaren 3an zabaldu zituen ateak. Opekta biltegia, bulegoak eta\"achterhuis-\"ak dira, altzaririk gabe, bisitariak gela guztietan ibiltzeko. Lehengo maizterren zenbait erlikia pertsonal gordetzen dira, hala nola Anak horman itsatsitako zinema-izarren argazkiak, Otto Frankek paper margotuaren zati bat, hazten ari ziren bitartean alaben altuera markatzen zuena, eta mapa bat, indar aliatuen aurrerapena horman erregistratua, plexigla-xaflez babestua gero. Peter van Pelsen bizileku zen gela txikitik, pasillo batek eraikina inguruko Fundazioak erositako eraikuntzekin lotzen du. Beste eraikin horiek Egunkaria gordetzen dute, baita erakusketa ez-iraunkorrak ere, Holokaustoaren hainbat alderdi deskribatzen dituztenak, eta munduko hainbat lekutan arraza-intolerantziaren lagin garaikideagoak. Herbehereetako erakarpen turistiko nagusietako bat da, eta urtero milioi erdi pertsonak baino gehiagok bisitatzen dute.\n1963an, Otto Frankek eta haren bigarren emazteak, Fritzik (Elfriede Markowitz-Geiringer), Anne Frank Fonds ongintza-erakunde gisa ezarri zuten, Basilean (Suitza). Fonds-ek dirua biltzen du behar duten kausei emateko. Hil ondoren, Ottok Egunkariaren gaineko eskubideak legatu zizkion erakunde horri, eta klausula bat ezarri zuen: urtero onura gisa sortutako lehen 80 000 franko suitzarrak oinordekoen artean banatzea, eta kopuru horretatik gorako diru-sarrera guztiak Fonds-era bideratzea, administratzaileek hori merezi zutela uste zuten proiektuetan erabiltzeko. Nazioen arteko Justuen tratamendu medikorako finantziazioa ematen du urtero. Urte horretako urteko txostenean, maila globalean ekarpenak egiteko egindako ahaleginaren berri eman zuen, Alemanian, Israelen, Indian, Suitzan, Erresuma Batuan eta Estatu Batuetan egindako proiektuen laguntzarekin.\nAna Frank-en Etxeak bost erakunde elkartu ditu: Erresuma Batuan, Alemanian, Estatu Batuetan, Austrian eta Argentinan. Ana Franken Etxeko hezkuntza-jarduerak bideratzeaz gain (adibidez, \u00ab\"Ana Frank: eguneko historia\" \u00bb erakusketa ibiltaria), berezko hezkuntza-jarduerak egiten dituzte. \nEspazio publikoen, ekipamenduen eta estatuen dedikazioa.\nMunduko hiri, herri, herrialde eta erakundeen zerrenda luzea dago, batez ere Europan, eta haien oroimena ohoratu dute kaleak, plazak, hiribideak, estatuak, eskulturak eta ekipamenduak eskainiz, besteak beste.\nEspainia.\n1998ko otsailaren 13an, Bartzelonako Villa de Gr\u00e0cia auzoan, Ana Frank plazan, gune publiko bat inauguratu zen bere izenarekin. Gainera, 2001ean, Sara Pons Arnalen omenezko estatua errealista jarri zen. Zentro Artisau Tradizionariusaren (KAT) sarrerako hegal txikiaren gainean dago Ana Frank, plaza berean. Ahoz behera luzatuta dago, eta eguneroko pertsonala mantentzen du, hausnarketa eginez. Fatxada berean, distantzia hurbil baina txikiagoan, multzoaren elementu gisa, brontzezko bi orrialde daude, eta Sara Pons estatuaren autorearen gogoeta- eta aintzatespen-hitz batzuk jasotzen dituzte.\nIkus, gainera.\nHolokaustoarekin eta Bigarren Mundu Gerrarekin zerikusia dutenak.\nAna Franken bizitzari buruz 1995ean egindako film dokumentala gogoratuz."}
{"id": "65448", "revid": "512", "url": "https://eu.wikipedia.org/wiki?curid=65448", "title": "Evangelista Torricelli", "text": "Evangelista Torricelli (Faenza, Italia, 1608ko urriaren 15a - Florentzia, Italia, 1647ko urriaren 25a) fisikari eta matematikari italiarra izan zen, merkurioko barometroa 1643an asmatzeagatik ezaguna. Galileo Galileiren ikaslea izan zen, eta barometroa asmatzeaz gain baita ere optikan eta banaezinen metodoan aurrerapen esanguratsuak egin zituen.\nBizitza.\nEvangelista Torricelli 1608ko urriaren 15ean jaio zen Faenza-n, Ravenna-ko probintzian; Erroman. Bere gurasoak, Gaspare Torricelli eta Caterina Angetti oso txiroak ziren, eta Torricelli gaztearen talentuaz ohartzerakoan bere osaba Giacomo-rengana, Jacob bezala ezaguna, bidali zuten. Jacob frailea zen, eta Torricelliren heziketaz arduratu zen. 1624an bere osabak eskola Jesuita batean sartu zuen Faenzan matematika eta filosofia ikasteko. Bertan ikasten egon zen 1626ra arte, bere aita hil zen urtea, eta horren ondoren, 1627an Torricelli Erromara bidalia izan zen zientziak ikastera Benedetto Castelli-rekin (1579-1645), matematika irakaslea zena Sapienza-n eta Galileoren lehenetariko ikaslea.\nTorricellik Galileo Galileiren obra bat aztertu zuen, \"Dialoghi delle nuove scienze\" (\"Zientzia berriaren dialogoa\") hain zuzen ere, 1630ekoa. Galileoren obra hainbat printzipio mekanikoren garapenean inspiratu egin zuen Torricelli, eta printzipio horiek \"De motu\" (\"higiduraz\") bere obran jaso zituen. 1632an Castelli Galileorekin kontaktuan jarri zen bere ikaslearen lana erakusteko asmoz eta Torricelli bere ikasle bezala onartzeko. Galileok baietz esan zion Castelliren proposamenari, eta beraz, Torricelli Galileoren ikasle bihurtu zen. Hori dela eta, Torricelli Arcetri-ra mugitu zen non Galileorentzako lan egin zuen izkribu kopiatzaile gisa, bere ikasle zen bitartean.\nGalileo hil ondoren, Torricelli Erromara bueltatu nahi zuen, eta horregatik Fernando II.a Medici-ren eskaintza onartu zuen. Modu horretan, Torricelli Erromara mugitu zen, non filosofo eta matematikari gisa izendatua izan zen eta Florentziako Akademian irakasle postua izan zuen. Horrela, Torricelli betirako finkatu egin zen Erroman.\nTorricelli 39 urterekin hil egin zen Florentzian, 39 urte bete eta 10 egunetara, 1647ko urriaren 25ean sukar tifoideaz, eta lurperatu izan zen San Lorentzo-ko Basilikan. Torricellik bere ondasun guztiak Alessandro Di Almagro bere adopziozko semeari utzi zizkion.\n1868an, Faenzan Torricelliren estatua bat egin zen bere omenez, bere bizitza laburrean zehar zientziaren garapenean egindako aurrerapenengatik eskertzeko. Baita ere, 7437 Torricelli asteroidea eta ilargiko Torricelli kraterra bere omenez izendatuak izan ziren.\nTorricelliren lana fisikan.\nBarometroa.\nTorricelliren asmakizunik esanguratsuena merkurioko barometroa izan zen. \u201cTresna honek bi hitz grekoen izena darama, bi pisu neurri esan nahi duenak; izan ere, honekin aire zutabe bat merkurioko zutabe baten aurka pisatzen baita\u201d. Barometroa arazo praktiko bati erantzuna emateko premiatik sortu zen. Toskana-ko ur ponpa fabrikatzaileak ura 12 metroko altuerara igotzen saiatu ziren, baina ikusi zuten xurgatze ponpa batekin muga 10 metrokoa zela. Torricellik ura erabili beharrean merkurioa erabili zuen, ura baino hamahiru aldiz dentsoagoa dena. 1643an gutxi gora behera metro bateko luzerako hodi bat sortu zuen, goiko partetik itxita, merkurioz bete zuen eta hodia era bertikalean ipini zuen merkurioz beteriko beste ontzi batean. Merkurioko zutabea 76 zentimetrora erori zen, goiko partean huts bat uzten. Gaur egun jakina denez, zutabearen altuera gorabeherak izan zituen presio atmosferikoaren arabera. Hori izan zen lehenengo barometroa.\nTorricelliren legea.\nTorricellik, barometroa asmatzeaz gain, lege bat aurkitu zuen, gaur egun Torricelliren legea bezala ezagutua. Torricellik aurkituriko legea zerikusia zuen irekidura batetik jariatzen den likido baten abiadurarekin. \u201cTorricellik aurkitu zuen ura ontzi baten hondoko zulo txiki batetik pasatzen zela uraren sakoneraren erro karratuaren abiadura proportzionalean. Orduan, ontzia zilindro bertikal bat baldin bada zulo txiki batekin beheko aldean eta y baldin bada uraren sakonera t momentuan, orduan\nedozein konstanterako k&gt;0.\u201d\nTorricelliren lana matematikan.\nTorricelli baita ere ezaguna da Torricelliren tronpeta aurkitzeagatik, zeinaren azalera infinitua da, baina aldiz bere bolumena finitua. Hori izugarrizko paradoxa bezala ikusi zen bere momentuan eta eztabaida handia piztu zuen infinituaren naturari dagokionez. Batzuen ustez, honek \u201cinfinitu osatu\u201d baten ideia agerian ipini zuen. Torricellik hainbat froga alternatibo egin zituen, frogatzen saiatzeko tronpetaren azalera baita ere finitua zela, baina huts egin zuen.\nTorricelli lehenetarikoa izan zen baita ere segida infinituen esparruan. Bere De dimensione parabolae obran, 1644koa, Torricellik kontuan hartu zuen txikiagotuz doan termino positiboen segida bat formula_2 eta erakutsi egin zuen teleskopioei dagokien segida formula_3 era beharrezko batean bat egiten zuela formula_4\u2013rekin, non \"L\" segidaren muga da. Modu horretan, segida geometriko baten batuketarako formularen froga eman zuen Torricellik.\nHorretaz gain, Torricellik Cavalieri-ren banaezinen metodoa garatu zuen. XVII. mendeko matematikari askok metodoaren berri izan zuten Torricelliren eskutik; izan ere, bere idazkera askoz ulergarriago zen Cavalierirenarekin konparatuz.\nHautaturiko obrak.\nTorricelliren eskuizkribuak Florentzian kontserbaturik daude, Italian. Hurrengoak dira bere obra inprimatuak:"}
{"id": "65449", "revid": "880", "url": "https://eu.wikipedia.org/wiki?curid=65449", "title": "Evangelista torricelli", "text": ""}
{"id": "65451", "revid": "96586", "url": "https://eu.wikipedia.org/wiki?curid=65451", "title": "Otto Heinrich Frank", "text": "Otto Heinrich Frank (1889ko maiatzaren 12a - 1980ko abuztuaren 19a) judu alemaniarra, Anne Franken aita izan zen.\nLehenengo Mundu Gerran alemaniako armadan borrokatu zuen eta Burdinazko Gurutzea jaso zuen. 1933an Hitler agintera iritsi zenean, bera eta bere familiak Amsterdamera egin zuten ihes, baina berehala okupatu zuten naziek hiri hau eta ganbara baten ezkutaturik egon behar izan zuen 25 hilabetez.\n1944ko abuztuaren 4an Gestapok atxilotu zituen eta kontzentrazio esparru batzuetan ibili ziren, Auschwitz tarteko.\nBigarren Mundu Gerra bukatu zenean, bizirik iraun zuen bakarra Otto izan zen eta, bere alaba Anneren egunerokoa berreskuratu zuenean, argitaratzea erabaki zuen, \"Anne Franken egunkaria\" izenburupean."}
{"id": "65452", "revid": "1028", "url": "https://eu.wikipedia.org/wiki?curid=65452", "title": "Gari", "text": "Garia (\"Triticum\" spp.), ogi () izenaz ere ezaguna, landare loredun graminea belarkara da. Mundu mailan gehien ekoizten diren hiru ale nagusien artean dago artoarekin eta arrozarekin batera.\nEkialde Hurbilean etxekotu zen duela milaka urte, eta mundu osoan hazten da egun. Gehien ekoizten diren zerealetako bat da, artoarekin eta arrozarekin batera, eta haren aleak gizakiarentzat funtsezko elikagaietako dira, bereziki ogiaren osagai nagusi moduan, baina baita opilak, gozopilak, pasta, fideoak, kuskusa eta antzekoak egiteko ere. Horretaz gainera, garia hartzituta, garagardoa, alkohola, vodka edariak, besteak beste, eta bioerregaiak ere egin daitezke. Garia aziendentzako janari gisa ere landatzen da, eta gari landarearen lastoa abereak bazkatzeko nahiz eraikinen teilatuak egiteko erabil daiteke.\nGariak proteina kopuru handia du, baina baina haren proteina batek, glutenak alegia, erantzun immunologiko desegokia eragiten du pertsona zenbaitengan. Gaixotasun horri zeliakia deritzo.\nHistoria.\nJatorria.\nGariaren jatorria Mesopotamian dago. Aurkikuntza arkeologiko zaharrenek Sirian, Jordanian, Turkian, Palestinan eta Iraken kokatzen dute. Duela 8.000 urte baino gehiago jatorrizko gari basatiak mutazio edo hibridazio bat izan zuen eta landare tetraploidea sortu zen, hazi handiagoak zituena eta ondorioz haizeak barreiatu ezin zuena. Gaur egungo Irak iparraldean dagoen Jarmo eremu arkeologikoan K.a. 6700. urteko buztin egosian almidoi gariaren (\"Triticum dicoccoides\") aleak aurkitu dira.\nGizakia garia landatzen hasi zenean, nekazaritza iraultza izugarria sortu zen Ilgora Emankorra deritzon eremuan, Ekialde Hurbilean; izan ere elikaduran ehizakia nagusi izatetik zekale kopuru handia hartzera pasa baitzen populazioa. Elikadura aldaketa hura oso agudo gertatu zen, baina gure genomak ez du aldaketa nabarmenik izan azken 10.000 urteetan.\nGari labore orokortuak ekarri zuen, halaber, populazioak toki batean asentatzea, eta, garai bertsuan, ardiak edo ahuntzak etxekotu ziren. Giza komunitateak eratu ziren, gero eta konplexutasun maila handiagokoak; Sumer eskualdean idazketa asmatu zuten eta, horrekin, historiaurrea amaitu eta historia hasi zen.\nAntzinako Inperioak.\nEkialde Hurbiletik Greziara, Ziprera eta Indiara hedatu zen gariaren landaketa K.a. 6500 urtearen inguruan. Ogiaren eta nekazaritzaren jainkosa greziarra Demeter zen, \u00abama jainkosa\u00bb esan nahi du. Pixka bat beranduago Antzinako Egiptora iritsi zen, K.a. 6000 inguruan eta Nilo ibaiaren ertzetan landatzeari ekin zioten. Egiptoarrak izan ziren ogia kopuru industrialetan ekoizten aurrenak. Ondoren Erromara pasa zen. Inperioan zabalduz joan zen eta gaur egungo Alemanian eta Iberiar penintsulan K.a. 5000 urtearen inguruan azaldu zen. Erromatarren mitologian Zeres zen gariaren eta nekazaritzaren jainkosa, hortik dator \u00abzereal\u00bb izena.\nErromatarrek herritar behartsuenen elikadura bermatu zuten garia prezio apaletan ezarriz eta gari alearen ehotzea eta ogiaren ekoizpena erregulatuz. Edukiera handiko labeak erabiltzen zituzten ogia egiteko, elkarlanean. Gariaren eta ogiaren kontsumoa hainbestekoa zen ezen Bibliak berak ere garrantzia handia ematen baitio; 40 aldiz agertzen da \u00abgari\u00bb hitza, 264 aldiz \u00abogia\u00bb eta 17 aldiz \u00abogiak\u00bb. Ogia aipatzen denean gariz egindakoa edo garagarrez egindakoa izan liteke.\nAro modernoa.\nEspainiar kolonizatzaileek eraman zuten garia Ameriketara. Hern\u00e1n Cort\u00e9s konkistatzailearen esklabo batek hiru gari ale aurkitu zituen arroz poltsa batean eta, ondo gorde ondoren, 1529an landatu zituen.\nXVII. mendean garia Europa osoan ereiten zen, iparraldean oloa eta garagarra nagusitzen bazen ere. Haize errotak agertu ziren baina ez zen bestelako nekazaritza berrikuntzarik izan. XVIII. mendean makinak asmatu ziren eta honi esker irinaren ekoizpena nabarmen handitu zen.\nXIX. mendean lurrun bidezko errota asmatu zen, aleak ehotzeko burdinazko zilindroak erabiltzen zituena, eta ehotzeko teknikatan iraultza nabarmena ekarri zuen. Teknika berriekin gariaren landaketa handituz joan zen eta Ipar Amerikara eta Ozeaniara zabaldu zen.\nXX. mendea.\nXX. mendean izandako Mundu Gerra bien ondoren beharrezkoa ikusi zen nekazaritza ekoizpena handitzea gero eta populazio handiagoaren elikadura beharrak ase ahal izateko. \u00abIraultza berdea\u00bb izena eman zitzaion, baina arrakasta handia izan bazuen ere, gariaren kalitatean ez zen hobekuntzarik izan. Gaur egun erabiltzen diren zekale aldaerak garatu ziren, karbohidrato kopurua igo zutenak baina nutrizio balioa jaitsi zutenak, eta hori gutxi balitz bezala, lekadunen landaketa baztertu arazi zuten.\n1941ean \"Nutrition Society\" elkartea eratu zen Erresuma Batuan. Gariaren landaketa hobetzeko helburua zuen eta hobetsi ziren aldaerek izurriteei aurre egiteko gaitasuna zuten (gluten portzentai handiagoa zutelako); gainera, ezaugarri biskoelastiko eta itsaskorrei esker orea egiteko egokiagoak ziren. Aldaera haiek arrakasta itzela izan zuten, gaur egun ere 700 milioi tonatik gora ekoizten dira mundu mailan, baina gariaren genetikan aldaketa handia eregin zuen.\nDeskribapena.\nLandarea.\nLandare belarkara da eta zutoina barnealdea hutsik duen kanabera bat da sei korapilo azaltzen dituena. 0'5 eta 2 metro arteko altuera hartzen du eta adarkadurarik ez du apenas. Hosto luze lantzakarak ditu, leka, ligula eta aurikulak ongi definituak dituztenak. Sustraiak faszikulatuak ditu, adatsa bezala adarkatzen direnak. 25 cm inguruko luzera izan ohi dute baina batzuk bi metrotako sakonerara ere irits daitezke.\nGalburua infloreszentzia bat da, ardatz zuzen korapilotsu batean 20-30 burutxo dituena, bakoitza bederatzi loreduna. Lore gehienak ez dira ernaltzen eta glumaz estalita daude.\nHazia.\nHaziak kariopsideak dira, obalatuak eta mutur borobilduak dituztenak. Mutur batean ernamuina edo hozia ateratzen da eta beste muturrean ile fin batzuk ditu. Alearen gainerakoari endospermo izena ematen zaio eta haziaren bolumenaren %82a hartzen du. Alea estaltzen duten perikarpioak eta testak gariaren zahia osatzen dute.\nGari aleak gluten izeneko proteina bat du, ogia egiten laguntzen duena. Gaur egungo garien proteina guztien %\u00a085-90 hartzen du glutenak.\nGenetika.\nGariaren genetika etxekotu diren beste landareen aldean oso konplexua da. Espezie poliploide egonkorra da, kromosoma multzo bi baino gehiago ditu, beraz. Espezie batzuk tetrapolideak dira (lau kromosoma joko), adibidez \"Triticum durum\" eta \"Triticum turgidum\", biak ala biak \"Triticum urartu\" eta jadanik iraungita dagoen \"Sitopsis\" espezieen hibridazioz sortuak. Ogia egiteko erabiltzen den gari arruntak \"(Triticum aestivum\") eta galzuriak (\"Triticum spelta\") duela bi mila urte \"Triticum turgidum\" eta \"Aegilops taushii\" espezieak hibridatu ondoren sorturiko espezie hexaploide batean dute jatorria.\n2010. urtean, Erresuma Batuko zientzialari talde batek \"Chinese Spring line 42\" aldaeretako gariaren genomaren %\u00a095 deskodetu zutela iragarri zuen. 202ko azaroaren 29an, gari arruntaren genoma osoa argitaratu zen: 94.000 eta 96.000 gene artean dituela ikusi zen.\nNutrizioa.\nGari alea ehota lortzen den irina erabiltzen da elikagaiak egiteko: ogia, opilak, pasta eta abar. Hartzitu ere egin daiteke eta zenbait edariren gehigarri gisa erabili.\n100 gramo garitan eguneroko dietan hartu beharreko kalorien %\u00a020 eskuratzen da. Karbono hidratoez gain ezinbesteko hainbat nutriente ditu gariak, hala nola proteinak, zuntza, bitaminak (niazina bereziki), manganesoa eta fosforoa. Gariak dituen proteinek ez dute nutrizio balio handirik gizakiarentzat, aminoazido esentzial gutxi batzuk baino ez, baina lisinarik ez da ageri glutenean ez eta gainerako gari proteinetan ere. Hori dela eta elikadura lekadunekin osatzea gomendatzen da.\nGariaren osagaiak:\nEkoizpena.\nGariaren 14 espezie deskribatu dira eta guztira 30.000 aldaera zerrendatu dira. Aldaera horietatik 1.000 baino ez dira kontsumorako ekoizten.\nEspezie nagusiak.\nMundu mailan gehien ekoizten diren gari espezieak hauek dira:\nHerrialde ekoizleak.\nXX. mendean Sobietar Batasuna izan zen gari ekoizle handiena, baina gaur egun Txinak hartu du lehen lekua.\nIzurriteak.\nIzaki ugarik kaltetu dezakete garia: onddoek, bakterioek, birusek eta intsektuek batez ere. Landarearen atal desberdinetan erasotzen du bakoitzak. Hauek dira izurri multzo nagusiak:\nAnimaliei dagokienez, lepidopteroen larbak izaten dira garia nabarmen kaltetzen dutenak. Udaberrian hegaztiek eta karraskariek garien kimuak jaten dituzte. Behin garia biltegietan dagoela, kalte handiak eragiten dituzte karraskariek, baita intsektuek ere."}
{"id": "65455", "revid": "336", "url": "https://eu.wikipedia.org/wiki?curid=65455", "title": "Artobeltz", "text": "Artobeltza (\"Fagopyrum\") Polygonaceae familiako genero bat da, Eurasian hazten dena. Ipar Amerikan badago oso antzekoa den beste genero bat, \"Eriogonum\" generoa. Nekazaritzan erabiltzen den espeziea, artobeltz arrunta alegia, \"Fagopyrum esculentum\" da. Zenbait tokitan \"Fagopyrum tataricum\" ere landatzen da, baina askoz bakanagoa da. Bere izen arruntak kontrakoa adieraz lezakeen arren, espezie hauek ez dira belarrak eta ez daukate artoarekin zerikusirik."}
{"id": "65456", "revid": "336", "url": "https://eu.wikipedia.org/wiki?curid=65456", "title": "Jos\u00e9 Luis D\u00edez (destruktorea)", "text": "Jos\u00e9 Luis D\u00edez Espainiako Gerra Zibileko armada errepublikanoaren \"Txurruka\" motako destruktorea izan zen.\nHistoriala.\nGerraren hasieran zerbitzuan jarri zen Bizkaiko golkoan. Beti Santurtziko portuan lehorreratuta zegoenez eta apenas ez zenez nabigatzera irten, (euskaraz \"Portuko Pepe\") ezizenez ezaguna zen. Orduko agintariek mesfidantzaz ikusten zuten destruktorearen ofizialak, matxinoen aldekoak omen zirelakoan.\nBere defentsa antiaereok, 1937ko apirilaren 20an Felipe del R\u00edoren Polikarpov I-15 hegazkina suntsitu zuen. Del R\u00edo bere garaipenei ezker Euskal Herriko hegazkineriaren txapelduna zen. Destruktorearen artilleroek del R\u00edoren \"txatoa\" alemaniar borroka-hegazkin batekin nahastu zuten.\n1937ko maiatzaren 31an, Ertzaintza eta Eusko Itsas Gudarosteak \"Jos\u00e9 Luis D\u00edez\" eta \"C\u00edscar\" destruktoreak bereganatu zituzten eta Espainiako Bigarren Errepublikako eskifaia irtenarazi. Hurrengo egunetan Eusko Itsas Gudarostearen 200 ofizial eta marinel baino gehiago sartu ziren antzinako eskifaiaren ordez.\n1937ko ekainaren 10ean, \"C\u00edscar\", Juan Antonio Castro alferiza buruzagi zituela, eta \"Jos\u00e9 Luis D\u00edez\" Evaristo L\u00f3pez tenientea buruzagi zituela, destruktoreek eta \"Almirante Cervera\", Manuel Moreu kapitaina buruzagi zituela, gurutze-ontzi frankistak elkarren arteko borroka izan zuten, ondoriorik gabe.\n1937ko ekainaren 15ean, Bilbo galdu zenean, \"C\u00edscar\" eta \"Jos\u00e9 Luis D\u00edez\" itsasontziek Iparralderantz eraman zituzten iheslari eta agintariak. Gero, Santander eta Xixon ebakuatzera ere lagundu zuen. Ondoren, \"Jos\u00e9 Luis D\u00edezek\" Falmouthen (Erresuma Batua) aterpea bilatu zuen eta handik Le Havrerantz (Frantzia) jo zuen Erresuma Batuan komandantea, untzi-makinisten burua eta itsasbide ofiziala utzita.\n1938ko abuztuan, Cartagenara itzultzea saiatu zen frankisten ontziteriaren blokeoa apurtzen Juan Antonio Castro komandante zuelarik. Horretarako \"HMS Grenville\" Scott motako destruktore britainiarraren itxura hartu zuen, Txurruka motakoak Scottean iradokiak zirelako. Baina, espioitza frankistak gerra-amarrua aurkitu eta \"Canarias\" gurutzaontzia, zenbait destruktore eta \"J\u00fapiter\" kanoiontzi-minatzaile bidali zituen haren bila. Bitan saiatu arren, Gibraltarreko portuan bilatu zuen babesa, matxurak konpondu zituen eta itxaron egin zuen.\nAbenduaren 29tik 30rako gauean Gibraltarretik atera zen berriro saiatzeko. Frankistek aurkituta, bidaldi laburreko borroka izan zuen. Berriro matxuratuta eta irtenbiderik gabe, britainiar uretan hondoa jo zuen itsasperatzea edo harrapaketa saihesteko. Eskifaia britainiarrek atxilotuta Espainia errepublikarrera itzulia zen.\n1939ko martxoan, britainiarrek frankistei itsasontzia eman zieten. Azkenean, 1965eko urriaren 8an desmuntatu zuten."}
{"id": "65459", "revid": "119341", "url": "https://eu.wikipedia.org/wiki?curid=65459", "title": "Cabeza de Manzaneda", "text": "Cabeza de Manzaneda Galiziako bigarren mendirik altuena da, Galizia-Leongo mendigunean kokatutakoa, Ourenseko probintzian, Terra de Trivesen.\nTontorrak 1.781 metro ditu."}
{"id": "65461", "revid": "336", "url": "https://eu.wikipedia.org/wiki?curid=65461", "title": "Kinoa", "text": "Kinoa sabi (\"Chenopodium\") espezie bat da, hazi jangarriak dituelako gizakiak hazten duen labore bat. Haren izenaren jatorria ketxua hizkuntza da, handik espainierak hartu zuen, eta gero gainerako hizkuntzetara zabaldu zen.\nEzaugarri nagusiak.\nEz da benetako zereala, ez baita belarra (Poaceae familiakoa), baina bere haziek zerealen antzeko kontsumoa dutenez, sasizerealen multzoan sailkatzen da. Kinoaren orriak barazki gisa jaten dira, amarantoarenak bezala, baina kinoa-orriak ez dira hain usuak eta zailagoa da haiek eskuratzea.\nKinoa Hego Amerikako Andeetako eskualdean sortu zen, eta 6.000 urtez funtsezko elikagaia izan da han. Egun, lehen ekoizlea Bolivia da, gero Peru eta Estatu Batuak. Itsas mailan hasi eta 4.000 metroko garaierarainoko lekuetan hazten da, eta arazorik gabe moldatzen da hezetasun eta tenperatura desberdinetara. Hala ere, hobeto garatzen da lurzoru ondo drainatuetan eta hazte-sasoi aski luzea du.\nElikadura-balioa.\nKinoa elikagai nagusietan bigarrena izan zen Andeetako kolonaurreko zibilizazioetan; patata zen lehena, eta artoa hirugarrena. Egun labore hau oso estimatua da dituen elikagai-balioagatik. Proteina-kantitate handia du (%\u00a012 \u2013 %\u00a018 bitartekoa). Gariak edo arrozak ez bezala, kinoak gizakiarentzat funtsezkoak diren aminoazidoen multzo orekatua du, eta proteina osoen iturritzat jo du hainbat elikadura-ikerlanek. Beste lan batzuek diote kinoaren proteina ez dela osoa, baina funtsezko aminoazidoetan aberatsa dela. Kinoaren proteinak gariarenak baino hobeto betetzen ditu gizakien premiak. Janari zuntzaren eta fosforoaren iturri ona da, eta magnesio eta burdina asko dauka. Kinoak ez du glutenik, eta liserierraza dela jotzen da."}
{"id": "65464", "revid": "98220", "url": "https://eu.wikipedia.org/wiki?curid=65464", "title": "Ram\u00f3n Pernas", "text": "Ram\u00f3n Pernas (Viveiro, Lugo, 1952ko martxoaren 4a-) idazle, gidoigile eta kazetari galiziarra da.\nGaur egun, \"La Voz de Galicia\" egunkarirako lan egiten du, besteak beste."}
{"id": "65472", "revid": "119347", "url": "https://eu.wikipedia.org/wiki?curid=65472", "title": "Andra Maria basilika (Portugalete)", "text": "Andra Maria basilika Portugaleten kokaturiko basilika kristaua da, estilo gotiko-pizkundetarra duena. Alde Zaharra auzoan dago.\nTenplu xeheago baten gainean eraiki zen, 1322an Maria Diaz Harokoa Bizkaiko andere zenaren hiri-agirian jasotako agindua betetzen.\nBasilika-oinplano du eta hiru zintzilikariozko absidea. Barruan gurutzeria-ganga eta kanpoan kontrahormez lotutako arbotanteak ditu.\nAte biak pizkundetarrak dira. Egungo kanpandorrea ez da jatorrizkoa Hirugarren Gerra Karlistan txikitu zutelako.\nBarruan erretaula nagusia (1533-1550) eta Andre Mariaren XIV. mendeko zurezko estatua ditu.\nBasilikako organoa 1903an \"Didier\" frantses egileak egin zuen. Bilboko Donejakue katedralekoarekin batera, Bizkaiko onena da.\nBasilika titulua 1950ean Pio XII.ak eman zion."}
{"id": "65473", "revid": "1545", "url": "https://eu.wikipedia.org/wiki?curid=65473", "title": "Enkarterrietako Forua", "text": ""}
{"id": "65474", "revid": "336", "url": "https://eu.wikipedia.org/wiki?curid=65474", "title": "Amaranto", "text": "Amaranthus generoa amaranto izenarekin ezagutzen diren hainbat espezie barne hartzen dituen belarren talde kosmopolita bat da. Egun itxura guztietako 60 espezie inguru ezagutzen dira. Genero honetako kideen ezaugarri eta erabilerak oso hurbilekoa duen \"Celosia\" generoaren antzekoak dira.\nTalde honetako zenbait espezie belar txartzat hartzen diren arren, erabilera asko dauzkate barazki gisa, sasizereal gisa eta apaindura gisa.\nIzena grezieratik datorkio: \"amarantos\", (\u0391\u03bc\u03ac\u03c1\u03b1\u03bd\u03b8\u03bf\u03c2 or \u0391\u03bc\u03ac\u03c1\u03b1\u03bd\u03c4\u03bf\u03c2), \"zimeltzen ez dena\"."}
{"id": "65475", "revid": "336", "url": "https://eu.wikipedia.org/wiki?curid=65475", "title": "Basa arroz", "text": "Basa arroz (\"Zizania\") laku txikietako eta urlaster lasaietako azaleko uretan hazten diren belarrez osaturik dagoen generoa da. Talde honen izen arruntik ezagunenak \"basa arroza\" edo \"Kanadako arroza\" dira. Sarritan, landare hauetan loreak soilik irteten du uretatik kanpora. Benetako arroza (Oryza generoa) arroz basatiaren ahaide hurbila da."}
{"id": "65476", "revid": "119347", "url": "https://eu.wikipedia.org/wiki?curid=65476", "title": "Sasizereal", "text": "Sasizerealak zerealen antzeko erabilera daukaten landare hostozabalak dira. Ez dira belarrak; benetako zerealak belarrak dira, Poaceae familiakoak alegia. Sasizerealik ezagunenak amarantoa: Amaranthus cruentus, Kiwicha, Amaranthus hypochondriacus; kinoa eta artobeltza dira."}
{"id": "65478", "revid": "2241", "url": "https://eu.wikipedia.org/wiki?curid=65478", "title": "Chia (argipena)", "text": "Chia hurrengo gauzak izan daitezke:\nHiria edo herria:\nLandarea:"}
{"id": "65479", "revid": "1712", "url": "https://eu.wikipedia.org/wiki?curid=65479", "title": "Chia", "text": ""}
{"id": "65482", "revid": "336", "url": "https://eu.wikipedia.org/wiki?curid=65482", "title": "Parazoa", "text": "Parazoa (greziarretik, \u03a0\u03b1\u03c1\u03b1- \"ondoan\" eta \"\u03b6\u03c9\u03b1\" \"animali\" - \"animalien ondoan\") animalien zuhaitz filogenetikoaren oinarrian dagoen azpi-erreinu bat da. Beste animalia guztiak eta gehienak Eumetazoa azpi-erreinuan sailkatzen dira. Talde honen ezaugarriak oso primitibotzat hartzen dira, eta ez dute ehunik edo, gutxienez, ez daude guztiz diferentziatuak. Filum bakarra izaten dute barruan, Porifera, muskulurik, nerbiorik edo barne organorik ez duen taldea, maiz zelula-kolonia baten antza gehiago dutenak organismo zelulaniztun batena baino.\nBatzuetan, Parazoaren barruan Archaeocyatha ere gehitzen da, desagertutako belakien antzeko animalien talde bat, maiz Poriferaren barruan sailkatzen ez dena, nahiz eta hau eztabaidagarria izan. Aditu batzuek Placozoa ere sartzen dute hemen, baina phyllum honen barruan \"Trichoplax adhaerens\" espeziea baino ez denez deskribatu oso zaila da talde honetan edo Agnotozoa azpierreinuan sailkatzea.\nParazoek ez dute simetriarik eta gaur egun 5.000 bat espezie ezagutzen dira, horietatik 150 ur gezakoak. Larbek mugitzeko gaitasuna dute, baina helduak sesilak dira.\nFilogenia.\nParazoa\u2014Eumetazoa bereizketa orain dela 940 milioi urte agertu zela uste da.\nAzken filogenien arabera, Porifera eta Placozoa ez dira talde berberekoak. Edonola, Placozoek zelenteratu sinpleak dituzte, belakiek ez bezalakoak."}
{"id": "65483", "revid": "9431910", "url": "https://eu.wikipedia.org/wiki?curid=65483", "title": "Lorategi-hiri", "text": "Lorategi-hiria edo loruria XIX. mende bukaeran Ingalaterran sortutako hiri mota da, landa eta hiriaren onurak uztartzen dituena. Haren garapena bermatzen duen hirigintza-mugimenduari \"lorategi-hirien mugimendua\" deritzo. Industria Iraultzaren ondorioz asmatu zen, arazo urbanoak (kutsadura handia eta gehiegizko jende pilaketa, besteak beste) ebazteko helburuarekin. Haren ideatzailea Ebenezer Howard (1850-1928) izan zen, zeinek \"To-Morrow: A Peaceful Path to Real Reform\" delako itzal handiko saiakera idatzi baitzuen 1898. urtean, hiri mota horren ezaugarriak eta onurak plazaratuz. Liburua 1902an berrargitaratu zen, geroago ezagunagoa egin izan den izenburuarekin, hots, \"Garden cities of to-morrow\".\nJatorrizko lorategi-hiria.\nOinarri teorikoak.\nAipatutako liburuan Howardek \"New Town\" edo hiri berriak Londres inguruan sortzearen garrantzia eta beharra aldarrikatu zuen. Lorategi-hiriok langileentzako bizitegi gisa sortu beharra zegoen, \"city\"-aren garaiko bizi-baldintza kaskarrak hobetzeko asmoarekin. Hiriok satelite moduan garatuko lirateke, hiritik urrunera egokian, harekin trenbidez ondo lotuak. Horrenbestez, lorategi-hiriaren egoileak landaren onura osasuntsuak disfrutatuko lituzke, hiri handiak eskeintzen dituen baliabideak eta zerbitzuak eskuan izanda.\nJatorrizko lorategi-hiriaren hazkundea mugatua zen. Hiri-satelite hauen tamaina 32.000 biztanletan finkatzen zuen Howardek eta, haren ustez, lorategi-hiriok aurretik proiektatuak izan behar zuten, haien inguruko lurrak nekazaritza eta abeltzantzarako erabiliak izan beharko liratekeelarik. Sateliteen artean beste trenbide bat egongo litzateke haien arteko zeharkako loturak bermatzeko.\nLaburbilduz, honakoak ziren Howarden lorategi-hiriaren ezaugarriak:\nIdeia hauek guztiak aurrera eramateko \"Garden City and Town Planning Association\" erakundea sortu zuen 1899an. Enpresa horrek sustatzaile gisa lurzoruak erosiko zituen lehen lorategi-hiriak garatzeko.\nLehen gauzatzeak.\nLehen lorategi-hiri gauzatua Letchworth izan zela baiezta daiteke. Londrestik 55 kilometro iparraldera egonik, 1903. urtean sortu zen. \"Garden City and Town Planning Asociation\" erakundearen sustapenarekin, Barry Parker (1868-1947) eta Raymond Unwin (1863-1940) hirigile ingelesek diseinatu zuten, Howarden oinarri teorikoak egikarituz. Hasierako planteamenduei jarraiki, hiriak 33.000 biztanle izango zituen, 1.860 hektareako hedadurarekin. Eskema sasikontzentrikoa jarraitzen du, Howarden zirriborroen antzera, baina haien erradikaltasun garbia gabe.\nGeroago etorriko ziren Hampstead (1909), Welwyn (1919), Wythenshawe (1927) eta beste hainbat lorategi-hiri ezagun.\n1928an Unwinek Howard ordezkatu zuen \"International Federation for Housing and Town Planning\" erakundearen presidentetza bere gain hartuz, bere heriotza izan zela eta. Horrenbestez, Ebenezer Howard lorategi-hiriaren kontzeptuaren aita izan bazen ere, Raymond Unwini haren lehen gauzatzea eta garatzea zor diogu.\nBigarren Mundu Gerra eta gero, lorategi-hiriaren ideietan oinarritutako hiri berri gehiago sortu ziren, Londresen sateliteak baino, osotasun guztiko hiri autarkiko gisa funtzionatzen zutenak. Haien artean ezagunenak Stevenage (1946-1952) eta Harlow (1947-1956) izan ziren. Bakoitzak 60.000 biztanlerako proiektatuak izan ziren, 10.000 biztanlerako auzune erdi-autonomotan banatzen zirela.\nLorategi-hiriaren eratorriak.\nLorategi-hiria Mugimendu Modernoan.\nLe Corbusierren Pessaceko (Bordele, 1925-1928) auzunearen diseinua lorategi-hirien mugimenduan koka daiteke. Halaber, Ludwig Mies van der Rohek diseinatutako Weissenhof Siedlungak (Stuttgart, 1927) lorategi-hirion kontzeptuak hala nola jarraitzen zituela esan daiteke. Hala ere, Mugimendu Modernoak ez zituen horrelakoak sarritan garatu, lorategi-hiriak ez baitzuen kalearen ideia inolaz ere ukatzen, Mugimendu Modernoak ez bezala.\nLorategi-hiria Ameriketako Estatu Batuetan.\nEstatu Batuek aise egin zuten bat Howarden filosofiarekin. Familiabakarreko etxebizitza \"amets amerikarra\"ri ezinhobe egokitzen zitzaion, eta lehen lorategi-hiriak berehala gauzatu ziren. Ezagunenetarikoa Radburn izan zen, New Jersey, 1928-1932 bitartean eraikia, Clarence Stein eta Henry Wright hirigileen planari jarraiki. Bertan, 469 familiabakarreko etxebizitzetako plangintza interesgarria egikaritu zen, kotxeen eta oinezkoen ibilbideak elkarrengandik ganoraz banatuz.\nPhiladelphiako aldiriek ikusi zuten Levittown delako beste lorategi-hiri handi baten eraikuntza azkarra 1952. urtean. Levitt anaien enpresa eraikitzaile erraldoiak, William Levitt ezagunaren gidaritzapean, 17.000 familiabakarreko etxebizitzako sustapen erraldoi horri ekin zion. Etxeak berehala saldu ziren, propaganda egokia izan zela medio. Esanguratsua da etxeen lorategiak hesitzea debekatuta zegoela, intimitatea lortzeko landaretzarekin bakarrik jolastu beharra zegoela.\nAipatu beharra dago ekimen honen eta beste hirigintza-garapen aldiritarren poderioz, 1950-60 bitartean AEBetan 20 miloi pertsonak hirietatik aldirietara ihes egin zuela.\nEsan daiteke gaur egungo hiri aldiritar estatubatuarra jatorrizko lorategi-hiriaren planteamenduengandik erabat aparte dagoela.\nLorategi-hiria Euskal Herrian.\nEuskal Herrian \"lorategi-hiri\" termino konposatua erabiltzen da eskuarki lorategi-auzuneak besterik ez direnak izendatzeko \u2014lorategi-koloniak ere deituak izan dira\u2014, ez baitute hiri baten tamaina, ezta gutxiago ere. Are gehiago, lorategi-hiritzat hartzen dira lorategia dituzten etxeen multzoak bakarrik direnak. Gehienak euskal estiloko arkitekturari jarraituz eraikiak izan ziren. Haien artean ezagunenak honako hauek dira:"}
{"id": "65484", "revid": "1821", "url": "https://eu.wikipedia.org/wiki?curid=65484", "title": "Loruria", "text": ""}
{"id": "65485", "revid": "96586", "url": "https://eu.wikipedia.org/wiki?curid=65485", "title": "Alarguntsa sikodelikoaren kasua", "text": "\"Alarguntsa sikodelikoaren kasua\" Anjel Lertxundi idazle oriotarrak irakurle gaztetxoentzat idatzitako liburua da, 1989an argitaratutakoa \"Erein\"en bidez."}
{"id": "65486", "revid": "96586", "url": "https://eu.wikipedia.org/wiki?curid=65486", "title": "Tristeak kontsolatzeko makina", "text": "Tristeak kontsolatzeko makina, Anjel Lertxundi idazle oriotarrak irakurle gaztetxoentzat idatzitako liburua da, Antton Olariagaren irudiekin osatua 1981ean argitaratu zen Erein argitaletxearekin.\nLiburua osatzen duten 11 ipuinek osatzen dute eta gai anitz modu oso originalean azaltzen ditu bertan. \nArgumentua.\nArgumentuari dagokionez, liburua biltzen duten 11 ipuinek kontsolatzeko makina batek bezala funtzionatzen dute irakurlea triste dagoenean, irakurlea poztuz eta bizipoza eskura jarriz. Bertan erabiltzen den hizkera bizia da.\nLiburuaren azalpena.\nLiburu honek, Euskal Haur eta Gazte Literatura modernitatea ekarri zuela esan izan da. Bertako ipuinetan mundu fantastiko bat aurkezten da, joko ezberdinez zein mirarizko makinez baliatuz, baita hizkuntzarekin jolastuz ere. Gainera, izenekin joko semantikoak egiten dira (non pertsonaien izenak eta ezaugarriak askotan bat datozen), erabilitako errimek eta abarrek errealitatetik urruntzen dute irakurlea.\nColomerren (2002) ikerketa aintzat hartuta, istorioen garapenak kontuan harturik, hiru multzotan bana daitezke ipuinak: batetik, fantasia eta errealitatea argi eta garbi tartekatzen dituzten kontakizunak. \" Donostian elefanteak ikusi zirenekoa\",\"Hartuko nuke markesaren telebista\",\"Ipuin-ipuinka\", \"Tristeak kontsolatzeko makina\",\"Gaston txanpon\",\"Baloi internazionala\" eta \"Double fantasy\"; bigarrenik, nagusiki errealitateari lotutako osagaiak dituztenak: \"Rafaelen ajeak\" eta \"Mikel hondartzan\"; eta hirugarrenik, \"Kepantonen garatxoa\" eta \"Oilategian dira aipagarriak\", kutsu herrikoia, elezaharrak eta aho-korapiloak gogorazten dizkigutenak. \nIpuintxo bakoitzean irakaspen bat ematen da. Adibidez, Ipuin hauetan \"Baloi internazionala\", \"Ipuin-ipuinka\", \"Rafaelen ajeak\"... umeak ez du irakaspen hori zuzenki irakurriko baina bai behintzat sumatuko.\nSariak edo aipamenak.\nAnjel Lertxundik IBBYren Ohorezko Zerrendako aipamena lortu zuen liburu horrekin."}
{"id": "65488", "revid": "96586", "url": "https://eu.wikipedia.org/wiki?curid=65488", "title": "Gizon kabalen piurak", "text": "\"Gizon kabalen piurak\" Anjel Lertxundi idazle oriotarrak irakurle gaztetxoentzat idatzitako liburua da, 1982an argitaratutakoa \"Erein\"en bidez."}
{"id": "65489", "revid": "96586", "url": "https://eu.wikipedia.org/wiki?curid=65489", "title": "Eskiatzaile herrenaren kasua", "text": "\"Eskiatzaile herrenaren kasua\" Anjel Lertxundi idazle oriotarrak irakurle gaztetxoentzat idatzitako liburua da, 1988an argitaratutakoa \"Erein\"en bidez."}
{"id": "65490", "revid": "96586", "url": "https://eu.wikipedia.org/wiki?curid=65490", "title": "Estalaktita rockeroaren kasua", "text": "\"Estalaktita rockeroaren kasua\" Anjel Lertxundi idazle oriotarrak irakurle gaztetxoentzat idatzitako liburua da, 1988an argitaratutakoa \"Erein\"en bidez."}
{"id": "65491", "revid": "96586", "url": "https://eu.wikipedia.org/wiki?curid=65491", "title": "Kaxkajo bahituaren kasua", "text": "\"Kaxkajo bahituaren kasua\" Anjel Lertxundi idazle oriotarrak irakurle gaztetxoentzat idatzitako liburua da, 1988an argitaratutakoa \"Erein\"en bidez."}
{"id": "65492", "revid": "96586", "url": "https://eu.wikipedia.org/wiki?curid=65492", "title": "Paris de la France-ko pateen kasua", "text": "Paris de la France-ko pateen kasua Anjel Lertxundi idazle oriotarrak irakurle gaztetxoentzat idatzitako liburua da, 1988an argitaratutakoa \"Erein\"en bidez."}
{"id": "65493", "revid": "96586", "url": "https://eu.wikipedia.org/wiki?curid=65493", "title": "Sardina ezpain gorriaren kasua", "text": "Sardina ezpain gorriaren kasua Anjel Lertxundi idazle oriotarrak irakurle gaztetxoentzat idatzitako liburua da, 1989an argitaratutakoa \"Erein\"en bidez."}
{"id": "65494", "revid": "105290", "url": "https://eu.wikipedia.org/wiki?curid=65494", "title": "San Mamed", "text": "San Mamed Galiziako hirugarren mendirik altuena da, Ourenseko probintzian kokatutakoa, Terra de Caldelasen.\nTontorrak 1.615 metro ditu."}
{"id": "65495", "revid": "1545", "url": "https://eu.wikipedia.org/wiki?curid=65495", "title": "Remus Lupin", "text": "Remus John Lupin, Harry Potter liburuetako pertsonaietako bat da. Lupin, Harryren aitaren James Potter lagun minenetakoa zen.\nIzaera oso bakegilea du, burruken ordez, diplomaziara edo zuhurtasunera jotzen.\nRemus Lupin, seme bakarra da eta ziurrenik, bere gurasoak hilik daude.\nFilmetan, David Thewlis aktore britainiarrak egiten du Lupinen papera.\nHistoria.\n1960ko urriaren 10ean jaio zen, eta J.K. Rowling-en esanetan, honen odola nahastua da. Umea zenean Fenrir Greyback giza-otsoak hozkatu zuen.\n1971n sartu zen Hogwarts magia eskolan eta Gryffindor etxera bidali. James Potter, Sirius Black eta Peter Pettigrewekin oso lagun egin zen.\nBostgarren mailan, prefektu izendatu zuten. Horrez gain, oso ikasle ona eta lasaia zen.\nPotter, Blackekin, oso harreman ona zuen, baina bi lehenengo hauen artean erlazioa oso trinkoa zenez, Lupin beti izan zen hirugarrena. Pettigrewek, aldiz, ez zuen izan harreman nahikoa hirurekin, nahiz hauek miretsi.\nSeigarren liburua kaleratu ostean, J. K. Rowling idazleak, Lupin Lily Evans maite zuela ziurtatu zuen.\nHogwarts utzi ondoren, Fenixaren Ordenan sartu zen. Geroago, 1993an, Hogwartsera itzuli zen Arte Iluneko Defentsako irakaslearen postua hartzeko. Dementoreengandik babesteko patronusa egiten erakutsi zion Harryri.\nAzken liburuan, Nymphadora Tonks sorginarekin ezkontzen da eta seme bat edukitzen dute: Ted Lupin. Harry Potter bere aitabitxia izatea erabaki zuten.\nRemus Lupin, Hogwartseko Bigarren Gudan hiltzen da bere emaztearekin batera. Ondorioz, Ted Lupin, Nymphadoraren amaren esku geratzen da: Andromeda Tonks. J.K. Rowling idazleak esan bezala, Antonin Dolohov-ek hiltzen du Lupin, eta Bellatrix Lestrangek Tonks."}
{"id": "65497", "revid": "105290", "url": "https://eu.wikipedia.org/wiki?curid=65497", "title": "O Turrieiro", "text": "O Turrieiro (gaztelaniaz: \"La Turrieira\") Galiziako laugarren mendirik altuena da, Ourenseko probintzian kokatutakoa, Valdeorrasko eskualdean.\nTontorrak 1.612 metro ditu."}
{"id": "65498", "revid": "105290", "url": "https://eu.wikipedia.org/wiki?curid=65498", "title": "Montouto", "text": "Montouto Galiziako bosgarren mendirik altuena da, Ourenseko Valdeorrasko eskualdea, Lugo eta Le\u00f3n artean dagoena.\nTontorrak 1.541 metro ditu."}
{"id": "65502", "revid": "119347", "url": "https://eu.wikipedia.org/wiki?curid=65502", "title": "Douglas Sirk", "text": "Douglas Sirk (1897eko apirilaren 26a; 1987ko urtarrilaren 14a) zinema zuzendari alemaniarra izan zen, ezaguna oso Hollywooden egin zituen filmei esker, batik bat 1950eko hamarkadan.\nBizitza.\nSirken ponteko izena Hans Detlef Sierck zen eta Hamburgon jaio zen. Gurasoek jatorri danimarkarra zuten, eta haurtzaroa Danimarkan eman zuen; gaztetan bueltatu zen Alemaniara. Unibertsitatean ibilita, antzerkiaren munduari lotu zitzaion 1922an, Weimar Errepublikaren garaian, eta hainbat lan zuzendu zituen Hans gazteak. 1934an UFA (\"Universum Film AG\") film ekoizpen etxearekin sinatu zuen, baina 1937an Alemaniatik hanka egin behar izan zuen arrazoi politikoengatik eta pertsonalengatik (emaztea judutarra zen). Amerikako Estatu Batuetara ailegatu orduko, izena aldatu zuen. 1942an Hollywood zen lanean: \"Hitler's Madman\" izan zen bere aurreneko lana, diktadorearen aurkako film anti-nazia.\n1952 eta 1958 bitartean Universal Studios film ekoizpen etxerako sortu zituen melodramek ospetsu egin zuten: \"Magnificent Obsession\", \"All That Heaven Allows\", \"Written on the Wind\", \"Captain Lightfoot\" eta \"Imitation of Life\". Ameriketako esperientzia alde batera lagata, Europara itzuli zen eta 1970 inguruan Alemanian egin zuen saiotxo batez aparte, ez zuen pelikula gehiagorik sortu. Luganon hil zen 1987an.\nSirken lanek ez zuten izan bere garaian behar besteko aitorpenik, gai hutsalak aztertzen bide zituztelakoan (emakume koittaduen arazoak edo familien liskarrak) eta begirada ez benetakoa eskaintzen zutelako (Sirken estiloa aipatu dute hemen eta, batik bat, koloreari ematen zion garrantzia). Baina 1970etik aurrera eta Ingalaterrako eta Frantziako zinema-kritikariek egindako azterketari esker, bestela hartua izan da Sirken filmografia, gizarte estatubatuarraren interpretazio oso kritikotzat alegia. Guretik denboran gertuagoko zinemagile askorengan eragin du Sirkek: Rainer Werner Fassbinder, Quentin Tarantino, Pedro Almod\u00f3var, eta bereziki Todd Haynes, zeinaren \"Far from heaven\" (2002) erabat erlazionatua dagoen zuzendari alemaniarraren estiloarekin."}
{"id": "65505", "revid": "1545", "url": "https://eu.wikipedia.org/wiki?curid=65505", "title": "Botulismo", "text": "Botulismoa \"Clostridium botulinum\" bakterioak eragindako patologia larria da, janari-intoxikaziotzat jotzen dena. Gaitzaren eragilea bakterio horrek ekoizten duen neurotoxina da, nerbio eta gihar sistemari eraso egiten diona.\nUrria bada ere (kasu bakar bat besterik ez zen agertu 2001. urtean Euskal Autonomi Erkidegoan) gaixotasuna hilkorra da maiz. Honen arrazoia toxinaren indarra da: toxina botulinikoa naturan dagoen pozoirik ahaltsuena eta hilkorrena da, mikrogramo batek gizaki bat hiltzen baitu. Botulismoa aitortu beharreko gaitza da Hego Euskal Herrian.\nAzken urteotan toxina botulinikoa arrakasta handiz erabili izan da -oso dosi txikitan- estetika munduan, botox izeneko produktuan. Zimurrak leuntzeko aplikatzen da botoxa.\nInfekzioa.\nBotulismoaren kasu gehienak janari intoxikazioak dira, \"Clostridium botulinum\" bakterioaz kutsatutako janariak kontsumitzarakoan gertatzen direnak. Beste botulismo mota bat, askoz urriago, tetanosen antzera harrapatzen da, zauriak bakterioaren esporekin kutsatzen direnean.\nBotulismo kasuekin lotuen dauden janariak barazkiak dira. Bakterio eragilea lurzoruan bizi denez, barazkiak errazago kutsatzen dira esporekin beste janariak baino. Oso arriskutsuak dira latetan gordetzen diren barazkiak, lata barnean oxigenorik gabeko atmosfera baitago, \"Clostridium botulinum\" bezalako anaerobio batek hazteko behar duen atmosfera, alegia. Janari-industrian lata guztiak esterilizatzen dira, baina etxean edo baserrian ontziratzen diren barazkiak ez dira esterilak, eta botulismoaren bakterioa hazi daiteke bertan.\nErasobidea.\nJanari bat kutsatzen duenean \"Clostridium botulinum\"-ek bere toxina hilgarria ekoizten du. Toxina hori neurotoxina da, tetanosaren antzekoa, nerbio sistemari eraso egiten diona. Toxinak sinapsi neuromuskularretan azetilkolina askapena galerazten du, paralisi muskularra eraginez.\nSintoma klinikoak.\nGaitz honen inkubazio epea 12 eta 36 orduen artekoa da. Lehenengo sintomak goragaleak, okadak eta beherakoak dira; gero, ikusmen bikoitza (nerbio sistema erasotuta izaten hasten denean), mintzatzeko zailtasuna (ahoaren giharren paralisia dela eta) eta paralisiaren sintoma orokorrak, gorputz osora zabaltzen direnak.\nHeriotza arnas aparatuaren edo bihotzaren giharren paralisiak eragiten du.\nTratamendua.\nGaitzaren eragilea toxina bat denez, antzua da tratamendu antibiotikoa. Anti-toxina baten ezartzea da tratamendurik eraginkorrena, horrek odolean dagoen toxina indargabetzen baitu. Tratamendua goiz hasten bada heriotza arriskua murrizten da oso.\nHorretaz gain, sarritan tratamendu sintomatikoa ere ematen da, zainketa bereziko unitatetan. Itomena eta bihotz-akatsak ekiditea da tratamendu horren funtsa."}
{"id": "65508", "revid": "7673373", "url": "https://eu.wikipedia.org/wiki?curid=65508", "title": "Ka\u00f1eria 13", "text": "Ka\u00f1eria 13 1996ean Arrasaten sortu zen punk-rock taldea da.\nHistoria.\nKa\u00f1eria 13 taldea Arrasateko Garagartza auzoan jaio zen. Zuhaitz eta Osoron gitarra-jotzaileek, Egoitzek baxuarekin, Ullik abesten eta Orobenek baterian osatzen zuten boskotea.\nHasieran Cicatriz, Paralisis Permanente edo Eskorbuto bezalako taldeen bertsioak jotzen zituzten, beranduago punk-rocka landu zutelarik. 1999. urtean \"Noche sangrienta\" maketa argitaratu zuten eta 2002ko martxoan beraien lehen iraupen luzeko diskoa: \"Miles de historias\".\nJo zituzten kontzertu gehienak Euskal Herrian zehar eman zituzten, baina konpoan ere jo zuten, hala nola, Bartzelona edo Londres.\nDenbora luzez jo bage egon ziren, izan ere taldea bertan behera utzi zuten. Hala ere, 2010eko udaberrian tauletara itzuli ziren laukote bezala, Zuhaitz gabe."}
{"id": "65509", "revid": "105290", "url": "https://eu.wikipedia.org/wiki?curid=65509", "title": "Noche sangrienta", "text": "Noche sangrienta Ka\u00f1eria 13 musika taldearen maketa da, 1999. urtean taldeak berak argitaratutakoa."}
{"id": "65510", "revid": "105290", "url": "https://eu.wikipedia.org/wiki?curid=65510", "title": "Miles de historias", "text": "Noche sangrienta Ka\u00f1eria 13 musika taldearen 1. diskoa da, 2002. urtean taldeak berak argitaratutakoa."}
{"id": "65514", "revid": "119347", "url": "https://eu.wikipedia.org/wiki?curid=65514", "title": "Sodankyl\u00e4", "text": "Soa\u0111egilli edo Sodankyl\u00e4 (Inariko samieraz, \"Su\u00e1\u0111igil\"; skolt samieraz, \"Su\u00e4\u02ca\u0111jel\") iparraldeko Lappi eskualdean dagoen finlandiar udalerria da. Herrialde osoko azalera handiena duen udalerria da Inari bizilagunaren atzetik \u201312.415,41 km\u00b2\u2013, eta eskualdearen erdiguneko eremua hartzen du beregan. Lurraldearen %72 herri lurrak dira eta %28 babestutako eremuek osatzen dute, besteak beste, Pyh\u00e4-Luostoko eta Urho Kekkonen parke nazionalek. Bestalde, Sodankyl\u00e4k 8.319 bizilagun ditu; biztanle gehien duen Ipar Lappiko udalerria da, Lappiko laugarrena. Biztanle horietatik 300 inguru (%4) samiak dira, izan ere, udalerria samien berezko lurraldearen barnean dago, S\u00e1pmi deituriko lurraldean. Sodankyl\u00e4 samien ohiturak, hizkuntzak eta lurrak babesteko asmoz 1973an sortu zen Finlandiako Samien Lurraldearen fundatzaileetako bat da. Hain zuzen, bertan hitz egiten den samiera, ipar samiera, hizkuntza ofiziala da iparraldeko eremuan finlandierarekin batera.\nUdalerria erdigunean dagoen elizateak eta lurralde guztian zehar zabaltzen diren hainbat herri txikik osatzen dute, besteak beste, Sattanen, Keluj\u00e4rvi, Oraj\u00e4rvi, Vaalaj\u00e4rvi eta Sodankyl\u00e4ko samien erdigunea den Vuotso herriek. Samien elur-orein abeltzaintzak eta basogintzak indar handia izan duten arren, egungo motore ekonomikoak urtegiek sortutako zentral hidroelektrikoak, meatzeak (batik bat, Kevitsako meatzea) eta T\u00e4htelako Zientzia Elkartea dira.\nOndasun nabarmenen artean, aipatzekoak dira XVII. mendeko Sodankyl\u00e4ko eliza zaharra -zutik dirauen Lappiko egurrezko eraikin zaharrena-, Andreas Alariesto margolariaren obra jasotzen duen Alariesto Galeria-Museoa, Tankavaaran dagoen Urre bilatzailearen Museoa eta, batez ere, Urho Kekkonen Parke Nazionala.\nIzena.\nUdalerriaren finlandierazko izena, \"Sodankyl\u00e4\", \"sota\" (gerra) eta \"kyl\u00e4\" (herri) hitzen lotura moduan ulertu izan da; ipar samierazko \"Soa\u0111egilli\" itzulpena baino ez da. Dena den, izenaren lehenengo lekukotasunek hipotesi horren kontra egiten dute: \"S\u00e5vannby\" (1563. urtean), \"Sovankyl\u00e4\" (1566-67an) eta \"Savan kields\" (XVIII. mendearen hastapenetan). Adituek beste jatorri bat proposatu dute; horren arabera, izena sami deitura batetik eratorriko litzateke: ipar samieraz \"\u010coavv\u00e1\" edo Sodankyl\u00e4n antzinean hitz egiten zen Kemiko samieraren ahaide gertukoena den Inariko samieraz \"Su\u00e1vv\u00e2\u017eil\". Izen hori finlandieraz \"Sauva\" edo \"Saua\" moduan idatzi izan da eta baliteke XVI. mendeko \"Sovankyl\u00e4\" horrek \"Sova\"-ren herria esanahia izatea. Hain zuzen, XVI. menderako Sodankyl\u00e4 samien neguko herri eta merkatu garrantzitsua zen, eta hizkuntzalariek uste dute \"Sova\" izena bertako familia edo pertsona baten deitura zela.\nIngurunea.\nSodankyl\u00e4 Finlandia iparraldeko Lappi eskualdearen erdigunean dago, Ipar Lappi izeneko lurraldean, eta Errusiarekin egiten du muga ekialdean. Zehazki hurrengoak dira udalerriaren bizilagunak: Inari iparraldean, Verkhnetulomski errusiar udalerria ipar-ekialdean, Savukoski eta Pelkosenniemi ekialdean, Kittil\u00e4 mendebaldean, eta Kemij\u00e4rvi eta Rovaniemi hiriak hegoaldean; eskualdeko hiriburuko erdigunetik 100 bat km iparraldera dago. Sodankyl\u00e4k, guztira, 12.415,41 km\u00b2-ko azalera du eta, hain zuzen ere, azalera handiena duen herrialde osoko bigarren udalerria da. Lurralde zabal honetan hainbat eremu bereizten dira. Lautada zabaletan klima azpiartikoa eta taiga edo baso boreala nagusitzen dira, eta zuhaizti ohikoenak izeidiak, urkidiak eta pinudiak dira. Hegoaldeko eta erdialdeko lurraldea zohikaztegi eremua da, eta Luosto eta Sokosti mendien inguruko altuera gutxiko eremuan, aldiz, klima polar bihurtzen da eta zuhaitzik gabeko tundra eremu bakanak daude.\nUdalerria zirkulu polar artikoaren gainean dago, 40-210 bat km iparrera; horrenbestez, gauerdiko eguzki eta gau polar fenomenoak urtero izaten dira. Alde batetik, eguzkia edo eguzkiaren argitasuna udalerriko zeruaren jabe izaten da maiatzaren bukaeratik uztailaren bigarren astera arte; Sodankyl\u00e4ko elizatean, esaterako, gertakariak 47 egun irauten du (maiatzaren 30ean hasi eta uztailaren 15ean amaitzen da). Bestetik, gau polarraren garaia edota iluntasuna nagusitzen den garaia abenduaren 19tik 25era arte izaten da; guztira, bost egun. Ipar argiak, azkenik, oso ohikoak izaten dira neguko gau ilun eta oskarbietan; irail eta martxo bitartean lau gautatik hirutan izaten den fenomenoa da, urrian eta martxoan bereziki. Aurora borealak aztertzeko Ouluko Unibertsitatearen esku dagoen Behatoki Geofisikoa sortu zen 1914an.\nKlimari dagokionez, azpiartikoa da gailentzen dena eta, ondorioz, tenperaturak leunak izaten dira udan, baina neguak hotzak eta luzeak izan ohi dira. Orokorrean, elurrak udalerriko lurzorua estaltzen du urri amaiera eta maiatza bitartean, gutxi gorabehera 175 egunez; eta izotzak ere aintzira eta ibaien gaina hartzen du beste horrenbeste egunetan. Eremu menditsuetan, bestalde, klima polarra nagusitzen da, eta horrekin batera, zero azpiko tenperaturak. Udalerrian erregistratu den tenperatura hotzena 1999ko urtarrilean neurtu zen, -49,5\u00a0\u00b0C. Samiek antzinetik erabiltzen duten egutegiaren arabera, Lappiko eta udalerriko klima ulertzeko lagungarri diren zortzi garai bereizten dira: \"Gi\u0111\u0111ad\u00e1lvi\" (udaberri-negua), \"Gi\u0111\u0111a\" (udaberria), \"Gi\u0111\u0111ageassi\" (udaberri-uda), \"Geassi\" (uda), \"\u010cak\u010dageassi\" (udazken-uda), \"\u010cak\u010da\" (udazkena), \"\u010cak\u010dad\u00e1lvi\" (udazken-negua) eta \"D\u00e1lvi\" (negua).\nSodankyl\u00e4ko mendi gehienak ipar- eta hego-ekialdean daude, babestutako eremuetan; dena den, Ipar Lappi lurraldea ez da oso eremu menditsua. Udalerriko sabaia eta Finlandiako bosgarren goragune altuena Sokosti mendia da, 718 metrora iristen dena. Beste mendi garrantzitsu batzuk, Sokosti goraguneko Ukselmap\u00e4\u00e4 gainaz aparte, 700-600 metro bitartean dauden Vuomap\u00e4\u00e4, Kuikkap\u00e4\u00e4, Reututunturi eta Hirvasp\u00e4\u00e4, eta hegoaldeko 514 metroko Luosto dira. Azken mendi horretan udalerriko eski-azpiegitura ospetsuenak daude.\nFinlandiako gainontzeko udalerriekin alderatuz gero, Sodankyl\u00e4 ez da aintzira handiko udalerria, are gutxiago aintzira naturalak baino ez badira kontuan hartzen. Dena den, 476 aintzira daude bertan, gehienak hego-mendebaldeko lurraldean; hauen artean, Keluj\u00e4rvi, Oraj\u00e4rvi, Unari eta Vaalaj\u00e4rvi aintzirak dira nabarmenenak. Hala ere, guztietan handienak iparraldean dauden Lokkako eta Porttipahtako urtegiak dira, herrialde osoko zabalenak direnak. Aintzira artifizialek, hurrenez hurren, 315,4 km\u00b2 eta 148,6 km\u00b2-ko azalera dute eta 1960ko hamarkadan sortu ziren Luiro eta Kitinen ibaietako urak bilduz. Ibai horien emaria kontrolatu ondoren, arroan hainbat zentral hidroelektriko eraiki zituzten eta, hain zuzen, hauek dira eskualdea argindarrez hornitzen dutenak. Horiez gain, aipatzekoak dira Lappiko ibai garrantzitsuak diren Kemijoki \u2013550 km-ko luzera duena\u2013, Jeesi\u00f6joki, Tankajoki eta Ylijoki ere. Urtero ibai horien ur hotzetan murgiltzen den milaka arrantzale iristen da udalerrira bertako amuarrainak, karpak, koregonoak, lutxoak, lutxoperkak, perkak eta timaloak arrantzatzera. Azkenik, aipatu behar da Urho Kekkonen Parke Nazionalean dagoen Paratiisikuru ur-jauzia ere, Sodankyl\u00e4ko garaiena dena. Zehazki, udalerriko azalera osoaren %5,8 baino ez da ur-azalera, guztira, 723,71 km\u00b2.\nUdalerriko natura basatiak administrazioaren babesa jasotzen du; guztira azaleraren %72 herri lurrak dira eta %28 babestutako eremuek osatzen dute. Dena den, aipatzekoa da azken urteotan hainbat istilu eta ika-mika izan dela basogintza industriaren eta herritarren artean, eta udalerrian irekita dauden bi meatzeek (Kevitsako meatzeak eta Pahtavaarako meatzeak) ere gatazka handia sortzen dute. Sodankyl\u00e4n, besteak beste, bi parke nazional, eta eremu basati eta natura erreserba bana daude:\nNatura eremu hauetako fauna eta landaredia aniztasuna handia da. Ugaztunen artean, aipatzekoak dira altzeak, amerikar bisoiak, azeri gorri eta zuriak, erbinude arrunt eta zuriak, hartz arreak, igarabak, ipar-katamotzak, jatunak, lemingak, lepahoriak, lepazuriak, otso arruntak, satitsu txikiak, tundrako otsoak, ur-ipurtatsak, ur-satitsu hankazuriak eta elur-orein basati eta etxekotu ospetsuak (basoko elur-oreinak).\nHegaztiei dagokienez, 200 espezie baino gehiago daudela uste dute adituek. Urho Kekkonen Parke Nazionalean, esaterako, 110 bat espezieren habiak ikusi dira. Horietatik asko arriskuan dauden hegaztiak dira, esaterako, belatz handiak eta ipar-belatzak. Arrano beltza, bestalde, parke nazionalaren ikurra da eta hegaztia ikusteko ibilaldiak ere antolatzen dira. Adituek uste dute 20 bat arrano beltz bikotek duela habia Urho Kekkonenen.\nUdalerriko hegaztien %70 inguru hegazti migratzaileak dira, besteak beste, birigarro txikiak, martxo hasieran iristen diren gailupa karminak, Laponiako kaskabeltzak, negu-txontak, negu-txirtak, okil hiruhatzak, siberiar eskinosoak, txio horiak eta txoka txikiak. Ilmakkiaapako zingiretara ere hegazti asko iristen da udaberrian eta uda hasieran bertan habiak jartzera; esate baterako, ahatebeltz arrunt eta hegazuriak, antxeta txikiak, antzara hankahoriak, belatz handiak, beltxarga oihulariak, borrokalariak, istingor txikiak, izotz-ahateak, kuliska pikartak, kurlinta bekaindunak, kurrilo arruntak, mendebal-txori mokomeheak, mirotz zuriak, txiki-berdantzak, txirri lepokodunak, urre-txirri arruntak eta zerra txikiak. Hain zuzen ere, espezie asko dira zingira eta zohikaztegi inguruetan bizi eta bertako intsektuez elikatzen direnak. Dena den, horien egonaldiak ez du asko irauten, abuzturako hegazti gehienek hegoalderanzko bidea hartzen baitute.\nHistoria.\nLurralde honetara iritsi zen lehen gizarte antolatua, Izotz Aroaren ondoren, iparraldeko klima leuntzen eta glaziarrak urtzen hasi ziren garaian iritsi zela uste da; hain zuzen ere, Kitinen ibaiaren ertzetan aurkitu diren aztarnek ere hipotesi hori baieztatzen dute, finlandiar arkeologo eta historialariek 7.000 urte inguruko adina dutela defendatzen baitute. Garai hartako ia 30 egonleku topatu dira ibaiaren inguruan. Lehen giza-talde hori iparraldetik etorritako Komsa kulturako gizakiek osatu zuten, ehiza eta fruitu-bilketatik bizi ziren, eta jatorria Ozeano Artikoko kostaldea zenez, Ipar Itsasoko Fonsa kulturako tribuekin harreman estua izango zutela uste da. Nahiz eta oraindik lurralde honen jatorrizko biztanleen, samien jatorriak ezezaguna izaten jarraitzen duen, badirudi tribu horien eta beranduago (k.a. 3. milurtekoan) Eskandinaviara iritsi ziren eta eurekin samiera hizkuntza eraman zuten uraldar herrien nahasketaren ondorio direla.\nSompioko Juikent\u00e4 eremuan aurkitutako arrastoen arabera, Muteniajoki ibaiaren inguruak bi fasetan izan ditu biztanleak. Lehenak k.a. 1300. urtean iritsi eta k.o. 300. urtera arte bizi izan ziren bertan, eta bigarrenak, aldiz, XIII. eta XVII. mendeen artean. Badirudi bizitoki egonkorragoak eratu zituzten gizaki horiek udaberri inguruan iristen zirela orein eta hegazti ehizarako eta arrantzarako, eta uda bukatu arte bertan gelditzen zirela.\nErdi Arora arte egoera antzekoa izan zen. Bertako biztanleria sakabanaturik bizi ziren eta sasoiaren arabera egonlekuz aldatzen zuten hainbat sami herrik edo taldek osatzen zuten; talde horiei batasuna ematen zien lotura kultura antzekotasuna eta lurralde banaketa zen. Euren artean eta mugaz haraindiko beste sami taldeen artean harremana etengabea izango zela pentsatzen dute adituek, elkar trukeak urteetan zehar sendotutako sarea. Dena den, talde edo herri bakoitzak bizirauteko beharrezko guztia lortzen zuen ehizaren, arrantzaren eta bilketaren bitartez; beraz, horrek guztiak kanpotarrekin kontaktua izateko beharra gutxituko zuen. Bestalde, klima hotza dela-eta, aipatzekoa da atzerriko erresumek ez zutela saiakera berezirik egin lurraldea bereganatzeko XIV. mendera arte; ondorioz, bertako biztanleek jatorrizko bizimodu eta kulturari arazo handirik gabe eutsi ahal izan ziotela uste da.\nHain zuzen, XIV. mendearen hasieran hasi ziren zehazten Eskandinavia iparraldeko mugak. Ipar-ekialdeko merkataritza bideak oso garrantzitsuak ziren Norvegiar eta Suediar erresumentzat, eta Novgorodeko Errepublikaren erasoek ezbaian jartzen zuten horien segurtasuna. Horrela, eskualdea bereganatzeko hainbat liskar izan zen erresuma horien eta novgorodarren artean; baina, 1323. eta 1326. urteetan, iparraldeko mugak zehaztu ziren. Sodankyl\u00e4 suediarren kontrolpean gelditu zen, eta lurraldearen mendekotasuna bermatzeko, suediarrek zerga-sistema sendoa jarri zuten martxan. Dena den, herrialdeen arteko muga ez zen horren finkoa gertatu eta eskualdea Novgorodeko Errepublikaren ondorengoa izan zen Errusiar Tsarerriaren eta Suediar Erresumaren eskuen artean ibili zen hainbat mendez. XVI. mendean, azkenean, Laponia probintziaren mugak egonkortu egin ziren behin betiko eta eskualdea antzinako probintziaren esku gelditu zen.\nGarai hartan bi lurraldek edo siidak osatzen zuten gaur egungo udalerria: Sompiok eta Sodankyl\u00e4k. Sompioren eremua ipar-ekialde osoa zen, Kitinen eta Luiro ibaiek bat egiten duten inguruan hasi eta Kaunisp\u00e4\u00e4 mendiaren magalean amaitzen zen; Sodankyl\u00e4k, bestetik, hego-mendebaldeko lurralde zabala hartzen zuen. Bi siidetako biztanleak Kemiko samiak ziren. Kemiko samiek Kemi ibaiaren ingurua eta Lappi ekialdeko baso zabalak hartzen zituzten eta beste samiengandik hizkuntza (Kemiko samiera edo kemiera), bizimodu eta kulturagatik bereizten ziren. Dena den, ez Sompiokoak, ez Sodankyl\u00e4koak, ez ziren oso talde ugariak. Zergen kontuen arabera, 1555. urtean eta 1600.ean Sompiok hurrenez hurren 30 eta 60 herritar baino ez zituen. Sami talde horien lekukoa XIX. mendearen bukaeran galdu zen, Kemiko samieraren azken hiztunarekin batera. Hizkuntza hil horren idatzi bakarrenetakoak dira Olaus Sirma sodankyl\u00e4rraren \"Guldnasas\" eta \"Moarsi favrrot\" poemak, XVII. mendean \"Lapponia\" liburuan argitaratu zirenak.\nSuediarren eragina XVI. eta XVII. mendeen artean hasi zen nabarmentzen. Erresumaren eta kristautasunaren lurrak sendotzeko asmoz, giza kokaguneak bultzatzen hasi ziren Laponian eta kolonoei erraztasunak eman zitzaizkien bertara bizitzera joateko. Lehenengo elizak ere garai hartan hasi ziren eraikitzen; Sodankyl\u00e4ko lehena 1689. urtean eraiki zen (Sodankyl\u00e4ko eliza zaharra). Horrela, kristautasunaren etorrerarekin batera, samiek xamanismoa alde batera utzi eta iristen hasi ziren finlandiar kolonoen fedea bereganatu zuten. Sinesmen eta ohitura zahar ugari galdu ziren XVII. mendean, besteak beste, joik aurre-kristauen ohitura (\"liv\u0111e\"); izan ere, tradizio horiek mantendu zituztenek sorgin-ehiza latza jasan behar izan zuten. Bestalde, iparraldean sektore ekonomiko berria abian jartzeko helburuarekin, samiak elur-orein zaintzan jarduteko laguntzak jasotzen hasi ziren Suediar Erresumaren eskutik. Samiak egonkortzen hasi ziren, batik bat Sodankyl\u00e4 siidan, eta euren bizimodu bereizia kolono iritsi berrienarekin nahasten hasi zen.\nXVII. mende bukaeran Izotz Aro Txikia izan zen eta herritarrek hildako asko eragin zituen gosete garai luzea pairatu zuten. Dena den, egonkortasun handiko garai luzea izan zen iparraldeko mugan. XVIII. mendean baina, Finlandiaren kontrola izateko guduak hasi ziren berriro ere; Finlandiako Gerran, azkenik, Errusiar Inperioak herrialdea bereganatu eta Inperioko Dukerri Handi bihurtu zuen 1809an. Hain zuzen ere, XIX. mendearen hasiera izan zen Sodankyl\u00e4ren hazkuntza areagotu zen garaia. Kemi ibaia Laponiako garraiobide nagusi bihurtu zen eta, hala, Ekialdeko Lappiko basoak ustiatzen hasi ziren. Baliabide naturalen erauzketak eta urre sukarrak herritar asko erakarri zituen hegoaldetik, behien abeltzaintza, eta lehenengo azpiegiturak eraikitzen hasi ziren eskualdean; Laponiako errepide sarea, esate baterako, Sodankyl\u00e4ra zabaldu zen XIX. mendearen amaieran. Finlandiar kolonoekin batera, Kautokeino ingurutik hainbat ipar sami familia ere iritsi zen Sompiora, 1852. urtean Norvegia eta Errusiaren arteko muga itxi ondoren. Herritar askoren etorrera ikusita eta kolonoen kokatzea bultzatzeko, eskualdea zerga-sistematik salbuetsia gelditu zen hainbat urtez. Mende honetan bizi izan zituzten Sodankyl\u00e4ko jatorrizko biztanleek \u2013Kemiko samiek\u2013 azken urteak, Kemiko samieraren azken hiztunarekin batera desagertu baitziren.\nSodankyl\u00e4ko Udalerria ofizialki 1893. urtean sortu zen, Sodankyl\u00e4ko elizbarrutian zeuden lurrak bere gain hartuz. Dena den, bere lurraldea 1916. urtean murriztu zen, Pelkosenniemi eta Savukoski udalerriak Sodankyl\u00e4tik bereizi zirenean.\nErrusiaren mende ehun urte igaro ondoren, Finlandiak 1917ko Gerra Zibilean independentzia lortu zuen. Administrazio berriak Ouluko probintzia zatitu, Lappiko probintzia berria sortu, eta Rovaniemi hiriburu bihurtu zuen. Izendapen horrek eragin handia izan zuen Sodankyl\u00e4n, udalerria hiriburu berriaren eta herrialdeak eskuratu berri zuen Ozeano Artikoko lurraldearen erdibidean baitzegoen. XX. mendearen hastapenetan ireki ziren, besteak beste, Sodankyl\u00e4-Ivalo errepidea, lehen eskola eta farmazia, Behatoki Geofisikoa, telefono linea, eta Sompio eta Unariko meatzeak. 1920. urtean udalerriak ia bost mila biztanle zituen.\nHerrialdearen estatus aldaketa oraindik errotu eta egonkortu gabe zegoenean, Bigarren Mundu Gerrak eztanda egin zuen kontinente zaharrean. Finlandiak subiranotasuna mantendu nahian eta SESB bere lurraldetik urruntzeko helburuarekin, Alemania naziarekin bat egin zuen. Norvegiatik iritsitako tropa alemaniarrak herrietan egokitu ziren eta Ozeano Artikoaren defentsa antolatzeari ekin zioten. Neguko Gerrak eta Jarraipenaren Gerrak herrialdea eta udalerria astindu zuten. 1944ko uztailaren 14an, esaterako, sobietar soldaduek dozena bat zibil erail zituzten Lokka herrian. Bi gerra horien emaitzak ikusita, Finlandiako Gobernuak SESBekin bake-akordioa sinatu zuen. Akordioa gauzatzeko finlandiarrek sobietarren baldintza nagusia onartu behar izan zuten, alegia, Lappin zeuden 200.000 alemaniar soldaduak finlandiar lurretatik botatzea. Soldadu naziak bizilagun den Norvegiara, Hirugarren Reicharen herrialde satelitera alde egiten saiatu ziren, eta ihesa bizkortzeko finlandiarrek ordura arte kide izandako alemaniarrak jazartzeari ekin zioten. Laponiako Gerra hasi zen 1944ko irailean. Ekialdean zegoen alemaniarren XXXVI. armada-gorputzak iparraldera jotzea erabaki zuen muga Karigasniemi herritik igarotzeko. Sodankyl\u00e4-Ivalo-Utsjoki bidean zehar erresistentzia handirik topatu ez zuten arren, zenbait borroka izan ziren (besteak beste Tankavaara inguruan) eta horien ondorioz hainbat herri suntsitu zituzten, hauen artean Sodankyl\u00e4ko elizatea. Datuen arabera, alemaniarrek udalerriko eraikinen %60-75 artean suntsitu zituzten, hala ere, sodankyl\u00e4rrak Ostrobotnian babesean zeudenez, ez zen hildako herritarrik izan.\nGerra osteko urteetan, Finlandiak gizarte eta politika egonkortasuna lortu zuen. Sodankyl\u00e4rrek suntsitutako herriak azkar berreraiki eta 1950eko hamarkadarako ekonomia berpiztea lortu zuten basogintza industriari eta meatzeei esker. Nekazaritza bera ere sendotzea lortu zuten; dena den, iraultza handiena 1960ko hamarkadan iritsi zen, udalerriko urtegiak eraikitzen hasi ziren garaian. Hain zuen, berreraikitze lanetan, Kemi eta bere ibaiadarrak (Kitinen eta Luiro) energia hidroelektrikorako erabilgarri bihurtu zituzten, eta gerra garaian galdutako zenbait zentral elektriko ordezkatzeko eta Lappiko ekonomia sustatzeko hainbat zentral eraiki zituzten. Era berean, ur kopurua erregulatzeko, iparraldean Lokkako eta Porttipahtako urtegiak eraiki zituzten 1967an eta 1970ean, hurrenez hurren. Lan horien ondorioz, 600 pertsona inguru birkokatu behar izan zituzten eta hainbat herrixka urpean desagertu ziren, besteak beste, Korvanen, Mutenia eta Riesto. Udalerriko Sompio ingurunea behin betiko aldatuko zuten urtegiek.\nSodankyl\u00e4rren kopuruak gorena jo zuen 60ko hamarkadan eta 90ekoaren lehen erdian; 1995. urtean ia hamaika mila izatera iritsi ziren. Hala ere, harrezkeroztik biztanleria jaisten joan zen urtez urte. Lan esparru zabalago baten bila bertatik ateratzen ziren herritarrak ziren biztanle galera horren kausa nagusia. Joera hori luzaroan mantendu zen arren, 2009ko azaroan meatze berri bat irekitzeko egitasmoa onartu zuen Udalak. Azkenean, kobrea eta nikela ustiatzen dituen Kevitsako meatzeak ateak ireki zituen 2012an. Meatzeak lanpostu asko sortu zituen, eta ordutik badirudi udalerriko biztanleria egonkorrago mantendu dela.\nIparraldean bizi diren sami apurrak, bestetik, elur-orein zaintzaz arduratzen dira; gaur egun 300 bat dira. Sami familia hauek ez dira Sodankyl\u00e4ko jatorrizko samiak, XIX. mendearen bukaeran Kautokeino, Enonteki\u00f6 eta Kaaresuvanto eskualdeetatik Sompiora etorritako ipar samien ondorengoak baizik. Hala ere, 1973. urtean herritar horien ohiturak, hizkuntza eta lurrak babesten dituen Samien Lurraldea sortu zuen Sodankyl\u00e4k Enonteki\u00f6, Inari eta Utsjoki udalerriekin batera. Eremuak udalerriaren iparraldeko zatia baino ez du hartzen, Vuotso herriaren eta urtegien ingurunea.\nAdministrazioa.\nBanaketa.\nSodankyl\u00e4 udalerria erdigunean dagoen elizateak eta lurralde guztian zehar zabaltzen diren hainbat herri txikik osatzen dute. Hirigunetik kanpo bizi da, zehazki, sodankyl\u00e4rren %38,7. Kokapenari dagokionez, herri gehienak udalerriaren hego-mendebaldean daude, elizatearen eta aintzira txikien inguruan; besteak beste, Sattanen, Keluj\u00e4rvi, Oraj\u00e4rvi, Vaalaj\u00e4rvi eta Syv\u00e4j\u00e4rvi-Hein\u00e4per\u00e4. Dena den, bada iparraldean, Inariko mugatik hurbil, 300 biztanle inguru dituen herri garrantzitsu bat, Vuoh\u010d\u010du edo Vuotso, Sodankyl\u00e4ko samien egungo erdigunea dena.\nHerriak lau barrutitan banatuta daude:\nOndorengoak dira udalerriko herrigune garrantzitsuenak:\nGarraio azpiegiturak.\nSodankyl\u00e4 udalerriak ez du garraio azpiegitura askorik. Ez dago horren iparrera doan trenik (tren-geltoki hurbilenak Kemij\u00e4rvi eta Rovaniemi hirietan daude, 100 bat km hegoaldera), eta elizatetik gertu dagoen aerodromoak hegaldi pribatuak bakarrik jasotzen ditu. Hala, Sodankyl\u00e4ko herrien artean ibiltzeko eta Lappiko gainontzeko udalerriekin bat egiteko herritarren garraiobide erabiliena autoa da.\nOndorengoak dira udalerria zeharkatzen duten errepide eta autobide nagusiak:\n Valtatie 4: Helsinki \u2013 Lahti \u2013 Jyv\u00e4skyl\u00e4 \u2013 Oulu \u2013 Kemi \u2013 Rovaniemi \u2013 Sodankyl\u00e4 \u2013 Utsjoki\n Valtatie 5: Heinola \u2013 Mikkeli \u2013 Kuopio \u2013 Kaajani \u2013 Kuusamo \u2013 Kemij\u00e4rvi \u2013 Sodankyl\u00e4\n Kantatie 80: Kolari \u2013 Kurtakko \u2013 Kittil\u00e4 \u2013 Tepsa \u2013 Jeesi\u00f6 \u2013 Vaalaj\u00e4rvi \u2013 Sodankyl\u00e4\n Seututie 952: Meltaus (Rovaniemi) \u2013 Syv\u00e4j\u00e4rvi \u2013 Vaalaj\u00e4rvi\n Seututie 962: Vuostimo (Kemij\u00e4rvi) \u2013 Luosto \u2013 Torvinen\n Seututie 967: Sodankyl\u00e4 \u2013 Keluj\u00e4rvi \u2013 Tanhua \u2013 V\u00e4rri\u00f6 \u2013 Savukoski\nSodankyl\u00e4tik bi autobide igarotzen dira: \"Nelostie\" izenaz ezaguna den Valtatie 4a, eta \"Viitostie\" izenaz ezaguna den Valtatie 5a. Lehenengo autobideak Finlandia hegoaldetik iparraldera zeharkatzen du eta, guztira, Helsinkitik Utsjokira, 1.295 km-ko luzera du (herrialde osoko autobide luzeena da). E8a eta E75a osatzen duten autobideetako bat da eta Oulu, Kemi eta Rovaniemi hirietatik, eta, besteak beste, Torvinen, Sattanen eta Vuotso herrietatik, eta elizatetik igarotzen denez, sodankyl\u00e4rren autobide erabiliena ere bada. Bestetik, Heinolan hasten den Valtatie 5 autobideak ekialdeko Finlandia zeharkatzen du, eta helmuga, hain zuzen ere, Sodankyl\u00e4n bertan du. Guztira, 907 km-ko luzera du eta, besteak beste, Kuopio, Kajaani eta Kemij\u00e4rvi hirietatik, Orakyl\u00e4 herritik, eta elizatetik igarotzen da. Azkenik, bigarren mailako errepide ugari ere badago; esate baterako, 155 km dituen eta Lappiko Kolari, Kittil\u00e4 eta Sodankyl\u00e4 udalerriak bat egiten dituen Kantatie 80 errepidea.\nAutoa garraiobide erabiliena den arren, ez da errepide gainean dabilen ibilgailu bakarra. Hain zuzen, Eskelisen Lapin Linjat, M\u00f6ll\u00e4rin Linjat edota Jbus konpainien autobusek udalerria eskualdeko eta herrialdeko hiri garrantzitsuenekin eta Norvegiarekin lotzen dute.\nDena den, hegazkinak jasotzeko azpiegitura bat bada udalerrian, alemaniarrek eraiki zuten Sodankyl\u00e4 aerodromoa. Hasiera batean Petsamora zihoazen hegaldien geldialdiak jasotzeko eraiki zen, baina Bigarren Mundu Gerra ostean, aerodromak Helsinki-Vantaa aireportuarekin baino ez zuen lotura zuzena. Erabiltzaile gutxi zirela-eta, erakunde arduradunak hegaldi guztiak bertan behera uztea erabaki zuen 1989. urtean. Gaur egun aerodromoak abiazio orokorrarentzat eta osasun zerbitzuentzat baino ez du eskaintzen zerbitzua. Sodankyl\u00e4rrek Finlandiako hegoaldeko hirietara edota atzerrira bidaiatu nahi izanez gero, Ivalo edota Rovaniemi aireportuetara joan behar izaten dute.\nHezkuntza.\nLappiko hezkuntza azpiegitura nagusiak eskualdeko hiriburuan daude, Rovaniemin; haien artean, Unibertsitatea eta Zientzia Aplikatuen Unibertsitatea. Dena den, sodankyl\u00e4rrek derrigorrezko hezkuntza udalerrian bertan jasotzeko aukera dute. Hain zuzen, Udalak tokian tokiko irakaskuntzaren alde egiten du, eta Sodankyl\u00e4 sakabanatuta dauden hainbat herrik osatzen duten arren, eskaintza sarea zabala da.\nGuztira, haur hezkuntzako bost eskola daude Sodankyl\u00e4n, bostak publikoak: J\u00e4rvikyl\u00e4ko (Syvaj\u00e4rvin), Torvinengo, Vaalaj\u00e4rviko eta Vuotsoko eskolak, eta elizateko \"T\u00e4htikunnan koulu\" edo Izar Udaleko eskola. Ikastetxe horietan, sei urtera arte iristen den hautazko Haur Hezkuntza eskaintzeaz gain, Derrigorrezko Hezkuntzako lehen bi mailak ere burutzen dituzte ikasleek. Aurre-eskola izena jasotzen duten bi ikasturte horietan, hain zuzen, gazteak nahitaezko hezkuntzara eta ordutegietara egokitzen hasten dira.\nHirugarren mailatik aurrera, aldiz, gazteak Sodankyl\u00e4ko Institutura (\"Sodankyl\u00e4n lukio\" edo \"Soa\u0111egili logahat\") joaten dira euren ikasketekin jarraitzeko. Elizatekoa udalerrian dagoen Derrigorrezko Hezkuntzako ikastetxe bakarra denez, gazte gehienek Sodankyl\u00e4 osoko herrietatik bertara mugitu behar izaten dute egunero; hala ere, ikastetxeak herri urrunenetako ikasleen joan-etorriak errazten ditu.\nOsasuna.\nEskualdea bi ospitale barrutitan banatua dago. Alde batetik, Kemi-Tornio Ardatzak eta Ylitornio udalerriak osatzen duten L\u00e4nsi-Pohja Ospitale Barrutia dago; eta, bestetik, Rovaniemi hiriburua eta eskualdeko gainontzeko udalerriak dauden Lappi Ospitale Barrutia; azken horren barruan dago, hain zuzen ere, Sodankyl\u00e4.\nFamiliako edo etxeko medikuek garrantzi handia dute eskualdeko eta herrialde osoko osasun sisteman. Hain zuzen, osasun zentroetan laborategiak, kontsulta- eta ebakuntza-gelak, eta tresna bereziak izaten dituzte, eta zenbait mediku espezializatuk ere egiten du lan bertan. Askotan bizpahiru udalerriren artean akordioak adosten diren arren, udalerri txikienenek ere zentro hauek izaten dituzte. Sodankyl\u00e4n ezaugarri horiek dituen osasun-etxe bat dago elizatean bertan. Lappi Ospitale Barrutiko erietxe nagusia (Lappiko Ospitalea), aldiz, eskualdeko hiriburuan dago, Rovaniemin.\nHiri senidetuak.\nFinlandia iparraldeko udalerri garrantzitsua izanik, Sodankyl\u00e4k hainbat hiri senidetu dauzka; gehienak Ipar Europako eta kulturalki harreman estua duten herrialdeetako udalerriak dira.\nUdala.\nSodankyl\u00e4ko eta Finlandiako gainontzeko udalerrietako udalbatzak eratzeko, lau urtero udal hauteskundeak antolatzen dira herrialdean. Gaur egun dagoen udalbatza 2017ko apirilaren 9an ospatu ziren udal hauteskundeetan eratu zen.\nSodankyl\u00e4ko Udalbatza 27 ordezkarik osatzen dute eta, Lappiko udalbatza gehienen antzera, talde politiko nagusia Zentroko Alderdia da. Dena den, alderdiak ezin izan zion aurreko hauteskundeetako emaitzari eutsi eta hamalau ordezkari izatetik hamaika izatera igaro zen; guztira, sodankyl\u00e4r botoen %35,2 eskuratu zuen. Bigarren eta hirugarren alderdiak bost eta lau batzarkide lortu zituzten Ezker Elkartasuna eta Koalizio Nazionala izan ziren. Ezkerreko alderdiak bi taldekide galdu zituen arren, beherakada ez zen oso nabaria izan aurreko batzarrean sodankyl\u00e4rrek 8 ordezkari gehiago baitzituzten. Guztira, sozialistek botoen %17,9 bereganatu zuten. Koalizio Nazionalak, aldiz, hiru eserleku galdu eta botoen %14,6 eskuratu zuen. Jarraian bina ordezkari lortu zituzten Liga Berdea, Alderdi Sozial-Demokrata eta Benetako Finlandiarrak izan ziren hautesleen babesa jaso zuten alderdiak. Hala ere, irakurketa oso desberdina egin zuten hiru alderdiek. Esate baterako, alderdi ekologistak gorakada nabarmena izan zuen eta boto-emaileen %9,5ari esker beste ordezkari bat irabazi zuen. Benetako Finlandiarrak, berriz, bi ordezkari galdu zituen aurreko udalbatzatik. Azkeneko postua batzarrean sartzea lortu zuen Alderdi Kristau-Demokratarentzat izan zen, botoen %1,8 eskuratu ostean. Hauteskundeetako parte hartzea, azkenik, %59,7koa izan zen.\nUdalerriko alkatea Kirsi Virtanen andrea da eta Sodankyl\u00e4ko Udalbatzak 2019ko apirilaren 11n izendatu zuen aho batez. Bestalde, 2017ko udal hauteskundeen ostean, Koalizio Nazionaleko Pekka Heikkinen\u200b jauna izendatu zuten udalbatzako presidente eta Udal Zuzendaritza Batzordearen buru, aldiz, Zentroko Alderdiko kide den Mikko\u200b \u200bPyh\u00e4j\u00e4rvi. Hurrengo udal hauteskundeak 2021. urtean ospatuko dira.\nBiztanleria.\nSodankyl\u00e4k, guztira, 8.319 bizilagun ditu. Nahiz eta bederatzi mila biztanlera ez iritsi, herritar gehien dituen Ipar Lappiko udalerria da; Lappi eskualdeko laugarrena. Finlandia osoko bigarren udalerri zabalena ere bada, eta, denera, 12.415,41 km\u00b2-ko azalera du; beraz, datuek biztanle dentsitate baxuena duten udalerrien artean jartzen dute. Samiei dagokienez, sami herritar gehien dituen Lappiko bosgarren udalerria da, 300 bat dira sodankyl\u00e4r samiak. Hain zuzen ere, iparraldeko eremua, Vuotso herriak eta bi urtegiek osatzen duten eremua Samien Lurraldearen barnean dago. Bertan bi dira hizkuntza ofizialak: ipar samiera eta finlandiera. Lehenengoa geroz eta herritar gehiagok ikasten duen arren, herritarren %1,59ren lehen hizkuntza baino ez da, 132 sodankyl\u00e4rrena zehazki. Udalerriaren izen ofizialak \"Sodankyl\u00e4\" eta \"Soa\u0111egilli\" dira, finlandieraz eta ipar samieraz hurrenez hurren.\nBestalde, Europar Batasuneko herrialdeekin eta Finlandiako gainontzeko udalerriekin alderatuta, Sodankyl\u00e4n 15 urte baino gutxiagoko biztanleriaren ehunekoa baxua da: %13,4; eta 64 urte baino gehiago dituztenena, berriz, altua: %27,8. Erlijioari dagokionez, herritar gehienak luteranoak (%82,1) edo sinesgabeak (%16,4) dira. Azkenik, atzerrian jaiotakoak sodankyl\u00e4rren %1,48 baino ez dira.\nUdalerria erdigunean dagoen elizateak eta lurralde guztian zehar zabaltzen diren hainbat herri txikik osatzen dute. Hirigunetik kanpo bizi da, zehazki, sodankyl\u00e4rren %38,7. Kokapenari dagokionez, herri gehienak udalerriaren hego-mendebaldean daude, elizatearen eta aintzira txikien inguruan; besteak beste, Sattanen, Keluj\u00e4rvi, Oraj\u00e4rvi, Vaalaj\u00e4rvi eta Syv\u00e4j\u00e4rvi-Hein\u00e4per\u00e4. Dena den, bada iparraldean, Inariko mugatik hurbil, 300 biztanle inguru dituen herri garrantzitsu bat, Vuotso, Sodankyl\u00e4ko samien egungo erdigunea dena.\nSodankyl\u00e4rren kopuruak gorena jo zuen 60ko hamarkadan eta 90ekoaren lehen erdian; 1995. urtean ia hamaika mila izatera iritsi ziren. Hala ere, harrezkeroztik biztanleria jaisten joan zen urtez urte. Lan esparru zabalago baten bila bertatik ateratzen ziren herritarrak ziren biztanle galera horren kausa nagusia. Joera hori luzaroan mantendu zen arren, 2012an ireki zen Kevitsako meatzeak lanpostu berriak sortu zituen, eta badirudi horri esker azken hamarkadan udalerriko biztanleria egonkorrago mantendu dela.\nUdalerriko bizilagun ospetsuenak Andreas Alariesto eta Johanna Sinisalo artistak dira. Lehenengoa sami margolari garrantzitsua izan zen, 1970eko hamarkadan herrialdean entzute handia izan zuena; batik bat, Lappiko paisaiak eta eguneroko irudiak margotzen zituen. Alariestoren obra gehienak Sodankyl\u00e4ko Alariesto Galeria-Museoan daude. Johanna Sinisalo, aldiz, zientzia-fikzio eta fantasiazko nobela idazle ezaguna da, besteak beste, Finlandia Saria (2000. urtean) eta Prometheus Saria (2017an) irabazi dituena. Bestetik, musikagintzan, Stepa raperra, 1991ko Eurovision Abesti Jaialdian parte hartu zuen Kaija K\u00e4rkinen abeslaria, eta Desert Planet taldearen sortzailea den Jukka Tarkiainen ere sodankyl\u00e4rrak dira.\nAzkenik, Aimo Tepsell orientazio txapelduna, 1977an borroka greko-erromatarreko munduko txapeldun bihurtu zen Pertti Ukkola, Riikka Karppinen aktibista eta politikaria, eta eskualdeko ipuinetan ezaguna den Mosku abeltzaina ere sodankyl\u00e4r seme-alabak dira.\nSamiak.\nUdalerria samien jatorrizko eta berezko lurraldearen barnean dago, S\u00e1pmi deituriko lurraldean. Samiak, euskaldunekin batera, Europako gutxiengo indigena bakarrak dira eta hauen jatorria ezezaguna izaten jarraitzen du egun; kultura eta hizkuntzagatik, badirudi antzinaroko Komsa kulturako tribuen eta beranduago (k.a. 3. milurtekoan) Eskandinaviara ekialdetik sartu ziren herri uraldarren nahasketaren emaitza direla. Hain zuzen, Kemi, Kitinen eta Luiro ibaien arroak sami herriaren aspaldiko bizileku ezagunak dira. Bertan bizi ziren Kemiko samiak, beste samiengandik hizkuntza (Kemiko samiera edo kemiera), bizimodu eta kulturagatik bereizten zirenak. Dena den, talde honen lekukoa XIX. mendearen bukaeran galdu zen, Kemiko samieraren azken hiztunarekin batera. Gaur egun Sodankyl\u00e4 iparraldean bizi diren sami apurrak ez dira udalerriko jatorrizko samiak, XIX. mendearen bukaeran Kautokeino, Enonteki\u00f6 eta Kaaresuvanto eskualdeetatik Sompiora etorritako ipar samien ondorengoak baizik.\n1973. urtean, Sodankyl\u00e4k, Enonteki\u00f6, Inari eta Utsjoki udalerriekin batera, Finlandiako Samien Lurraldea sortu zuen, samien ohiturak, hizkuntzak eta lurrak babesteko asmoz; eremuak udalerriaren iparraldeko zatia baino ez du hartzen, Vuotso herriaren eta urtegien ingurunea. Samien Lurraldea kudeatzen duten arduradunen irizpideen arabera, Sodankyl\u00e4ko biztanleriaren %4 da talde etniko honen kide, 300 bat sodankyl\u00e4r, eta Sami Parlamenturako hauteskundeetan parte har dezake. Ipar samiera, aldiz, %1,59ren lehen hizkuntza da eta udalerriaren iparraldeko zatian baino ez da ofiziala finlandierarekin batera. Sodankyl\u00e4k \"Soa\u0111egilli\", \"Su\u00e1\u0111igil\" eta \"Su\u00e4\u02ca\u0111jel\" izenak jasotzen ditu ipar samieraz, Inariko samieraz eta skolt samieraz hurrenez hurren (lehenengoa bakarrik da ofiziala).\nKultura.\nArmarria.\nArmarria 1959. urtean sortu zuen Aarno Liuksiala artistak eta bere helburua, bertan agertzen diren irudiekin, udalerriko natura adieraztea izan zen. Urte bereko abenduaren 30ean, udalbatzak Sodankyl\u00e4ko ikur ofizialtzat hartu zuen (Barne Ministerioak hurrengo urteko martxoaren 24an onartu zuen). Zelai beltzaren aurrean, sei puntako zilarrezko izarra eta, aurrean suzko gar gorriztak dituen eta zilarrezkoa ere den banda horizontala daude. Sei puntako izarrak Iparrizarra irudikatzen du, neguko gau ilun, hotz eta luzeetan zerua argiztatzen duen argi nagusia; honek, era berean, udalerriaren kokapena adierazten du, herrialdearen iparraldean eta zirkulu polar artikoaren gainean. Bestalde, suzko garrak ipar argiak dira. Oso ohikoa da Finlandian fenomenoa gar bidez irudikatzea, ipar argien finlandierazko izena \"revontulet\" baita, euskaraz, \u00abazeriaren sua\u00bb. Azkenik, aipatzekoa da Sodankyl\u00e4ko armarriak ere atzealde iluna duela; izan ere, kolore hitsak (grisa, beltza) bereizgarri nabarmenenak dira, eskualdeko zerua negualdean irudikatzen dutenak.\nElkarteak eta Erakundeak.\nHerrialdearen defentsarekin, eta zientzia eta ikerkuntzarekin lotutako gune garrantzitsuak daude udalerrian:\nKirola.\nUdalerriko kirol elkarte nagusia Sodankyl\u00e4n Pallo (SoPa) da. 1978. urtean sortu zen elkarteak emakumeen, gizonen eta juniorren taldeak dauzka eta kirol eskola arrakastatsua du hiru kiroletan, bandyan, futbolean eta izotz-hockeyan.\nLuosto.\nLuosto eski estazioa da Sodankyl\u00e4ko kirol azpiegitura nagusia. Izena 514 metroko garaiera duen Luosto mendiari zor dio, honen magalean baitaude eski jaitsiera guztiak. Eski estazioa Pyh\u00e4-Luostoko Parke Nazionalaren sarrera atea da, Pelkosenniemin dagoen Pyh\u00e4 eski estazioraino iristen dena; ondorioz, bisitari ugari jasotzen ditu urte guztian zehar.\nGuztira, hamabi eski pista daude, luzera eta tamaina desberdinekoak; alde batetik, hasiberrientzako pista berde bat eta bost pista urdin daude; bestetik, maila ertaina duten eskiatzaile edo snowboarderrentzako pista gorri bi daude; eta, azkenik, adituenentzako lau pista beltz. Lau horien artean, \"Kilparinne\" (euskaraz, \u00abLehiaketa jaitsiera\u00bb) izeneko jaitsiera dago, 900 m-ko luzera duena eta txapelketetarako erabiltzen dena. Mendia igotzeko eta bertako eski pistetaraino iristeko hiru teleski daude. Luoston, gainera, hiru jatetxe, hotela, bungaloak eta karabanentzako aparkalekua daude.\nArrakasta handiena duten kirolak iraupen eskia, eski alpinoa, snowboarda, elur-erraketak, ibiltaritza eta orientazioa dira; izan ere, eski pistez gain, Pyh\u00e4-Luostoko Parke Nazionalaren mugetan sartzen den iraupen luzeko ibilbide sare zabala dago. Bestalde, azpiegiturak urria erdialdean ireki eta maiatza inguruan itxi ohi dira. Dena den, urte osoan zehar, parke nazionalaren sarrera atea den Luosto herrian, kirola eta naturarekin lotutako ekintza ugari eskaintzen dituzte; esate baterako, elur motor safariak, husky txakurrek gidatutako lera safariak, ametista meategira bisitak, izotz arrantzan jarduteko irteerak, izotzean eskalatzen hasteko ikastaroak, elur-orein basetxeak ezagutzeko bisitak, natura ibilaldiak, eta ipar argiak ikusteko txangoak.\nMuseoak.\nSodankyl\u00e4ko museo garrantzitsuenak udalerriaren historia eta artea gaitzat dutenak dira:\nOndasun nabarmenak.\nUdalerriko ondasun nabarmenak erlijioarekin lotura duten leku eta eraikinak dira. Garrantzitsuenak Sodankyl\u00e4ko eliza zaharra eta berria dira. Bestetik, aipatzekoa da bertako eraikinen balio historiko eta kultural handiari esker, Kierinki eta Seip\u00e4j\u00e4rvi herriak Finlandiako eraikitako kultur inguruneko zerrendan sartu zirela 1993. urtean. Hauekin batera, babestuak izan ziren lehen aipatutako Sodankyl\u00e4ko eliza zaharra, eta XX. mende hasierako Suomujokiko etxaldea ere.\nDenen artean, ondorengoak dira ondasun nabarmenenak:\nOspakizun bereziak.\nUdalerrian antolatzen den ospakizun garrantzitsuena Gauerdiko Eguzkia Zinemaldia da. Film jaialdia Mika eta Aki Kaurism\u00e4ki anaiek sortu zuten 1986. urtean, eta beraien asmoa film moderno eta klasikoak eskainiko zituen zinemaldia sortzea izan zen. Ekitaldi honek ekainaren bigarren asteko bost egun hartzen ditu eta ez da lehiakorra. Bereizgarri nagusia gauerdiko eguzkia da, izan ere, filmak ekaineko eguzkiaren etengabeko argiarekin batera proiektatzen dira, goizez zein gauez. Urte hauetan izan diren film zuzendari ezagunen artean daude, besteak beste, Jonathan Demme, Bertrand Tavernier,Krzysztof Kie\u015blowski, Terry Gilliam, Francis Ford Coppola, Milo\u0161 Forman, Fernando Trueba eta Fernando Meirelles. 2019an, guztira, 31.000 zinemazale gerturatu ziren aretoetara eta 100 film baino gehiago proiektatu zituzten.\nUdako klima epela aprobetxatuz, hainbat ekintza eta lehiaketa antolatzen da uztailean eta abuztuan. Hala nola, aipatzekoak dira Gauerdiko Eguzkia zaldi lasterketak, Tankavaarako Urre Bilaketa Txapelketa, Kitinen ibaiko ur-motor lasterketa, musika klasikoa eta natura uztartzen dituen Luostoko Soinuak jaialdia, eta iraileko azoka. Abuztuan ere Artikoko Artearen Astea nazioarteko arte sinposioa antolatzen da Kakslauttanen turismo herrian. Bestetik, neguan ere zenbait ekitaldi izaten da; esate baterako, Luostoko PoroCup eta Sattanengo elur-orein lasterketak, txakurrek tiratutako leren Urre Sukarra Lasterketa, Martinpilkki eta Lokan Aurinkopilkki arrantza lehiaketak eta Iparrizarra Rock 'n Roll &amp; Blues Gauak.\nEkonomia.\nLappiko gainontzeko udalerrien antzera, Sodankyl\u00e4ko jarduera ekonomiko nagusia zerbitzu-sektorean dago; guztira, langileen %67,1ek egiten du lan hirugarren sektorean, bai zerbitzu publikoetan, bai pribatuetan. Dena den, ehunekoa ez da beste udalerrietakoa bezain altua, batik bat meatzaritzak herrian sortzen dituen lanpostuen ondorioz. Hain zuzen, bigarren sektorean lan egiten dutenak Sodankyl\u00e4ko langileen %25,3 dira, eskualde osoko ehuneko altuena. Azkenik, lehen sektoreko langileak %6,6 dira. Aipatzekoa da samien artean abeltzaintzak betetzen duen funtzioa, izan ere, elur-orein zaintza euren kulturaren bereizgarri garrantzitsua da; udalerrian 20.000 elur-orein baino gehiago daude. Langabezia tasa %7,3koa da (2020), eskualdeko hirugarren baxuena; eta udal-tasa, aldiz, %20koa.\nXIX. mendera arte Sodankyl\u00e4 lehen sektoreko udalerria izan zen. Samien elur-orein etxaldeak ziren herritarren diru-sarrera nagusia, eta arrantzak eta egoera klimatikoak guztiz baldintzatutako nekazaritzak irabazi horiek osatzen zituzten. Alabaina, mende hartan Ekialdeko Lappiko basoak ustiatzen hasi ziren eta baliabide naturalen erauzketak eta Tankavaaran sortutako urre sukarrak herritar asko erakarri zituzten hegoaldetik. Hazkundearen eta Rovaniemi hiriburu izendatu berriaren eskutik Sodankyl\u00e4-Ivalo errepidea, lehen eskola eta farmazia, Behatoki Geofisikoa, telefono linea, eta Sompio eta Unariko meatzeak ireki ziren XX. mendearen hastapenetan.\nBigarren Mundu Gerrako etenaldiaren ostean, 1960ko hamarkadan Lokkako eta Porttipahtako urtegiak eraiki zituzten (1967an eta 1970ean hurrenez hurren), eta horiekin batera Kemi, Kitinen eta Luiro ibaien ertzetako zentral hidroelektrikoak. Hain zuzen, 60ko hamarkadan eta 90ekoaren lehen erdian gorena jo zuen sodankyl\u00e4rren kopuruak; 1995. urtean ia hamaika mila izatera iritsi ziren. Hala ere, harrezkeroztik biztanleria jaisten joan zen urtez urte. Lan esparru zabalago baten bila bertatik ateratzen ziren herritarrak ziren biztanle galera horren kausa nagusia. Joera hori luzaroan mantendu zen arren, azken urteetan meatzaritzak bultzada handia izan du udalerrian eta Pahtavaarako eta, batik bat, Kevitsako meatzeek lanpostu ugari sortu dituzte. Azken horrek 2012. urtean ireki zituen ateak eta kobrea eta nikela erauzten ditu; 2016an Boliden suediar enpresak bereganatu zuen. Gaur egun meatze gehiago irekitzeko hainbat prospekzio lan daude martxan.\nUdalerrian langile gehien dituen erakundea Sodankyl\u00e4ko Udala da, 700 bat langilerekin; jarraian datoz Finlandiar Armadaren Jaeger Brigada, Kevitsako meatzea (350 langile), herrialdeko babestutako eremuez eta basogintzaz arduratzen den Mets\u00e4hallitus erakundea (100) eta T\u00e4htelako Zientzia Elkartea (Sodankyl\u00e4ko Behatoki Geofisikoak 45 eta Lappiko Meteorologia Ikerketa Zentroak 30).\nAzken urteetan Sodankyl\u00e4ko Udalak turismoa bultzatzeko ekimenak jarri ditu abian, esaterako, \"Visit Sodankyl\u00e4\" webgunea eta \"Lapin t\u00e4htikunta\" izena (euskaraz, \u00abLappiko izar udalerria\u00bb). Nahiz eta eskualdeko beste udalerri batzuk baino turista gutxiago erakarri, badirudi hauen kopurua urtetik urtera haziz doala. Hain zuzen, Inariko Saariselk\u00e4 herritik gertu dagoen Kakslauttanen turismo herria, Pyh\u00e4-Luostoko eta Urho Kekkonen parke nazionalak, eta Gauerdiko Eguzkia Zinemaldia dira bisitarien jomuga nagusiak."}
{"id": "65515", "revid": "512", "url": "https://eu.wikipedia.org/wiki?curid=65515", "title": "Asiako geografia", "text": "Asiako geografia munduko kontinenterik handienaren geografia da. Asiak 44 milioi km\u00b2 azalera baino gehiago du, 44.936.000 km\u00b2 hain zuzen. Kontinentearen mugak ez dira oso zehatzak, adibidez, Sinai penintsula, Afrikarekin duen muga, kontinente bietako zatia izan liteke. Era berean, Europarekin dituen mugak ere ezberdinak dira adituen arabera: batzuetan Ural mendiak, bestetan Ural ibaia bera. Kaukasoan ere eztabaidatsua da Georgia, Armenia edo Azerbaijan europarrak edo asiarrak diren ala ez.\nHala ere, Asiako muturrak honako hauek dira:\nKostaldea.\nItsasoak.\nAsia munduko kontinenterik handiena izanda hiru ozeanotan ditu kostaldeak:\nAsiako kostaldea malkartsua da oso, barneko itsaso asko edukita (Arabiako itsasoa, Hegoaldeko Txinako Itsasoa, Javako itsasoa, Ekialdeko Txinako Itsasoa, Japoniako itsasoa, Okhotskeko itsasoa, Bering itsasoa, Karako itsasoa, Barentseko itsasoa, eta abar) eta baita golkoak ere (Persiako golkoa, Omango golkoa, Bengalako golkoa, Siamgo golkoa, Tonkingo golkoa, Akabako golkoa, eta abar).\nPenintsulak.\nAsiak penintsula ugari ditu:\nUharte eta uhartediak.\nKontinentetik aparte, Asiak baditu uharte ugari, tartean munduko handienetariko batzuk, Borneo edo Sumatra adibidez, edo munduko populatuenetarikoak, Java edo Honshu adibidez.\nBeste uharte famatuak honako hauek dira:\nBestetik munduko uhartedi nagusi batzuk Asian daude: Maldivak, Indonesiar uhartedia, Japonia, Siberia Berriko uharteak, Zembla Berria, eta abar.\nHidrografia.\nIbaiak.\nAsian ibai nagusi asko daude:\nHauexek dira Asiako hogei ibairik luzeenak:\nAintzirak.\nAsiak baditu hainbat aintzira tamaina handikoak:\nOrografia.\nAsia munduko kontinenterik menditsuena da eta bertan aurkitu ditzakegu munduko mendirik altuenak, adibidez, Everest, K2 edo Annapurna famatuak, guztiak Himalaia mendilerroan. Hala ere baditu ordoki handiak ere Siberia bezalakoa, goi-ordokiak, goi-ordoki tibetarra adibidez, eta basamortuak Gobi eta Arabiakoak bezalakoak.\nMendiak.\nMunduko zenbait mendilerro nagusienak Asian daude, adibidez:\nMunduko mendirik altuenak ere Asian aurkitu ditzazkegu:\nBasamortuak.\nAsian daude munduko basamortu nagusietako hainbat, besteak beste Gobi (Mongolian), Taklamakan (Txinan), Karakum (Turkmenistanen), Arabiar basamortua (Arabian), Dasht-e Kavir (Iranen), Siriar basamortua (Siria, Irak, Jordania eta Saudi Arabiako lurretan) edo Negev (Israelgo hegoaldean)."}
{"id": "65516", "revid": "28625", "url": "https://eu.wikipedia.org/wiki?curid=65516", "title": "Idi Bihotz", "text": "Idi Bihotz 1996an Bilbon sortu zen metal musika taldea da.\nHistoria.\n1996ko abuztuan Basurtuko lau gaztek (Mikel, Gorka, Iban eta Josu) musika talde bat sortzeari ekin zioten. 1997an beren lehenengo diskoa kaleratu zuten: \"Herriaren taupada\". Lan kontuak zirela medio, Josuk atsedena hartzea erabaki zuen eta Idi Bihotzekoek, bitartean, Subliminal taldeko Julen Gil bateriajolea kontratatu zuten. Azkenik, Josuk taldea utzi eta Julenek geratzea erabaki zuen, beste ordezko bateria bat aurkitu arte. 1997ko uztailean Idi Bihotzen bateriajolea izateko prest zegoen Albaro ezagutu eta talderako hartu zuten.\n1999ko otsailean \"Arimaerratu\" diskoa grabatu zuten Elkarreko estudioetan. Urte bereko apirilaren 6an kaleratua izan zen, eta lau egun geroago, Lesakako Atxaspi tabernan aurkeztu zuten. Horrekin, ARIMAERRATOUR izeneko bira hasi zuten. Hala ere, zenbait ezbehar gertatu ziren, Gorkak auto-istripuan bi lagun galtzeaz gain, I\u00f1igo Egiluz taldekideen laguna Kolonbian hil zen paramilitarren eraso baten ondorioz. Hori zela-eta hainbait kontzertu bertan behera utzi behar izan zituzten.\n2000ko irailaren 25ean Elkarreko estudioetan \"Negarraren amorrua\" diskoa grabatzen hasi ziren. Diskoa Durangoko Azokan aurkeztu eta \"Negarraren Amorrua Tour 2000\" birari hasiera eman zioten. Birako kontzertuen bideoekin \"Infernuaren azken hauspoan\" bideoa kaleratu zuten 2001eko Durangoko Azokan. Ondoren oporraldi bat hartu zuten. Mikelek, Gorkak eta Albarok \"Flyin' Freak\" sortu zuten Noraezean taldeko Pedro \"aitite\"\u009d eta German \"Jimy\" Ulaciarekin.\n2002ko irailaren 16an beren laugarren diskoaren grabaketari ekin zioten Andoaingo Garate estudioetan. 2003ko urtarrilaren 10ean \"In Girum Tour 2003\" birari hasiera eman zioten Bilboko Kafe Antzokian. Martxoaren 8an Mikelek ezker eskuko eskafoidesa hautsi zuen futbolean ari zela. Beraz, birari bertan ez uzteko, Adrian gitarrajolea hartu zuten kontzertuetarako.\n2006an beren bostgarren diskoa kaleratu zuten \"Odola sutan\".\n2010ean, hamalau urteren ostean, talde bezala banandu ziren. Urriaren 29an eman zuten azken kontzertua, Bilboko Kafe Antzokian."}
{"id": "65517", "revid": "1484", "url": "https://eu.wikipedia.org/wiki?curid=65517", "title": "Indiako azpikontinentea", "text": "Indiako azpikontinentea India historiko gehiena barnean hartzen duen eskualde geografikoa da, gaur egun India, Pakistan, Bangladesh, Nepal eta Butan estatuetan banatuta. Kulturalki, Sri Lanka eta Maldivak uharteak ere barnean ditu. Herrialde guzti hauek \"South Asian Association for Regional Cooperation\" elkartean daude. Guztira, Indiako azpikontinenteak 4.480.000 km\u00b2-ko azalera du.\nIzena.\nSarritan eskualdeari \"azpikontinentea\" deritzo, normalean munduko eskualde bakarrari horrela deitua delako. 1947 arte, eskualdea \"India\" baino ez zen. Pakistan edo Bangladeshek gaitzesten dute Indiako azpikontinentea izena eta Hegoaldeko Asia nahiago dute.\nGeografia.\nEskualdeak iparraldean eta ekialdean Himalaia eta hegoaldean Arabiako itsasoa eta Bengalako golkoa ditu. Pakistan, Afganistan eta Iran arteko Hindu Kush mendilerroa ipar-mendebaldeko mugatzat hartzen da. Pakistango mendebaldeko aldea, Balutxistan Sulaiman mendiek banatuta dago, hori dela eta ez dago azpikontinentean baizik eta Irango goi-ordokian.\nHorrexegatik Asiako penintsula dela esan dezakegu.\nBiztanleria.\nIndiako azpikontinentea munduko eskualderik populatuenetarikoa da. 1.500 milioi biztanle inguru ditu, munduko laurden bat. Biztanle dentsitatea kilometro koadroko 305 pertsonakoa da, munduko batez bestekoa baino zazpi aldiz gehiago."}
{"id": "65519", "revid": "96586", "url": "https://eu.wikipedia.org/wiki?curid=65519", "title": "Maria Luisa Galardi", "text": "Maria Luisa Galardi Ibarretxe (Arralde, 1943ko martxoaren 5a - 2008ko otsailaren 5a), ETB 1ek emititzen duen Goenkaleko pertsonaia izan da, telesaila hasi denetik 1994tik eta hasieratik egon den pertsonaia bakarra izan da. Kontxu Odriozola aktoreak interpretatu zuen Maria Luisa 2008ko otsaila arte, 14 urtez telesaileko protagonista izan zelarik. Halaber, telesailaren 12. denboraldian Ane Pikazak egin zuen Maria Luisaren papera 1963an kokaturiko flashback sekuentzia baterako.\nHistoria.\nMaria Luisaren adina orain arte ez da azaldu, baina 60-65 urte ingurukoa dela suposatzen da. Betidanik azaldu izan da emakume gogor, ausart, gaizto eta jenio txarreko bezala, baina baita oso bihotz oneko bezala ere.\nGoenkaleren hasierako denboraldietan, Maria Luisa, Boga-Boga tabernako nagusia zen eta Joxe Mari Lasaren emaztea. Bi seme zituen; Xabier eta Gaizka Lasa. Tirabira handiak edukitzen zituen familiakoekin eta baita lagunekin ere.\nDenbora aurrera pasa ahala, etsaiak ere egin zituen Maria Luisak. Bosgarren denboraldian, Jose Marik Leonor Cardenas kubatarra ekarri zuenean oso gaizki moldatu ziren elkarrekin, eta ez ziren adiskidetu 2005era arte. Bestalde, zazpigarren denboraldian, Isaias Muruarekin tirabira asko eduki zituen Maria Luisak, eta 9 eta 10 denboraldietan baita Estefaniarekin ere Horregatik, hainbat arazo edukita, 8garren denboraldian ia-ia Maria Luisak bere buruaz beste egiten du. Horrez gain, zoritxar pila bat gertatzen zaizkio Maria Luisari: Boga utzi beharra, Xabierren heriotza, Gaizka psikiatrikoan sartzea eta Jose Mariren heriotza ere bai.\n11 denboraldian Maria Luisa, Jesus Agirrerekin, Koldoren aitarekin ezkontzen da, non Koldo eta Leonorrekin gauzak okerrago uzten dituen, baina lehen esanda bezala, adiskidetu egiten dira denboraldi bukaeran. 12 denboraldian, Jesus hil egiten da, eta orduan Maria Luisak deskubritzen du Julia Bilbao bere alaba dela, hau da, gaztetan beste gizon batekin eduki zuen haurra. Horrez gain, ohartzen da hiru biloba dauzkala: Kepa, Arrate eta Asier.\n13 denboraldian Juliak engainatu egiten duela ohartzen da Maria Luisa eta asko haserretzen da bere alabarekin hainbat arrazoirengatik: Martxelo Zaldua Asierren aita delako, hasieran Juliak aitortu ziolako ez zela bere alaba eta baita bere ondasunak hartzea nahi zuelako ere. Hala ere, Martxelok Asierri tiro egitean ama-alabak adiskidetu egiten dira, eta Maria Luisak mendeku hartzearren, baina nahigabe Martxelo hiltzen du\n14 denboraldian Maria Luisa kezkatuta agertzen da Martxelo hiltzeagatik, eta Ertzainengana joatea pentsatzen du egia esatera. Azkenean bera, Julia eta Agurtzane Etxaburu akusatzen dituzte, eta Maria Luisak egia aitortzen dio Andoniri. Zintzotasun hori ikusita, Maria Luisa ez da kartzelara joaten. Hortik hilabete gutxitara hiltzen da.\nBestalde, duela 15 urte Urkori lagundu zion Arraldetik ihes egiten, honek bere aita hil ostean, eta Rakelen zaintzailea ere bera izan da ordudanik.\nIzaera.\nMaria Luisa izaera gogorreko emakumea da. Beti ikusi izan da jenio txar petraleko emakume bezala, eta kasu batzuetan baita bihozgabea eta gaiztoa ere. Baina baita ere, azaldua izan da Maria Luisa goxoa, atsegina eta jatorra, azken denboraldietan batez ere.\nHeriotza.\nMaria Luisa 2008ko otsailaren 5ean hiltzen da bihotzeko batek jota. Astebete lehenago, Gaizka hil dela esaten diote, eta horrek ondorioak uzten dizkio Maria Luisari bere bizitzan ia-ia burua galtzeraino. Horregatik, otsailaren 4ean paseo bat ematera ateratzen denean, tronbosi batek ematen dio eta konortea galtzen du.\nMaria Luisa segituan eramaten dute ospitalera eta bertan egun bat eman ostean hiltzen da. Aurretik hainbat pertsona joaten zaizkio bisitan, hala-nola Julia, Leonor, Koldo, Imanol, Joseba, Urko, Mertxe... Bere hileta ere oso jendetsua izaten da, aspalditik joandako lagunak etortzen direlako: Don Luis apaiza, Margari eta Hortentsi lagunak eta baita Euxebio ere (Margariren senarra).\nBere heriotzak Arralde osoa uzten du hunkituta batez ere, Koldo, Leonor, Julia, Asier eta Milena. Hala ere, bere testamentuaren irakurketak Julia aztoratu egiten du, izan ere bere ondasunen erdia baino gehiago Leonorri uzten diolako, eta berari zati bat besterik ez. Julia haurdun dagoenez, Leonorrek uko egiten dio Maria Luisaren testamentuari, baina geroago Leonorrek jakiten du Juliak Maria Luisaren mahastiak etxe-enpresa bati saldu dizkiola bertan etxeak eraikitzeko, eta horregatik Leonorrek ez dio uko egiten herentziari, eta horrek Juliaren haserrea sortzen du.\nBestalde, aurkitzen da Maria Luisak ez zuela uste Gaizkak bere buruaz beste egin eta horregatik, Leonor hori ikertzen hasten da. Baina hori nola bukatuko den oraindik azaldu gabe dago."}
{"id": "65520", "revid": "512", "url": "https://eu.wikipedia.org/wiki?curid=65520", "title": "Erdialdeko Asia", "text": "Erdialdeko Asia Asiako erdialdean dauden estatuak batzen dituen eskualdea da. Ez dago definizio zehatzik bere azalera adierazteko, baina esan dezake Kazakhstan, Kirgizistan, Tadjikistan, Turkmenistan, Uzbekistan, Mongolia eta Txinako Xinjiang barruan dituela.\nBatzuetan Txinako Barne Mongolia eta Errusiako Kalmukia, Tartaristan, Bashkortostan, Altai, Tuva eta Buriatia errepublika osoak eta Sakhako Errepublikaren zati bat Erdialdeko Asian ere daudela esan da. Historikoki Afganistan, Irango zenbait eskualde, Pakistan, Siberia, Kaxmir, Tibet, Armenia, Azerbaijan eta Georgia ere definizioan sartu dira.\nGeografia.\nGeografikoki Txinatik Itsaso Beltzarantz doazen 6500 km mendilerroek bere Hego-ekialdeko Asia, Indiako azpikontinentea eta Ekialde Ertainarekin mugak sortzen dituzten. Ekialdetik mendebaldera, mendilerroak Nan Chan, Altyn Tahg, Karakorum, Hindu Kush, Paropamisus, Elburz eta Kaukaso dira.\nHegoaldean goi-ordoki bi ditu: Irango goi-ordokia eta goi-ordoki tibetarra, ekialdean Txinako Harresi Handia eta Mantxuriako basoak. Mendebaldeko muga zehazki non dagoen esatea zaila da: Erdialdeko Asiako estepa ia Errumania eta Hungariaraino doan estepa bera baita."}
{"id": "65522", "revid": "336", "url": "https://eu.wikipedia.org/wiki?curid=65522", "title": "Ekialdeko Asia", "text": "Ekialdeko Asia edo Asiako ekialdea Asiako eskualde geografiko eta kulturala da. Geografiaren aldetik, 6.640.000 km\u00b2 ditu (Asiako lurren %15), eta 1.500 milioi biztanle (Asiakoen %40, mundu osokoen laurden bat). Biztanle dentsitatea kilometro karratuko 230 pertsonakoa da, munduko batez bestekoaren boskoitza.\nEkialde Urrunaren sinonimotzat ere erabiltzen da, termino horren eurozentrismoa saihestearren.\nKulturaren aldetik, Txinak eragin handi izan du eskualdean, oso zabalduta baitaude txinera, konfuzianismoa, Mah\u0101y\u0101na budismoa edo taoismoa.\nBanaketa.\nEskualdean dauden estatuak hauek dira:\nEta kulturaren aldetik:"}
{"id": "65523", "revid": "1545", "url": "https://eu.wikipedia.org/wiki?curid=65523", "title": "Asiako Ekialdea", "text": ""}
{"id": "65524", "revid": "44278", "url": "https://eu.wikipedia.org/wiki?curid=65524", "title": "Artatxiki", "text": "Artatxikia nekazaritzan erabiltzen diren hazi txikiko hainbat zereal izendatzeko erabiltzen den terminoa da. Ez dute talde taxonomikorik eratzen, talde funtzional edo agronomikoa baizik. Talde honetako espezieen arteko funtsezko antzekotasuna da ekoizpenerako ingurune zailetan landatzen diren hazi txikiko belarrak izatea. Historiaurrean bere garrantzia egungoa baino handiagoa izan zen.\nBarietateak.\nArtatxikien baitan hainbat generotako espezieak daude sarturik, gehienbat Poaceae familiako Panicoideae azpifamiliakoak. FAOren arabera, gehien landatutako espezieak, garrantziaren arabera, hauek dira:\nBeste espezie aipagarri batzuk:\nTefa (\"Eragrostis tef\") eta fonioa (\"Digitaria exilis\") ere artatxikitzat hartzen dira batzuetan. Zenbaiten iritziz, basartoa ere (\"Sorghum\" spp.) artatxikia da."}
{"id": "65525", "revid": "1028", "url": "https://eu.wikipedia.org/wiki?curid=65525", "title": "Galzuri", "text": "Galzuria (edo \"galtxuria, galbera\" edo \"gainzuria, Triticum spelta\") gari-espezie hexaploide bat da. Galzuria oinarrizko janari bat izan zen Europako hainbat tokitan Brontze Arotik Erdi Aroraino; gaur egun uzta erlikial gisa irauten du Erdialdeko Europan. Hala ere, azken urteetan merkatu berria aurkitu du janari osasuntsu gisa. Zenbait adituren iritziz, galzuria gari arruntaren (\"T. aestivum\") azpiespezie bat omen da, eta bere izen zientifikoa \"Triticum aestivum\" subsp. \"spelta\" izango litzateke."}
{"id": "65526", "revid": "105290", "url": "https://eu.wikipedia.org/wiki?curid=65526", "title": "AAB", "text": "AAB akronimoak esanahi zenbait ditu:"}
{"id": "65527", "revid": "677395", "url": "https://eu.wikipedia.org/wiki?curid=65527", "title": "Gestoras Pro-Amnistia", "text": ""}
{"id": "65528", "revid": "119247", "url": "https://eu.wikipedia.org/wiki?curid=65528", "title": "Basarrateko geltokia", "text": "Basarrate Bilboko metroaren 1. eta 2. lineei dagokien lurpeko geltokia da, Bilboko Santutxu auzoan kokatuta dagoena, Basarrateko zelaiaren ondoan hain zuzen. 1997ko uztailaren 5ean inauguratu zen, eta Bizkaiko Garraio Partzuergoaren 1. tarifa-gunearen barruan dago.\nGeltokia.\nNorman Fosterrek diseinatutako \"haitzulo\" motatakoa da. Bolumen handi bakar batean zulatzen den ganga itxurako galeria da, 100 metro inguru luzerakoa, eta hari zintzilikatuta \"mezzanina\" izeneko plataforma banatzailea dago. \"Mezzanina\" alboko bi nasekin elkarlotzen da eskailera monumentalen eta igogailuen bidez, eta kaleko sarbideen igogailu eta eskailerekin korridore zabal baten bidez. Mantenu elementuak, hala nola aireztapena, kableak, ur-hodiak eta abar nasen azpian kokatzen dira.\nGeltoki honetako arkitekturan hiru material nagusi erabili dira: hormigoia, altzairu herdoilgaitza eta beira. Azalak hormigoi ikusizkoak dira, 240 x 120 zentimetroko modulo plaka aurrefabrikatuak erabilita eta hormigoi bonbeatuzko estalduraren enkofratu galduak direnak. \"Mezzanina\" elementuaren egitura altzairu herdoilgaitzezkoa da, haitzulo pisutsuaren irudia arinduz. Sarbide korridorea hormigoizko kanoi eliptikoa da, espazio zabala lortuz. Kalean, kanoia agerian utzi eta ez da \"fosterito\" izenpetutako bidaiaria jasotzeko beirazko sarrera erabili.\nGeltokia igogailu, txarteldegi, balioztatze makina eta 2017tik desfibrilagailuz ere hornituta dago.\nLotuneak.\nGeltokiaren kanpoaldean bi autobus geraleku daude. Bilbobusen hurrengo lineak geralekuetatik pasatzen dira:\n&lt;br&gt;"}
{"id": "65529", "revid": "1712", "url": "https://eu.wikipedia.org/wiki?curid=65529", "title": "Sorgo", "text": ""}
{"id": "65530", "revid": "105290", "url": "https://eu.wikipedia.org/wiki?curid=65530", "title": "Santutxuko geltokia", "text": "Santutxu Bilboko metroaren 1. eta 2. lineei dagokien lurpeko geltokia da, Bilboko izen bereko auzoan kokatuta dagoena. 1997ko uztailaren 5ean inauguratu zen, eta Bizkaiko Garraio Partzuergoaren 1. tarifa-gunearen barruan dago.\nGeltokia.\nNorman Fosterrek diseinatutako \"haitzulo\" motatakoa da. Bolumen handi bakar batean zulatzen den ganga itxurako galeria da, 100 metro inguru luzerakoa, eta hari zintzilikatuta bi \"mezzanina\" izeneko plataforma banatzaile daude. \"Mezzanina\" bakoitza alboko bi nasekin elkarlotzen da eskailera monumentalen eta igogailuen bidez, eta kaleko sarbideen igogailu eta eskailerekin korridore zabalen bidez. Mantenu elementuak, hala nola aireztapena, kableak, ur-hodiak eta abar nasen azpian kokatzen dira.\nGeltoki hauetako arkitekturan hiru material nagusi erabili dira: hormigoia, altzairu herdoilgaitza eta beira. Azalak hormigoi ikusizkoak dira, 240 x 120 zentimetroko modulo plaka aurrefabrikatuak erabilita eta hormigoi bonbeatuzko estalduraren enkofratu galduak direnak. \"Mezzanina\" elementuen egitura altzairu herdoilgaitzezkoa da, haitzulo pisutsuaren irudia arinduz. Sarbide korridoreak hormigoizko kanoi eliptikoak dira, espazio zabalak lortuz. Kalean, \"Zabalbide\" sarbidearen kanoia altzairu eta beirazko elementu bilakatzen da, \"fosterito\" izenpetutako bidaiaria jasotzeko sarrera gardena, alegia. Aldiz, \"Karmelo\" sarbidearen kanoia harrizko element bilakatzen da eta ez da \"fosterito\" motatako sarrerarik erabili, sarbidea maldan dagoelako.\nGeltokia igogailu, txarteldegi, balioztatze makina eta 2017tik desfibrilagailuz ere hornituta dago, eta doako Wi-Fi zerbitzua eskaintzen da, \"WifiNova\" enpresaren \"[TUWI] Metro\" sarearen bitartez.\nLotuneak.\nGeltokiaren kanpoaldean Iturribide-Zabalbide igogailua eta Bilbobus zerbitzua hornitzen duten hiru autobus geraleku daude. Hurrengo lineak geralekuetatik pasatzen dira:\n&lt;br&gt;\n&lt;br&gt;\nBidaiariak.\nBizkaiko Garraio Partzuergoak urtero argitaratzen dituen bidaiarien datuen arabera, geltokiak hurrengo bidaiari kopurua izan ditu:"}
{"id": "65531", "revid": "71150", "url": "https://eu.wikipedia.org/wiki?curid=65531", "title": "Zazpikaleak/Casco Viejo geltokia", "text": "Zazpikaleak/Casco Viejo Bilboko metroaren 1., 2. eta 3. lineei, eta Euskotrenen E1, 1D eta E3 lineei dagokien lurpeko aldageltokia da, Bilboko Alde Zaharrean kokatuta dagoena. Tren geltokia 1904ko uztailaren 1.an ireki zen lehen aldiz, Bilbo-Areeta trenbidearen geltoki-buru, eta Metroa 1995eko azaroaren 11n heldu zen. 2017ko apirilaren 8an Metroaren 3. linea ireki zen, gaur egungo geltokiaren eraikina inauguratuz. Bizkaiko Garraio Partzuergoaren 1. tarifa-gunearen barruan dago. Metro eta Euskotrenen geltokiek bat egiten dute San Nikolas plazan.\nBilboko metro sareko geltokirik erabiliena izan zen 2012an, 2017an eta 2018an, azken urte horretan 7.005.896 bidaiari jaso zituela, eta Bilboko metroko historian gehien erabilitako geltokien errekorra lortuta.\n2013ko irailetik, Euskal Trenbide Sareak finantziatuta, doako Wi-Fi zerbitzua eskaintzen da Euskotrenen geltokian, GOWEXWiFi sarearen bitartez. Metro geltokiari dagokionez, 2015eko martxoaren 27tik doako Wi-Fi zerbitzua eskaintzen da, [TUWI] Metro sarearen bitartez.\nSarbideak.\nSan Nikolas plazako sarbidean bestibulu amankomuna dago Euskotren eta Metro zerbitzuentzako. Bego\u00f1ako irteera metrora sartzeko igogailua da, baina metro sarearen barruan anezka zerbitzu modura funtzionatzen du, hau da, metroa igogailua erabili aurretik edo ondoren erabiltzen ez bada, metro sareko gune bateko bidaia kobratuko zaio erabiltzaileari.\nHistoria.\nGeltokia Bilbo-Areeta-Plentzia trenbidearen geltoki-buru izan zen 1904 eta 1995 bitartean. Jatorrizko geltokia aduanaren instalazioetan kokatu zen, horregatik Bilbo-Aduana izenez ezagutzen zen. Geroago Bilbo-San Nikolas izena hartu zuen, San Nikolas elizaren ondoan egoteagatik.\n1995ean, Bilboko metroaren eraikuntzarekin batera, Bilbo eta Plentzia arteko trenbidearen zati handi bat, San Ignazio eta Plentzia artekoa, Metroak bereganatu zuen. Euskotrenek San Ignazio eta Zazpikaleetako geltokiaren arteko tartea mantendu zuen. Tarte horri etekin handiagoa ateratzeko, Bilbo-Lezama trenbidearekin lotu zen, Txorierrirako zerbitzuak eskaintzeko. Horretarako, Zazpikaleetako eta Calzadasko geltokiaren (gaur egungo Bizkaiko Arkeologi Museoa) artean tunela eraiki zen, eta San Ignazio eta Lezama arteko ibilbideak eskaintzen hasi ziren.\n1996an geltokia trena eta Metroaren arteko intermodala bihurtu zen, eta San Nikolas plazan kokatzen den eraikinak berregituraketa sakona jasan behar izan zuen Metro sarbidea geltokiko eraikinean bateratzeko. Metro geltokiak Casco Viejo izena zuen, eta Euskotrenenak, aldiz, Casco Viejo - Zazpi Kaleak.\nUrte bereko azaroaren 9an Bego\u00f1ako igogailuak funtzionatzen hasi ziren.\n2002ko abenduaren 18an Bilboko tranbia martxan jarri zen, eta Arriagako geltokia Zazpikaleetako geltokitik 300 metrora kokatu zen. Hasieran Euskotrenek trena eta tranbiaren arteko loturaz jakinarazten zuen, baina gaur egun ez du egiten.\n2010eko maiatzaren 15ean geltokia Euskotrenen Bilbo-Lezama trenbidearen geltoki-buru bihurtu zen, Deusturainoko trenbide tartea itxi baitzen, Metroaren 3. linearen eraikitze-lanek eraginda. Eragozpenak konpentsatzeko, Euskotrenen Txorierriko linea eta Bilboko tranbiaren arteko tren-aldaketak doakoak izan ziren.\n2016ko otsailaren 17an San Nikolas plazako sarbidea itxi behar izan zen, Metroaren 3. linearen lanak zirela eta. 2016ko Bilboko Aste Nagusian garraio publikoz mugitu ohi den jendetza aurreikusita, Metroaren 1. eta 2. lineetarako sarbidea behin-behinean ireki zen, abuztuaren 19tik 28ra.\n2017ko apirilaren 8an Metroaren 3. linea ireki zen, eta San Nikolas plazan geltokirako eraikin berria eraiki zen. Bertan lotura dute hiru Metro lineek, eta geltokia berrizendatu zen, Zazpikaleak/Casco Viejo izenarekin.\n2017ko ekainaren 19an Euskotrenen linea aldaketa gauzatu zen eta ordutik E1 eta 1D lineek ere geltokian geldialdia egiten dute.\nUrte bereko azaroaren 7an Bizkaiko Garraio Partzuergoaren Bezeroen Arretarako Bulego integral berria ireki zen geltokian.\n2017ko abenduaren 4an txartel-salmenta makina automatiko berriak ezarri ziren geltokian, mugikortasun urriko pertsonentzako irisgarritasun materian estandarrak bete, entzuteko desgaitasuna duten pertsonentzako T moduko bukle magnetikoa, Braille serigrafiak interakzio elementu guztietan (botoiak, txarteldegiak, eta abar), eta itsumen eta ikusteko desgaitasun handia duten pertsonei egokitutako salmenta softwarea dutenak.\nMetroaren 3. linea.\nBilboko metroaren 3. lineak aldaketa handia suposatu du Zazpikaleetako geltokirako. Geltokia hiru metro lineen arteko lotura puntu bakarra da, eta 3. linea geltokira helarazteko, lanak aurrera ematen ziren bitartean, Euskotrenen geltokia zerbitzuz kanpo utzi behar izan zen. Bitartean, Euskotrenen Txorierriko linearentzako Sondika eta Erandioko Lutxana arteko trenbidea berrireki zen, Lutxanako geltokian Bilboko metroarekin lotura ezarrita. Geltokia zerbitzuz kanpo utzi zen 2015eko ekainaren 1.an, eta ordutik 2017ko apirilaren 8a arte Euskotrenen Txorierriko lineak geltoki-buru izan du Lutxanako geltokia, Sondika eta Loruriko geltokien artean tren anezka zerbitzua eskaini zen artean.\nLanek geltokiaren birmoldaketa handia suposatu dute. Ordura arte Euskotrenek erabiltzen zituen nasak eraitsi ondoren, Mallonan zulo bat egin zen, geltoki berria eraikitzeko. Bestibulua egiteko Itxaropen kaleko frontoia eraitsi zen, lanei ekiteko makineria frontoitik sartu ahal izateko. 17 hilabeteko iraupena eta 10,3 milioi euroko kostuduna, geltoki berria 2017ko apirilaren 8an martxan jarri zen.\nFuntzionamenduari dagokionez, 3. linea irekitzeak behartu du eragile ezberdinentzako tarifa-gune bateratua aplikatzera, Bizkaiko Garraio Partzuergoak araututa.\nEtorkizunean Euskotrenen E4 lineako trenak Bilboko metroaren 3. lineatik pasatzea espero da, Metro linea elikatzeko eta hala 7,5 minutuko maiztasuna mantentzeko. 2018ko irailerako aurreikusita zegoen arren, oraindik ez da aldaketa egin.\nGeltokia.\n1. eta 2. lineen geltokia Norman Fosterrek diseinatutako \"haitzulo\" motatakoa da. Bolumen handi bakar batean zulatzen den ganga itxurako galeria da, 100 metro inguru luzerakoa, eta hari zintzilikatuta bi \"mezzanina\" izeneko plataforma banatzaile daude. \"Mezzanina\" bakoitza alboko bi nasekin elkarlotzen da eskailera monumentalen eta igogailuen bidez, eta kaleko sarbideen igogailu eta eskailerekin korridore zabalen bidez. Mantenu elementuak, hala nola aireztapena, kableak, ur-hodiak eta abar nasen azpian kokatzen dira.\nGeltoki honetako arkitekturan bi material nagusi erabili dira: hormigoia eta altzairu herdoilgaitza. Azalak hormigoi ikusizkoak dira, 240 x 120 zentimetroko modulo plaka aurrefabrikatuak erabilita eta hormigoi bonbeatuzko estalduraren enkofratu galduak direnak. \"Mezzanina\" elementuen egitura altzairu herdoilgaitzezkoa da, haitzulo pisutsuaren irudia arinduz. Sarbide korridoreak hormigoizko kanoi eliptikoak dira, espazio zabalak lortuz. Kalean ez da \"fosterito\" izenpetutako bidaiaria jasotzeko beirazko sarrerarik erabili, sarbideen kokapena dela eta: Bego\u00f1ako sarbidea igogailu motatakoa da; San Nikolasekoa 3. linea eta Euskotrenekin elkarbanatutako bestibulura ematen du; eta Unamunokoa aurretiazko eraikuntza baten azpian kokatuta dago.\n3. linearen geltokia Mallonan zulatuta dago, aurretik zegoen geltoki zaharra ordezteko. Geltoki berriko nasak 80 metro luze dira, eta irisgarritasun neurri zorrotzak dituzte, gainontzeko Metro sarearen araberakoak. San Nikolas plazako bestibuluan hormigoi ikusia eta beira dira nagusi. Igogailu zein eskailera mekanikoz hiru lineen arteko aldaketak egin daitezke. Bestibuluak 1.000 metro koadroko azalera du.\nGeltokia igogailu, txarteldegi, balioztatze makina, Wi-Fi zerbitzu eta 2017tik Bezeroen Arretarako Bulego integral eta desfibrilagailuz ere hornituta dago.\nLotuneak.\nSan Nikolas sarbidearen ondoan Bego\u00f1ako igogailua kokatzen da. Bestalde, geltokiaren kanpoaldean Bilbobus eta Bizkaibus zerbitzuak hornitzen dituzten lau autobus geraleku daude. Hurrengo lineak geralekuetatik pasatzen dira:\n&lt;br&gt;\n&lt;br&gt;\n&lt;br&gt;"}
{"id": "65533", "revid": "119347", "url": "https://eu.wikipedia.org/wiki?curid=65533", "title": "San Pedro de la Nave eliza", "text": "San Pedro de la Nave eliza () Campillo herrian dago, San Pedro de la Nave-Almendra udalerrian kokaturik, Zamoran (Espainia). 1912ko apirilaren 22an Monumentu Nazionala izendatu zuten.\nVII. mende bukaeran eraiki zuten eta monasterio bateko eliza izan zen. Ez zuten gaur egun dagoen lekuan eraiki. Berez Esla ibaiaren ertzean kokatzen zen, baina urtegi baten eraikuntza dela eta, harriz harri mugitu behar izan zuten 1930 eta 1932 urteen artean.\nBerezko oinplanoa gurutze greko bat zen, baina geroago alboko bi nabeak gehitu zitzaizkion eta itxura basilikala hartu zuen. Guztiz simetrikoa da eta bolumetria markatua dauka.\nHarlanduz egina dago eta morterorik gabe, \"a seco\", zurezko ziriekin lotzen direlarik.\nAldare gunea luzatua da eta honen bi aldeetan bi gelatxo daude (monjeen guneak liratekeenak). Gurutzaduraren bi alboetan ere bi gela topatzen ditugu.\nBarneko aldean ferra arkua aurkitzen dugu eta estalkia erdi puntuko kanoi ganga da, eta kanpotik bi isurialdekoa da. Apaindurari dagokionez, bi elementu nagusi ditugu. Lehena, friso bat dugu. Hau harlanduan egina dago eta zirkuluetan sartuta dauden landare irudiak eta animaliak ditugu. Bestetik, kolometako kapitelak dira. Azkeneko hauetan, Bibliatik ateratako, historiatutako eszenak azaltzen zaizkigu: \"Daniel lehoien artean\" eta \"Isaac-en sakrifizioa\", adibidez."}
{"id": "65534", "revid": "56334", "url": "https://eu.wikipedia.org/wiki?curid=65534", "title": "Panpa-lezka", "text": "Panpa-lezka, panpa-belarra edo muztuka (\"Cortaderia selloana\") jatorriz Hego Amerikakoa den belar altu bat da. Besteak beste, bere izenak adierazten duen bezala, panpan bizi da, bai eta Patagonian ere.\nBelar hau mutzo dentsoetan hazten den eta 3 metroko altuera eduki dezakeen landarea da. Hosto luze eta estu betiberdeak dauzka, luzeran 1-2 metrokoak eta zabaleran 1 cm ingurukoak direnak eta ertz zorrotza daukatenak. Urdin-berdexkak izan ohi dira, baina gris zilarkarak ere izan daitezke. 20-40 cm luze den panikula trinko batean sortzen ditu loreak, 2-3 metro inguruko zurtoin baten gainean.\nEkologia.\nPanpa-lezka oso moldakorra da eta askotariko ingurune eta klimatan haz daiteke. Hazi asko ekoizten ditu: ale bakoitza milioi bat hazi ekoiztera irits daiteke bere bizitzan zehar. Leku batzuetan, esaterako Euskal Herrian, landare inbaditzailetzat hartu da. Kalifornian eta Hawaiin ere inbaditzaile gisa tratatzen da, eta Zeelanda Berrian eta Australian debekatuta dago saltzea eta landatzea. Landarea erre arren, berriro sortzen da. Hura hiltzeko produktu kimikoak erabiltzen dira."}
{"id": "65535", "revid": "15795", "url": "https://eu.wikipedia.org/wiki?curid=65535", "title": "Mugimendu Modernoa", "text": ""}
{"id": "65536", "revid": "6327", "url": "https://eu.wikipedia.org/wiki?curid=65536", "title": "Euskal kostaldea", "text": ""}
{"id": "65537", "revid": "1545", "url": "https://eu.wikipedia.org/wiki?curid=65537", "title": "Soldadu (argipena)", "text": "Soldadu hitzak adiera zenbait ditu:"}
{"id": "65539", "revid": "105290", "url": "https://eu.wikipedia.org/wiki?curid=65539", "title": "Tef", "text": "Tefa edo teffa (\"Eragrostis tef\", , ) Afrikako iparrekialdeko etiopiar mendigunean sortutako urteroko landare belarkara da. Nutrizioaren aldetik ezaugarri interesgarriak dauzka: zuntz dietetiko eta burdina asko dauka eta proteinez eta kaltzioz horniturik dago. Artatxikia eta kinoa bezala egosten da, baina hazia txikiagoa da.\nLabore garrantzitsua da Etiopian eta Eritrean (\"injera\" izeneko janariaren osagaia da), eta Indian eta Australian ere erabiltzen da. Hain hazi txikia izanik (milimetro bateko diametrokoa), aski dira eskukada batean kabitzen diren aleak soro oso bat ereiteko eta, beraz, bizimodu nomada edo erdinomadarako egoki-egokia da."}
{"id": "65540", "revid": "23317", "url": "https://eu.wikipedia.org/wiki?curid=65540", "title": "Julen Zelaieta", "text": "Julen Zelaieta Iriarte (Bera, 1980ko urriaren 8a) nafar bertsolaria da. \nIbilbidea.\nHaur hezkuntza ikasi zuen eta egun, haur hezitzailea da. 1993ko martxoaren 25ean Bortzirietako bertsoeskolara joaten hasi zen. Nafarroako Bertsolari Txapelketan 2003an, 2005ean, 2006an eta 2007an finalista izan ondoren, 2008ko edizioa irabazi zuen. Gazte sariketetan ere, 2001eko Berritxu Saria eta 2005eko Nafarroa Oinez sariak lortu ditu. Horrez gain, bertsopaperetan hamaika sari irabazi ditu."}
{"id": "65541", "revid": "336", "url": "https://eu.wikipedia.org/wiki?curid=65541", "title": "Iparraldeko Asia", "text": "Iparraldeko Asia Asiako eskualde geografikoa da. Eskualdeak ez ditu biztanle askorik, beraz, biztanle dentsitatea txikia da.\nIzena ez da asko erabilia. Noizbehinka, Iparraldeko Asia Ekialdeko Asia eta/edo Erdialdeko Asiaren zatiak izendatzeko erabili da, Asia errusiarra Ekialdeko Europaren zati bat izanik."}
{"id": "65542", "revid": "1150", "url": "https://eu.wikipedia.org/wiki?curid=65542", "title": "Verdungo Itun", "text": ""}
{"id": "65543", "revid": "8023671", "url": "https://eu.wikipedia.org/wiki?curid=65543", "title": "Ezpara", "text": "Ezpara edo tabanoa Tabanidae familia osatzen duten intsektu dipteroak dira. Eulien antzekoak dira, baina hauek baino handiagoak dira eta ziztatzeko moldatuta daude. Arrak polenez elikatzen dira, eta emeak gizakien eta beste zenbait animaliaren odolaz elikatzen dira. Ezpararen ziztada oso mingarria da."}
{"id": "65544", "revid": "336", "url": "https://eu.wikipedia.org/wiki?curid=65544", "title": "Hegoaldeko Asia", "text": "Hegoaldeko Asia Asiako eskualde geografiko eta politikoa da. Askotan, Indiako azpikontinentea termino geografikoaren sinonimoa baino ez da.\nEskualdean, herrialdeak hauek daude:\nEta kulturalki:\nNazio Batuek ez dituzte azken bi horiek eskualdekotzat jotzen.\nHerrialde horiek guztiak \"South Asian Association for Regional Cooperation\" (SAARC) erakundekoak dira."}
{"id": "65545", "revid": "113572", "url": "https://eu.wikipedia.org/wiki?curid=65545", "title": "Asma-belar", "text": "Asma-belar edo estramonio (\"Datura stramonium\") solanazeoen familiako landare belarkara da. 1 m-ko altuera izatera irits daiteke. Hostoak handiak eta meheak dira, ertz biribilduak dituzte eta kiratsa darie. Loreak handiak, zuriak eta inbutu itxurakoak izaten dira. Asma-belarraren fruitua (daturina) alkaloide narkotiko eta antiespasmodikoa da. Fruituak arrautza itxura du, eta barrualdetik bi zatitan banatzen du hormatxo batek. Hormatxoaren alde bietan hazi pilo bat du. Fruituaren estalkiak arantzatxoak ditu inguruan.\nZelaietan azaltzen da, eta bere sustrai eta haziek logura ematen dute. Belaikiaz nahastuta eta zigarrotxoak eginda, asmaren sendagai bezala erabili izan dira asma-belarraren hostoak.\nHistorikoki mandragora, belaiki eta erabelarrarekin batera erabiltzen zuten edabe anestesiko bat sortzeko, gainera ezaugarri psikoaktiboak zituen edabe bat zena."}
{"id": "65546", "revid": "336", "url": "https://eu.wikipedia.org/wiki?curid=65546", "title": "Lirio", "text": "Lirioa edo ostargi-belarra Iridaceae familiako eta \"Iris\" generoko landare belarkara da. Hosto luze eta meheak, bukaeran hainbat kolore ezberdineko loreak izan ditzake (more, urdin, zuri edo hori). Gaur egun asko kultibatzen da, gehienbat etxeetan apaingarri gisa erabiltzeko. Bizi ahal izateko lur hezeak behar ditu, erreka, zingira, iturburuetan adibidez.\nAzpigenero hauek ditu:"}
{"id": "65547", "revid": "336", "url": "https://eu.wikipedia.org/wiki?curid=65547", "title": "Ekilore", "text": "\"Ez da nahastu behar eguzki-lore landarearekin.\" Ekilorea (\"Helianthus annuus\") Asteraceae familiako landare belarkara da. Ornamentu gisa nahiz olioa egiteko kultibatzen da.\nEzaugarriak.\nEkiloreak urteko landareak dira (latin izenak adierazten duen bezala: \"annuus\"), eta hiru metroko altuera har dezakete. Zurtoinak, oro har, tenteak eta ilezurrunak dira. Orri gehienak kaulinarrak dira, txandakakoak, peziolatuak, oinarri kordiformedunak eta ertz zerratukoak. Beheko aldea ilezurruna izaten da, batzuetan glandulosoa eta goikoan ez dute ilerik izaten. Bere zurtoina metro pare bat edukitzera irits daiteke.\nLoreko hostoak bereziki horiak dira (marroiak eta laranjak ere izan daitezke) eta lorea egunean zehar biratzen da eguzkia aurrez-aurrez edukitzeko. Inbolukrua esferikoa edo zabala da, 15-40 mm-koa eta 20 cm baino gehiagokoa. \"Lore\" bakoitza lore txikiz osatutako diskoa da, polinizatzaileak hobeto erakartzeko osatzen den lore faltsu handiagoa. H. annuus-eko hainbat landare apaingarriek lore erradial gorriak dituzte; denak jatorrizko mutante bakar batetik datoz. Ekilore gehienak horiak diren arren, beste kolore batzuetako adar barietateak daude.\nAmerikar jatorria du, Peru aldetik bereziki eta 1000 K.a. landatzen hasi zen. XVI. mendetik aurrera espainiarrek Europara esportatzen hasi ziren.\nEkilore fruitua %58 olio edukitzera irits daiteke. Ekilore olioa janaria prestatzeko erabiltzen da, nahiz eta oliba olioa bezain osasungarri ez izan. Biodiesela egiteko ere erabiltzen da.\nEkilorearen haziak gosegarri bezala saltzen dira, baita txori jana bezala.\nHazkunde faseak.\nEkilore baten hazkundea bere egitura genetikoaren eta aurrekariaren araberakoa da. Gainera, ereiten den denboraldiak eragina izango du bere garapenean; urtaro horiek uda erdialdean eta udazken hasieran izaten dira.\nJatorria eta banaketa.\nEkilorea Amerikakoa da, Ipar Amerikakoa edo Erdialdeko Amerikakoa, hain zuzen. Kultura amerikar askotan, eguzki-jainkoaren irudikapen gisa erabili zen ekilorea, batez ere aztekak eta otomiak Mexikon, eta inkak, txankak, huancak eta chachapoiak Perun. Francisco Pizarrok Tahuantinsualen aurkitu zuen, bertakoek ekilore-irudi bat gurtzen baitzuten han.\nUste da amerikar natiboek ekiloreak duela 3.000-5.000 urte etxekotu zituztela, batez ere hazi jangarrien iturri gisa erabiltzeko. \nEspainiarrek lorearen urrezko irudiak eta haziak eraman zituzten Europara XVI.mendearen hasieran eta handik Errusiarako bidea hartu zuten. Errusian, olio haziak zeuden tokian, lore horiek eskala industrialean garatu eta landu ziren. Ondoren, Errusiak olio hazien laborantza prozesu hau berriro sartu zuen Ipar Amerikan XX.mendearen erdialdean; Ipar Amerikak ekilore ekoizpen eta ugalketa aro komertziala hasi zuen. Ia mundu osoan hedatua dago.\nEspezie honen historia geografikoak bere historia ebolutiboa azaltzen du, eta bere gene-multzoan bere aldakuntza genetikoaren mailak handitzen dira, hibrido berriak sortzen baitira erabilera komertzialerako zein basatian. Gaur egun, modu intentsiboan lantzen da, jateko eta apaintzeko. Horren ostean, ekilore espezieek botila lepoaren ondorioak izaten dituzte beren gene-multzoan, industria-erabilerarako hazkuntza selektiboaren ondorioz.\nErabilerak.\nEkilore mota ezberdinak daude: oleaginosoak, konfitura edo gozotegikoak, azido oleiko askokoak eta apaingarri bezala erabiltzekoak.\nEkiloreak %58 arteko olioa du fruituan olio hau sukaldean edo biodieselaren ekoizpenean erabiltzen da. Ekilore-olio birjinak \u2014pipak prentsatzean lortzen dena\u2014, oliba-olioaren ezaugarriak ez baditu ere, honek baino lau aldiz E bitamina natural gehiago du.\nOlioa atera ondoren geratzen den \"uxuala\" aziendarentzako elikagai gisa erabiltzen da.\nZurtoinek papera egiteko erabil daitekeen zuntz bat dute, eta hostoak abereentzako elikagai ere izan daitezke.\nFilogeografia.\nEkiloreen arteko erlazio filogeografikoei eta biztanleriaren eredu demografikoei dagokienez, aurretik landutako ekiloreek Lautada Handiko populazio basatien klada osatzen zuten, Amerikako erdialdean etxekotze gertaera bakarra zegoela erakutsiz. Ekilore landuaren jatorria jarraituz, agian 5000 urte inguruko botila-lepo handiak igaro ditu.\nErabilera medikuak.\nEkilore arruntaren (Helianthus annuus L.) haziak eta kimuak erabilera sendagarri ugari dituzte. Ekilore arruntak efektu antioxidatzaile ugari ditu, zelulen kalteen aurkako babes funtzio gisa. Osagai fitokimikoek, besteak beste, azido fenolikoak, flabonoideak eta tokoferolak (E bitamina), abantaila potentzial ugari dituzte. Ekilore haziak eta kimuak A, B eta C bitamina kontzentrazio handiak dituzte eta niazinan aberatsak dira. Kaltzio, potasio eta burdina bezalako mineral ugari ere badute. Ekilore haziaren estraktuak efektu antidiabetikoak ditu, estraktu horien bigarren mailako metabolitoek glukosa maila modu eraginkorrean kontrolatu dezakete. Jakina da ekilore arruntaren peptido bioaktiboek hipertentsioaren aurkako efektuak dituztela. Ekilore olioak ere hanturaren aurkako aktibitatean laguntzen du, urdaileko kalteak prebenitzen ditu eta zauri mikroskopikoen eta klinikoen sendatze prozesuan alternatiba terapeutikoa da.\nEkilorea eta matematikak.\nH. Vogelek loreen (eta hazien) banaketa-patroirako eredu bat proposatu du ekilorearen kapituluan. Eredu hori koordenatu polarretan adierazten da, non \u03b8 angelua baita, r erradioa edo zentrotik dagoen distantzia baita, eta n, berriz, lorearen zenbaki eta c konstantea baita. Fermaten espiral-forma bat da. 137,5\u00ba-ko angelua urea proportzioarekin erlazionatzen da eta loreak paketatzeko modurik eraginkorrena ematen du. Girasol kapituluen irudikapen grafikoak ordenagailu bidez egiteko erabili da eredu hori.\nProdukzioa.\nOngarrien erabilera\nHainbat nitrogeno ongilek ekiloreen hazkuntzan duten eragina aztertu dute ikertzaileek. Amonio nitratoak ureak baino nitrogenoaren hartze hobea sortzen duela aurkitu da, tenperatura baxuko eremuetan hobeto funtzionatzen baitu.\nBrasileko erabilera\nBrasilen, soja-ekilore sistema izeneko ekoizpen sistema berezia erabiltzen da: ekiloreak landatzen dira lehenik eta ondoren soja laboreek jarraitzen dute, geldialdiak murriztuz eta ekilore ekoizpen totala eta errentagarritasuna handituz. Ekilorea herrialdearen hegoalde edo iparraldeko muturreko eskualdeetan landatu ohi dira. Hegoaldeko eskualdeetan maiz, ekilorake euri denboraldiaren hasieran hazten dira eta gero udan soja landatu daiteke. Ikertzaileek ondorioztatu dute soja eta ekilore landaketa metodoa ongarrien erabileran aldaketekin hobetu daitekeela. Gaur egungo metodoak ingurumenaren gaineko eragin positiboak dituela frogatu da."}
{"id": "65549", "revid": "105290", "url": "https://eu.wikipedia.org/wiki?curid=65549", "title": "Joxe Ripiau", "text": "Joxe Ripiau 1996. urtean Euskal Herrian I\u00f1igo Muguruzak sortutako euskal musika taldea izan zen. Hark Puerto Ricora egindako bidaia baten ostean sortu zen, Perico ripiao taldeetan oinarrituta. Haren musika reggae, ska, erritmo latinoak, salsa eta merengearen arteko fusioa da. Taldearen izena izeneko merenge dominikarretik dator.\nI\u00f1igok (baxua) hasierako formazioan Jabier anaiarekin (akordeoia) eta Sergio Ordo\u00f1ezekin (perkusioa) bat egin zuen, eta horrela euskal musika-taldeen artean sekulan ikusi gabeko hirukotea agertu zen jendartera. Hasieran dibertsiorako jotzen zuten, I\u00f1igok oraindik Negu Gorriak taldean gitarra jotzen baitzuen. 1996an \"Positive Bomb\" diskoa atera zuten, Katarain Estudioetan grabatuta. 1996ko urrian, Negu Gorriak taldea banandu eta I\u00f1igo buru-belarri jarri zen Joxe Ripiau taldearekin. 1998an Asier Ituarte tronboi-jotzailea taldean sartu zen.\n1997an, taldearen bigarren lana atera zuten \"Karpe Diem\", hura ere Katarain Estudioetan grabatutakoa, Kaki Arkarazo teknikari lanetan zebilela. Urte berean, \"Margarita\" abestiaren asturierazko bertsioa egin zuten \"L'asturianu mu\u00e9vese\" bildumarako.\n1998an, \"Paradisu Zinema\" diskoa atera zuten eta 2000n \"Bizitza Triste eta Ederra\".\nTaldearekin batera, \"Txaranga Farrantxi\" asmoa zegoen: hor, I\u00f1igok baxua utzi eta perkusioa jotzen zuen, eta Joxe Ripiau taldea kalejira bihurtzen zen.\nHistoria.\nJoxe Ripiau 1996an eratu zen, I\u00f1igo Muguruzak Puerto Ricora bidaia bat egin ondoren. Bertako taldeek eraginda, karibear musika taldea sortzea erabaki zuen. Horretarako bere anaia Jabier eta Sergio Ordo\u00f1ezekin batu zen. Hasiera batean, taldea ondo pasatzeko besterik ez zen, I\u00f1igo Negu Gorriakeko kide baitzen.\nLehengo diska \"Positive Bomb\" izan zen, Katarain estudioetan grabatua. Taldeak raggamuffin, cumbia, ska eta reggae estiloak fusionatzen zituen, eta kanten artean Eric Donaldsonen \u00abCherry Oh Baby\u00bb eta The Maytalsen \u00abPressure drop\u00bb ska klasikoen bertsioak zituzten. Zenbaitetan, taldearen lanetan punk eraginak ere suma daitezke, erritmo karibearrekin nahasita. Diskoan, besteak beste, Fermin Muguruzak eta Andoni Basterretxeak (Delirium Tremenseko ahotsa) hartzen dute parte. Disko honekin Negu Gorriaken banantzearen zurrumurruak zabaldu ziren, nahiz eta talde honek oraindik bizirik jarraitu. Hala ere, 1996 bukaeran Fermin Muguruzak Negu Gorriaken desegitea ezagutarazi zuen. Ondorioz, I\u00f1igo Joxe Ripiauen proiektuan zentratu zen.\n1997an taldearen bigarren lana azaldu zen, Katarain estudioen bitartez, Kaki Arkarazo ekoizle lanetan zela. \"Karpe Diem\", erritmo jamaikarrak alde batera utziz erritmo latinoetan murgildu zen. Urte hartan lehenengo albumean azaltzen den \u00abMargarita\u00bb abestiaren bertsio bat grabatu zuten asturieraz, \u201cL'asturianu mu\u00e9vese\u201d musika bilketarako (non Espainiako beste 19 musika talde agertzen diren).\nLehendabiziko bi urteetan Euskal Herrian eta Katalunian jo zuten batik bat, baina Katalunian arrakasta handiagoa izan zuten. Musika berri honek, instrumentu konbinazio xelebre horrekin batera, harrituta utzi zituen bere jarraitzaileak. Bere zuzeneko saio bereziei esker, onarpen handiagoa eskuratu zuen Joxe Ripiauk.\n1998an \"Paradisu Zinema\" hirugarren disko kaleratu zuten. Planteamendu berezia zuen diska honek. Izan ere, kantu bakoitza film batean inspiratua zegoen. Bertan aurki dezakegu \u00abKaiser Sose\u00bb bezalako abestia, Bryan Singerren \"The Usual Suspects\" filmeko gangsterraren izena berau.\n2000an \"Bizitza Triste eta Ederra\" kaleratu zuten. Kantu malenkoniatsuz osaturiko disko hau taldearen agurra izan zen."}
{"id": "65556", "revid": "105290", "url": "https://eu.wikipedia.org/wiki?curid=65556", "title": "Kiribatiko historia", "text": "Kiribatiko historia luzea da, errepublika hori osatzen duten irletan gizakien presentzia gutxienez 700 urtekoa baita.\nJatorrizko mikronesiar populazioa gaur egungo gehiengo nagusia da. Hizkuntza bera hitz egiten duten herri horiek irletara iritsi ziren K. a. 3000 eta K. o. 1300 bitartean. Zonaldea, halere, ez zegoen isolaturik; Tonga eta Fiji etorritako polinesiarrek eta melanesiarrek uharteak bisitatu zituzten berekin zenbait ezaugarri kultural eramanez, europarrak heldu baino askoz lehenago. Elkarrekin ezkonduz, kultura bateratu zen.\nBritainiarrek eta amerikarrek XVIII. mendearen bukaeran eta XIX. mendearen hasieran topatu zituzten lehen aldiz. Hortik aurrera, bale-arrantzaleak eta merkatariak irleetara iristen hasi ziren. Haiekin batera suzko armak eta gaixotasun berriak ailegatu ziren.\nLehen kolono britainiarrak 1837an heldu ziren. Ellice irlekin batera, 1892an Britainiar Inperioko protektoratu bihurtu ziren Kirabikoak. Biak, koroaren kolonia bihurtu ziren 1916an.\nTarawako atoloia eta beste uharte batzuk Japoniak okupatu zituen Bigarren Mundu Gerran. Tarawan gerrako borrokarik odoltsuenetakoa burutu zen, estatubatuarrak 1943ko azaroan lehorreratuta.\nBurujabetza 1971n lortu zuten Gilbert eta Ellice uharteek. 1975ean bereizita, Erresuma Batuak autogobernua bermatu zien. Ellice irlak Tuvalu errepublika bihurtu zen, eta, Gilbert irlak Kiribati 1979ko uztailaren 12an. Tarawako hitzarmenaren bidez, 1983an berretsita, AEBek uko egin zioten irla horien gaineko edozein eskubideari.\nGainpopulazioa arazo bilakatu da. Irla nagusietako 4.700 biztanle biztanleria gutxiagoko irletan finkatu ziren 1988an. 1999an, Kiribatik Nazio Batuen Erakundean eserlekua eskuratu zuen."}
{"id": "65557", "revid": "105290", "url": "https://eu.wikipedia.org/wiki?curid=65557", "title": "Arranca el coche!", "text": "Arranca el coche! Los Cretinos musika taldearen maketa da, 2006. urtean taldeak berak argitaratutakoa. Grabaketa 2005eko abenduan egin zen \"Estudio 77\" estudioan Jorge Reboredoren eskutik."}
{"id": "65558", "revid": "678318", "url": "https://eu.wikipedia.org/wiki?curid=65558", "title": "Romulo Agustulo", "text": ""}
{"id": "65560", "revid": "336", "url": "https://eu.wikipedia.org/wiki?curid=65560", "title": "Hego-ekialdeko Asia", "text": "Hego-ekialdeko Asia Asiako eskualde geografiko eta politikoa da. Eskualdea Txinatik hegoalderantz, Indiatik ekialderantz eta Australiatik iparralderantz dauden herrialdeek osatzen dute.\nBanaketa.\nPolitikoa.\nHona hemen Hego-ekialdeko Asian dauden herrialdeak:\nGuztiek Asiako Hego-ekialdeko Elkartea (ASEAN) osatzen dute, Ekialdeko Timorrekin batera. Eskualdea Hegoaldeko Asiarekin batera lehen \"Indiak\" izenez ezaguna zen.\nNahiz eta politikoki Australiako lurraldeak izan, Christmas uhartea eta Cocos (Keeling) uharteak kulturalki eskualdearen zati bat dira. Papua, hala ere, politikoki Indonesiaren zatia izanda eta berez eskualdekoa, geografikoki Ozeanian dago.\nGeografikoa.\nHego-ekialdeko Asia eskualde bitan zatituta dago, Hego-ekialdeko Asia kontinentala (edo Indotxina) eta Itsas Hego-ekialdeko Asia (edo Malaysiar uhartedia).\nHego-ekialdeko Asia kontinentala:\nItsas Hego-ekialdeko Asia:\nEkialdeko Indonesia eta Ekialdeko Timor (Wallace lerrotik ekialderantz) geografikoki Ozeanian daude.\nBestalde, Indiako Andaman eta Nicobar uharteek Hego-ekialdeko Asia osatzen dute. Hainan uhartea auzian dago Ekialdeko edo Hego-ekialdeko Asiakoa dela."}
{"id": "65561", "revid": "103793", "url": "https://eu.wikipedia.org/wiki?curid=65561", "title": "Moyuako geltokia", "text": "Moyua Bilboko metroaren 1. eta 2. lineei dagokien lurpeko geltokia da, Bilboko Moyua plazan kokatuta dagoena. 1995eko azaroaren 11n inauguratu zen, eta Bizkaiko Garraio Partzuergoaren 1. tarifa-gunearen barruan dago.\nBilboko metro sareko geltokirik erabiliena izan zen 2011n, 2013an eta 2015ean, azken urte horretan 6.220.196 bidaiari jaso zituela.\nGeltokia.\nNorman Fosterrek diseinatutako \"haitzulo\" motatakoa da. Bolumen handi bakar batean zulatzen den ganga itxurako galeria da, 100 metro inguru luzerakoa, eta hari zintzilikatuta bi \"mezzanina\" izeneko plataforma banatzaile daude. \"Mezzanina\" bakoitza alboko bi nasekin elkarlotzen da eskailera monumentalen eta igogailuen bidez, eta kaleko sarbideen igogailu eta eskailerekin korridore zabalen bidez. Mantenu elementuak, hala nola aireztapena, kableak, ur-hodiak eta abar nasen azpian kokatzen dira.\nGeltoki hauetako arkitekturan hiru material nagusi erabili dira: hormigoia, altzairu herdoilgaitza eta beira. Azalak hormigoi ikusizkoak dira, 240 x 120 zentimetroko modulo plaka aurrefabrikatuak erabilita eta hormigoi bonbeatuzko estalduraren enkofratu galduak direnak. \"Mezzanina\" elementuen egitura altzairu herdoilgaitzezkoa da, haitzulo pisutsuaren irudia arinduz. Sarbide korridoreak hormigoizko kanoi eliptikoak dira, espazio zabalak lortuz. Kalean, Elcano eta Ercilla-Guggenheim sarbideetako kanoiak altzairu eta beirazko elementu bilakatzen dira, \"fosterito\" izenpetutako bidaiaria jasotzeko sarrera gardenak, alegia. Diputaci\u00f3n sarbidean ez\nGeltokia igogailu, txarteldegi, balioztatze makina eta 2017tik desfibrilagailuz ere hornituta dago.\n2015eko martxoaren 27tik doako Wi-Fi zerbitzua eskaintzen da geltokian, WifiNova enpresaren \"[TUWI] Metro\" sarearen bitartez.\nLotuneak.\nGeltokiaren kanpoaldean Bilbobus eta Bizkaibus zerbitzuak hornitzen dituzten hamar autobus geraleku daude. Hurrengo lineak geralekuetatik pasatzen dira:\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;"}
{"id": "65562", "revid": "336", "url": "https://eu.wikipedia.org/wiki?curid=65562", "title": "Hego-mendebaldeko Asia", "text": "Hego-mendebaldeko Asia Asiako eskualde geografiko eta politikoa da.\nIzenak.\nBatzuetan arkeologian eta Nazio Batuek eskualderako Mendebaldeko Asia izena erabiltzen dute.\nOhituraz eskualdea \"Ekialde Ertaina\" eta \"Ekialde Hurbila\" izenez ezaguna izan da, baina hitzak eurozentrikoak direnez ez dira ofizialki erabiltzen.\nArabiar munduaren alde asiarra \"Mashreq\" izenez ezaguna da arabieraz.\nBanaketa.\nZipre nahiz eta geografikoki eskualdean egonpolitikoki hego-ekialdeko Europaren zatitzat hartzen da. Hona hemen eskualdeko estatuak:\nBadaude zenbait estatu transkontinentalak eskualdean:"}
{"id": "65563", "revid": "105290", "url": "https://eu.wikipedia.org/wiki?curid=65563", "title": "Indautxuko geltokia", "text": "Indautxu Bilboko metroaren 1. eta 2. lineei dagokien lurpeko geltokia da, Bilboko izen bereko auzoko Indautxu plazan kokatuta dagoena, Urkixo zumarkalean hain zuzen. 1995eko azaroaren 11n inauguratu zen, eta Bizkaiko Garraio Partzuergoaren 1. tarifa-gunearen barruan dago.\nGeltokiak ordainpeko aparkalekua eta merkatal gunea biltzen ditu, \"Urquijo\" irteeratik zuzenean irits daitekela. Bilboko metro sareko geltokirik erabiliena izan zen 2014an, urte horretan 6.160.453 bidaiari jaso zituela.\n2017ko abuztuaren 18tik doako Wi-Fi zerbitzua eskaintzen da geltokian, WifiNova enpresaren [TUWI] Metro sarearen bitartez.\nLotuneak.\nGeltokiaren kanpoaldean Bilbobus zerbitzua hornitzen duten lau autobus geraleku daude. Hurrengo lineak geralekuetatik pasatzen dira:\n&lt;br&gt;\n&lt;br&gt;\n&lt;br&gt;"}
{"id": "65564", "revid": "94547", "url": "https://eu.wikipedia.org/wiki?curid=65564", "title": "Zisma Nagusia", "text": "Zisma Nagusia Erdi Aroko kristautasuna mendebaldeko (Eliza Katoliko Erromatarra) eta ekialdeko (Eliza Ortodoxoak) adarretan erdibitu zuen prozesua da. Maiz aipatzen den data 1054koa baden ere, zisma prozesu luze baten ondorioa da.\nIkuspuntuaren arabera, Ekialaldeko Zisma (katolikoena, eta, beraz, euskal kulturan) edo Mendebaldeko Zisma (ortodoxoena) izenak ere hartu ditu.\nHistoria.\nErdibitzearen eragile nagusia Aita Santuaren autoritatearen inguruko tirabirak izan ziren. Leon IX.a Aita Santuak uste zuen Erromako Apezpikuak ekialdeko lau patriarken gaineko autoritatea zuela. Gaur egun ere, ortodoxoek adierazten dute Laugarren Kontzilioan adostutakoaren arabera, Konstantinopolis eta Erromako apezpikuen arteko berdintasuna ezarri zela. Horretaz gain, horrenbeste garrantzia ez zuten beste kausa ere bazeuden, hala nola nizeatar kredoan gehitutako klausula batek (\"filioque klausula\" zeritzonak) eztabaida ere eragin zuen.\nEliza kristaua dotrina, teologia, hizkuntza, politika eta geografia arloetan bereizi zen, eta bien arteko hutsunea ez da desagertu. Are gehiago, ondotik etorri ziren hainbat gertaerak, 1200ean gurutzatuek Konstantinopolis arpilatzeak, areagotu egin zituzten desadostasunak."}
{"id": "65565", "revid": "336", "url": "https://eu.wikipedia.org/wiki?curid=65565", "title": "Ekialde Urruna", "text": "Ekialde Urruna Ekialdeko Asiako eskualdea da. Izena ohikoa bada ere, eurozentrikoa da eta horregatik jadanik ez da ofizialki erabiltzen.\n\"Ekialdeko Asia\" izena zuzenagoa litzateke, baina beste geografia eremu bat izendatzeko erabili ohi da. Nolanahi ere, europar hizkuntza askotan dituzte \"Ekialde Urruna\"ren baliokide diren izenak, adibidez: ingelesez '; frantsesez '; gaztelaniaz '; portugesaz '; alemanieraz '; italieraz \"Estremo oriente\" eta nederlanderaz '.\nOro har, hurrengo estatu hauek hartzen dituela jotzen da:"}
{"id": "65566", "revid": "336", "url": "https://eu.wikipedia.org/wiki?curid=65566", "title": "Angevinar Inperioa", "text": "Angevinar Inperioa XII. eta XIII. mendeetan Plantagenet leinua buru zuten zenbait estaturi historialariek emandako izena da, garai horretan ez baitzegoen horrelako terminorik. Angevinar lurraldeak Pirinioetatik Irlandara zihoazen, mendebaldeko Frantzia eta Ingalaterra osoa bere baitan hartuta.\nIngalaterrako Henry II.aren agintaldian (1154-1189) lurralde hauen hedapena erpinera iritsi bazen ere, Frantziako Filipe Augusto erregeak inperio hori erdibitu zuen, Normandia eta Anjouko lurraldeak bereganatu baitzituen."}
{"id": "65567", "revid": "56334", "url": "https://eu.wikipedia.org/wiki?curid=65567", "title": "Grafito", "text": "Grafitoa karbono puruaren forma kristaldua da. Karbonoaren era alotropiko bat da. Hexagonala da eta kolore beltzaxka eta distira metalikoa du. Eroale ona da, tenperatura handia jasateko gaitasuna du, eta azidoek ez dute desegiten.\nIzadian aurki daiteke (sedimentu harrietan batez ere) baina laborategian ere prestatzen da labe elektriko batean antrazita berotuta.\nErabilera asko ditu industrian, eroale eta labaingarritarako, adibidez (azken honetarako olioekin nahastuz). Margo beltzak, arkatzak eta elektrodoak egiteko, eta beste hainbat gauzatarako ere erabiltzen da."}
{"id": "65570", "revid": "201", "url": "https://eu.wikipedia.org/wiki?curid=65570", "title": "Klovis", "text": ""}
{"id": "65571", "revid": "1150", "url": "https://eu.wikipedia.org/wiki?curid=65571", "title": "Akinoko San Tomas", "text": ""}
{"id": "65572", "revid": "56334", "url": "https://eu.wikipedia.org/wiki?curid=65572", "title": "Fonio", "text": "Fonioa, labore gisa hazten diren \"Digitaria\" generoko bi landareri esaten zaie Mendebaldeko Afrikan lantzen direnak. Artatxikiaren itxurako landareak dira, baina aleak txikiagoak dituzte.\nFonioak zapore atsegina du.\nFonio izena woloferako \"fo\u00f1o\" hitzetik dator eta Europako hizkuntzetara frantsesaren bidez iritsi da.\nEuropako Batzordearen 2018ko abenduko erabaki baten ondoren fonioa Europan komertzializa daiteke elikagai berri gisa.\nFonio-motak.\nFonioak bi mota nagusi ditu: fonio zuria eta fonio beltza.\nFonio zuria, \"Digitaria exilis\", Mendebaldeko Afrikako sabanetan hazten da. Ez du glutenik eta zuntz-iturri oparoa da. Halaber, azkarren hazten den zerealetako bat da, sei eta zortzi asteren buruan heldutasunera iristen baita. Hortaz, elikagai egokia da. Fonio zuria ahiak, kus-kusa, ogia eta garagardoa egiteko usatzen da.\nFonio beltzak, \"Digitaria iburua\", antzeko ezaugarriak ditu eta Nigerian, Togon eta Beninen hazten da nagusiki.\nProdukzioa.\n2019. urtean 920.000 ha fonio landu ziren Mendebaldeko Afrikako 9 estatutan eta guztira 700.000 tona bildu ziren. Ginea da produktorerik handiena eta guztiaren % 80aren bueltan ekoizten du\nLanketa.\nFonioa klima lehorretan hazten da eta ez du ureztatzea behar; izan ere, erregio hezeetan ez da egoki hazten. Hareaz edo harriz osatutako lurzoru probetan ereiten da. Hazkundek 70 eta 130 egun bitartean irauten du barietatearen arabera. Karbonoa finkatzeko landare egokia da.\nUzta biltzeak eskulan asko behar du eta hazten den tokietan familia osoak hartzen du prozesuan parte. Gizonezko eta mutilek igitai bidez mozten dute landarea eta, segidan, emakumezkoen azaotan biltzen dituzte. Larrainean olanak zabaltzen dira eta horren gainean eultzitzen dituz azaoak emakumezkoak gainetik ibilita.\nAlea txikia izanik nekeza eta zaila egiten zuen koskoa kentzea teknika tradizionala baliatuz. Prozesu mekanizatua da XX. mendearen bukaeraz gero."}
{"id": "65573", "revid": "63274", "url": "https://eu.wikipedia.org/wiki?curid=65573", "title": "Basilika", "text": "Basilika hitza latineko \"basilica\" hitzetik dator eta azkeneko hau grezieratik (\u03b2\u03b1\u03c3\u03b9\u03bb\u03b9\u03ba\u03ae , \"basilik\u00e9\") eta \"errege-etxea\" esan nahi du, hau da, eraikin dotore, aberatsa. Grezian eta Erroman auzitegiak egoten ziren basiliketan, eta Erromako hirietan gune publiko ikusgarrienean zegoen, hau da, foroan.\nGeroago, kristauek eraikin horiek beraiek edo, eredu hori jarraituz, eraikitako antzekoak erabili zituzten tenplu bezala eta bertan egiten zituzten haien gurtzak. Ordura arte Domus Ecclesiaeak egiten zuten lana orain basilikek egingo dute. Eraikuntzaren ikuspuntutik ez dago hausturarik, erromatar teknika eta tradizioa erabili baitzituzten. Denborarekin, Erromatar Inperioa kristautu zenean, Basilika denominazioak egitura hori jarraitzen zituzten eraikinak izendatzen zituen edo handiak edota garrantzitsuak ziren elizak.\nErromatar basilika.\nEraikin zibila zen eta erabilera asko zituen, besteak beste, merkataritza. Bilera politikoetarako lekua ere bazen, baina batez ere justizia-administraziorako erabiltzen zen. Kultu inperiala, negoziogunea eta herritarren topagunea ere bazen. Vitruviok zioen basilika zela transakzio komertzialak egiteko lekua, Erromako legearen babesean, baina biltoki gisa ere balio zuela, agente meteorologikoen babesleku gisa.\nBasilika foroko eraikinik monumentalena zen. eta Erroman zein probintzietan horietako ugari eraiki ziren. \nEzaugarriak.\nBasilikak hainbat elementu du:\nAdibideak.\nLau dira Aita Santuaren basilika nagusiak, lauak Erroman kokatuak (bat ofizialki Vatikanoan).\nBadira beste basilika paleokristauak ere:"}
{"id": "65575", "revid": "1545", "url": "https://eu.wikipedia.org/wiki?curid=65575", "title": "Aldo Moro", "text": "Aldo Romeo Luigi Moro (Maglie, Apulia, 1916ko irailaren 23a \u2013 Erroma, 1978ko maiatzaren 9a) italiar politikaria izan zen, Democrazia Cristiana alderdiko kidea. Bi aldiz izan zen Italiako lehen ministroa, 1963tik 1968ra eta 1974tik 1976ra. 1978an Brigada Gorriak talde armatuak bahitu eta hil zuen, 55 egunez gatibu eduki ondoren.\nBizitza.\nZuzenbide ikasketak amaitu ondoren irakaskuntzan eta politikan aritu zen. Alderdi demokristauaren idazkari orokorra izan zen 1959tik 1964ra eta lehendakaria 1976tik 1978ra. Behin baino gehiagotan ministro izan zen, eta lehen ministro ere izan zen 1963tik 68ra eta 1974-1976 bitarteko urteetan. Kargu hauetatik erdi-ezkerreko politika bultzatu zuen. Errepublikako lehendakari hautatu zuten, eta kargua hartu behar zuen egunean, 1978ko martxoaren 16an, Brigada Gorriek bahitu zuten. Aldo Mororen hilotza Erromako kale batean agertu zen urte bereko maiatzaren 9an.\nAldo Mororen bahitze eta hilketa.\n1970eko hamarkadan eskuineko nahiz ezkerreko indakeria politikoak astindu zuen Italia. Fani kaleko sarraskia izan zen berunezko urte horietako gertaerarik hunkigarrienetakoa: 1978ko martxoaren 16an, Brigada Gorriak taldeak Aldo Moro, alderdi demokristauaren burua eta Errepublikako lehendakaria, bahitu zuen, haren bost eskoltak hil eta eta gero. Hainbat presoren askatasuna eskatzen zuten Mororen biziaren ordain. 55 eguneko bahiketa eta gero, ez zen konpontzeko modurik izan eta Brigadek hil egin zuten politikari demokristaua, izan ziren negoziazio guztiek huts egin eta gero.\nHilketa horren ostean, 1978ko maiatzaren 10ean, Francesco Cossiga barne ministroak dimisioa eman zuen. Abuztuaren 10ean, Carabinieri-en buruzagi Carlo Alberto Dalla Chiesak hartu zuen terrorismoari aurre egiteko ekintzak antolatzeko ardura (orduko lehen ministro Giulio Andreottiren erabakiz). Dalla Chiesak teknika berritzaileak erabili zituen terrorismoari aurre egiteko ikerketetan eta emaitza onak lortu zituen. Italiako agintariek gobernuaren ordezkari bidali zuten Siziliara 1982. urtean, mafiaren kontrako borrokan lan egitera, baina ez zioten inolako baliabiderik eman, ezta babes politikorik ere (barne ministro lanetan zebilenean ez bezala). Gobernuak bakar-bakarrik utzi zuen Dalla Chiesa eta 1982ko irailaren 3an Palermoko mafiak bera eta bere emazte gaztea erail zituen.\n1979ko apirilaren 7an, Toni Negri, unibertsitateko irakaslea eta teoriko marxista, langileen autonomia-mugimenduen zale, espetxeratu zuten, akzioaren \u00abegile intelektuala\u00bb izan zelakoan. Partido Radicalak bere hautes-zerrendetan sartu zuen handik urte gutxi batzuetara, eta aske atera zen. Inmunitatea kendu zioten, baina, eta Frantziara ihes egin zuen, Berunezko urteetan parte eduki zuten beste milaka italiarrekin batera, borroka armatuaren aldekoak izan, ala besterik gabe langileen antolaketa autonomoaren aldekoak eta anti-sistema izan.\nFrancesco Cossiga Errepublikako lehendakaria izatera iritsi zen, baina berriz eman zuen dimisioa, ustelkeria kasu eskandaluzkoak gertatu eta gero, zeinetan Andreotti bera eta Bettino Craxi Alderdi Sozialistako burua ere nahastuta ibili baitziren.\nGertakari horien azalpen ofizialetan oraindik guztiz argitu ez diren atal batzuk daude. Hogeita hamar urte geroago, Mororen alargunak salatu zuen \u00abestatu arrazoia\u00bb nagusitu izana, benetan ezkutatzen duena Moro deserosoa zela, baita bere alderdiko kideentzako ere. Izan ere, Morok aldezten omen zuen Italiako Alderdi Komunista (PCI) demokristauekin batera gobernuan sartzea (\"konpromiso historikoa\" deitu zena). CIAk hartu zuela parte zabaldu da, PCI gobernura irits zedin saihesteko; eta gero eta zabalduago dago Brigada Gorriak manipulatu egin zituztela batetik eta bestetik, estatu gizona bizirik atera ez zedin."}
{"id": "65576", "revid": "3829", "url": "https://eu.wikipedia.org/wiki?curid=65576", "title": "Roberto Iniesta", "text": "Roberto Iniesta Ojea, \u00abRobe\u00bb (Plasencia, Extremadura, Espainia, 1962ko maiatzaren 16a) Extremoduro rock musika taldearen musikagilea eta gitarrajolea da.\nIkasketak utzita, hogei urterekin hasi zen kantak konposatzen eta \"Dosis Letal\" izeneko taldea osatu zuen. Kaito eta William lagunekin batera, 1985ean Extremoduro osatu zuen. Talde horrekin 11 disko kaleratu ditu, tartean zuzeneko bat eta bi bilduma. Horretaz gain, Platero y T\u00fa, Fito &amp; Fitipaldis, Extrechinato y T\u00fa, La Gripe, Marea edo Gatibu taldeekin agertu da.\nI\u00f1aki Ant\u00f3nekin batera, 2006an, Muxik diskoetxea eratu zuen.\nGaur egun Lezaman bizi da, Bizkaian."}
{"id": "65577", "revid": "201", "url": "https://eu.wikipedia.org/wiki?curid=65577", "title": "Domeinu (biologia)", "text": "Taxonomia biologikoan, domeinua organismoen sailkapenaren maila taxonomikorik altuena da. Supererreinua eta inperioa terminoak aurrekoaren sinonimoak dira. Bere dibisioak Archaea, Eubacteria eta Eukaryota dira.\nBizitza sailkatzeko modu asko egon dira historian zehar. Egun ere hainbat modu daude, besteak beste:\nMultzokatze hauek sekuentzia genetikoen analisian eta kladistikan oinarritzen dira."}
{"id": "65579", "revid": "512", "url": "https://eu.wikipedia.org/wiki?curid=65579", "title": "B2 bitamina", "text": "B2 bitamina edo erriboflabina kolore horidun bitamina hidrosolugarria da. Bere egituran isoaloxazina eraztun konplexu bati erribitol talde bat lotzen zaio, erribosatik eratorritako alkohol bat.\nGehienetan, erriboflabina FAD eta FMN koentzimen osaketan parte hartzen du. Honela, arnasketa zelularrarekin zerikusia duten prozesu entzimatikoetan hartzen du parte, hala nola Krebs zikloan, arnas katean eta lipidoen beta oxidazioan.\nB2 bitamina beharrezkoa da azalak bere osotasuna mantendu dezan, mukosen mantenurako, eta baita begiko kornea oxigenatzeko ere. Dietan zenbat eta kaloria gehiago jaso, orduan eta B2 bitamina gehiago beharko du organismoak.\nIturburu nagusiak haragiak, esnea eta esnekiak, zerealak, legamiak eta barazki berdeak dira. Beharrizanak asetzeko, egunero 1,1-1,4 mgr. bitarteko kopurua hartu behar da; haurdunaldian eta edoskitzean gehiago. Esan beharra dago, behar baino erriboflabina gehiago hartuz gero, soberakina iraitz aparatuaren bidez kanporatzen dela, organismoak ezpaitu metatzen.\nBitamina honen gabeziak begietako, ahoko eta azaleko arazoak sortzen ditu, zikatrizazio prozesuak mantsotu eta anemia sortu. Gabeziaren arrazoiak hainbat izan daitezke, hala nola, elikadura ez orekatua, alkoholismo kronikoa, diabetesa, hipertiroidismoa, ariketa fisiko gehiegi egitea, sukarraldi luzea, estresa, gehiegizko beroa, zenbait droga kontsumitzea edo edoskitze artifiziala.\nEuropar Batasunak onartutako elikagaien gehigarrien artean dago eta E-101 kodea du. Gehigarri moduan erabiltzen da zerealetan, pastetan, saltsetan, fruta-zukuetan, e.a."}
{"id": "65580", "revid": "536", "url": "https://eu.wikipedia.org/wiki?curid=65580", "title": "Dibisio (biologia)", "text": "Taxonomia biologikoan, dibisioa organismoen sailkapenaren maila taxonomiko bat da. Maila hau erreinuaren eta klasearen artean dago, eta landareen eta onddoen erreinuetan erabiltzen da. Animalien eta protisten erreinuan dibisioaren parekoa den filuma erabiltzen da.\nLandareen taldearen dibisio nagusiak, eboluzionatu omen zuten ordenan, hauek dira:\nEgun landareen %80 angiospermoak dira.\nZoologian, zenbaitetan, \"dibisio\" terminoa infraklasearen eta kohortearen artean dagoen aukerazko maila bati izena emateko erabiltzen da."}
{"id": "65581", "revid": "58701", "url": "https://eu.wikipedia.org/wiki?curid=65581", "title": "Jan Hus", "text": "Jan Hus (Husinec, Bohemia, \u2013 Konstanz, 1415eko uztailaren 6a) txekiar erlijio pentsalaria, filosofoa, erreformatzailea eta Pragako unibertsitateko irakaslea izan zen. Eliza Katolikoak haren iraskaspenak heretikotzat jo ondoren, 1411n eskumikatu, Konstantzako kontzilioak zigortu eta 1415ean erre zuten.\nHaren jarraitzaileak hustarrak ziren. Bohemiako erresuman eliza erreformatua osatu zen, baina Hustar gerretan suntsitu zuten mugimendu hori.\nHusen irakaspenek eragin handia izan zuten mende bat geroago etorri zen erreforma-mugimenduan, baita Martin Lutherrengan berarengan ere. Gaur egun, uztailaren 6a, Husen exekuzioaren urteurrena, Txekian festa eguna da, herrialdeko heroitzat jotzen baita. Horretaz gain, Husen lan eskergak txekieraren literaturan leku nabarmena utzi dio."}
{"id": "65582", "revid": "1150", "url": "https://eu.wikipedia.org/wiki?curid=65582", "title": "Jean Hus", "text": ""}
{"id": "65583", "revid": "201", "url": "https://eu.wikipedia.org/wiki?curid=65583", "title": "Klase (biologia)", "text": "Taxonomia biologikoan, klasea organismoen sailkapenaren maila taxonomiko bat da. Maila hau filumaren eta ordenaren artean dago.\nEsaterako, Mammalia klasea (ugaztunak) Chordate filumaren barruan dago. Era berean, klase honen barruan Carnivora ordena (haragijaleak) dago.\nKontzeptuaren historia.\nKlase izeneko maila taxonomikoa Joseph Pitton de Tournefort frantziar botanikariak erabili zuen lehen aldiz, 1694an argitaratu zuen landare sailkapenean (\"El\u00e9ments de botanique\"). Carolus Linnaeusek bere erabilera orokortu zuen 1735ean argitaratu zen \"Systema Naturae\" liburuan, natura sailkatzeko sortu zituen hiru erreinuetan (alegia, mineraletan, landareetan eta animalietan) erabili baitzuen. Ordutik, klasea hierarkia taxonomikoaren mailarik altuena kontsideratu zen XIX. mendean filuma eta dibisioa bezalako maila goragoak sortu ziren arte."}
{"id": "65584", "revid": "336", "url": "https://eu.wikipedia.org/wiki?curid=65584", "title": "B5 bitamina", "text": "B5 bitamina edo azido pantotenikoa (C9H17NO5) formula duen bitamina hidrosolugarria da, prozesu metabolikoetan garrantzia handia duena.\nA koentzimaren sorreran parte hartzen du bitamina honek. A koentzima funtsezko molekula da hainbat prozesu metabolikoetan, besteak beste Krebs zikloan eta gantz azido, kolesterol eta azetilkolinaren biosintesi-prozesuetan. Ulertzekoa denez, azido pantoteniko gabeziak hamaika ondorio kaltegarri ekartzen ditu, bide metaboliko asko hanka-motz geratzen direlako.\nJanari-iturriak.\nB5 bitamina janari ugaritan dago. Besteak beste, arrautzetan, okelan, zerealetan, esnean, e.a. Elikagai askotan dagoenez, gizakiak ez du normalean bitamina honen gabeziarik.\nBeharrizanak eta gabezia.\nGomendatutako eguneroko dosia adinaren arabekoa da: 2 mgr-tik umeengan 6 mgr-ra helduengan.\nBitamina honen gabezia arraroa da, muturreko barauetan besterik ez baita agertzen. B taldeko beste bitaminen ezaren antzeko sintomak eragiten ditu: astenia, azaleko gaitzak (dermatitis...), nerbio-sistemaren kalteak (insomnioa, karranpak...), digestio-aparatuarenak (sabeleko mina, okadak...), oinetako sentikortasuna eta immunitate-sistemaren ahultzea (bitamina hori antigorputzak sortzeko ezinbestekoa baita).\nErabilera terapeutikoa.\nXanpu batzuek azido pantotenikoa dute, eta baita aknearen aurkako zenbait pomadak ere. Bigarren kasu honetan, hala ere, ez daude guztiz frogatuak B5 bitaminaren onurak aknearen tratamenduan"}
{"id": "65585", "revid": "201", "url": "https://eu.wikipedia.org/wiki?curid=65585", "title": "Ordena (biologia)", "text": "Taxonomia biologikoan, ordena organismoen sailkapenaren maila taxonomiko bat da. Maila hau klasearen eta familiaren artean dago. Badaude tarteko azpimailak ere, hala nola klasearen eta ordenaren artean dagoen goiordena, edo ordenaren azpitik dagoen azpiordena.\nKontzeptuaren historia.\nOrdena izeneko maila taxonomikoa Augustus Quirinus Rivinus alemaniar botanikariak erabili zuen lehen aldiz, 1690eko hamarkadan argitaratu zuen landare sailkapenean. Carolus Linnaeusek bere erabilera orokortu zuen 1735ean argitaratu zen \"Systema Naturae\" liburuan, natura sailkatzeko sortu zituen hiru erreinuetan (alegia, mineraletan, landareetan eta animalietan) erabili baitzuen.\nFrantziako botanika argitalpenetan, XIX. mendearen amaiera arte, \"famille\" hitza latinezko \"ordo\" hitzaren baliokide gisa erabili zen. Baliokidetasun hau egun erabiltzen den \"Nomenklatura botanikoaren nazioarteko kodearen\" aurrekari zuzena den \"Lois de la nomenclature botanique\" (1868) argitalpenean zehaztu zen.\nNomenklatura botanikoa finkatzeko 1906an egindako lehen nazioarteko arauetan, \"familia\" hitza frantziarren \"famille\" hitzak adierazten zuen maila bera izendatzeko erabili zen, eta \"ordena\" hitza maila altuago bat izendatzeko gorde zen.\nZoologian Linneoren ordenak modu koherenteagoan erabili ziren. Orduko zenbait izen oraindik ere erabiltzen dira (esaterako, Lepidoptera sitsak eta tximeletak sailkatzeko edo Diptera euliak eta eltxoak sailkatzeko)."}
{"id": "65586", "revid": "9343941", "url": "https://eu.wikipedia.org/wiki?curid=65586", "title": "Foruzaingoa", "text": "Foruzaingoa Euskal Herriko Nafarroa Garaia herrialdeko polizia indar propioa da. 1928ko urriaren 28an sortu zuen Nafarroako Foru Aldundiak, Jokin Borxa ahaldun nagusi zela, \"Nafarroako Errepideen Polizia\" izenarekin. Euskal Herriko bi segurtasun-kidegoetako bat da (bestea Ertzaintza da), nahiz eta Espainiar Estatuko Guardia Zibila eta Polizia Nazionala ere aritzen diren Nafarroan segurtasun lanetan.\nGaur egun, 1 090 foruzain daude orotara. Nafar poliziak Beloso auzo iruindarrean du egoitza nagusia, eta 7 polizia-etxe ditu Nafarroa Garaiko hiri handietan banatuta, baita jendeari arreta emateko bulego bat ere, Nafarroako jauregian, Gazteluko enparantzan.\nGaur egun, Foruzaingoa Nafarroako Foru Komunitateko \u00ab polizia integrala \u00bb da. Ordena publikoaren, herritarren segurtasunaren, trafikoaren eta herrialdeko joko eta ikuskizunen arloko eskumen gehienen titularra da, horietako batzuk, Guardia Zibilarekin partekatuta. Terrorismoaren aurkako borroka, ikerketa eta polizia judiziala ere egiten ditu. Gorpua Nafarroako Gobernuko Barne Departamentuaren esku dago, eta Amparo Lopez da arduraduna. Foruzainburua Juan Carlos Zapico da.\nHistoria.\nAurrekariak.\nForuzaingoa, berez, erakunde moderno samarra da, eta aurrekari gutxi ditu iraganean. Hala ere, Erdi Arotik ezagutzen dira Nafarroa Garaian polizia-funtzioak betetzen zituzten erakundeak: merinoak, alkaideak, probestuak, almiranteak, dantzak, epaimahaiak, ermandadeak, etab.\n1928ko urriaren 28an, Nafarroako Foru Aldundiak \"Nafarroako Errepide Polizia\" sortu zuen, errepideetako polizia gisa jarduteko, zirkulazioa zaintzeko eta probintzietako zergak ikuskatzeko. Hasiera batean, Nafarroa Garaiko errepideetako ibilgailuen trafikoa kontrolatzen zuen (trafikoa zaintzea eta antolatzea Nafarroako Foru Aldundiaren eskumena zen 1841ean sortu zenetik, Nafarroako Erresumako aldundi-ohiak izan zituen eskumenen segidagatik; eskumen horiek 1841eko foru-murrizketa horren ondorioz gorde dira).\n1941eko urtarrilaren 24an, Foru Aldundiak \"Errepide Poliziaren eta Ariel Zergarien Polizia Kidegoa\" egituraren araudia onartu zuen, nahiz eta bi kidegoak batean batzea ez zen inoiz erabat gauzatuko, modu autonomoan funtzionatzen jarraitzeko joera izan zuten bi ataletan banatuta geratu baitziren.\n1951ko abenduaren 11ko erabakiaren bidez, Foru Aldundiak Errepideen Poliziak eta Ariel Zergariak erabat bereiztea xedatu zuen, eta aitortu zuen praktikan agerian geratu zela bi sekzioak, errepideak eta diru-bilketa, independenteak zirela, izatez heterogeneoak eta beharrezko batasunik gabeak, eta, beraz, Errepideen Kidegoa Bideen Zuzendaritzaren mende geratuko zela.\n1954an, kideetako batzuen adina zela eta, multzoan bi talde sortu ziren: errepide-poliziarena berarena eta \"kidego laguntzailea\" deiturikoa, Iru\u00f1eko autobus geltokia zainduko zuena eta salaketak izapidetuko zituena. 1958an, eta lurraldeko errepideetako trafikoaren gorakadaren ondorioz, egituraketa berri bat egin zen, Foruzaingoa kide eta bitarteko kopuru handiagoaz hornituko zuena.\nEspainiako Estatuak trafikoaren arloko eskumenak arautzeko proiektua onartu ondoren, 1960an Nafarroa Garaiara bidali zituzten Guardia Zibilaren Trafiko Elkarteko kideak, eginkizun hori betetzeko. Beraz, errepide-poliziak garraioen arloan esku hartzeko baimena baino ez zuen izango, eta trafikoaren arloko gainerako jarduerak Guardia Zibilaren mende egongo ziren, nafar polizien eta Nafarroako Foru Aldundiaren protesten aurrean.\nForuzaingoko sortzea.\n1964an, Nafarroako Foru Aldundiak \"Nafarroako Errepide Polizia\" berrantolatu zuen, bere izena \"Nafarroako Foruzaingoa\" izatera aldatuz eta zuzenean Aldundiko lehendakariordearen menpe jarriz. Aldi berean, bere eginkizunak nabarmen gehitu ziren, trafikoa arautzeko eskumena eman zitzaion Guardia Zibilarekin lankidetzan arautzeko eskumena esleitu zitzaion, baita Aldundiaren jurisdikzio-xedapen guztiak betetzen direla ziurtatzeko gaitasuna ere. 1966an, multzoko langileak hogei pertsonatik gora izan ziren lehen aldiz. Berrikuntza horrekin, Foruzaingoa zaintza-, babes- eta exekuzio-funtzio orokorrak zituen polizia-kidego bihurtu zen, izaera zibileko polizia-kidego armatua 1941eko Erregelamenduak eta Foru Aldundiko funtzionarioen xedapen orokorrek arautua.\nData horretatik aurrera, funtzioak dibertsifikatu egin ziren, eta, horrela, Nafarroako Foru Aldundiaren mendeko eraikinak babesteaz, anbulantziak koordinatzeaz, Nafarroako Aurrezki Kutxako banketxeak zaintzeaz, pertsona ospetsuak babesteaz eta garraio berezietarako baimenak emateaz arduratu zen, besteak beste.\n1978ko erregimena ezarri ondoren, Nafarroako Foru Hobekuntza 1981ean Prozesu Autonomikoaren Harmonizazioko Lege Organikoa indarrean sartu zenean aldarrikatu zen. Horrek esan nahi zuen, praktikan, Foruzaingoa ezin zela modu integralean eratu Ertzaintza edo Mossos d'Esquadra kasuen bezala, horien estatutuak PAHLO legea baino lehenagokoak baitira.\n1985era arte ez da Foruzaingoaren inguruko berregituraketa organiko berririk izango, eta berriro plantilla handitu egingo da: egiten zituen funtzioetako batzuk kendu egingo dira (anbulantziak eta autobus-geltokiko zaintza), eta beste batzuk bere gain hartuko dira, hala nola jokoaren eta ikuskizun publikoen kontrola.\nGeroago, Segurtasun Indar eta Kidegoetako Lege Organikoa buruzkoa (Foru Hobekuntzara igortzen dena), onartu zenean, ez zen berrikuntzarik sartu Foruzaingoaren araubidean; erkidegoko poliziei esleitzen zaizkien funtzioak baino ez dira definituko, eta horien barruan, Foruzaingoak aurreko eginkizunak handitu ahal izango ditu. Gainera, 1987an Nafarroako Polizia Kidegoetako Foru Legea onartu zenean, are gehiago dibertsifikatu zituen bere eginkizunak.\nGarapena.\n2000ko hamarkadan, Foruzaingoaren estaldura nabarmen handitu zen, polizia etxe berriak eraiki baitziren. 2001. urtean, Nafarroako jauregian zeuden polizia-instalazio bakarrak, baina langile kopurua handitu egin zenez eta Nafarroa Garaiko eremu askotatik urrun zegoenez, sukurtsal gehiago ireki behar izan zituzten. Ondorioz, Miguel Sanz lehendakariak 2002ko martxoaren 27an inauguratu zuen Tuterako polizia etxea, Erriberako ospitalearen inguruan. Hasiera batean 84 foruzainak joango ziren. Orduan, trafikoko, herritarren babeseko eta patruila ekologikoko zerbitzuak inguruko 37 udalerritako 112 372 biztanleri emango zizkiela uste zen.\nProzesu hori 2005ean errepikatu zen Tafallako eta Zangozako polizia etxeekin, eta horrela, jardun-eremua birbanatu zen. Hurrengo urtean, Lizarra, Altsasu eta Elizondori egokitu zitzaien txanda. Urte horretan bertan, 2006an, Iru\u00f1eko polizia etxea Beloso auzoko gune berri batera eraman zuten. Iru\u00f1eko polizia etxea izateaz gain, Foruzaingoaren egoitza nagusia da. Aurreko bulegoak, Nafarroako jauregian, herritarren arretarako bulego bihurtu ziren.\n1964an Guardia Zibilak Foruzaingoari trafikoaren eskumena kendu zionean, foruzainek eta Nafarroako Gobernuak protesta egin zuten hura kentzearen aurka. 1980ko hamarkadatik aurrera, lehiaren \"kudeaketa partekatua\" egin zen, eta, horren ondorioz, bi kidegoek batera hartu zuten beren gain. Hala ere, Foruzaingoa zen, agente gutxiago izan arren, eskumen horrek aurreikusitako ekintza gehien egiten zituena. 2000ko hamarkadan, Nafarroako Parlamentuko alderdi guztiak trafiko-funtzioak Nafarroako Gobernuari osorik transferitzearen alde zeuden, Foruzaingoak bakarrik bere gain har zezan. 2002an, Nafar Herriaren Batasungo Miguel Sanz buru zuen gobernuak bere eskaera egin zuen parlamentuan, eta Espainiar Estatuari transferentzia eskatu zion. Horretarako, trafiko-funtzioa betetzen zuten eta funtzio hori betetzen jarraitu nahi zuten guardia zibil guztientzat pasabide bat ezartzea proposatu zen, Foruzaingoan sar zitezen. Gainerakoa beste probintzia batzuetara edo Nafarroako beste eremu batzuetara birkokatuko litzateke.\nEspainiako gobernuak ezezkoa eman arren, eta 1980ko hamarkadan transferentzia Euskal Autonomia Erkidegora eta Kataluniako Autonomia Erkidegora gauzatu bazen ere, UPNren ondorengo exekutiboek horretan jarraitu zuten, \"ukaezintzat\" joz. 2015ean, Uxue Barkos (Geroa Bai) Nafarroako Gobernuko lehendakari hautatu zutenean, presioa egiten jarraitu zuen. Barkosek 2018ko urriaren 31n iragarri zuen Nafarroako eta Espainiako gobernuak akuedo batera iritsi zirela Trafikoaren eta Bide Segurtasunaren eskumena Nafarroara transferitzeko. Orduan, Espainiako Estatuak konpromisoa hartu zuen transferentzien batzorde mistorako ordezkariak 2018ko abendua baino lehen izendatzeko eta negoziazioa 2019an hasi ahal izateko, baina 2019ko urtarrilean hauteskundeak aurreratzeak itxaropen guztia zapuztu zion Nafarroako buruzagiari, izan ere, orduko Espainiako Gobernuaren Ordezkariaren hitzetan, \"ez dago denbora materialik\" jarduneko lau hilabetetan egiteko. Hala ere, eta Nafarroako alderdi gehienak haserre egon arren, oraingoan ez zen adostasunik izan berriro ere eskumena eskualdatzea eskatzeko: UPN gainerako alderdietatik aldendu zen, beti defendatu zuten transferentziaren aurka agertuz.\n2019ko hauteskundeen ondoren, Nafarroako Gobernuko agintea Maria Chivite sozialistarentzat izan zen, nahiz eta Barkosen lehengo gobernuko kideak bere gobernuan sartu. Trafikoa eskatzea gai nagusietako bat izaten jarraitu zuen. Hasiera batean, 2020ko apirilerako iragarri zen Transferentzien Batzorde Mistoa egingo zela, transferentzia ahalbidetuko zuena, baina hori 2020ko urrira atzeratu zen lehenik, 2021eko martxora gero, eta 2021eko abendura azkenik.\nProzesu horretan guztian, eta bereziki aldebiko batzordearen bilera-iragarpenen ondoren, Diputatuen Kongresuko alderdi kontserbadoreak, batez ere Alderdi Popularra, Herritarrak-Herritarron eta Vox, eskualdatze horren aurka agertu ziren, eta, azkenean gauzatzen bazen, kontrako ekintzak iragarri zituzten. UPN batu zitzaien, lehen eskualdaketaren defendatzailea, eta azpimarratu zuten \"Guardia Zibila Nafarroatik ateratzea\" izango zela, nahiz eta bi aldeek askotan argitu zuten foru-erkidegoko trafiko-agenteak % 20 direla eta Guardia Zibilak eskumen besterenezinak dizkiela polizia autonomikoei. Nafarroako Gobernuak azaldu zuen prozesua progresiboa izango zela (5 urte) eta trafiko-agenteek hiru aukera izango zituztela: beste erkidego batzuetara birkokatzea eta trafiko-eremuan jarraitzea, Guardia Zibilaren barruko beste eremu Nafarroan batzuetara eramatea eta Foruzaingoan sartzea \"pasabide\" baten bidez. Hala eta guztiz ere, guardia zibilen ordezkarien elkarteek \"deserritzat\" jo zuten eskualdatzea, eta \"trukerako txanpon\" sentitzen zirela adierazi zuten, Espainiako Barne Ministerioko ministroari ustezko \"informazio falta\" aurpegiratuz, nahiz eta foru gobernuak dagoeneko iragarri zuen transferentziaren ondoren jakinaraziko zirela xehetasunak.\nAntolakuntza.\nEstalak.\nNafarroako Gobernuari dagokio, lehendakariaren bidez, Foruzaingoaren aginte gorena. Kontseilari eskudunak (gaur egun Barne kontseilaria) Nafarroako Foruzaingoaren gorengo zuzendaritza beteko du.\nForuzaingoaren barruan hierarkia bat dago, uniformeetan duten maila- eta intsignia-ordenaren arabera (ezkerreko besoan jarrita, normalean), honako hau izango dena:\nMultzoko atal guztiak, beren izaera edozein dela ere, \"foruzain\" deituko dira.\nPolizia etxeak.\nPolizia etxeek lurralde organo izaera dute, eta jardun-eremu bateko Taldeek osatzen dute. Gaur egun, Foruzaingoak zazpi polizia etxe ditu herrialdean:\nIru\u00f1eko polizia etxea, gainera, Foruzaingoaren egoitza nagusia da. Nafarroako jauregian, Iru\u00f1ean, herritarren arretarako bulego bat dago.\nOrganigrama.\nForuzaingoa hierarkizatutako lau bloke operatibo handitan egituratzen da:\nAlorrak eta dibisioak organo zentralak dira eta Iru\u00f1ean kokatuko dira. Ondorio praktikoetarako, Foruzaingoak honako alorrak eta dibisioak ditu:\nEskumenak.\nForuzaingoak Nafarroako Gobernuak bereganatutako eskumen guztiak ditu. Horiek Nafarroako Foru Hobekuntzak zehazten ditu, nahiz eta horietako batzuk Espainiako Estatuko gobernuak oraindik ere badituen. Foruzaingoak honako eskumen hauek ditu gaur egun:\nKoordinazioa beste polizia batzuekin.\nBere eskumenen barruan, beste polizia-kidego batzuekin partekatutako eskumen batzuk daude (trafikoa edo herritarren segurtasuna, esaterako). Nafarroan oro har poliziari egiten zaion kritika handienetako bat gorputzen arteko koordinazio eskasa da, bereziki Foruzaingoa-Guardia Zibila, horiek baitira eskumen gehien partekatzen dituztenak. Nafarroako Polizien Legearen arabera, \"Nafarroako Foruzaingoak izango du informazioa zentralizatu eta bideratzeko ardura, Espainiar Estatuko Segurtasun Indar eta Kidegoei dagozkien eskumenei kalterik egin gabe\". Foruzaingoak du informazioa zentralizatzeko ardura, eta, horren ondorioz, trafiko-istripu batengatik norbaitek 112 zenbakira deitzen badu, Nafarroako Gobernuak, larrialdi-deiak kudeatzen dituenak, Foruzaingoari bideratuko dio beti intzidentzia. Foruzaingoa gertakarien lekura bertaratzen denean, baliteke Guardia Zibileko agenteen laguntza behar izatea. Foruzaingoa beti da trafikoarekin lotutako gaietan lekualdatzen lehena, nahiz eta Guardia Zibilaren polizia-etxe bat egon gertakariaren lekutik gertuago.\nKasedako krimen bikoitzaren ondoren, 2018an, gai horrek polemika berezia sortu zuen; izan ere, herrian Guardia Zibilaren polizia-etxe bat egon arren, Zangozako polizia etxeko foruzainak (13 km) iritsi ziren Guardia Zibila (0,1 km) baino lehenago. Agente eta kuartel kopuruari dagokionez, Guardia Zibilak Foruzaingoa baino mila agente gehiago ditu 2019an. 53 polizia-etxeko sarea dute, eta horietatik 34k ordu batzuetan bakarrik irekitzen dute goizean. Badira martxan daudenak sei ordu, beste bost ordu eta bat, Irunberrikoa, lau baino ez. 34 polizia-etxe hauek arratsaldeko ordu bietan ixten dira. Arratsaldeetan martxan dauden 19 polizia-etxeen artean, 17 daude 24 orduz operatibo, eta beste bi, Fiteroko polizia-etxe berria eta San Adriangoa, gauez itxita daude.\nHala ere, informazio hori nahasgarria da. Adibidez, eguneko 24 orduetan operatibo gisa agertzen den pozilia-etxeetako bat Altsasukoa da, non 13 agente eta bi agintari bizi diren: sarjentu bat eta teniente bat. Hala ere, 2016ko urriaren 15ean, azoketan, bi agentek kopak hartu zituzten eta herriko gazteekin liskar batean parte hartu zuten goizaldeko bostetan (Altsasu auzia). Tenienteak orkatila hautsi eta herriko kuartelera deitu zuen. Naiz egunkariak jakinarazi zuen bezala, kuartelean deia hartu eta bertara joateko gaitasunik ez zutela besterik ez zioten esan. Hau da, Altsasuko polizia-etxeko 24 orduko ustezko arreta ez da benetakoa. Foruzaingoak haien bila joan behar izan zuen.\nJarduteko orduan, Guardia Zibilak alerta-telefono espezifiko bat izan arren, larrialdi-dei gehienak 112 telefono-zenbakira egiten dira, hori baita helburu horretarako nazioarteko zenbakia. Telefonoaren beste aldean \"SOS Nafarroa\" dago, Foruzaingoari informazioa emateko. Beharrezkoa den guztietan, Foruzaingoak abisua ematen dio Guardia Zibilari. Baina Foruzaingoak debekatuta dauka polizia-etxekin zuzenean harremanetan jartzea; beraz, Guardia Zibilaren Zerbitzuen Zentro Operatibora (ZZO) deitu behar du. Eta ZZOk 112 zenbakitik egiten diren laguntza-eskaeren ia erdiak errefusatu ditu.\nMaria Jose Beaumont Nafarroako Gobernuko barnealdeko titularrak 2018an emandako datuen arabera, Foruzaingoak Guardia Zibilak baino hamar aldiz polizia-larrialdi gehiago ditu, nahiz eta 1 052 agente izan, 1 820 guardien aurrean. Eta, horretaz gain, beste talderi alerta bat emateko laguntza edo abisua eskatzen duen bakoitzean, gorputzak ez du erantzuten % 47k."}
{"id": "65587", "revid": "1987", "url": "https://eu.wikipedia.org/wiki?curid=65587", "title": "Metro Bilbao S.A.", "text": ""}
{"id": "65588", "revid": "880", "url": "https://eu.wikipedia.org/wiki?curid=65588", "title": "Extreme\u00f1o", "text": ""}
{"id": "65590", "revid": "1982", "url": "https://eu.wikipedia.org/wiki?curid=65590", "title": "Pipin Motza", "text": ""}
{"id": "65591", "revid": "201", "url": "https://eu.wikipedia.org/wiki?curid=65591", "title": "Familia (biologia)", "text": "Taxonomia biologikoan, familia (latinetik: \"familia\", plurala \"familiae\") organismoen sailkapenaren maila taxonomiko bat da. Maila hau ordenaren eta generoaren artean dago.\nAzpifamilia, biologian, sailkapen biologikoaren unitatea da. Azpifamilia familiaren azpian dago.\nKontzeptuaren historia.\nFamilia, maila taxonomiko gisa, asmakizun aski berria da. Terminoa Pierre Magnol botanikari frantziarrak erabili zuen lehen aldiz 1689an, \"Prodromus historiae generalis plantarum, in quo familiae plantarum per tabulas disponuntur\" lanean. Bere sailkapenean onartu zituen hirurogeita hamasei landare-taldeei familia deitu zien. Maila taxonomikoen kontzeptua oraindik jaiotzeke zegoen, eta \"Prodromus\"-aren hitzaurrean Magnolek bere familiak \"genero\" handiagoetan batu behar zirela esan zuen.\nXX. mendearen hasieratik, terminoa modu zehatzagoan erabili da. Kategoria honen erabilera eta izenen amaierak nomeklatura botanikoaren eta nomenklatura zoologikoaren nazioarteko kodeetan zehaztu da:"}
{"id": "65593", "revid": "1519", "url": "https://eu.wikipedia.org/wiki?curid=65593", "title": "Extremadurera", "text": "Extremadurera edo extreme\u00f1oa (\"estreme\u00f1u\", \"artuestreme\u00f1u\") Extremadurako ipar-mendebaldean eta Salamanca hegoaldeko herri batzuetan mintzatzen den hizkuntza modalitatea da. Extremadurako hizkuntzen artean, bertakoa kontsideratu daitezkeen bien artean bat da hau, bestea fala delakoa delarik.\nExtremadurera asturleoneraren hizkuntz eremuan sartu ohi da Kantabriera, mirandera, asturiera eta leonerarekin batera, gaztelaniarekin hainbat ezaugarri partekatuz. Zentzu honetan, kantabriera bezala, asturleonera eta gaztelaniaren arteko trantsiziozko hizkuntzatzat jo ohi da extremadurera.\nEz du inolako ofizialtasunik edo onarpenik, nazioarteko erakunde batzuek hizkuntzatzat jotzen duten arren (SIL zeinua badu, adibidez). Hala ere, badirudi extremadurera ez dela belaunaldi berrietara transmititzen ari eta, beraz, galtzeko arrisku larrian dagoela.\nExtremadurera ez dugu castuoarekin nahastu behar, Extremadurako gaztelaniaren dialektoarekin, alegia.\nAldaerak.\nInoiz arautu edo idatzi gabeko mintzaira da. Horrekin batera, extremadurera hainbat dialekto desberdinetan banaturik dago. Aldaera nagusiak ondoko hauek dira:\nArautzea eta literatura.\nExtremadurerak ez du idaztarau zehazturik. 1995ean Pablo Gonz\u00e1lvez Gonz\u00e1lez idazleak \"Primera Gram\u00e1tica Ehtreme\u00f1a\" kaleratu zuen, extremadurera idatzia arautzeko lehen saiakera. 2006 eta 2007 urteetan, \"Ortograf\u00eda del Extreme\u00f1o\" liburua argitaratu zuen, gaztelaniaz, Ismael Carmona Garcia filologo eta idazle extremadurarrak. Bertan, extremadurerarentzako ortografia bat proposatzen zen, hizkuntza honen barneko aldaera desberdinak batzeko asmoaz. Extremadurera, hala ere, apenas idazten da.\nHalaber, extremadurerak ez du historikoki literaturarik garatu. 2000ko hamarkadan batez ere, hala ere, idazle gazte batzuek extremadureraz idazteari ekin diote. 1999an \"Printze txikia\"ren extremadurerazko itzulpena kaleratu zuen Antonio Garrido Correas idazleak \"El Prencipinu\" izenarekin.\nAlderaketa.\n\"El \u00fartimu ombri\"ren zatia asturieraz\nExtremadureraz.\n\"Un estrumpiu hizu rehilal el hayeu. El mielru vol\u00f3 largu. L'ardilla esapaici\u00f3 nel \u00f1iu. Ubu otru estumpiu, i alogu algotru. El ombri, altonci, mentris caiba colas manus abiertas, los ohus nel enfinitu i el su cuelpu cayendu pol tolos laus albonda sangri, ga\u00f1it\u00f3 una parabra, una parabra nam\u00e1s, que reson\u00f3 i angua\u00f1u acontina resonandu nel bosqui i en toa Ast\u00farias: \u00abLibert\u00e1!\u00bb.\"\nGaztelaniaz.\n\"Un estallido hizo temblar el hayedo. El mirlo vol\u00f3 lejos. La ardilla desapareci\u00f3 en el nido. Hubo otro estallido, y luego otro. El hombre, entonces, mientras ca\u00eda con las manos abiertas, los ojos en el infinito y su cuerpo vertiendo por todas partes mucha sangre, grit\u00f3 una palabra, s\u00f3lo una palabra, que reson\u00f3 y hoy sigue resonando en el bosque y en toda Asturias: \u00ab\u00a1Libertad!\u00bb.\"\nEuskaraz.\n\"Eztanda batek pagadia dardarazi zuen. Zozoak urrunera hegan egin zuen. Katagorriak habiara ihes egin zuen. Beste eztanda bat gertatu zen, eta gero beste bat. Gizonak, orduan, eskuak irekita zituela erortzen zela, eta begiak infinitura begira eta bere gorputzari leku guztietatik odola zeriola, hitz bat oihukatu zuen, burrunbatu zuen hitz bakarra, eta gaur basoan eta Asturias osoan burrunban jarraitzen duen hitza: \u00abAskatasuna!\u00bb.\""}
{"id": "65595", "revid": "336", "url": "https://eu.wikipedia.org/wiki?curid=65595", "title": "William Gibson", "text": "William Ford Gibson (Conway, Hego Carolina, AEB, 1948ko martxoaren 17a - ) estatubatuar-kanadiar idazlea da. Zientzia fikziozko generoko cyberpunkaren aita da. 1984an idatzi zuen \"Neuromante\" eleberriari esker mundu osoan ezagun egin zen. Liburu hori izan zen cyberpunk generoaren aitzindaria. Gibson izan zen sare informatikoen bidez sortutako espazio birtualari ziberespazio deitu zion lehenengoa. Johnn Mnemonic ipuin famatuaren egilea ere bada. Ipuin hau film bilakatu zuten 1995ean.\nBizitza eta obra.\nKanadan egin zituen ikasketak. Lehenengo kontakizunak, zientzia fikziozkoak, 1970eko hamarraldiaren amaieran argitaratu zituen, \"Omni\" aldizkarian, eta bere lehen liburua, \"Neuromante\" (1984), ziberpunk izeneko zientzia fikziozko generoaren aitzindaritzat hartua da. Kritikari askoren ustez 1980ko hamarraldiko zientzia fikziozko eleberririk onena da \"Neuromante\". Egileak obra hartan erabilitako hizkerak ospe handia hartu zuen eta mundu guztira zabaldu zen; handik atera ziren, esaterako, \"ziberespazio\" eta \"errealitate birtual \"esapideak. Obra horretan, ziberpunk generoan ohi denez, gizabanakoaren eskubideak gizartearen gaineko kontrola beren esku duten korporazioek mehatxaturik dituen gizartea islatu zuen Gibsonek.\nZiberpunk generoaren barruan sailkatzen diren obren artean azpimarratzekoak dira, orobat, \"Kromoa erretzen \"(1986) ipuin bilduma, eta \"Zero kondea\" (1986), \"Mona Lisa azeleratua\" (1988) edo \"Argi birtuala\" (1993) eleberriak.\n1990ean \"Diferentziaren makina\" idatzi zuen, Bruce Sterlingekin batera, eleberri poliziakoaren eta intriga historikoaren osagaiak bateraturik, eta 1998an \"Idoru\" argitaratu zuen.\nDena dela, zientzia fikzioaz gainera, beste molde literario batzuk ere landu ditu, ondorengo obra hauetan: \"Dream Jumbo\" (1989), saio artistiko bati egokituriko testua, eta \"Agripa, hilen liburu bat\" (1992), bere aitaren omenez euskarri informatikoan eginiko olerkia, irudiez eta testuez osatua."}
{"id": "65600", "revid": "512", "url": "https://eu.wikipedia.org/wiki?curid=65600", "title": "Entrimo", "text": "Entrimo Galiziako udalerria da, Ourenseko probintziaren hego-mendebaldean eta A Baixa Limiako eskualdean kokatutakoa.\n1.370 biztanle zituen 2004an.\nMugakideak.\nIparraldean eta mendebaldean Melga\u00e7o eta Arcos de Valdevez udalerriak (Minho-Limako azpieskualdea, Portugal), eta hegoaldean eta ekialdean Lobios (Ourense) mugakide ditu.\nParrokiak.\nEntrimo (Santa Mar\u00eda a Real) | Galez (San Fiz) | A Illa (San Lourenzo) | A Pereira (San Facundo) | Vence\u00e1ns (San Tom\u00e9)"}
{"id": "65604", "revid": "336", "url": "https://eu.wikipedia.org/wiki?curid=65604", "title": "Okhotskeko itsasoa", "text": "Okhotskeko itsasoa () Ozeano Bareko mendebaldeko beso bat da. Ekialdean Kamtxatka penintsula, hego-ekialdean Kurilak uharteak, hegoaldean Hokkaido uhartea, mendebaldean Sakhalin eta iparraldean eta mendebaldean Ekialdeko Siberiako kostaldea ditu. Izena Okhotsk hiritik datorkio, Errusiako lehendabiziko kokalekua ekialde urrunean.\nSakhalin uhartearen bi muturretatik Okhotskeko itsasoa Japoniako itsasoarekin du lotura: mendebaldean Sakhalin eta Tartariako itsasartearen bidez; ekialdean La P\u00e9rouseko itsasartearen bidez.\nEskualdeko ibai nagusia Amur da.\nHokkaido ez ezik, beste kostaldeak errusiarrak izanda, Errusia berezko itsasotzat du Okhoskekoa.\nItsasoa esploratzeko lehendabiziko europarrak Ivan Moskvitin eta Vassili Pojarkov ziren 1640ko hamarkadan.\nJaponieraz, gertukoa bada ere ez du izen propiorik eta normalean deritzote, errusierazko izenaren transkripzioa."}
{"id": "65605", "revid": "336", "url": "https://eu.wikipedia.org/wiki?curid=65605", "title": "Bering (itsasoa)", "text": "Bering edo Bering itsasoa (errusieraz: \u0411\u0435\u0440\u0438\u043d\u0433\u043e\u0432\u043e \u043c\u043e\u0440\u0435, \"Beringovo More\") Ozeano Barearen iparraldeko muturreko besoa da, Asia eta Ipar Amerika bereizten dituena. Izena Vitus Bering esploratzaile daniarrarengandik datorkio.\nGeografia.\nOzeano Barearen iparraldeko muturrean dago, Asia ipar-ekialdearen eta Amerika ipar-mendebaldearen artean. Ekialdean Alaska, ipar eta mendebaldean Kamtxatka eta Siberia eta hegoaldean Alaskako penintsula eta Aleutiar uharteak ditu. Bering itsasarteak lotzen du Ozeano Artikoarekin. Bi milioi kilometro koadroko eremua dauka.\nBering itsasoko uharte nagusiak honako hauek dira:\nHistoria.\nAzken glaziazioan, hain zen baxua itsas maila non Asiako tribu batzuk Ipar Amerikara oinez migratu baitziren, gaur egungo Bering itsasartea zeharkatuz."}
{"id": "65606", "revid": "58701", "url": "https://eu.wikipedia.org/wiki?curid=65606", "title": "Tonkingo golkoa", "text": "Tonkingo golkoa (; ) Hegoaldeko Txinako Itsasoaren besoa da. Bere 126.250 km\u00b2 azalera honako mugak ditu, ipar-mendebaldean, mendebaldean eta hego-mendebaldean Vietnam, iparraldean Txina kontinentala eta ekialdean Hainan uhartea. Golkoak ez da sakona (60 metro baino gutxiago). Eskualdeko hiri nagusiak Vietnamgo Hai Phong eta Txinako Beihai dira. Ipar-mendebaldeko aldean uharte txiki ugari ditu, handienak Vietnamgo Bach Long Vi eta Cat Ba eta Txinako Weizhou izanik. Bere ibai nagusia Ibai Gorria da.\nTonkin izena, txineraz \"\u6771\u4eac\" eta vietnameraz \"\u0110\u00f4ng Kinh\" 'Ekialdeko hiriburua' esan nahi du eta Hanoiko, Vietnamgo hiriburua, antzinako toponimoa da. (Kasualitatez txineraz \"Tokio\" era berean idazten da.)\n1964ko abuztuan, AEBetako Presidentea Lyndon B. Johnson esan zuen Ipar Vietnamgo Armadak Tonkingo golkoan destruktore estatu batuarrak bitan eraso zituztela. Benetan, behin eraso zituzten, AEBetako Hego Vietnamgo Armadaren aldeko operazio isilak erantzuten. Baina hori zela eta, AEBak Vietnamgo gerran aho betean sartu ziren, betirako \"Gulf of Tonkin Incident\" edo Tonkingo golkoaren gertaera aitzakia izanda."}
{"id": "65608", "revid": "448", "url": "https://eu.wikipedia.org/wiki?curid=65608", "title": "Pepita Enbil", "text": "Pepita Enbil Etxaniz (Getaria, Gipuzkoa, 1918ko otsailaren 28a \u2013 Mexiko Hiria, Mexiko, 1994ko abuztuaren 28a) zarzuela, opereta eta opera abeslaria izan zen, sopranoa. Hainbat taldetan hartu zuen parte, besteak beste Eusko Abesbatza Orfeoian, Eresoinkan eta Parisko La Salle Pleyelen.\nEnbilen senarra Pl\u00e1cido Domingo Ferrer izan zen, baritono lirikoa. Bion semea da Placido Domingo Enbil, opera abeslaria.\nBizitza.\nEuskal Herrian jaioa eta hazia, Donostian hasi zen kantuan, eta Donostiako Orfeoian hasi zen abesten, proba bat gainditu ondoren, \u00abbizitzeko lan egin behar baitut\u00bb, elkarrizketa batean adierazi zuenez. 1940an Placido Domingo Ferrer baritonoarekin ezkondu zen, eta seme bat izan zuten: gaur egun nazioarteko ospea duen Placido Domingo Enbil tenorea. Mexikoko bere garaian, errezitaldiak ematen zituen, bere semea pianoan lagun zuela. Hain miretsia zen Mexikoko jendartean, \"Mexikoko zarzuelaren erregina\" zela adierazten zuten.\nPepitaren ibilbidearen hasierak lauso samarrak dira, eta bertsio asko daude. Ez ziren oso garrantzitsuak izango: oso denbora gutxian artista ospetsua izan arren eta Bartzelonako Lizeoan debuta egin arren, 1930eko hamarkadan musikaren arloan ez dago Pepita Enbilen aipamenik. Hala ere, gerra zibila amaitzean, soprano arin oso preziatu bihurtu zen, 1940ko hamarkadan. Enbilen aurkitzailea ez zen izan Federico Moreno Torroba maisua, \"Sor Navarra\" (1939) estreinatzeko kontratatu zuena, baizik eta Donostiako Orfeoian animatzera bultzatu zuen euskal herritar maisu ospetsu bat.\n40 urte Espainian.\nBere ahotsari esker, 1940tik 1945era Madrilgo Calderon antzokiko konpainiako kide izatea lortu zuen. Lagun talde horretan sortu zen Ases L\u00edricos, hamarkada askotan arrakasta handia izan zuten zarzuela-artistez osatutako konpainia, eta Zarzuela-artista nazional onenak igaro ziren bertatik.\nLehen denboraldi serioa Pepitarentzat, bere seme Placido jaio ondoren, Salvador Videgain Garc\u00edaren eskutik lortu zuena izan zen, Quiroga maisuaren konpainian ehiztari aditua zena; han zarzuela ugari antzeztu zituen eta La Reina fea (1941) estreinatu zuen. Lehen aipatutako Calder\u00f3n Antzokiaren konpainian (1942), El desfile del amor estreinatu zuen, Antonio Mediorekin batera. Azken honekin Black el payaso eta Don Manolito (1943) estreinatu zituen. Antoniorekin lagunartea osatuz eta Jacinto Guerrero maisuaren babespean, Madrilgo Coliseum Antzokian estreinatu zuen, Loza, Lozana eta En el balc\u00f3n de Palacio (1943). Bere azken estreinaldi handia Tiene raz\u00f3n Don Sebasti\u00e1n izan zen, 1945eko maiatzaren 22an; generoa gainbehera zihoan, eta argi ikusten zen, data horretatik aurrera, gustuak aldatu egin zirela eta egileek jada ez zutela eskatzen zitzaiena ematen. Esan daiteke Pepitak garai hartan estreinatu zituela azken zarzuela handiak.\nAmerikako etapa.\nPenintsulan zehar turne sail bat Ases Liricos taldearekin amaitu ondoren, Salamancako Gran V\u00eda bezalako antzokiren bat estreinatuz (1946), bira batean murgiltzea erabaki zuten Moreno Torroba maisuaren konpainiarekin, artistikoki Espainiatik ia bizitza osorako urrunduko zituena. Bere arrakastak Puerto Ricoko publiko amerikarretan izan ziren, non 1950ean Tapia Antzokian aritu zen, Miguel de Grandyren konpainian, Kuban, Mexikon, Venezuelan eta Kolonbian. Hori erabakigarria izango zen 1948an senar-emazteek Arbeu Antzokian jotzeko konpainia propioa osatu eta Mexikon behin betiko finkatzeko. Hurrengo urteetan eszenatoki hartan aritu ziren denboraldi batez, Luisa Fernanda, La viuda alegre, Marina, La Tabernera del puerto, El orgullo de Jalisco eta beste hainbat lan berrituz. Ondoren, Mexikon zehar ibiliko ziren Vedette Rosita Forn\u00e9s (1951) taldearekin batera, eta urtez urte bikotea Mexikoko agertokietatik berragertuko zen, batzuetan bertan abesten zuten espainiar zarzuela ahots ospetsuekin lotutako enpresari bezala, beste batzuetan abeslari soil bezala.\nEspainiara itzultzea.\nFamilia bere lurraren nostalgia izaten hasi zen eta Espainiara ekitera etortzeko eskaintzak onartzea planteatu zuen. 1966an, Pepita eta bere senarra Jos\u00e9 de Lunaren konpainiarekin agertzera etorri ziren, Kanariar Uharteak eta herrialdearen iparraldea zeharkatuz. Geroago, Madrilgo Zarzuela Antzokian jo zuten, beste garai eta arrakasta batzuk gogoratuz. Jendeak oraindik gogoan zituen. 1974an Bartzelonara itzuli ziren, bere seme Placido Domingo Embilek zuzenduta, eta lizeoan Francisquita andrea antzeztu zuten. Hau izango zen Pepita Embilen karreraren eta bere agurraren azken lana.\nTelebista.\nMexikoko telebistaren II. kanalean, 60 eta 70eko hamarkadetan, bere zarzuela emanaldi batzuk grabatu ziren bere senar Placido Domingo Ferrerrekin batera, oso ezagun egin zutenak."}
{"id": "65609", "revid": "512", "url": "https://eu.wikipedia.org/wiki?curid=65609", "title": "Lobeira", "text": "Lobeira Galiziako barnealdeko eta mugaldeko udalerria da, Ourenseko probintziaren hego-mendebaldean eta A Baixa Limiako eskualdean kokatutakoa, Minho-Limako eskualde portugaldarrarekin mugan.\n2007ko erroldaren arabera, herriak 1.089 biztanle ditu."}
{"id": "65610", "revid": "512", "url": "https://eu.wikipedia.org/wiki?curid=65610", "title": "Bande", "text": "Bande Galiziako udalerria da, Ourenseko probintziaren hego-mendebaldean eta A Baixa Limiako eskualdean kokatutakoa.\n2.326 biztanle zituen 2004an."}
{"id": "65611", "revid": "512", "url": "https://eu.wikipedia.org/wiki?curid=65611", "title": "Mu\u00ed\u00f1os", "text": "Mu\u00ed\u00f1os Galiziako barnealdeko udalerri mugakidea da, Ourenseko probintziaren hego-mendebaldean eta A Baixa Limiako eskualdean kokatutakoa, Tr\u00e1s-os-Montes Garaiarekin (Portugal) mugan.\n1.888 biztanle zituen 2008an."}
{"id": "65612", "revid": "46380", "url": "https://eu.wikipedia.org/wiki?curid=65612", "title": "Montalegre", "text": "Montalegre Portugalgo iparraldean dagoen udalerria da, Vila Realgo barrutian kokatutakoa.\n12.150 biztanle zituen 2004an.\nMugakideak.\nIparraldean Lobios, Mui\u00f1os, Calvos de Randin, Baltar, Cualedro e Oimbrako udalerriak (Ourense), hegoaldean Boticas, Cabeceiras de Basto eta Vieira do Minho, ekialdean Chaves eta mendebaldean Terras de Bouro mugakide ditu.\nFreguesiak.\nUdalerria 36 freguesiatan banatuta dago:\nInguru naturala.\nPeneda-Ger\u00easeko Parke Nazionalak udalerri hau barne hartzen du, besteak beste."}
{"id": "65613", "revid": "148237", "url": "https://eu.wikipedia.org/wiki?curid=65613", "title": "Azkonar arrunt", "text": "Azkonar arrunta (\"Meles meles\") ugaztun haragijale bat da, mustelidoen familiakoa. Europan (Eskandinavian, Islandian, Korsikan, Sardinian, Sizilian eta Zipren salbu) eta Asiako eremu handietan bizi da. Beste mustelidoen antza du hala nola, erbinude, igaraba arrunt, hudo eta bisoiarena. Hainbat azpiespezie onartzen dira azkonar arruntaren izenpean: \"Meles meles meles\" (Mendebaldeko Europa), \"Meles meles marianensis\" (Iberiar penintsula), \"Meles meles leptorynchus\" (Errusia), \"Meles meles leucurus\" (Txina eta Tibet), and \"Meles meles anaguma\" (Japonia).\nJatorria.\nAzkonar arrunta aspaldi bizi da gure planetan. Paleontologoen ustez, orain lau milioi urte ere bazituen gaur egungo ezaugarriak. Urte pilo horretan badirudi haren hortzeria garatu dela gehien. Hasiera batean haragia bakarrik jaten zuen, baina denboraren joanean, barazkiak, harrak zein intsektuak jateari ekin zion. Haren hezurrak agertu dira Eurasiako hainbat aztarnategi paleontologikotan, hala nola Gabasako koban (Huesca) eta Guadix-Bazan (azken hauek holozeno garaikoak).\nNahiz eta zientzialari guztiak ez datozen bat honetan, zenbaitek Iberiar penintsulan kokatzen dute \"M. meles marianensis\" azpiespeziea, zeina XIX. mendean Mariano de la Paz Graells naturalistak deskribatu baitzuen. Iberian soilik hedatzen da, Pirinioetaraino, eta hor nahastu egiten da \"M meles meles\" izenekoarekin, handiagoa eta kolore ilunagokoa bai bizkarrean eta baita aldeetan ere.\nDiotenez azkonarrak oso haserrekorrak eta oldarkorrak dira arriskupean daudenean, baina aldi berean taldekoiak dira, 2tik 12ra bitarteko taldeetan bizi direlarik tartean lau edo sei heldu izaki. Lurpean egiten dute bizitza, eurek egindako azkonar zuloetan, elkarren artean lotuak tunel luzeekin.\nDeskripzioa.\nEzaugarri fisikoak.\n90 cm inguru da luze, horietatik 18 bat buztanari dagozkiola, eta 30 cm garai. 15 kg ere pisatu dezake. Ilea latza eta disdiratsua du, gris kolorekoa, eta burua zuria, bi marra beltzekin. Oso hanka laburrak eta indartsuak ditu, eta horietatik aurrekoak dira garatuenak. Muturra nabarmena du, mugikorra eta gihartsua, eta bereziki egokia lurrean zulatu eta uxar egiteko. Lepoa, berriz, motza eta zabala du.\nIlajea eta larrua.\nIlea luzea eta gogorra du bizkarrean, kolore zuri-beltz berezi batekin. Sabela eta hankak, berriz, erabat beltzak. Burua zuria du, bi zerrenda beltzekin, espeziearen ezaugarri, begiak barne, nahiz eta ez den arraroa aurkitzea ale albinorik. Azkonarrari urtero erortzen zaio ilea. Gainera, berau oso berezia delako (ez zurrunegia, ezta hauskorra ere) oso erabilia da egiteko margolarien pintzelak, eskuilak eta, bereziki, bizarra egiteko zurdakiak. Larruari dagokionez, lodia eta sendoa du. Horregatik, Txinako Ipar aldean erabili izan da mantak egiteko.\nZentzumenak.\nAzkonarrak oso garatuak ditu usaimena eta entzumena. Aitzitik, ikusmena mugatuagoa du, ohitura baitu gauez ibiltzeko, eta zuloen iluntasunean.\nPortaera.\nOhitura-animalia bat da azkonarra, jeneralean gauez irteten da, eta oso zaila egiten da berau egun argiz ikustea. Katuka igo dezake, nahiz eta horretarako ez oso prestatua egon, eta igeri ere, nahiko ondo egin dezake. Lasterka ere bikain moldatzen da, bizkorra da.\nBere burua inguratua ikusiz gero, uluak egiten ditu. Oso jostaria da bere kideekin, gazte nahiz helduak izan, eta parte hartzen du espezie bereko kideak garbitzen.\nBizitza.\nIrrati-igorgailu bidez egindako jarraipenek agerian utzi dute emeak maizago geratzen direla jaiotako azkonar-zuloan. Bertan ar dominante bat egon ohi da, eme dominante bat, eta berauen ondorengo azpikoak.\nJeneralean biko dominanteak izaten ditu umeak, nahiz eta ar dominanteak estali eme guztiak. Hauek ernari gera daitezke, baina jeneralean ez dute osatzen zikloa.\nAzkonar taldeak eremu bat izan ohi du, eta bertako kideak oso oldarkorrak izan daitezke beren eremua defenditzeko, batik bat arrak, kanpotik beste azkonar batzuk sartzen direnean. Horrelakoetan, borroka gogorrak izaten dituzte, eta gai dira horietan elkarri zauri larriak egiteko. Taldearen barruan, ostera, oso bakanak dira borrokak.\nOinatzak.\nJeneralean azkonarrak 5 hatz markatzen ditu bere azazkalekin. Aurreko oinatzak izan daitezke 8 x 5 cm, azazkalak barne, eta atzekoak, 7 x 4 cm. Azkonar gazteek oraindik ere ez dute azazkalik markatzen, nahiz eta oinatzak helduen fisonomia bera izan.\nOinez doanean, aurreko oinatza eta atzekoa ia bat datoz, eta horrelakoetan 50 cm inguru egiten du aurrera; arineketan egiten duenean, ostera, atzeko oinatza apur bat aurreratzen da, eta orduan 70-80 cm inguru egiten du aurrera.\nSexu bizitza.\nEstaltzea nagusiki udaberriaren hasieran eta uda amaieran gertatzen da. Estali bitartean, arrak kosk egiten dio emeari lepoan. Kopulazioak 2 eta 90 minutu artean iraun dezake, eta uste izaten da soilik 10 mintututik gorako kopulazioak ernaltzen duela emea.\nAzkonarrak inplantatze atzeratua du, hau da, emeak gorde lezake obulu ernaldua hainbat hilabetez. Arrautza edo zigotoren garapena geldiaraz daiteke 10 hilabete, harik eta emeak girorik egokiena bilatzen duen arte, obulua umetokian ezartzeko.\nUmedunaldiak 65 egun irauten du, obulu ernaldua umetokian ezartzen denetik. Jaiotza gehienak otsailean eta martxoan gertatzen dira.\nAzkonarrak 2 eta 6 ume artean egiten ditu. Umeak 12-15 cm luze izaten dira, buztana kontuan hartu barik, eta ile zuriz estalita daude, salbu eta buruan, non pigmentu ilun bat daukaten, gerora zerrenda beltzak izango direnak. Hilabete igaro ondoren, begiak irekitzen dituzte. 9-10 aste igarota, kanpora irteten dira.\nEdoskitzaroak hiru bat hilabetean izaten da. Aldi horretan, amak egonaldi luzeak egiten ditu umeen ondoan. Arrak, berriz, ez du umeen zaintzan inola ere parte hartzen. Edoskitzaroa amaitzen denean, gaztetxoak taldean egoten dira gela batean.\nHabitata edo berezko ingurunea.\nAzkonar arruntaren berezko ingurunea hego-ekialdetik goi mendietaraino hedatzen da. Hala ere, habitat gogokoenak paraje menditsuak dira, nolabaiteko landareria eta larre zabalak dituztenak, bertan aurki baititzakete harrak, intsektuak eta fruituak. Inguruan ganadua ibiltzea ere ontzat jotzen da espezie honentzat, bereziki abelgorria. Lurra, baina, egokia izan behar da azkonar-zuloak egiteko.\nAzkonar zuloa.\nAzkonar-zulo bat 50-150 ha.ko eremu batean zabal daiteke. Eremu hori markatu ohi dute gorozkiak utzita harrietan edo zuhaixketan, non, gainera, jariatzen dituzte usain gogorreko jariakinak.\nAzkonar-zulo batek 879 metro tunel, 50 gela eta 178 sarbide izan ditzake. Ikertzaileek uste dute horrelako bat egiteko atera behar direla 70 tona lur, eta behar direla hainbat mendetako lana. Izan ere, badirudi azkonar-zuloak balaunaldiz belaunaldi pasatzen direla.\nNaturalistek aspalditik aztertu dituzte azkonar-zuloak, lur azpiko katedral hauek erabat erakarri baitituzte, eta izendatu ere egin dituzte bertan aurkitutako gela motak:\nElikadura.\nAzkonarrek denetik jaten dute apur bat, horregatik orojaletzat jotzen dira. Intsektuak jaten dituzte, batez ere erleak eta eztia (hortik datorkie izena latinetik, \"Meles\", eztia latinez), ornogabeak, ugaztun eta narrasti txikiak, artoa, fruituak, landareak eta haratustela, aurkituz gero.\nBritainia Handian eta Ipar Europan batez ere harrak eta zizareak jaten dituzte. Hego Europan, aldiz, azkonarrek intsektuak, zizareak, fruituak eta laboreak jaten dituzte. Oso noizean behin sartzen dira korta edo oilategietan, gizakiaren beldur baitira.\nHarrapariak.\nUgaztun handiek, hala nola hartzak, otsoak, katamotzak, azeriak, basakatuak eta katajinetak jan ohi dituzte azkonar ume edo gazteak. Baita harrapari handiek ere, gauekoak edo egunekoak izan.\nAzkonarra kulturan.\nIpar Ameriketako sortzez bertako zenbait herritan, azkonarraren zenbait kualitate birtutetzat jo izan dituzte, bertako mitologian sartzeraino, uste izan baitute izaki bat dela gauak eta egunak bedeinkatua, bere kolore bikoak agertzen duen moduan."}
{"id": "65614", "revid": "96586", "url": "https://eu.wikipedia.org/wiki?curid=65614", "title": "George Pal", "text": "George Pal (1908ko otsailaren 1a; 1980ko maiatzaren 2a), benetako izenez Julius Gy\u00f6rgy Marczincs\u00e1k, Hungarian jaiotako zinemagilea izan zen, zientzia-fikzioarekin hartu-eman handia izan zuen animatzaile, zuzendari eta ekoizlea.\nCegleden jaio zen 1908an, sasoi hartan Austria-Hungariako Inperioaren barnean. 1928an Budapesteko Arte Akademian graduatu zen. 1928tik 1931ra Hunnia Films ekoizpen etxean egin zuen lan. 1931n, ezkondutakoan, Berlinera joan zen lanean eta UFA estudioekin elkarlanean Trickfilm-Studio Gmbh Pal und Wittke produktora sortu zuen. Garai honetan sortu zituen \"Pal-Doll\" deituriko panpinak, AEBetan \"Puppetoons\" izango zirenak. Philips enpresak eskatuta hainbat film labur osatu zituen Eindhovenen, bere teknikak erabiliz. Eta 1939a baino lehen, teknika horiek ere baliatuz bost film sortu zituen Ingalaterrako Horlicks Malted Milk enpresarako. 1940an AEBetara doa bizitzera, naziengandik ihes, eta Paramount Pictures estudioetan hasiko da lanean. Walter Lantz lagunak hiritartasuna lortzen lagundu zion herrialde hartan.\n40ko hamarkadan \"Puppetoons\" sailetako kapituluak ezagun ta arrakastatsu bilakatu zituen Palek, eta 1944an ohorezko Oscarra eman zioten, aipatu lan horietan erabili zituen teknika eta metodoak nabarmendu eta saritzeko asmoz. Pal ezaguna da batez ere 50 eta 60ko hamarkadetan Byron Haskin zuzendariarekin egindako eta bideratutako lanengatik. Bihotzekoak jota hil zen Beverly Hillseko bere etxean, 72 urte zituenean.\nBibliografia.\nGail Morgan Hickman. \"The Films of George Pal\" (South Brunswick, NJ: A.S. Barnes &amp; Co., 1977) ISBN: 0498019608"}
{"id": "65616", "revid": "6327", "url": "https://eu.wikipedia.org/wiki?curid=65616", "title": "Miranda I Douro", "text": ""}
{"id": "65619", "revid": "46380", "url": "https://eu.wikipedia.org/wiki?curid=65619", "title": "Vinhais", "text": "Vinhais Portugalgo ipar-ekialdean dagoen hiria da, Iparraldeko eskualdearen, Alto Tras-os-Montes azpieskualdearen eta Bragan\u00e7ako barrutian kokatutakoa.\n10.646 biztanle zituen 2001ean.\nBanaketa administratiboa.\nMugakideak.\nIparraldean Zamorako probintzia, hegoaldean Macedo de Cavaleiros eta Mirandela, ekialdean Bragan\u00e7a eta mendebaldean Ourenseko probintzia, Chaves eta Valpa\u00e7os mugakide ditu."}
{"id": "65620", "revid": "46380", "url": "https://eu.wikipedia.org/wiki?curid=65620", "title": "Chaves (Portugal)", "text": "Chaves Portugalgo iparraldean dagoen hiria da, Iparraldeko eskualdearen, Tr\u00e1s-os-Montes Garaia azpieskualdearen eta Vila Realgo barrutian kokatutakoa. 41.243 biztanle zituen 2011an, baina erdigunean 17.535 biztanle bizi dira.\nGeografia.\nPortugalgo iparraldeko mugan kokaturik dago. Iparraldean Ourenseko probintzia, hegoaldean Valpa\u00e7os eta Vila Pouca de Aguiar, ekialdean Vinhais eta mendebaldean Montalegre eta Boticas mugakide ditu.\nHistoria.\nErromatarren garaia.\nLehenengo biztanleak Paleolitoan agertu ziren eremu honetan, baina asentamentu jarraitua erromatarren garaikoa da. Hauek Tamega ibaiaren haran aberatsa okupatu zuten eta hiru errepideren bidegurutze bihurtu zuten. Asentamentu militarra izan zen hasieran baina ondoren inguruko natur baliabideak ustiatu zituzten, hala meategiak nola ur termalak. K.o. 79 urtean, Vespasiano flaviotar zesarraren garaian hiri bihurtu zen eta \"Aquae Flaviae\" izena hartu zuen. Garai hartan eraikitako zubiak zutik dirau oraindik.\nIII menderarte iraun zuten erromatarrek. Orduan sueboek eta bisigodoek eskuratu zuten lurraldea.\nPortugalgo erresuma.\nVIII eta XI mendeen artean mairuen eskutan egon ondoren Alfontso V.a Leongoak konkistatu zuen eta hiriaren harresia eraiki zuen. 1160an Alfontso I.a Portugalgoak Leongo erresumari kendu eta Dinis I.ak gaztelua eraiki zuen Portugalgo mugak zaintzeko. Hurrengo bi mendeetan Galizia eta Leongo gudarosteek sarritan setiatu eta okupatu zuten Chaves.\n1807an Frantziarrek erasotu zuten baina Francisco Silveirak tropa anglo-portugesekin berreskuratu zuen. 1830 hamarkadan hainbat agerpen erlijioso gertatu ziren eta \"Santu\u00e1rio da Nossa Senhora Aparecida\" (Agerturiko Andre Mariaren santutegia) eraiki zuten.\n1929an hiri estatusa lortu zuen."}
{"id": "65621", "revid": "336", "url": "https://eu.wikipedia.org/wiki?curid=65621", "title": "Mephitidae", "text": "Mofeta edo Mephitidae ugaztun haragijale familia bat da. Oso ezagunak dira mehatxupean isurtzen duen gai kirastunagatik. Mofetaren larrua, bestalde, oso preziatua da.\nEzaugarriak eta jokaerak.\nEzaugarririk nabarmenena du usain txarra, kirastuna, uzkiko guruinek isurtzen dutena. Mofetak isurtzen du kirats hori bere burua arriskupean ikusten duenean. Isuri aurretik, mofeta bakoitzak jarrera bat hartuko du, espeziearen arabera: batzuek buztana jasoko dute, beste batzuek, ostera, atzeko hankak. Edozein modutan, arrisku egoeretan, espezie guztiek egiten dute soinu zorrotz bat.\nIle gehiena beltza eta distiratsua du, eta bizkarraren alde banatara bi zerrenda zuri ditu, lepotik buztaneraino. Omniboroa edo orojalea da, intsektuak jan ditzake, arrautzak, fruituak, ugaztun txikiak, txoriak eta eztia. Jeneralean, gauez ibiltzen da janari bila.\nMofeta emea 55 egun izaten da umedun, eta 1 eta 10 ume egin ditzake. Horiek amaren esnea edaten dute, 10 bat astez.\nHabitat edo berezko ingurunea.\nMofetak zuloetan bizi dira, emeek egiten baitituzte neguan, eta bertan igarotzen dute lozorro aldi bat, nahiz eta hori ez den iristen erabateko hibernaziora.\nZenbaitetan partekatzen dituzte zuloak otsoekin eta mapatxeekin.\nGeneroak eta espezieak.\nGarai batean adituek jo dituzte mofetak mustelidoen azpifamiliakotzat, harik eta ADN ikerketa lan batek Mephitidaen familian kokatu zituen. Gaur egun, mofetak 11 familiatan sailkatzen dira, 4 generotan banatuta:"}
{"id": "65623", "revid": "46380", "url": "https://eu.wikipedia.org/wiki?curid=65623", "title": "Ponte da Barca", "text": "Ponte da Barca Portugalgo ipar-mendebaldeko udalerria da, Viana do Casteloko barrutian dagoena.\n12.909 biztanle zituen 2001ean.\nMugakideak.\nMugakide ditu iparraldean Arcos de Valdevez, hegoaldean Vila Verde eta Terras de Bouro, ekialdean Lobios (Ourense), eta mendebaldean Ponte de Lima.\nInguru naturala.\nPeneda-Ger\u00easeko Parke Nazionalak udalerri hau barne hartzen du, besteak beste."}
{"id": "65624", "revid": "46380", "url": "https://eu.wikipedia.org/wiki?curid=65624", "title": "Arcos de Valdevez", "text": "Arcos de Valdevez Portugalgo ipar-mendebaldean dagoen udalerria da, Viana do Casteloko barrutian kokatutakoa.\n12.909 biztanle zituen 2001ean.\nMugakideak.\nIparraldean Mon\u00e7\u00e3o eta Melga\u00e7o, hegoaldean Ponte da Barca eta Terras de Bouro, ekialdean Entrimo (Ourense) eta mendebaldean Ponte de Lima eta Paredes de Coura mugakide ditu.\nInguru naturala.\nPeneda-Ger\u00easeko Parke Nazionalak udalerri hau barne hartzen du, besteak beste."}
{"id": "65626", "revid": "46380", "url": "https://eu.wikipedia.org/wiki?curid=65626", "title": "Melga\u00e7o", "text": "Melga\u00e7o Portugalgo ipar-mendebaldean dagoen udalerria da, Viana do Casteloko barrutian kokatutakoa.\n9.996 biztanle zituen 2001ean.\nMugakideak.\nIpar eta ekialdean Pontevedrako probintzia eta Ourensekoa (Galizia), hegoaldean Arcos de Valdevez eta mendebaldean Mon\u00e7\u00e3o mugakide ditu.\nInguru naturala.\nPeneda-Ger\u00easeko Parke Nazionala udalerri honetan zabaltzen da, besteak beste."}
{"id": "65627", "revid": "336", "url": "https://eu.wikipedia.org/wiki?curid=65627", "title": "Justino I.a", "text": "Flabius Iustinus edo Justino I.a (\"k.o.\" 450 - 527ko abuztuaren 1a) Bizantziar Inperioko agintaria 518 eta 527 urteen artean. Bederiana hiritik gertu zegoen herrixka batean jaioa Dardaniako probintzian, Daziako diozesian. Garai hartan Dazia eta Mazedoniako diozesiek Ilirikoko pretorioaren prefektura osatzen zuten barbaroen etengabeko erasoen helburu. Eraso hauengandik ihesi gaztea zen artean Konstantinoplara iritsi zen. Armadan izena eman eta bere argitasunari esker azkar gora egin zuen urteen poderioz agintariaren goardiako komandante bihurtu zen arte. Garai hartako agintaria Anastasio I.a zen. Agintariaren guardia Konstantinoplan egoitza zuen ejertzitoko atal bakarra zenez eta Justinok zuen izen onari esker 518. urtean Anastasio I.a hil zenean honen oinordeko izendatu zuten Justino I.a agintari izena jaso zuelarik, ordurako hirurogeita hamar urte inguru bazuen jada.\nJustino militar abila bazen ere kudeaketa aproposa burutzeko gaitasunik ez zuenez aholkulari trebeez inguratu zen. Gorteko aholkulari erabakigarrirena ezbairik gabe Justinoren iloba izan zen, Flabius Petrus Sabbatius izenekoa. Justinok iloba oinordeko izendatu zuen eta honek ostera oroitua izango den izena hartu zuen, Justiniano. Prokopio historialariak dioenez Justino agintari bazen ere Justiniano zen inperioko benetako zuzendaria. Prokopio hala ere oker egon liteke Justinok iloba oinordeko hil baino zenbait hilabete lehenago izendatu baitzuen soilik eta agian garrantzi gehiegi egozten zaio Justinianori bere osabaren aginteaz aritzerakoan.\n525. urtean Justinok leinu senatorialeko jendea klase baxuagokoekin ezkontzea debekatzen zuen legea baliogabetu zuen. Legearen baliogabetzeak garai hartan zenbait aristokrata asaldatu bazuen ere osteara eragin handia izan zuen inperiroarengan zenbait agintarik leinu umileko emazteak izango baitzituzten, bereziki Justinianok zeina Teodora izeneko iragan ez oso argia zuen dama batekin ezkondu zen. Justiniano eta Teodora inperioarengan eragin handien izan duten agintari-enperatriz bikoteetako bat izan ziren.\nJustinoren azken urteetan ostrogodoen eta pertsiarrekin gatazka ugari izan zen bere oinordeko Justinianok jasoko zituenak. 526. urtetik aurrera edadeak edo gaitzak jota gaixotzen hasi zen 527. urteko apirilaren 1ean Justiniano ofizialki oinordeko izendatu zuelarik. Urte hartako abuztuaren 1ean bertan hil zen.\n525. urtean Anazarbusgo hiriari Justinopolis izena egotzi zitzaion Justinoren omenez."}
{"id": "65629", "revid": "119347", "url": "https://eu.wikipedia.org/wiki?curid=65629", "title": "Part\u00edu Asturianista", "text": "Part\u00edu Asturianista (PAS, euskaraz \"Asturianista Alderdia\") Asturiasko alderdi nazionalista bat da. Alderdia Xuan Xose Sanchez Vicentek sortu zuen 1985 urtean."}
{"id": "65630", "revid": "880", "url": "https://eu.wikipedia.org/wiki?curid=65630", "title": "La comune", "text": ""}
{"id": "65635", "revid": "1545", "url": "https://eu.wikipedia.org/wiki?curid=65635", "title": "Aqabako golkoa", "text": "Aqabako golkoa (), Israelen Eilateko golkoa () izenaz ezaguna, Itsaso Gorriaren golkoa da. Sinai penintsulatik ekialdera eta Arabiar penintsulatik mendebaldera dago. Egipto, Israel, Jordania eta Saudi Arabiak kostaldeak dituzte Aqabako golkoan.\nSinai penintsulak golko bi sortu ditu: Aqabakoa ekialdean eta Suezkoa mendebaldean. Lekurik zabalenean 24 km ditu eta Israelgo, Jordaniako eta Egiptoko mugak lotzen diren iparraldeko muturretik Tirango itsasarteetara 160 km luzera. Iparraldeko muturrean Egiptoko Taba, Israelgo Eilat eta Jordaniako Aqaba ditu. Hegoalderantz, Saudi Arabiako Haql eta Sinai penintsulan kokaturiko Xarm el-Xeikh eta Dahab hiriak daude.\nGeologikoki, Aqabako golkoa Ekialdeko Afrika zeharkatzen duen Rift Haran Handiaren zati bat da.\n1967an egiptoar itsas-blokeo batek Israelgo itsasontzien kontra Tirango itsasarteetan Sei Eguneko Gerraren hasiera sortu zuen."}
{"id": "65637", "revid": "1545", "url": "https://eu.wikipedia.org/wiki?curid=65637", "title": "Sinai", "text": "Sinai \u2014\"Sinai penintsula\" bezala ere ezaguna\u2014 (; ) Ekialde Hurbileko penintsula da. Iparraldean Mediterraneo itsasoa; mendebaldean Suezeko istmoa (Afrikako muga eta gaur egun Suezeko kanalaren kokalekua); ekialdean Egipto eta Israel arteko muga eta Negev basamortua; ipar-ekialdean Gaza eta hegoaldean Itsaso Gorria. Itsasoan golko bi sortzen ditu: mendebaldean Suezekoa eta ekialdean Aqabakoa.\nPolitikoki penintsula Egiptokoa da, eta alde bitan zatitzen da: Iparraldeko Sinai (\"Shamal Sina' \") eta Hegoaldeko Sinai (\"Yanub Sina' \"). Sinaik 58.842 km\u00b2-ko azalera du, eta 379.000 biztanle, gehienak beduinoak. Hiri nagusiak Taba eta Xarm el-Xeikh dira.\nIparraldeko aldea hareazko basamortua da; hegoaldekoa, berriz, menditsua. Mendirik altuena 2.642 metroko Santa Katalina mendia bada ere, famatuena Itun Zaharrean agertzen den Sinai mendia (2.285 m) da."}
{"id": "65638", "revid": "1545", "url": "https://eu.wikipedia.org/wiki?curid=65638", "title": "Sinaiko penintsula", "text": ""}
{"id": "65639", "revid": "119347", "url": "https://eu.wikipedia.org/wiki?curid=65639", "title": "Kamtxatka", "text": "Kamtxatka edo Kamtxatka penintsula (errusieraz: \u043f\u043e\u043b\u0443\u043e\u0301\u0441\u0442\u0440\u043e\u0432 \u041a\u0430\u043c\u0447\u0430\u0301\u0442\u043a\u0430) Errusiako ekialdeko muturreko penintsula da. 1.250 km luze eta 480 km zabal ca eta 370.000 km\u00b2-ko azalera du. Iparraldeko Ozeano Barean dago, Bering (ekialdean) eta Okhotskeko (mendebaldean) itsasoen artean.\nPenintsula sumendiz beteta dago, 160 inguru, horietatik 29 aktiboak. Altuena Kliutxevskaia da (4.750 m). Ibai luzeena Kamtxatka da (758 km).\nHiri nagusia Petropavlovsk-Kamtxatski da, hegoaldean, 2001ean 192.500 biztanle zituena. Beste hiri nagusiak Vilyuchinsk (29.400 biztanle 2002an) eta Klyuchi (11.300 biztanle 1992an) dira. Eskualdeak guztira 378.300 biztanle ditu (2001ean). Klima oso hotza da.\nAdministratiboki, penintsula Kamtxatka kraiaren (errusieraz: \"\u041a\u0430\u043c\u0447\u0430\u0301\u0442\u0441\u043a\u0438\u0439 \u043a\u0440\u0430\u0439\") barnean dago. Biztanle gehienak errusiarrak badira ere, 13.000 koriak daude.\n1740ko udaberrian Vitus Bering esploratzaile daniarrak Avatxako badian lehorreratu eta Petropavlovsk-Kamtxatski sortu zuen."}
{"id": "65641", "revid": "880", "url": "https://eu.wikipedia.org/wiki?curid=65641", "title": "Euskalherriko Karlista Alderdia", "text": ""}
{"id": "65642", "revid": "880", "url": "https://eu.wikipedia.org/wiki?curid=65642", "title": "Foruzaingo", "text": ""}
{"id": "65643", "revid": "880", "url": "https://eu.wikipedia.org/wiki?curid=65643", "title": "Foru Polizia", "text": ""}
{"id": "65644", "revid": "7817516", "url": "https://eu.wikipedia.org/wiki?curid=65644", "title": "Soja", "text": "Soja (\"Glycine max\") jatorriz Asia Ekialdekoa den lekale bat da. Landare urterokoa da eta hazkunde, habitat eta altuera aldakorra eduki dezake.\nAspaldi etxekotutako beste labore batzuk bezala, soja modernotik jatorrizko espezie basatietaraino doan arrastoa ezin da modu zehatzean ezagutu. Itxura batean, egungo sojaren arbasoa mahatsondoaren antzeko landare etzan bat izan zen.\n\"Glycine\" generoan bi azpigenero bereizten dira, \"Glycine\" eta \"Soja\". Azken honetan nekazaritzan erabilitako \"G. max\" eta soja basatia (\"G. soja\", Sieb.&amp; Zucc) daude sartuta. Lehena labore gisa hazten da eta bigarrena modu basatian hazten da Txina, Japonia, Korea, Taiwan eta Errusian. Bestalde, \"Glycine\" azpigeneroak 16 espezie basati barne hartzen ditu, esaterako \"Glycine canescens\" eta \"Glycine tomentella\".\n\"Soja\" hitza japonieratik dator (.\nEzaugarriak.\nEtzanda haz daiteke, 20 cm-ko altuera baino txikiagoko aleak eratuz, edo 2 metroko altuera eduki dezake. Lekak, enborra eta hostoak pubeszentzia marroi edo gris finarekin estalita dauzka. Hosto trifoliolatuak dauzka, eta hostoxka bakoitza 15 cm luze eta 7 cm zabal da. Hostoak erori egiten dira haziak heldutasunera iritsi baino lehen. Lore txiki autoernalkorrak hostoaren axilan jaiotzen zaizkio. Zuriak, arrosak edo ubelak izan ohi dira. Fruitua 3-5 aleko multzoetan sortzen den leka iletsua da. Leka bakoitzak 5-11 milimetroko 2-4 hazi ekoizten ditu (gutxitan gehiago).\nGiza kontsumoa.\nSojaz egindako produktuen kontsumoari osasunerako onura asko suposatzen zaizkio. Bularreko minbiziaren eta prostatako minbiziaren aurrean babesa eman dezake, menopausiaren sintomak murrizten ditu, eta bihotzeko gaixotasuna eta osteoporosia pairatzeko arriskua murrizten du.\nHaatik, zenbait ikerketek aholkatzen dute soja ez erabiltzea animalia jatorriko janariak (esnekiak, haragia) ordezteko haurdunetan, gazteetan eta umeetan. Sojak fitoestrogenoen kantitate handia daukanez, arazo hormonalak eragin omen ditzake giza elikaduran erabiltzen denean. Arazo hau orekatuak ez diren dietetan gertatuko litzateke."}
{"id": "65645", "revid": "336", "url": "https://eu.wikipedia.org/wiki?curid=65645", "title": "Soia", "text": ""}
{"id": "65649", "revid": "336", "url": "https://eu.wikipedia.org/wiki?curid=65649", "title": "Ander Garitano", "text": "Ander Garitano Urkizu (Derio, 1969ko otsailaren 26a) futbolari eta entrenatzaile ohia da.\nAnder Garitano Bilboko Athletic-en hasi zen jolasten, behe kategorietan eta 1987an lehen taldearekin egin zuen debuta.\nAthletic-en 9 denboraldi egin zituen eta 1995ean Real Zaragoza futbol taldera egiten du alde. Bertan beste 6 denboraldi egin zituen, tartean 2001eko Espainiako Errege Kopa irabaziz. 2002an futbolari izateari utzi eta Zaragozan jarraitzen du entrenatzaile behe kategorietan.\n2008ko urtarrilaren 14an Zaragoza futbol taldeko entrenatzaile izendatua izan zen. Handik astebetera, kargua utzi egiten du arrazoi pertsonalak argudiatuta."}
{"id": "65650", "revid": "31982", "url": "https://eu.wikipedia.org/wiki?curid=65650", "title": "Greziako historia", "text": "Greziako historiak eskuarki greziar herria, haiek okupaturiko lurraldeak eta egungo Greziako estatu modernoaren ikerkuntza hartzen du bere baitan. Greziarren hedapena aroz aro aldatzen denez, Greziako historia ere malgua da, bere edukiera dagokionez. Aro bakoitzak bere interes-eremua dauka.\nLehendabiziko greziarrak egungo Grezia aldera K.a. III. milurtekoan iritsi ziren, non beste herri batzuk nekazaritza K.a. 7 milurtekotik. Hedapenaren erpinean, greziar zibilizazioa Egiptotik Hindu Kushera (egungo Pakistan) zihoan. Hortik aurrera, greziar gutxiengoak aurrean bere menpeko lurraldeetan (Turkia, Italia, Libia, Ekialde Hurbila) edo, migrazioa zela eta, munduko beste toki batzuetan (Ipar Amerika, Australia, Ipar Europa, Hegoafrika...). Nolanahi ere, egun, greziar gehienak Grezian (1821tik estatu independentea) eta Zipren bizi dira.\nHalaber, Greziar historia garrantzitsua da antzinatean garatutako kultura Mendebaldeko Zibilizazioaren jatorritzat hartzen baita. Greziar kulturak Erromatar Inperioan itzelezko eragina izan zuen, baita Pizkundean eta beste ondorengo aroetan ere. Eragin hau hizkuntzan, politikan, hezkuntzan, filosofian, zientzian eta arteetan izan zen. Antzinako Grezia Iberiar penintsulatik Itsaso Beltzeraino grezieraz berba egiten zuten lurraldeez osatua zen.\nZibilizazio minoikoa.\nGreziaren inguruan sortu zen lehenengo zibilizazioetakoa Kretako Minoikoa izan zen. Informazio gutxi daukagu kultura horren inguruan. Izena ere historialari modernoek emandakoa da, Minos, Kretako kondairetako erregearengan oinarrituta.\nKretan K.a. 2700tik K.a. 1450 arte garatuta, aurre-indoeuropar herriekin lotu izan dute aipaturiko zibilizazioa, Antzinateko eteo-kretarren aurrekariak zelakoan. Baina haien hizkuntza, Lineal A deritzon idazkeran kodetuta, ez dago ulertzerik, irakurtzen bada ere. Itsasoko merkataritza menperatzen zuen herria omen zen, herriko baliabide natural oparoaz probestuta. Egurra ustiatzen zen garai hartan, eta Zipren, Egipton edo Egeoko irletan saltzen zen baliabidea.\nZibilizazio horren amaiera ere ez dago argi. Grezia kontinentaletik zetozen mizenastarrek inbaditu zituzten K.a. 1400 inguru. Horrekin batera, Santorini irlako erupzioak ere paper garrantzitsua jokatu omen zuen Kretako zibilizazioaren gainbeheran. Teoria horren arabera, minostar itsasontziak eta portuak suntsiturik geratu ziren lurrikara eta itsasikara itzel horiengatik. Balizko klima-aldaketak denbora luzean izan zezakeen eragin txarra uztetan.\nMizenas.\nMizenastar Grezia, Brontze Aroko Grezia hain zuzen ere, Egeo Itsasora greziarrak heltzean (K.a. 1600 inguru) hasi zen, eta K.a. 1100 inguru amaitu zen, haren zibilizazioa bukatu zenean. Homeroren mitologiaren garaia da. Izena Peloponesoko penintsulako Mizenas hiri-aztarnategi arkeologikotik datorkio. Atenas, Pilos, Tebas edo Tirinto dira garaiko beste hiri garrantzitsu batzuk.\nMizenastar kultura aristokrazia gerlariak menperatu zuen. K.a. 1400 inguru, mizenastarrek minostar zibilizazioaren bihotza zen Kreta azpiratu zuten. Minostarren Lineal A izeneko idazkera bereganatu zuten mizenatarrek, Lineal B deritzon idazkera sortuz haien hizkuntza, grezieraren dauzkagun lehen aztarnak, idazteko.\nMizenasterrek noblezia \"tholoi\" izeneko hilobietan ehorzten zuten, zibilizazio honen ezaugarri behinenetakoa. Gorpuarekin batera, ezpatak edo gerrarako beste tresna batzuk ehorzten zituzten. Nobleek urrezko maskarak ere eraman zituzten, baita tiarak, armadura eta bitxidun armak ere.\nK.a. 1100 inguru, mizenastar zibilizazioa amaitu zen. Antzinateko greziarrek beraiek gainbehera hau azaltzen zuten beste herri greziar baten, doriarren, inbasioarengatik, baina arkeologiak ez du teori honen froga frankorik erakutsi. Hiri andana arpilatuta gertatu ziren eta, historialariek Aro Iluna deitutakoa hasi zen.\nAro Iluna.\nGreziar Aro Iluna ustezko doriar inbasioarekin eta mizenastar zibilizazioaren amaiarekin (K.a. 1100 inguru) hasi zen eta K.a. 800 inguru bukatu zen, K.a. IX. mendean hiri-estatu greziarrak hedatzen hasi baitziren eta berriro idazten hasi baitzen. Homeroren epika lehenengoetakoak ziren. Ez da ahaztu behar estreinako Olinpiar Jokoak K.a. 776an burutu zirela.\nMizenastar zibilizazioarekin batera, Ekialde Hurbilean inperio batzuk, Egiptokoa eta hititena, amaitu ziren. Honen eragilea kanpotik etorritako herriak izan zitekeen. Izan ere, burdinezko armak zituzten, borrokan brontzezkoen aurrean abantaila erabakigarria ematen dutenak.\nArkeologiak mizenastar kulturaren amaiera erakusten du. Jauregi eta hiri handiak suntsitu edo abandonatu zituzten. Greziera ez zen gehiago idazten. Garai honetako zeramikak ikur geometriko errazak baino ez dauka, aurreko eta ondoko apaindura figuratiboren ondoan. Ilun Aroko greziarrak bizileku txikiagotan finkatu ziren, zeinek gosetea eta populazio galera iradokitzen dituen. Kanpoko ondasunik ez dira aztarnategian aurkitzen, zeinek salerosketa murriztua iradokitzen duen. Kulturaren arloan ere, garapen edo hazkunde txikia ikusten da.\nErregeek gobernatu zuten aro honetan. Gerragintzan, munta zalditeriatik infanteriara igaro zen. Ekoiztea merkea zenez, burdinak brontzea ordezkatu zuen edozein tresna edo arma mota egiterakoan.\nAro honen bukaeran kolonialismo garaia hasi zen, hiri-estatuen eredua oinarritzat hartuta. Horrenbestez, greziar mundua Iberiar penintsulatik Itsaso Beltzaraino hedatu zen. Feniziarrengandik alfabetoa hartu eta egokitu zen, grezieraz berriro idazteko.\nAntzinako Grezia.\nAro Arkaikoa.\nGreziako erliebe menditsuak eraginda, bere burua gobernatzen zuten komunitate txiki andana sortu ziren. Izan ere, elkarren artean komunikatzeko edo produktuak saltzeko biderik onena itsasoa izan zuten beti greziarrek.\nKomunitate txiki horiek hiri bat (\"polis\") zuten buru. Hastapenean erregeak (\"basileus\") gobernatzen zuen hiri-estatu hori. Lurraren jabeek aristokrazia osatzen zuten. Hiri-estatuen arteko borroka jarraituak zirela eta, erregeen boterea higatu zen, eta aristokrazia horrek bere postua bete zuen denboraren poderioz. Nolanahi ere, merkataritzaren ugaltzearekin batera beste gizarte-klase bat sortu zen, merkatariena, diruduna lurra ez eduki arren. K.a. 650tik aurrera, tokian tokiko aristokraziak botereari eusteko borrokatu behar izan zuen tirano (\"tyrannoi\", ez nahastu egungo diktadoreekin) izeneko klase berriko lider populisten aurka.\nEspartan lur-aristokraziak boterea gorde ahal izan zuen. Likurgoren konstituziopean (K.a. 650 inguru), hiri horretan erregimen militarista berezia jarri zen martxan, biko monarkiaren azpian. Atenasen, ordea, monarkia K.a. 683an bertan behera utzi zuten. Solonek gobernu-sisteman erreforma batzuk ezarri zituen, aristokraziaren boterea apaltzeko. Pisistrates tiranoak, boterea eskuratuta, hiria merkataritza-botere bilakatu zuen. Horren ondoren, Kleistenesek demokrazia ezarri zuen (K.a. 500), boterea gizonezko herritarrek osatutako biltzarrak baitzeukan. Nolanahi ere, esklabuek, askatutakoek eta atzerritarrek ez zuten herritartasuna.\nDenborak aurrera egin ahala, greziar mundua pixkanaka pixkanaka hedatu zen, hiri-estatuek kolonia ugari Mediterraneoan eta Itsaso Beltzan finkatu baitzituzten. Hiri batek kolonia fundatu arren, ez zeukan haren gaineko kontrolik, nahiz eta merkataritza eta erlijio arloetan lotura estuago eduki zezakeen. Eta koloniek ere beste kolonia batzuk sortu ahal izaten zituzten. Hori zela eta, sal-erosketa ugaldu zen garai honetan.\nAro klasikoa.\nAntzinako Greziako garai klasikoa bi gerrak markatu zuten. Pertsiako inbaditzaileen kontrako garaipenak urrezko aroaren atea zabaldu zuen. Arlo militarrean ez ezik, K.a. V. mendean Grezian (batik bat Atenasen) literaturan (Aristofanes, Eskilo, Euripides, Sofokles) arkitekturan (Partenoia), eskulturan (Fidias), politikagintzan (Perikles) eta filosofian (Sokrates) aurrerapauso itzelak eman ziren. Peloponesoko Gerrak, hein batean, amaiera ekarri zion egoera honi, gerra zibil honek ezegonkortasun-garaia ekarri baitzuen.\nNagusitasuna zela medio ika-mikan, Atenasek eta Espartak gerra ankerra borrokatu zuten, eremu osorako krisia ekarriz. Esparta garaile atera zen arren, bere nagusitasunak nahiagabea sortu zuen beste hiri greziarrean artean (esaterako, Jonia eta Zipre Persiar Inperioari eman zizikion). Honela, Tebas altxatu zen eta, Epaminondas jeneral jaioa buru zutela, K.a. 371n Leuktrako batailan Espartako armada suntsitu zuten. Tebasko nagusitasunaren epeari atea zabaldu zitzaion. Alabaina, Fozearen kontrako borrokan, Tebasek Mazedoniako Filipo II.ari eskatu zion laguntza. Mazedoniak berehala menderatu zituen Greziako hiri akituak. Alexandro Filiporen semearekin epe berri bat hasi zen, helenistikoa.\nAro helenistikoa.\nAro hau Alexandro Handiaren konkistekin hasi eta, K.a. 146an, Erromak greziar penintsula konkistatzean amaitu zen. Nolanahi ere, erromatar aginteak ez zuen eten gizarte eta kultura helenistikoaren jarraipena (kristautasunaren etorrera arte ez zen moztu), baina independentzia politikoa ekarri zuen. Egungo Greziaren garrantzia apaldu zen aro honetan, Alexandria eta Antiokia kultura greziarraren motoreak bilakatu ziren.\nAlexandro Handiaren heriotzaren ostean, boterea bereganatu nahian Alexandroren jeneralak elkarren aurka borrokatu ziren. Ondorioz, inperioa zatitu eta erresuma berriak sortu ziren. Ptolomeo Egipton edo Seleuko ekialdean geratu ziren. Greziako hiri-estatuen kontrola etena zen, matxinadak zirela eta. Hurrengo urteetan, sorturiko estatuek haien artean borrokatu ziren. Mazedoniako Filipo V.a Erromari aurre egin ahal izan zion azken agintari greziarra izan zen, Kartagorekin aliatuta. Hala ere, K.a. 202an Kartago gailenduta, Erroma ekialdeari so geratu zen. Honela, K.a. 198an Mazedoniako Bigarren Gerra piztu zen eta Tito Kinktio Flaminio jeneral erromatarrak Filipo garaitu zuen. Flaminio greziar kulturaren mireslea zen, eta greziar hiriak aske zirela iragarri zuen. Nolanahi ere, Korinton eta Kalzisen soldaduak kokatu zituen eta Erromak kontrolatzen zuen liga berri bat sortu zen.\nErromatar eta Bizantziar Inperioak.\nAntzinako Erromaren gainean eragin itzela izan arren, Grezia Erromatar Inperioko probintzia bilakatu zen Grezia. Inperioa bitan banandu zenean, ekialdeko zatian greziarra zen kultura nagusia. Bizantziar Inperioan greziera izan zen hizkuntza nagusia.\nOtomandar Inperioa.\nErasoak eraso, XV. mendera arte, inperio horrek zutik iraun zuen hamaika mendez. Otomandarren eskutan erortzean (1453), Konstantinopolisko jakintsu asko mendebaldera migratu ziren, Pizkundearen eragile bat izanik. Nolanahi ere, greziar ortodoxoen kohesiorako, eta ondorengo nortasun greziarra osatzeko, oso lagungarria izan zen erlijioan banantzeko sistema otomandarra.\nOtomandar Inperiotik Greziak independentzia gerraren bidez lortu zuen 1821 eta 1829 bitartean. Hortik aurrera, Grezia eta Turkiaren arteko hartu-emanak gatazkatsuak izango dira oso, lurraldearen gaineko aldarrikapenak direla medio.\nIndependentzia.\nIoannis Kapodistrias aukeratu zuten errepublika berriko lehen buruzagitzat 1827an. Edonola ere, hil ostean, Mendebaldeko Botereek Wittelbach leinuko monarka bat ezarri zuen.\n1912 eta 1922 artean, Greziak hainbat gerra pairatu zituen. Nazionalismoak bultzatutakoan izan ziren, Greziak XIX. mendean sortutako \"Megali Idea\" (\"Ideia Handia\", grezieraz) egin nahi zuelako, hau da, greziar etniako biztanleak zeuzkaten lurralde guztiak batzea. 1912an, Grezia gaur egun baino txikiagoa zen eta 1923an zehaztu ziren ia erabat gaur egungo mugak Lausanako Hitzarmenaren bitartez. Baina Grezian porrot sentsazioa zegoen \"Ideia Handia\"k huts egin zuelako.\nAnatoliako penintsula eskuratzen saiatu zen Atenas. 1919an, Lehen Mundu Gerra eta gero, Otomandar Inperioa desagertzen ari zela Europako hainbat estatu (Erresuma Batuak, Frantziak eta Italiak) eta Balkanetako zenbait estatu Otomandar Inperioaren lurrak euren artean banatzeko lehia hasi zuten.\nErresuma Batua eta Frantziak Greziari greziar biztanleak zituzten lurraldeak hartzea proposatu zioten baina Greziako armadak ez zuen lortu eta 1922an Anatoliatik joan zen. Ondorioz, greziarrek milaka urtetan Anatolian izandako presentzia galdu zuen. Horrenbestez, Greziak eta Turkiak populazio trukaketa egin zuten: Turkia zeuden milioitik gora greziar Greziara joan ziren eta Grezian bizi ziren turkiarrak (300.000 baino gehiago) Turkiara bidali zituzten.\nTestuinguru honetan, Konstantino I.a Handia erregea Anatoliako gertaeren errudun egin zuten eta armadak bultzatuta tronua Jurgi semeari utzi zion. Monarkiak prestigioa oso galdua zuen eta horrela, 1923ko hauteskundeak liberalek irabazi ondoren errepublika aldarrikatu zen eta Greziako mugimendu komunista industria guneetan indartzen hasi zen.\nHurrengo urteetan, ezegonkortasuna eta estatu-kolpeak nagusitu ziren. Italia faxistak 1940ko urriaren 28an amore emateko eskatu zion Greziari. Ioannis Metaxas diktadoreak ezaguneko \"OXI\" (EZ) erantzun zion ultimatumari, eta Italiak eraso zuen. Albanian Italiako armada geldiarazi arren, alemaniar indarren aurrean erori zen Grezia. Nolanahi ere, greziar erresistentziak arazo franko eman zizkien okupatzaileei.\nAskatu ondoren, erregezaleen eta komunisten arteko gerra zibila piztu zen. Horrek hurrengo 30 urtetarako ika-mikak eta krisialdi ekonomikoa zabaldu zituen herrialde osoan. 1967ko apirilaren 21ean militarrek, AEBetako babespean, estatu-kolpea eman zuten. 1973ko azaroan kontra estatu-kolpe batek Dimitrios Ioannides diktatore ezarri zuen. Hala ere, 1974ko uztailaren 20an, Turkiak Zipre inbaditzean, diktadura bertan behera erori zen.\nKonstituzio demokratikoa indarrean jarri zen 1975ean, eta, erreferendumen bidez, monarkia deuseztatu zen urte horretan ere. Erbestetik itzulita, Konstantinos Karamanlisek Demokrazia Berria alderdia eta Andreas Papandreuk PASOK alderdi sozialista osatu zuten, hurrengo hamarkadetan herrialdeko politikagintzan alderdi garrantzitsuenak. 1981eko urtarrilaren 1ean Europar Batasunean sartu zen eta 2001ekoan euro dirua hartu zuen.\nAzken urteak.\n2007 eta 2008 artean gobernuak pilatutako zor finantzarioaren ondorioz, 2009aren amaieran krisialdi ekonomiko larrian sartu zen herrialdea, eremu politikoan islatu zena: 2015eko urtarrilean Syriza alderdi ezkertiarra boterera iritsi zen. Halaber, eskuin-muturra lehenengo aldiz boterera iritsi zen, Urrezko Egunsentiaren bidez.\nKirol arloan, 2004an antolatu zituzten Olinpiar Jokoak. Klima aldaketari dagokionez, 2007an, bestela, bero bolada larria pairatu zuten urte hartako ekainean. 2017ko uztailean 102 pertsona hil ziren azken hamarkadetan Europan gertatutako sute suntsitzaileenean.\n2014.\n2014ko abenduaren 4an, Greziak aurrekontuak bidali zizkion troikari negoziazioa martxan jarri ahal izateko. Abenduaren 8an, Greziaren erreskatea beste bi hilabetez luzatu zuten, horrela Atenasko gobernua eta troika hura ordezkatu behar zuen sistema negoziatzeko denbora edukiko zuten. Hori dela eta, Samarasek zetorren astera aurreratu zuen Greziako presidentearen aukeraketa.\nAbenduaren 9an, Samarasen ekintzak Greziako burtsaren jaitsiera handia eragin zuen.\nAbenduaren 23an, bigarren itzulian ere ez zuten Greziako presidente izateko hautagaia aukeratu, izan ere, Stavros Dimasek 200 boto behar zituen baina 168 jaso zituen. Azaroaren 24an, hirugarren eta azken bozketa egingo zuten. Hauteskunde aurreratuak ondoan zituzten Grezian, izan ere, bigarren saiakeran ere Dimas presidente aukeratzea ez zuen lortu Samarasek. Abenduaren 29a zuen \u00abarriskua saihesteko\u00bb azken aukera.\nAbenduaren 29an, Greziako Parlamentuak Stavros Dimasen presidentetzarako hautagaitza bozkatu zuen. Baztertuz gero, hauteskundeak egin eta Syrizak irabazteko aukera zukeen. Demokrazia Berria alderdi kontserbadoreko hautagaiak 168 boto hartu zituen bigarren bozketan, eta kopuru berdina hirugarrenean ere. Baina 180 parlamentariren babesa behar zuen presidente izateko. Beraz, Dimasek ez zuen jaso babes nahikorik eta urtarrilaren 25ean egingo zituzten hauteskundeak Grezian.\nGertaerak galerak sortu zituen burtsan eta Syriza alderdiaren balizko garaipena egoteko aukera sortu zen. Ondorioz, Greziari eman beharreko diru-laguntzak eten zituen NDFk. Greziako buruzagiekin laguntzaren inguruko bilerak \u201cExekutibo berria botereaz jabetzen denean berriz hasiko\u201d zituztela eman zuen jakitera Nazioarteko Diru Funtsak. Bestalde, Atenaseko Burtsak %3,91 galdu zuen galerak murriztu arren. Europako burtsa nagusiei kaltea sortu zien Greziako ezegonkortasun politikoak, baina azkenean Italia, Espainia eta Portugaleko burtsek bakarrik egin zuten behera. Inkestetan, Syriza zen faborito hauteskundeetan.\nNDFk adierazi zuen ez zizkiola Greziari ordainduko erreskateko azken 1.800 milioiak. Hala ere, Alexis Tsipras prest agertu zen EBko herrialdeekin negoziatzeko. NDFren ustez Greziak iraun zezakeen erreskateko azken 1.800 milioiak jaso gabe. Bestalde, Berlinek adierazi zuen hurrengo gobernuak eskuak lotuta edukiko zituela. Bruselak, berriz, erreformekin jarraitzeko eskatu zuen.\n2015.\nUrtarrilaren 4an, Grezia eurotik kanporatzen posible ikusten zuen Alemaniak. Kanporatzea saihestezina litzateke baldin eta, Alexis Tsiprasek hauteskundeak irabaztekotan eta Greziak erreformen bidea bertan behera uztekotan.\nUrtarrilaren 5ean, Fran\u00e7ois Hollandek Grezian hartutako konpromisoak bete beharko zituela gobernu berriak adierazi zuen. Bestalde, Frantziako presidentea Angela Merkelekin batuko zela zetorren asteburuan Europaren etorkizunaz eztabaidatzeko ere jakin zen. Horrela, Europako Batasuneko agintariak Greziako hauteskundeen kanpainan sartu ziren. Gainera, Europako Batasunak Grezia eurogunea zela eta atzera bota ezin aen erabaki bat zela esan zuen.\nUrtarrilaren 6an, Syriza beldur kanpaina borrokatzen ari zen, ezkerrak hauteskundeetan garaipena erdietsiz gero Greziak eurogunean jarraituko zuela esanez eta hartzekodunekin negoziatuko zutela adieraziz.\nUrtarrilaren 7an, Martin Schulz arduragabe ikusi zituen Greziari buruzko espekulazioak eta denek argi izan behar zutela eurotik ateratzea ez zegoela ezbaian adierazi zuen.\nUrtarrilaren 16ean, Greziako hauteskundeak irabazi ahal izateko estrategia aldatu zuen Samarasek.\nUrtarrilaren 21ean, Syriza ikusten zen dute garaile nagusitzat baina kalean ez zen horren eraginik. Beldurra eta etsipena ziren Greziako ordungo gai nagusiak.\nUrtarrilaren 22an, Syrizak EBZren erabakia ontzat jo zuen, izan ere, \u00abbeldurraren mezuarekin\u00bb bateraezina zela uste zuen. Bestalde, \u00abaro berri bat\u00bb egongo zela adierazi zuen Alexis Tsiprasek.\nUrtarrilaren 25ean, lehen ministro bilakatu zen Alexis Tsipras. Bi eserleku falta zitzaizkionez gehiengo osoa lortzeko Greziar Independenteek babesa emango zioten Syrizaren gobernuari. Egun berean, Euroguneak akordioak errespetatzeko eskatuko zion Greziari.\nUrtarrilaren 26an, hamar ministerio izango zituela gobernuak jakin zen.\nEgun berean, zorra barkatzearen aurka azaldu zen Alemania, baina maileguen baldintzak aldatzeari buruz hitz egiteko prest azaldu zen.\nUrtarrilaren 27an, arlo ekonomiko nabarmena zuen gobernua osatu zuen Alexis Tsiprasek Grezian. Defentsa Anelen eskuetan utzi zuen.\nUrtarrilaren 28an, Alexis Tsiprasek \"denbora\" eskatu zion Martin Schulz Greziak \"erreforma oso sakonak\" egiteko. Bestalde, Troikaren hainbat erabaki atzera botatzeagatik Greziako gobernu berriak Atenasko burtsak %9,24 galdu zuen.\nUrtarrilaren 29an, Greziako Gobernuak Troika mintzakide moduan ukatu egin zuen."}
{"id": "65653", "revid": "119347", "url": "https://eu.wikipedia.org/wiki?curid=65653", "title": "Mozarabiar artea", "text": "Mozarabiar artea kristau mozarabiarren artea da, nahiz eta honen inguruan iritzi ezberdinak topatuko diren. Ikerlari batzuk mozarabiar artea Iberiar penintsulan musulmanak zeuden bitartean emandako artea dela diote.\nBi arte mozarabiar bereiz daitezke, alde batetik musulmanak Iberiar penintsulan zeuden bitartean eta hauek konkistatutako lurraldeetan eman zena, hau da, beraiekin batera bizi izan ziren kristauek egindakoa. Beste aldetik, birpopulaketaren artea dago, alegia, kristautasunak Iberiar penintsula errekonkistatu ondoren eman zen artea. Musulmanak iritsi zirenean kristauek beren erlijio eta ohiturekin jarraitu zuten hasierako urteetan, tolerantzia garaiak ziren eta. Hala ere, ezin zuten eliza berririk eraiki (salbuespen batzuekin) eta bisigodoen garaiko elizak berritu zituzten. Hala ere, mendetasun egoeran zeudenez eta ez zutenez hainbeste diru, garai hartako ondare arkitektoniko gutxi mantendu da gaur arte. Arte hau batez ere Toledon eta Andaluzian eman zen. Gaur egunera ez da iritsi ez eskulturarik ezta margorik ere.\nArkitektura adibide bat Bobastroko labar eliza da, Mesas de Villaverden (Malaga). Eredu basilikala da eta hiru nabe ditu pilarez banandua. Burualde hirukoitzan erdiko absidea ferra arku formakoa den bitartean albokoak lauak dira. Gurutzaduran aurre-ate arrastoak topatu dira. Estalkia egurrezkoa zen. Labar eliza izan arren ez dago ezkutatua. Nahiz eta eliza berriak egiten ez utzi, hau salbuespen bat da.\nMiniaturagintza ere landu zuten eta mozarabiarren tenpluetako eskuizkribuetan dago. Bi tendentzia nagusi jarraitu zituzten: naturalista eta antinaturalista. Ezagutzen ez diren eskultura eta margogintza, miniaturak ikusita irudikatu daitezke. Bi adibide daude: \"Biblia Hispalense\" alde batetik; eragin ezberdinak ditu, erromatarra irudi naturalistak dituelako, musulmana azaltzen den landare apainduragatik eta bisigotikoa ferra arkua azaltzen delako. Bigarren eskuizkribua \"De Virginitate Beatae Mariae\" da. Hau antinaturalista da eta musulmanen eragina ikusi daiteke apainduretan: merloiak, alfizak..."}
{"id": "65654", "revid": "56334", "url": "https://eu.wikipedia.org/wiki?curid=65654", "title": "Corneille Heymans", "text": "Corneille Jean Fran\u00e7ois Heymans (Gante, Flandria, 1892ko martxoaren 28 - \u2020 Knokke, 1968ko Uztailaren 18) belgikar fisiologoa izan zen.\nFarmakologia katedradun eta Unibertitateko errektore zen J. Z. Heymansen semea, Medikuntza ikasi zuen, lehenengo Ganteko Unibertsitatean eta gero Parisen, Lausanan eta Londresen. 1925etik aurrera, Ganteko Unibertsitatean farmakologia irakastsi zuen, beranduagko katedra lortuz.\nBere aitak sortutako Ganteko Farmakodinamika eta Terapeutika Institutuan lan egin zuen haren menpe eta, hura hiltzean, Institutuaren zuzendari bihurtu zen.\n1938an Medikuntzako Nobel Saria jaso zuen."}
{"id": "65656", "revid": "336", "url": "https://eu.wikipedia.org/wiki?curid=65656", "title": "Toural dos Vaos", "text": "Toural dos Vaos (galizieraz) edo Toral de los Vados (gaztelaniaz) Leongo Herriko udalerri bat da, Leongo probintzian kokatuta. eskualdean dago, itsas mailatik metrora, eta -ko azalera hartzen du.\nBertan gero beraien ura Sil-era isurtzen duten Burbia eta C\u00faa ibaiak elkartzen dira. 2010eko maiatzaren 3an izena aldatu zuen lehenago zuen Villadecanesetik. biztanle zituen.\nBiztanleria.\nINEren datuen arabera, Villadecanes-Toral de los Vadosen 2184 lagun bizi dira, horietatik 1077(%49,31) emakumeak dira eta 1107 (50,69) gizonak.\nNekazaritza.\nHerri guztian aurki daitezken baratzeak, fruta-sailak eta mahastiak nabarmendu daitezke.\nOspakizunak.\nUztailaren 10, 11 eta 12an Toral de los Vadosen San Crist\u00f3balen festak ospatzen dira. Aldi berean Eskulangintza-azoka ospatzen da. Hauexek dira beste jai batzuk: San Isidro, Maiatzaren 15ean; Toral de los Vadoseko Maratoia maiatzean (estatu mailako oihartzunarekin) eta Toral de los Vados en tren. Festa hau ekainean ospatzen da eta bertan trena iritsi eta gero Toralek izan zuen garapena azaltzen da.\nSukaldaritza.\nHerri honen inguruetan sei produktu nabarmendu daitezke: piparra, errege-sagarra, ardoa, zezina, botaharria eta udarea. Inguru honetako produktuak desberdintzen dituzten hainbat jatorrizka deitura etiketa daude.\nPertsona ospetsuak.\nFernando (Frank) Caldeiro. Bere jatorria herrian daukan NASAko hispaniar-argentinar astronauta.\nJuan L\u00f3pez Fern\u00e1ndez (JAN), Superl\u00f3pez komiki-pertsonai famatuaren eta beste batzuen egilea. Adibidez, Don Talarico, Taxi Taxi eta Los \u00daltimos de Villapi\u00f1as.\nSampiro, Iglesia del Campokoa, kronista, notario eta Astorgako apezpikua.\nLuis Aller. 1961ean Toral de los Vadosen jaioa. Zinema zuzendaria."}
{"id": "65659", "revid": "512", "url": "https://eu.wikipedia.org/wiki?curid=65659", "title": "B8 bitamina", "text": "B8 bitamina, biotina edo H bitamina izenaz ere ezagutzen dena, bitamina hidrodisolbagarria eta alkoholetan disolbagarria da, beroa ongi jasaten du eta erraz oxidatzen da. Karbono hidrato, gantz, aminoazido eta purinen metabolismoan parte hartzen du.\nBere gabeziak muskuluetako mina, ekzema eta dermatitisa eragiten du. Depresioa eta logurari aurre egiteko erabiltzen da era terapeutikoan. Guztiz beharrezkoa da gantzen sintesi eta degradaziorako, eta baita zenbait aminoazido degradatzeko ere.\nKarbono dioxidoaren transferentzia-erreakzioetan jarduten du.\nHeste-flora bakteriarrak biotina ekoizten du, baina ez giza-gorputzak eskatzen duen bezainbeste. Elikagai hauetan ugari da: esnea eta esnekietan, legamietan eta okela eta animalien erraietan.\nGaur egun egunero hartu beharreko B8 bitamina kopurua egunean 200-300 \u03bcg dela onartzen da. Halere, kontu honen inguruan egindako ikerketek ez dute behin betiko emaitzarik eman.\nBiotina 3 era desberdinetan agertzen da naturan: biotina aske bezala (gizakiak probestu dezakeen era bakarra), biozitina osatuaz eta sulfoxido bezala."}
{"id": "65660", "revid": "119347", "url": "https://eu.wikipedia.org/wiki?curid=65660", "title": "Birpopulaketaren artea", "text": "Birpopulaketaren artea X. mendean kristauek birpopulatutako lurraldeetan egin zen artea da. Zenbait tokitan arte mozarabiar deiturikoa, beste kasu batzuetan azken termino hau Al-Andalus-en zeuden kristauek eginiko artea deitzeko erabiltzen da.\nTestuingurua.\nAsturiar erresumak indarra hartzen zuen bitartean, musulmanak geroz eta gogorragoak ziren mozarabiarrekin (Al-Andalusen) eta hauetako askoren ihesa eragin zuten. Mozarabiarrek bi gunetara egin zuten ihes: asturiar erreinura eta karolingiar erreinura. X. mendean Leongo erreinua sortu zen, errekonkistari bultzada handia emanez. Berreskuratutako lurraldeetan birpopulaketa bat egin behar zen, mugaldeko lurraldeak izanik (musulmanen eta kristauen lurren artean) ez baitzegoen populazio handirik, Dueroko bailaran eman zen. Horregatik deitu zaio birpopulaketaren artea. Aurreko bizilagunek utzitako aztarnak erromatarrak, paleokristauak eta bisigodoak ziren eta hauek berritu behar izan zituzten beste berri batzuk eraikitzearekin batera.\nMugimendu monakal oso garrantzitsua izan zen, monasterio asko eraiki ziren eta hauen eragina handia izan zen.\nArte honen ezaugarririk nabariena aniztasuna da. Esan bezala, hiru eragile nagusi izan zituen; alde batetik, bertako tradizioa zegoen (erresistentzi gunekoa, erromatarra, arte paleokristaua, arte asturiarra eta arte bisigotikoa. Bestetik Kordobako arte hispaniar musulmanaren eragina (ihesian zetozen mozarabiarrei esker).\nArkitektura.\nAniztasun handikoa izan zen, hala ere eraikinen funtsezkoa kristaua zen eta mozarabiarrek ekarritako eraginak azalekoak besterik ez ziren izan. Erabili ziren materialen artean harlandua, harlangaitza, adreilua, egurra eta batez ere material berrerabili asko izan ziren.\nOinplanoak basilikalak izan ziren: hiru nabe eta guztiz artikulatuak (bisigodoen kultuen ondorioa). Baziren baita ere bi nabeko elizak, nabe bakarreko otoiztegi txikiak, monasterio bikoitzak (emakume eta gizonentzat ez mistoak)... burualde mota asko zeuden: abside bakarrekoak eta baita hirukoitzak ere. Oro har, buruhorma zuzenekoa eta ferra arku formarekin. Erdiko absidea handiagoa izaten zen.\nEuskarriak koloma eta pilareak ziren, askotan berrerabiliak. Baita konposatua ere erabiltzen zuten: kruziformea. Normalean kapitel korintiarrekin eta askotan zimaziodunak izaten ziren. Estalkietan ere aniztasun handia dago: egurrezkoak, kanoi ganga, nerbiodun ganga, kupula gaionatuak...\nAtariak eraikinen alboetan egoten ziren. Tribunak ere bazeuden, baita zinborrioak ere. fabrikazko ikonostasioak eraikitzen zituzten, bisigodoen eragina mantenduz.\nAdibideak:\nEskultura.\nOso eskultura gutxi kontserbatu da. Hala ere, ziurtzat ematen da ez zela mukulu biribileko eskulturarik existitu. Ezagutzen diren adibide gehienak beran testuingurutik at daude. Eskultura figuratiboa da, erliebeduna eta harri gainean egindakoa. Alakaz eginiko lanketa leun eta sinplea da, arte bisigotikoan egiten zen bezala. Eskulturak ez zuen garapen handirik izan.\nAdibideak:\nMargogintza.\nOso aztarna gutxi kontserbatu da. Kontutan hartu behar da agian, garaiko arkitektura guztiz margotua izanen zela, baina ez da ezer kontserbatu. Gaur egunera iritsitakoak bitan bana daitezke: ornamentazioa eta figuratiboa. Eta adibideak hiru dira;\nUrregintza.\nGaraiko elizen altxor sakratua zen eta iturrietan irakurri daitekeen bezala \"PRO LUMINARE ECCLESIA\" ziren, eliza argitzeko. Adibideak:\nMiniaturagintza.\nX. mendean, miniaturagintzak izugarrizko garrantzia izan zuen. Erreinu kristauetan miniaturagintzan lan gorena egin zen. eskuizkribuen errekuperazio handia gertatu zen eta gehiena iluminatuak ez egon arren, badira hamaika bat. Monasterioetako \"scriptorium\"-etan egiten ziren. Hauen aurrekaritzat bisigodoen garaiko eta arte asturiarrean egindako miniaturak hartzen dira. Sustatzaileak monarkia eta monasterioak berak ziren.\nGaraiko miniatura egileen izenak ezagutzen dira eskribauek zein miniaturagileek beren izenak jartzen zituztelako. Egile ibiltariak ziren eta talde lana zen.\nAdibideak:"}
{"id": "65661", "revid": "1712", "url": "https://eu.wikipedia.org/wiki?curid=65661", "title": "Birpopulaketaren Artea", "text": ""}
{"id": "65663", "revid": "6327", "url": "https://eu.wikipedia.org/wiki?curid=65663", "title": "Renfe Aldirikoak Bilbao", "text": ""}
{"id": "65664", "revid": "6327", "url": "https://eu.wikipedia.org/wiki?curid=65664", "title": "Renfe aldirikoak Bilbao", "text": ""}
{"id": "65665", "revid": "1987", "url": "https://eu.wikipedia.org/wiki?curid=65665", "title": "Abandoko geltokia (Bilboko metroa)", "text": ""}
{"id": "65666", "revid": "1987", "url": "https://eu.wikipedia.org/wiki?curid=65666", "title": "Abando Indalecio Prieto geltokia", "text": ""}
{"id": "65667", "revid": "15795", "url": "https://eu.wikipedia.org/wiki?curid=65667", "title": "San Mameseko geltokia (Bilboko metroa)", "text": ""}
{"id": "65668", "revid": "1987", "url": "https://eu.wikipedia.org/wiki?curid=65668", "title": "Deustuko geltokia", "text": "Deustuko geltokia hurrengoei egin ahal dio erreferentzi:"}
{"id": "65669", "revid": "1987", "url": "https://eu.wikipedia.org/wiki?curid=65669", "title": "Deustoko geltokia", "text": ""}
{"id": "65670", "revid": "119347", "url": "https://eu.wikipedia.org/wiki?curid=65670", "title": "Sarrikoko geltokia", "text": "Sarriko Bilboko metroaren 1. eta 2. lineei dagokien lurpeko geltokia da, Bilboko Ibarrekolanda auzoan kokatuta dagoena, konkretuki Euskal Herriko Unibertsitateko Ekonomia eta Enpresa Zientzien Fakultatearen eta Musika Kontserbatorioaren ondoan. 1995eko azaroaren 11n inauguratu zen, eta Bizkaiko Garraio Partzuergoaren 1. tarifa-gunean dago.\n1998an, geltoki honek trenbideen arkitektura alorrean ematen den \"Brunel Saria\" jaso zuen. Izan ere, geltoki hau beste guztien desberdina da. Sarrerak ohiko \"fosterito\"a eduki beharrean, geltokiaren mezzanina osoa estaltzen duen beirazko aterpea dauka, zeinak geltokia argi naturalez hornitzen duen. Estaldura hegan ari den kalatxori baten hegoetan oinarriturik dago.\n2015eko martxoaren 27tik doako Wi-Fi zerbitzua eskaintzen da geltokian, WifiNova enpresaren [TUWI] Metro sarearen bitartez.\nSarbideak.\nGeltokiak sarbide bakarra du, kaleko kotan geltokiko bestibulura zuzenean sartuta. Bestibulua trenbideen gainean dago, eta horietara eskailera mekaniko zein igogailu panoramikoz hel daiteke.\nLotuneak.\nGeltokiaren kanpoaldean Bilbobus eta Bizkaibus zerbitzuak hornitzen dituzen bi autobus geraleku daude. Hurrengo lineak geralekuetatik pasatzen dira:\n&lt;br&gt;"}
{"id": "65671", "revid": "58701", "url": "https://eu.wikipedia.org/wiki?curid=65671", "title": "Malaysiako penintsula", "text": "Malaysiako penintsula edo Malakako penintsula (malaysieraz \"Semenanjung Tanah Melayu\", tailandieraz: \u0e04\u0e32\u0e1a\u0e2a\u0e21\u0e38\u0e17\u0e23\u0e21\u0e25\u0e32\u0e22\u0e39) Hego-ekialdeko Asiako penintsula handia da. Batzuetan Kra penintsula izenaz ere ezaguna da eta iparraldetik hegoaldera doa Kra istmoaren bitartez.\nBere kostaldeak Thailandiako Golkoan, Hegoaldeko Txinako Itsasoan, Johor itsasarteetan, Singapurreko itsasarteetan, Malakako itsasartean eta Andaman itsasoan daude.\nPolitikoki eskualdea hurrengo estatuen artean banatuta dago:\nMalaysierazko \"Tanah Melayu\" hitzak politikoki Malay herri guztien batasuna adierazi nahi du, hau da, penintsularen bateratzea. Badaude Malay gehiengo bat hegoaldeko Thailandian, eta gutxiengo bat Singapurren, baina penintsulan beste herri batzuk ere bizi dira (bugisak, txinatarrak edo indiarrak adibidez)."}
{"id": "65672", "revid": "119347", "url": "https://eu.wikipedia.org/wiki?curid=65672", "title": "Limoiondo", "text": "Limoiondoa edo zitroinondoa (\"Citrus \u00d7 limon\") fruta-arbola hosto iraunkor txikia da. Bere fruitua limoia edo zitroina da, zapore oso azidoa eta oso usaintsua duen fruta jangarria, garrazkien taldekoa. Botanikoki, limoiondoa \"Citrus\" generoaren espezie hibridoa da.\nLimoiondoa Asiakoa da jatorriz, eta seguru asko Txinan eta Indian aspalditik hazten da. Ondoren, Ekialde Hurbilera iritsi zen K.a. 700. urte inguruan, eta musulmanek sakratutzat hartu zuten. Arabiarrak izan ziren, hain zuzen, limoia Europara eraman zutenak.\nEtimologia.\nPersiarrek \"l\u012bm\u016bn\" izena eman zioten eta arabiarrek \u0644\u064a\u0645\u0648\u0646 (\"laym\u016bn\"). Italieraz \"limone\" eta gazteleraz \"lim\u00f3n\" izanik euskaraz limoi izena hartu zen Hegoaldean. Hizkuntza gehienetan hitz honen aldaerak aurkitzen dira. Frantsesez \"citron\" esaten zaio eta hortik jaso da zitroin hitza Ipar Euskal Herrian.\nLandarearen ezaugarriak.\nZuhaitz hosto-iraunkorra da, azal leunekoa eta sarritan arantzak agertzen ditu. Lau metro inguruko altuera hartzen du eta adar ugari izaten ditu. Zuhaitzaren itxura ez da laranjondoarena bezain borobiltsua izaten. Hostoak txandakatuta ageri dira eta sinpleak, koriazeoak eta linbo elipitikodunak dira. Nerbioari dagokionez perinerbiala da eta pezioloa dute. Kolore berde iluna dute gainaldean, berde argia azpialdean eta 5-10cm luze dira.\nLoreak banakakoak izan daitezke, bikoteka agertu edo korinboetan. Petalo zuri arroxakara askeak ditu, eta luzeak eta sendoak dira. Sepaloak aldiz elkarturik daude, 4 eta zazpi arteko kopuruan. Ginezeo lodi baten inguruan estamine ugari kokatzen dira, 20 eta 1000 artean. Pistilo barneko obarioak baia itxurako fruitua garatzen du eta haziak zurihorixkak dira itxura oboidea dutenak eta luzetara ildoak azaltzen dituztenak. Urtean zehar hainbat loraldi izaten ditu.\nSustraiak ardatz nagusi bat du, azal gris latzekoa eta hainbat adar ateratzen zaizkio alboetara ere desordenatuan.\nLimoiondoa batazbeste 50 urte inguru bizi da, baina ongi zainduta badago ehun urte ere har ditzake. Behin landatuta 2 eta 5 urte artean loreak ateratzen hasten da.\nFruitua.\nLimoiondoaren fruitua \"Limoia\" da, hazia inguratzen duen ehuna. Limoiak hainbat erabilera dauzka, bai sukaldaritzan bai beste batzuk. Erabilera nagusia zukua ekoiztea da, nahiz eta bere mamia eta azala ere erabiltzen diren. Limoi-uraren %5a azido zitrikoa denez, bere pH-a 2 eta 3 artekoa da eta zapore garratza dauka.\nJatorri tropikal edo azpitropikala duten beste fruitu batzuk bezala limoia industrialki kontserbatzeko tenperatura freskoa (10-13\u00a0\u00b0C) eta ingurune hezea (%85-90) behar ditu. Baldintza horietan hainbat hilabete iraungo ditu.\nMotak.\nLimoiondoaren barietateak.\nLimoiondoaren barietate ezagunenak honako hauek dira:\n\"Limoi\" deitzen dioten beste espezie batzuk.\nBadira limoi izena eman arren beste espezie bati dagozkion fruituak ere.\nNutrizioa.\nC bitaminaren iturri garrantzitsua da, gainerako mantenugaiak baino kopuru handiagotan agertzen da. Sustantzia fitokimiko ugari ere baditu, polifenolak, terpenoak eta taninoak. Limoi zukuak azido zitriko ugari ere badu, lima zukuak baino pixka bat gehiago eta laranja zukuak baino bost aldiz gehiago.\nErabilera.\nGastronomia.\nLimoiondoaren azala, hostoak eta fruituak antzinatik erabili izan dira tokian tokiko gastronomian. Limoi fruitu osoa erablltzen da marmeladak, enkurtidoak eta limoi likoreak egiteko. Limoi xerrak plater ugaritan guarnizio gisa jartzen dira, bai eta edarietan ere. Limoiaren azal birrinduak usain eta zaporea ematen die hainbat plateri, puding eta arrozari esate baterako.\nLimoi ura.\nLimoi ura, limoiaren zukua, limonada, freskagarri eta koktailak egiteko erabiltzen da nagusiki. Arraina marinatzeko ere egokia da, amonioa neutralizatzen baitu amonio gatz bihurtuz. Okelari kolageno zuntz gogorrak hidrolizatzen ditu eta haragia xamurtu, baina pH baxuak proteinak desnaturalizatzen ditu. Entsaladak atontzeko ere erabiltzen da ozpinaren lekuan.\nOxidatzeko joera duten hainbat fruitu kontserbatzeko ere erabiltzen da, oxidazioa burutzen duten entzimak desnaturalizatzen dituelako. Hori gertatzen da sagar, banana eta ahuakateekin.\nAzala.\nMarokon limoi azala gatzetan kontserbatzen dute. Gatza azalean barneratzen da, egitura bigunduz eta onduz. Honekin oso luzaroan kontserbatu daiteke. Ondutako limoiak Mediterranear eremuko herrialde askotako gastronomiak aurkitzen dira, Sizilian, Italian, Grezian eta Frantzian esate baterako.\nLimoiaren azala pektina ekoizteko ere erabiltzen da. Pektina gelifikatzaile gisa erabiltzen den polisakaridoa da.\nOlioa.\nAzalean olioa gordetzen duten zeluletatik ateratzen da.\nHostoak.\nLimoiondoaren hostoekin infusioak egiten dira. Haragia eta itsaskiak sukaldatzerakoan ere erabiltzen dira.\nMedikuntza.\nTradizionalki limoia bakteria eta birusek arnas aparatuan eragindako gaixotasunak arintzeko erabili izanda, C bitamina ugari duelako.\nDigestio aparatuan urin gastrikoen jarioa erregukatzen laguntzen du. Horretaz gain limoi urak beherakoa eragiten duten patogenoen aurkako potentzial handia dauka, hauen hazkundea mugatzen baitu. Gaitasun diuretikoa ere baduenez gernuaren infekzioak, gota, erreuma, artritia eta erlazionaturiko beste hainbat gaixotasunetan ere erabiltzen da.\nAzaleko zauri eta narriadurak sendatzeko ere erabiltzen da.\nEbanisteria.\nLimoiondoaren zura gogorra da eta azal leun horixka du. Ebanisteria lanetarako egur oso prezatua da.\nHistoria.\nEz da zehazki ezagutzen non sortu zen limoiondoa baina pentsatzen da Assam eskualdean (India ipar-ekialdea), Myanmar iparraldean edo Txinan izango zela, beti ere Himalaia mendikatearen inguruko haranetan. Azterketa genetikoek erakutsi dute zidrondoaren (\"Citrus medica\") eta laranja mingotsaren (\"Citrus aurantium\") arteko hibridazioz sortuko zela.\nGreziarrek lihoa aromatizatzeko eta sitsetatik babesteko erabili zuten eta Teofrastok erabilera terapeutikoa deskribatu zuen bere lanetan. Jakina da greziarrek olibondoen inguruan ere landatzn zituztela limoiondoak olibondoak parasitoetatik babesteko. Italia hegoaldera Antzinako Erromaren garaian iritsi zen, II. mendearen inguruan, baina ez zuen berebiziko arrakastarik izan. Nabateako nekazaritza libuur batean aipatzen da III edo IV. mendean. Persian ere landatu zen eta 700 urtearen inguruan Irak eta Egipton zabaldu zen. Arabiarren testuetan aipatzen da X. mendeetan eta haien lorategietako ohiko apaingarria zela esaten da. Arabiarrek Mediterraneoko arroan zabaldu zuten 1000 eta 1150 urteen artean. Txinatarrek 1297an limoiondoak landatzen zituztela ere badakigu, Marco Polo merkatariak horrela idatzita utzi zuelako.\nEuropako aurreneko landaketa sendoa XV. mendean Genovan gertatu zen eta dagoeneko sukaldean erabiltzen hasi ziren.\n1493. urtean Kristobal Kolonek hainbat hazi eraman zituen Ameriketara. Espainiar kolonizatzaileek kontinente guztian zehar zabaldu zuten. Hasiera batean apaingarri gisa eta helburu medizinalekin landatu zituzten. 1751. urtean landaketa garrantzituenak Kalifornian zeuden eta 1800 inguruan Floridan erabilera gastronomikoa ematen hasi zitzaion.\n1747. urtean James Lind zienzilariak egindako esperimentuek erakutsi zuten limoi ura marinelen dietan sartuta eskorbutoa nabarmen arintzen zuela.\nEkoizpena.\nLimoiondoa munduan gehien ekoizten diren zitrikoen artean hirugarrena da, laranjondoaren eta mandarinondoaren ondoren.\n2018. urteko datuen arabera munduan 19,4 milioi tona lima eta limoi ekoiztu ziren. %65a sei herrialde hauek osatu zuten:\nIzurriak.\nHainbat intsektuk erasotzen dute limoiondoa. Aipagarrienak zorri zuria (\"Aspidiotus nerii\"), Kaliforniako zorri gorria (Aonidiella aurantii) eta zorri beltza (\"Toxoptera aurantii\") dira.\nAkaroek (Aceria sheldon) loreen muinak erasotzen dituzte eta fuituak itxura okerra hartzen du. \"Phyllocnistis citrella\" lepidoperoak zurtoina zulatu eta galeriak egiten ditu eta bertatik gaixotasunak sartzen zaizkio landareari."}
{"id": "65674", "revid": "1545", "url": "https://eu.wikipedia.org/wiki?curid=65674", "title": "Koreako penintsula", "text": "Koreako penintsula edo Korea (Hego Korean hangul: \ud55c\ubc18\ub3c4, hanja: \u97d3\u534a\u5cf6, \"Han Bando\"; Ipar Korean chosongul: \uc870\uc120\ubc18\ub3c4, hanja: \u671d\u9bae\u534a\u5cf6, \"Chos\u014fn Pando\") Ekialdeko Asiako penintsula da. 1.100 kilometro luze da, Asia kontinentaletik Ozeano Bareraino, eta 220.847 kilometro koadroko eremua dauka. Ipar Korea eta Hego Korea estatuak daude penintsulan, 38\u00b0 paraleloak bereizirik.\nTxina dauka iparraldean, Errusia ipar-ekialdean, Japoniako itsasoa ekialdean, Ekialdeko Txinako itsasoa eta Koreako itsasartea hegoaldean, eta Itsaso Horia mendebaldean. Txinarekin 1.416 kilometroko muga du, eta 19 kilometrokoa Errusiarekin. Lurralde menditsua da, iparraldean eta ekialdean batez ere. Paektu da gailurrik garaiena (2.744 metro). Itsasertzak 8.460 kilometroko luzera du; oso malkartsua da."}
{"id": "65677", "revid": "6327", "url": "https://eu.wikipedia.org/wiki?curid=65677", "title": "Bizkaia Zubian", "text": ""}
{"id": "65678", "revid": "1987", "url": "https://eu.wikipedia.org/wiki?curid=65678", "title": "Larreinetako Funikularra", "text": ""}
{"id": "65685", "revid": "1545", "url": "https://eu.wikipedia.org/wiki?curid=65685", "title": "Dekkan", "text": "Dekkan (; ) Indiako hegoaldean dagoen goi-ordoki zabala da, Gangesko eta Narmandako ibaien haranen hegoaldean. Bere mugak hiru mendilerroek sortzen dituzte eta zortzi indiar estatuetara hedatzen da. Triangelu itxura du, mendebaldean Mendebaldeko Ghat mendiak eta ekialdean Ekialdeko Ghat mendiak mendilerroek hegoaldeko erpina sortzen dute. Iparraldeko muga Satpura eta Vindhya mendilerroek sortzen dute. Iparraldean Indiako ibai-ordokiak ditu.\nEskualdeko hiru estatu nagusiak Maharashtra, Karnataka eta Andhra Pradesh dira. Bere altuera iparraldeko 100 metroetatik hegoaldeko 1000 metroetara doa; batez besteko altuera 610 metrokoa da, eta Bengalako Golkorako jaitsiera du.\nDekkan prakritozko \"dakkhin\" izenatik dator, berez sanskritozko \"dak\u1e63i\u1e47a-\" edo \u0926\u0915\u094d\u0937\u093f\u0923 ekarrita, eta 'Hegoa' esan nahi duena.\nEskualdeko antzinako izena Dakshinapatha zen, Mahabharatan agertzen dena.\nDekkango ibai nagusiek Bengalako golkoan dute ahoa (Godavari, Tungabhadra, Krishna, Mahanadi eta Kaveri), bi izan ezik (Narmada eta Tapi, Arabiako itsasoan ahoa dutenak).\nDekkango biztanleak herri askotakoak dira, nagusienak Bhil eta Gond herriak izanda. Bertako biztanleak dravidak dira. Eskualdeko hiri nagusia Hyderabad da. Beste hiri nagusiak Bangalore, Karnatakako hiriburua, eta Maharashtrako Nagpur, Pune, Aurangabad eta Sholapur dira.\nKlima tropikala eta uholdetsua. Ekonomia-jarduera kotoiaren, kafearen, arrozaren eta azukre-kanaberaren produkzioan oinarritua da. Musulmanen menpe dago XIV. mendeaz geroztik."}
{"id": "65686", "revid": "23317", "url": "https://eu.wikipedia.org/wiki?curid=65686", "title": "Limoi", "text": "Limoia limoiondoaren fruitua da. Zapore azidoa duenez garrazkien taldekoa da. Limoia jangarria da eta gastronomian asko erabiltzen da.\nEtimologia.\nPersiarrek \"l\u012bm\u016bn\" izena eman zioten eta arabiarrek \u0644\u064a\u0645\u0648\u0646 (\"laym\u016bn\"). Italieraz \"limone\" eta gazteleraz \"lim\u00f3n\" izanik euskaraz limoi izena hartu zen Hegoaldean. Hizkuntza gehienetan hitz honen aldaerak aurkitzen dira. Frantsesez \"citron\" esaten zaio eta hortik jaso da zitroin hitza Ipar Euskal Herrian.\nHistoria.\nLimoiondoa Asiakoa da jatorriz, eta seguru asko Txinan eta Indian aspalditik hazten da. Ondoren, Ekialde Hurbilera iritsi zen K.a. 700. urte inguruan, eta musulmanek sakratutzat hartu zuten. Arabiarrak izan ziren, hain zuzen, limoia Europara eraman zutenak.\nLimoien landaketa XIII. mendetik aurrera orokortu zen Espainian eta Sizilian. Europako gainerako tokietan ordea berritasun gisa hartzen zen Pizkunde garaian oraindik. XVIII. mendean eskorbutoari aurre egiteko limoiak erabiltzen hasi ziren mari\u00f1elak eta horrek limoien kontsumoa orokortu zuen. Sizilia bihurtu zen limoi ekoizle nagusia. Palermo hiriaren inguruan ekoizten zen \"Conca d'Oro\" deitzen zioten eskualdean.\nErabilera.\nC bitamina eta azido zitrikoa ugari dituenez hainbat erabilera ditu limoiak:\nGastronomia.\nUsai eta zapore freskoak emateko erabiltzen da. Freskagarriak eta izozkiak egiten dira eta saltsa ugariren osagaia ere bada. Limoiaren zukua hainbat haragi eta arraini gehitu dakioke zaporea indartzeko. Limoiaren azala ere erabiltzen da elikagaien gelifikatzaile eta egonkortzaile gisa, pektina ugari baitu. Azkenik postre ugari ere egiten dira limoiarekin.\nHigienea eta estetika.\nLurringintza industrian erabiltzen da, bai eta higiene produktuetan ere, usainkentzaileak esate baterako.\nEkoizpena.\nLimoiondoa munduan gehien ekoizten diren zitrikoen artean hirugarrena da, laranjondoaren eta mandarinondoaren ondoren.\n2018. urteko datuen arabera munduan 19,4 milioi tona lima eta limoi ekoiztu ziren. %65a sei herrialde hauek osatu zuten:"}
{"id": "65687", "revid": "336", "url": "https://eu.wikipedia.org/wiki?curid=65687", "title": "Irango goi-ordokia", "text": "Irango goi-ordokia, batzuetan Persiako goi-ordokia (persieraz: \"\u0627\u06cc\u0631\u0627\u0646 \u0632\u0645\u06cc\u0646\" ) deitua, goi-lautada zabala da, Hego-mendebaldeko eta Hegoaldeko Asiaren eta Kaukasiaren artean kokatua. Mendebaldean Zagros mendiak ditu, iparraldean Kaspiar itsasoa eta Kopet Dag mendilerroa, hegoaldean Ormuzko itsasartea eta Arabiako itsasoa eta mendebaldean Hindu Kush.\nEskualdea antzinako Persia Handia da, gaur egun Iran (bi herenak), Afganistan (mendebaldea eta hegoaldea) eta Pakistan (mendebaldea, Balutxistan tartean), Kurdistan eta Azerbaijan dena.\nGeografia.\nIpar-mendebaldeko Kaspiar itsasotik hego-ekialdeko Balutxistanera, Irango goi ordokia 2.000 kilometro luze da. Lauki itxura du, erpinak Tabriz, Xiraz, Karatxi eta Kabul hirietan izanik, eta 3,7 milioi kilometro koadro inguru ditu. Nahiz eta goi-ordoki izena izan, eskualdea menditsua da oso; mendirik altuena Elburzen dagoen Damavand da (5.610 metro).\nHona hemen eskualdeko mendilerroen sailkapena:\nGeografiako beste ezaugarri nagusiak:"}
{"id": "65688", "revid": "119347", "url": "https://eu.wikipedia.org/wiki?curid=65688", "title": "Tibeteko goi-lautada", "text": "Tibeteko goi-lautada \u2014batzuetan Tibeteko goi-ordokia edo Tibet eta Qinghaiko goi-ordokia izenaz ere aipatua\u2014 Ekialdeko Asiako goi-ordoki handia da, Tibet, Txinako Qinghai eta Kaxmirreko Ladakh artean kokatuta. Batez besteko altuera 4.500 metrokoa denez, \"munduko teilatuaz\" ezizenez ezaguna da. Azalera 2,5 miloi kilometro karratutakoa da (Texas edo Frantziarena lau aldiz).\nDeskribapena.\nTibeteko goi-ordokia munduko mendirik altuenen inguratuta dago: ipar-mendebaldean Kunlun mendilerroa du, Tarim arroaren muga; ipar-ekialdean Qilian mendiak, Gobi basamortuaren muga; hegoaldean Yarlung Tsangpo ibaiaren harana, Himalaiaren muga; ekialdean eta hego-ekialdean Saluen, Mekong eta Yangtze ibaien iturriak eta mendebaldean Kaxmirko iparraldean dagoen Karakorum ditu.\nMunduko ibai nagusi batzuk goi-ordoki honetan dute iturria: tartean, Ibai Urdina , Ibai Horia, Indus, Satluj, Yarlung Tsangpo (Indian Brahmaputra izenaz ezaguna), Mekong, Irawadi edo Salween.\nBaditu zenbait laku gazi, adibidez Tso Ngonpo, Nam Tso, Dagze Tso, Yamzho Yumco, Puma Yumco edo Paiku.\nKlima.\nEskualdeko klima lehorra eta hotza da oso, Himalaia mendi garaiek oztopo egiten baitiete hegoaldeko montzoi haizeei eta haiek ekartzen dituzten euriei. Aireak itsas-mailan duen %60a oxigeno du.\nTenperatura hotza izaten da mendialdean (5.500 m ingurutik gora elurra urte osoan) eta epelagoa ibarretan. Hiriburuan adibidez (3.600 m) batez beste 0\u00a0\u00b0C inguru izaten dira neguan eta 17\u00a0\u00b0C udan. Tenperatura aldaketa handiak izaten dira egunean zehar, goizak eta gauak oso hotzak baitira. Bestalde haize hotz eta lehorrari esker labore aleak luze irauten dute (50-60 urte) biltegietan eta ez da izaten izurriterik.\nEguraldia dela eta mendietan eta iparraldeko eta erdialdeko goi-ordokietan artzain nomadak besterik ez dira bizi. Brahmaputraren arroan klima epelagoa da eta laboreak lantzen dira horri esker."}
{"id": "65691", "revid": "56334", "url": "https://eu.wikipedia.org/wiki?curid=65691", "title": "San Ignazioko geltokia", "text": "San Ignazio (lehen San Inazio) Bilboko metroaren 1. eta 2. lineei dagokien lurpeko geltokia da, Bilboko izen bereko auzoan kokatuta dagoena. 1995eko azaroaren 11n inauguratu zen eta Bizkaiko Garraio Partzuergoaren 1. tarifa-gunean dago.\nGeltokia, arkitekturari dagokionez, Bilboko metroaren gainontzeko geltokien ohiko itxura dauka, San Ignaziokoa gainerakoak baino handiagoa den ezberdintasunarekin, izan ere, geltoki honetan 1. eta 2. lineak batzen baitira, bi lineen arteko tarte amankomunari hasiera emanez. Hala, geltokiak nasa gehiago behar ditu Plentziatik eta Kabiezestik datozen, eta baita Etxebarrira zein Basaurira doazen trenentzako, zein kontrako bidea egiten duten trenentzako.\n2017ko urriaren 27an San Ignazioko bezeroen arretarako bulegoa itxi zuten.\nIzen aldaketa.\n2017ko abenduaren 18ra arte geltokiaren izena \"San Inazio\" izan zen. Metro Bilbao eragileak hala erabakita, lau geltokiren izenak aldatu ziren, horien artean San Ignaziokoa, Bilboko Udalak erabilitako toponimia ofizialarekin bat egiteko asmoz.\nLotuneak.\nGeltokiaren kanpoaldean Bilbobus eta Bizkaibus zerbitzuak hornitzen dituzten hiru autobus geraleku daude. Hurrengo lineak geralekuetatik pasatzen dira:\n&lt;br&gt;\n&lt;br&gt;"}
{"id": "65692", "revid": "1310", "url": "https://eu.wikipedia.org/wiki?curid=65692", "title": "Pe\u00f1acerrada", "text": ""}
{"id": "65693", "revid": "1310", "url": "https://eu.wikipedia.org/wiki?curid=65693", "title": "Trevi\u00f1o", "text": ""}
{"id": "65694", "revid": "1545", "url": "https://eu.wikipedia.org/wiki?curid=65694", "title": "Katxemira", "text": ""}
{"id": "65695", "revid": "58701", "url": "https://eu.wikipedia.org/wiki?curid=65695", "title": "Bali", "text": "Bali (balieraz: \u1b29\u1b2e\u1b36) Indonesiako uharte eta probintzia da. Probintziak, Bali uharteaz gain, hurbileko irla txiki batzuk ere hartzen ditu, hala nola Nusa Penida, Nusa Lembongan eta Nusa Ceningan. 2014an 4.225.384 biztanle zituen, gehienak hinduistak (% 83,5 2010ean). Hiriburua Denpasar da.\nGeografia.\nBali Sondako Uharte Txikiak izeneko uhartedian dago. Mendebaldean Java du, Baliko itsasarteak bereizirik, eta ekialdean, Lombok. 145 kilometro luze eta 80 kilometro zabal da, eta 5.700 kilometro koadroko azalera dauka. Sumendiz sortutako uhartea da, nahiko menditsua. Garaiena, Gunung Agung sumendia (3.142 m), ipar-ekialdean dago; 1963ko martxoan izan zuen erupzioak 1.500 lagun hil eta milaka etxerik gabe utzi zituen. Hegoaldean alubioi ordokiak nagusi dira .\nKlima tropikala da, oso beroa, bi urtarorekin: lehorra apiriletik urrira doa, eta hezea, azarotik martxora.\nBaliko hiri nagusiak iparraldeko Singaraja eta hegoaldeko Denpasar hiriburua dira. Hiriburu kulturala, aldiz, Denpasarretik iparraldera dagoen Ubud herria da. Uhartean 4,2 milioi lagun bizi dira, gehienak hinduistak; musulmanak % 13,4 dira, batez ere arrantzaleak; eta kristauak, % 2,5.\nHistoria.\nGizakia duela 40.000-60.000 urte heldu zen Balira. Orain dela 4.500-3.000 urte, austronesiar hizkuntzak mintzatzen zituzten jendeak, jatorria Taiwanen edota hegoaldeko Txinan zituztenak, iritsi ziren. Austronesiarrek arroz laborantza eraman zuten, eta jatorrizko biztanle melanesiarrak, ehiztari-biltzaileak, zokoraturik gelditu ziren.\nK. a. I. mendetik aurrera, Balik harreman handia izan zuen Indiarekin; era horretan, Budismoa eta Shivaismoa iritsi ziren. Garai hartan eraiki zen subak izeneko ureztatze sistema. 1343an, ekialdeko Javako Majapahit Inperio hinduak kolonia bat sortu zuen Balin. 1500an, Majapahit Inperioa suntsitu zenean, javatar ugari Balira migratu ziren.\n1512tik goiti, portugaldar itsasgizonek uhartea begiztatu eta mapetan kokatu zuten. 1597an, Cornelis Houtman herbeheretarra lehorreratu zen. Herbeheretarrek merkataritza-kolonia eratu zuten, Ekialdeko Indietako Herbeheretar Konpainiaren bitartez. XIX. mendeko bigarren erdian, nederlandarrak saiatu ziren beren agintea finkatzen zenbait gerra kolonialen bidez. Beti ere, haien nagusitasuna ez zen inoiz izan Javan eta Moluketan bezain handia.\n1920ko hamarkadan, Mendebaldeko artista eta intelektual batzuek Baliren irudi idilikoa zabaldu zuten, eta \"Bakearen uhartea\" deitutakoa turismo gune bilakatu zen. Bigarren Mundu Gerran, 1942-1945 bitartean, japoniar osteek okupatu zuten. Gerra ostean, herbeheretarrak itzuli ziren, baina Ngurah Rai buru zuen \"askapen armada\"-ren aurka borrokatu behar izan zuten. Matxinoak azpiratu bazituzten ere, 1949ko abenduaren 29an Herbehereek onartu behar izan zuten Indonesiaren independentzia, Bali barne.\n1963an, Gunung Agung sumendiaren erupzioak milaka hildako eragin zituen. 1965ean, Suharto jeneralak estatu kolpea jo eta komunisten kontrako ehiza kupidagabeari ekin zion Indonesia osoan. Kronikek diotenez, Java eta Bali izan ziren uharterik zigortuenak. 80.000-100.000 ezkerreko militante hil zituzten, eta beste askok egin behar izan zuen ihes. 2002ko urriaren 12, 21 herrialdeetako 202 pertsona hil ziren Jemaah Islamiah talde islamistak Kutan egindako atentatuetan.\nBanaketa administratiboa.\nBali probintzia 8 barruti (\"kabupaten\") eta hiri (\"kota\") batean zatiturik dago:\nEkonomia.\nAusardia handiz eraikitako ureztatzeko sistemak baliatuz bideratu da bertako arroz langintza oparoa. Turismo lurraldea da."}
{"id": "65696", "revid": "512", "url": "https://eu.wikipedia.org/wiki?curid=65696", "title": "GR 121", "text": "GR 121 ibilbidea, Hondarribiatik mendebalderantz hasita, Gipuzkoako mugen itzulingurua egiten duen ibilbidea da. Ibilbidea 3 azpi-ibilbidetan banatuta dago:\n15 etapaz osatua dago:\nEtapen banaketan ikusten denez ibilbide honek ez du Gipuzkoa osoaren bira adierazten, bi zati falta zaizkio:"}
{"id": "65697", "revid": "776", "url": "https://eu.wikipedia.org/wiki?curid=65697", "title": "Corneille Jean Francois Heymans", "text": ""}
{"id": "65699", "revid": "336", "url": "https://eu.wikipedia.org/wiki?curid=65699", "title": "Corleonesi", "text": "Corleonesi 1980 eta 1990ko hamarkadetan Cosa Nostra menperatu zuen Siziliako Mafiako talde bat da. Izen hori bere buruzagi gehienak Italiako Corleone hiritik zetoztelako ematez zitzaion. Lehenengo Luciano Leggio eta beranduago Tot\u00f2 Riina, Bernardo Provenzano y Leoluca Bagarella, Riinaren koinatua.\n1978 eta 1983. urteen artean Mafiaren Bigarren Gerra libratu ostean, Corleonesiek Mafia beraien menpe hartu zuten, sistema ia diktatorial bat ezarriz. Palermoko mafia talde zaharrek Corleonesiak gutxietsi egin zituzten, beraietaz berba egitean \"i viddani\" (nekazariak) deituz.\nCorleonesien kideek ez zeukaten zertan Corleonekoak izan behar. Corleoneko buruzagi mafiosoek kanpotik zetozten \"ohore gizonak\" onartu zituzten, eta gai hau beste kideen aurrean isilean mantentzen zen. Riina eta Provenzanoren alde jarri ziren beste familietako kideak ere Corleonesi deituak ziren eta 1980 eta 1990. hamarkadetan Mafia agindu zuten. Erakunde hau Cosa Nostraren organizazio paralelotzat hartu daiteke."}
{"id": "65705", "revid": "96586", "url": "https://eu.wikipedia.org/wiki?curid=65705", "title": "Wallace Beery", "text": "Wallace Beery (1885eko apirilaren 1a \u2013 1949ko apirilaren 15a) Ameriketako Estatu Batuetako aktorea izan zen, berrehun film baino gehiagotan aritu izan zena eta Oscar saria irabazitakoa. Gogoangarria da \"Altxor uhartea\" filmean egin zuen Long John Silver pirataren antzezpena.\nHasierako lanak.\nKansas Cityn jaio zen 1885ean eta anaietako bi ere aktoreak izan ziren. Hamasei urte zituenean Ringling Brothers zirkuan hasi zen lanean, elefanteen hezitzailearen laguntzaile. Bi urtean ibili zen jardun horretan, leopardo batek zauritu zuen artean. New Yorkera jo zuen lan bila eta aktore hartu zuten musikal baterako. Handik gutxira zinemarako lehen lanean hartu zuen parte: \"His Athletic Wife\" (1913).\n1915ean emazte zuen Gloria Swanson handiarekin batera agertuko da \"Sweedie Goes to College\" filmean. Zurrutak eta jeinu txarrak harreman hura pikatura bidali zuten. Sasoi horretan Wallacek gaiztoen rolak osatuko ditu pantailan.\nZinema mutua zen garai hartakoak dira Beeryren lan garrantzitsu asko. Arthur Conan Doyleren izen bereko eleberrian oinarritutako \"The Lost World\" filmean Challenger maisuarena egin zuen (1925) edo \"Robin Hood\" delakoan Rikardo erregearena egin zuen \"Douglas Fairbanks\" alboan zuela (1922). Hor dira honako film hauek ere: \"Last of the Mohicans\" (1920), \"The Round-Up\" (1920; Roscoe Arbucklerekin), \"Old Ironsides\" (1926), \"Now We're in the Air]\" (1927), \"The Usual Way\" (1913), edo \"Beggars of Life\" (1928; Louise Brooksekin).\nAldirik onena.\nZinemak ahotsa eta soinua bereganatu zituenean, Beery aldi batean lan barik gertatu zen, baina handik gutxira Irving Thalberg ekoizleak ez zuen erreparorik izan Metro-Goldwyn-Mayerera erakartzeko.\nKartzela gai zuen 1930eko \"The Big House\" filmean agertu zen, eta lan horrek Oscarrerako izendapena ekarri zion. Hurrengo urtean irabazi zuen aipatu saria, \"The Champ\" filmean egindako lanagatik. 1934an klasiko bihurtu den \"Altxor uhartean\", Long John Silver pertsonaia biribildu zuen; eta urte berean Venezian saritu zuten \"Viva Villa!\" filmagatik; Pancho Villa zen pelikula horretan. Hauek ere Beeryren antzezpenak izan ziren: \"Billy the Kid\" (1930), \"The Secret Six\" (1931), \"Hell Drivers\" (1931), \"Grand Hotel\" (1932), \"China Seas\" (1935)\u2026 30eko hamarkadan Beery Hollywooden ondoen ordaindutako aktoreetako bat izan zen, eta MGM estudioetan soldata onena jasotzen zuena, horrela ezarria baitzuen kontratuan: edozein aktorek baino $ 1 gehiago irabazteko eskubidea zuen. Hurrengo urteetan bere ibilbidea gainbehera etorri zen. 64 urte zituenean, 1949an, bihotzekoak jota hil zen.\nFilmografia.\nAkademiako Sariak eta Izendapenak"}
{"id": "65707", "revid": "6327", "url": "https://eu.wikipedia.org/wiki?curid=65707", "title": "Egeo Itsaso", "text": ""}
{"id": "65708", "revid": "336", "url": "https://eu.wikipedia.org/wiki?curid=65708", "title": "Andaman eta Nikobar uharteak", "text": "Andaman eta Nikobar uharteak (; ; ) Indiako ozeanoan dagoen Indiako lurraldea da. Hiriburua Port Blair dute.\nIzena.\n\"Andaman\" \"Handuman\" hindizko \"Hanuman\" tximino-jainkotik dator. \"Nikobar\", berriz, malaysieraz \"herriaren lurra\" esan nahi du.\nHistoria.\nXIII. mendean Marco Polo esploratzaile veneziatarrak bisitatu zituen. XVII. mendean Maratha Inperioak hartu zituen eta Erresuma Batuak bitan: 1789-1796 eta azkenekoz 1858an.\n1947an Indiak independentzia lortu zuenean, herrialdeko sei estatuen bat bihurtu ziren.\n2004ko abenduaren 26an Ozeano Bareko kostaldeak suntsitu zituen 10 metroko tsunamiak uharteak eraso zituen. 7.000 biztnale hil ziren, gehienak kolonoak bertokoek bazekitelako lurrikarak daudenenan mendietara jo behar zela.\nGeografia.\nLurraldeak 570 uharte baino gehiago ditu, horietatik 38 biztanleak dituztenak. Gehienak (550 inguru) Andaman uharteetakoak dira, horietatik 26 biztanleak dituztenak. Nikobar uharteak 22 dira (horietatik 10 biztanleak dituztenak). Uhartedi bien artean kanal bat dago: 150 km zabalera duen \"Ten Degree Channel\" edo Hamar Graduko Kanala.\nAndaman uharteek 6.408 km\u00b2 azalera dute; Nikobar uharteek 1.841 km\u00b2."}
{"id": "65709", "revid": "512", "url": "https://eu.wikipedia.org/wiki?curid=65709", "title": "John Wyclif", "text": "John Wyclif (\"Wycliff\" edo \"Wycliffe\" ere idatzia) (Hipswell, Yorkshire, \u2013 Lutterworth, Leicestershire, 1384ko abenduaren 31) teologoa eta Eliza Katolikoaren kritikari ingelesa izan zen, Erreforma Protestantearen aurrekarietakoa.\nEraso egin zion Elizaren dotrina ortodoxoari, transubstantziazioari dagokionari bereziki. Botere sekularrean Aita Santuen esku-hartzea salatu zuen. Biblia eta agustinismora itzultzea defendatu zuen. Are gehiago, nork bere hizkuntzan Biblia entzuteko eskubidearen alde jo zuen. Bere ideiek arrakasta izan zuten hainbat jenderen artean, eta jarraitzaile talde bat, lolardoak, izan zuen. Heretikotzat kondenatu (1380, 1382), eta baztertua utzi zuten. Haren erakutsiak \"apaiz pobreek\" zabaldu zituzten, eta eragin handia izan zuten Jan Hus txekiar erreformatzailearengan.\nIngelesezko Bibliaren lehendabiziko itzulpenaren atzean kokatzen dute Wyclif (Wyclifen Biblia deitzen da, hain zuzen ere). \"De domino divino\" (1375), \"De officio regis\", \"De veritate scriptur\u00e6\" (1378), \"De potestate pap\u00e6\" (1379) ere plazaratu zituen."}
{"id": "65710", "revid": "512", "url": "https://eu.wikipedia.org/wiki?curid=65710", "title": "Andaman", "text": "Andaman hitzarekin honako lekuak ezagutzen dira:"}
{"id": "65713", "revid": "6327", "url": "https://eu.wikipedia.org/wiki?curid=65713", "title": "Malakako penintsula", "text": ""}
{"id": "65714", "revid": "59723", "url": "https://eu.wikipedia.org/wiki?curid=65714", "title": "Alcatrazeko kartzela", "text": "Alcatrazeko kartzela San Frantziskoko badian dago, Alcatraz irlan, eta bere garaian munduko kartzelarik ezagunenetakoa izan zen. Egun, itxita dago.\nEraikuntza nagusia 1910-1912 artean eraiki zen. Tarte horretan Ameriketako Estatu Batuetako Armadako presondegi militarra izan zen. 1933an Ameriketako Estatu Batuetako Justizia Sailak bereganatu eta presondegi federal bilakatu zen. Presondegia 1963 urtean itxi zen.\u00a0Ondoren, 1972an, parke nazional izendatu zuten.\nEgun, presondegi izandakoa Parke Nazionalen Zerbitzuak kudeatutako museoa publikoa da. Bisita gidatuak egiten dira uhartera, bertara San Franciscon hartutako ferry baten bidez iritsita. Eraikin militarrak eta espetxeaz gain, itsasargi bat dago, AEBetako mendebalde kostako zaharrena.\u00a0Horrez gain, naturazaleen artean bertako padurengatik, hegaztiengatik eta paisaiagatik ospetsua da.\nHistoria.\n1848an AEBetako estatuak uhartea erosi zion John C. Fr\u00e9monti, eta geroago Kaliforniako estatuari eman. 1853an, Zealous B. Tower-ren agindupean, uhartea gotorleku bilakatzen hasi ziren, baina ez zen 1958 arte amaitu. Urte hartan, lehen soldadu blokea (200koa) uhartera iritsi zen. 1861en, AEBetako Gerra Zibilean, 85 kanoi jarri zituzten uhartearen perimetroan zehar. Gerratean, espetxeak mendebaldeko kostako soldadu konfederatuak hartu zituen.\nIhesaldi saiakerak.\nEspetxea 29 urtez erabili zen: ez zen inoiz ihesaldi arrakastatsurik izan. Hala eta guztiz ere, ihesaldi baten inguruan sortutako misterioa ez da konpondu: 1962ko ekainaren 11n, Frank Morris, John Anglin eta Clarence Anglinek historian ikusitako fugetatik xelebreenetarikoa gertatu zen. Hiru preso horiek plan zehatz bat egin zuten Alcatrazetik ihes egiteko; guardiek zaintzen ez zuten 0,91 metroko zabalerako korridore bat aurkitu zuten, haien ziegen atzean zegoena. Hamar zentaboko txanpon baten bidez soldatutako koilara baten bidez hormigoian zulo bat egin zuten. Horrez gain, lapurtutako xurgagailu bat zulagailu elektriko bihurtu zuten eta egiten zuen soinua disimulatzeko, musika jotzen zuten orduan zulatzen zuten. Behin zuloak eginda zeudela, kartoi baten bidez estali zuten, guardiek ikus ez zezaten. Presoen ihes plana segitzeko, aireztatze hodia erabili zuten, teilaturaino iristeko eta geroago, uhartetik ihes egiteko. San Francisco bustitzen duen marea itzelak et ur hotzak saihesteko, lapurtutako anorak batzuez\u00a0oinarrizko txalupa bat eraiki zuten. Bestalde, guardiek beraien hutsunea ahalik eta beranduen susmatzeko, mach\u00e9 paperez egindako buruak egin zituzten, espetxeko ileapaindegitik lapurtutako ilea itsatsita. Ikerketaren hipotesiaren arabera, ez ziren inoiz San Franciscora heldu. Hala ere, presoen zenbait arrasto aurkitu ziren \u201cAngel\u201d izeneko uhartean, Alcatrazetik hurbil dagoena. Poliziaren ustetan, hiru presoak badian ito egin ziren.\nAlcatrazeko gudua.\nAlcatrazeko historiaren pasarterik odoltsuena izan zen. 1946ko maiatzaren 2 eta 4ren arteko arrakastarik gabeko ihes saiakera izan zen. Egoerak okerrerantz jo zuen eta azkenean, bi zaintzaile eta hiru preso hil ziren borrokan eta 10 goardia eta preso bat zaurituta gertatu ziren. Gainera, gudatik bizirik atera ziren sei iheslarietako biri heriotza zigorra ezarri zitzaien.\nPreso ospetsuak.\nAlcatraz ireki zenetik lehen 29 urtean hainbat preso hartu zituen, horietako batzuk mundu osoan ezagunak.\nEspetxearen ondorengo urteak.\n1963ko martxoaren 21ean itxi zen, espetxea mantentzeko koste garestiak zirela kausa. Gainera, espetxea inguratzen zuen ur gazia eraikinak hondatuz zihoan eta badiako uretan presoen eta langileen familien kutsadura handia zen.\n1969an, zenbait tributako natibo batzuek Alcatraz okupatu zuten, beren eskubideak aldarrikatzeko. Natiboek zenbait sute eta margolan egin zituzten uhartean beraien 18 hilabeteko egonaldian. Okupazioa 1971n amaitu zen, Richard Nixon presidenteak bultzatutako aldarrikapen batekin.\nZinema.\nAlcatraz ireki zenetik, oso famatua eta misteriotsua izan da. Hori zela eta, hainbat ekoizlek, idazlek-eta hari buruzko filmak, istorioak... egin dituzte, hala nola:"}
{"id": "65715", "revid": "105290", "url": "https://eu.wikipedia.org/wiki?curid=65715", "title": "Aita Santuen Lurraldea", "text": "Aita Santuen Lurraldea edo Elizaren Estatua (italieraz: \"Stato Ecclesiastico\"; latinez: \"Status Pontificius\") Italiako historiako estatu garrantzitsuenetakoa izan zen. Italiar penintsularen erdialdean kokatuta, Po ibaitik Fermoraino luzatzen zen Adriatiko aldean; Toscanatik Terracinaraino Tirreniar itsaso aldean, eta Ekialdeko Emilia, Umbria, Markak eta Erroma hartzen zituen. Erroma hiriburuan, aita santuak gobernadore zibilak izan ziren 752 urtetik (Pepin Laburrak Elizarekin hitzarmena egin zuenetik) 1870 arte (Piemonteko erresumak Italia batu zuen arte).\nHistoria.\nGregorio I.a Handiaren garaietatik aurrera (590-604), aita santuek, Italiako lurralde zabalena beren esku edukitzeaz gainera, autonomia handiz jokatzen zuten Ravennako \"exarken \"(Ekialdeko enperadoreen ordezkarien) aurrean. Lombardiarrek Ravennako exarken mendeko lurra hartu ondoren, Eztebe II.a aita santuak Pepin Laburra errege karolingioaren laguntza eskatu zuen. Hark, lombardiarrak garaitu ondoren, Erroma, Perugia, Ravenna eta Pentapolis (Rimini, Pesaro, Fano, Senigallia, Ancona) ezarri zituen aita santuaren esku (756). Karlomagnok berretsi zuen emaitza (774). Ondoko urteetan, Spoletoko dukerriaz eta Ferraraz jabetu ziren aita santuak. Germaniako Erromatar Inperio Santuaren ordezkari eta buru nagusi bihurtu ziren, eta, harrezkero aita santuek gobernatu zuten Italiako erdialdea. Erdi Aroan zehar, tirabira handiak izan ziren aita santuen eta jaun feudalen artean, eta Erroman bertan, aita santuen arrimuan, sortu ziren familia ahaltsuekin ere izan ziren arazoak. Aita santuen eta agintari germaniarren, frantziarren eta italiarren arteko harremanak ere korapilatsuak izan ziren, eta, Erroma barneko anarkiak eraginda, Elizaren politikak gorabehera handiak izan zituen mendeetan zehar: enperadore germaniarrekiko auziak (X.-XII. mendeak), Avignongo erbesteratzea (1309-1377), Mendebaldeko Zisma (1378-1417).\nErrenazimentuaren garaian zuzendu zen Elizaren egoera politikoa, Borgia familiaren (Alexandro VI.a, 1492-1503; Cesare Borgia, 1507. urtean hila) eta Julio II.aren (1503-1513) eskutik. Frantziako Iraultzak ekarri zuen Elizaren Estatuen hondamena, Frantziaren mendean geratu baitziren 1791-1799 bitarteko urteetan. 1814. urtean, Napoleonen gainbehera hasi ondoren, berriro ere egituratu ziren Elizaren estatuak; pizkundea, alabaina, azalekoa izan zen, Italiako herriaren abertzaletasunak ez baitzuen besterako aukerarik eman. Gregorio XVI.ak eta Pio IX.ak Austria eta Frantziako gobernuengana jo zuten laguntza eske. 1860. urtean, Romagna, Marche eta Umbria Piemonteko koroaren eskuetara igaro ziren, eta Erroman zeuden oste frantsesek galarazi zuten hiria Viktor Emmanuel II.aren erresumako lurralde bihurtzea. 1870. urtean, Italiak Erroma bereganatu zuen, eta Elizaren Estatuak desagertu ziren. Pio IX.ak ez zuen Italiako erreinu berria onartu. 1929. urtean, Gasparri kardinalak eta Mussolinik Letrango jauregian izenpetu zuten hitzarmenaren arabera, Vatikanoko hiriko estatua sortzearekin batera, aita santuak uko egiten zien Erromaren eta Elizaren Estatuen gainean mendeetan zehar izan zituen eskubideei eta Italiako estatuak eskubide bereziak eman zizkion Eliza katolikoari."}
{"id": "65716", "revid": "512", "url": "https://eu.wikipedia.org/wiki?curid=65716", "title": "Georg Friedrich H\u00e4ndel", "text": "Georg Friedrich H\u00e4ndel () (Halle, Saxonia-Anhalt, Alemania, 1685eko martxoaren 5agreg./otsailaren 23ajul. - Londres, Ingalaterra, 1759ko apirilaren 14a) musikari barroko alemaniarra izan zen, konposatu zituen opera, \"concerti grossi\" eta oratorio musika lanengatik ezaguna. Bizitzaren gehiengoa Ingalaterran igaro zuen, 1727ko urtarrilaren 22an Britainia Handiko herritar bihurtu zen eta George Frideric Handel izena hartu.\nMusikaren historian, bere musika publikoaren gustu eta beharrak asetzera (ohi zen bezala, noblezia eta mezenasen aldekoa egin beharrean) egokitu eta bideratu zuen lehen konpositore modernoa da\nHenry Purcell-en oinordeko eta jarraitzailetzat hartua, aro oso bat markatu zuen musika ingelesean. Hainbat aditurentzat, homofoniaren teknikan oinarritutako musikaren lehen maisu handia da, eta opera italiarraren seriearen alorrean (eta batzuentzat oratorioan ere) handiena, Johann Sebastian Bachen aurretik.\nBere musika ondarea, XVIII. mendearen lehen erdiko alemaniar, italiar, frantses eta ingeles estiloen sintesia, bere garaiko ia genero guztietako lanak biltzen ditu, non 43 opera, 26 oratorio (horien artean \"Mesias\") eta ondare koral bat diren bere musika ekoizpenean nabarmenenak eta garrantzitsuenak.\nBizitza eta obra.\nSilesian jatorria zuen eta 1609tik Hallen bizi izan zen familia batean sortu zen. Wilhem Zachow izan zuen lehen musika irakaslea eta harekin teklak jotzeko teknika eta polifoniaren idazkeraren ezagutza sakona lortu zituen. 1702an zuzenbide ikasketak hastearekin batera, Domkircheko, Halleko katedral kalbinista, organo-jotzaile izendatu zuten, 17 urte zituela. Unibertsitatean Telemann ezagutu zuen eta bizitza osoan adiskide izan ziren.\nZuzenbidea alde batera utzirik, urte bat geroago, 1703an, Hamburgora joan zen eta operako orkestran, biolin eta klabezin jotzaile izan zen. 1705an estreinatu zituen lehen operak; \"Almira\" obra egin zuen, eta, geroago, \"Nero\" obra. Arrakastak Giovanni Gaston de M\u00e9dicisen babesa ekarri zion eta Italiara abiatu zen hurrengo urtean; han Corelli eta Scarlatti aita-semeak ezagutu zituen (1706). 3 urte baino gehiago pasa zituen Italian. Obrak zenbait toki ezberdinetan argitaratu zituen eta horrez gain, musika berria egiten hasi zen, Italiako musikan oinarrituz. Italieraz ere konbinatu zituen bere esaldiak. Lan guzti horri esker, garai hartako Italiako musikari garrantzitsuenak ezagutu zituen. Florentzian, \"Rodrigo\" estreinatu eta salmoak, kantatak eta beste musika lanak ondu zituen. Erabateko arrakasta, alabaina, \"Agrippina\" operaren bidez iritsi zuen (Venezia, 1709). Organo- eta klabezin-jotzaile bikaina zelako sonak eta bere obra berrien kalitateak (kantatak, oratorioak) ospea ekarri zioten.\n1710an Italiatik joan zen eta Hanoverko gorteko orkestrako zuzendari egin zen; denbora laburrez, hala ere, Britainia Handira nahi baitzuen joan. Hara iristean, Londresko gizon entzutetsuenek (Pope, Swift) oso harrera ona egin zioten. Urte bat geroago, 1711n, \"Rinaldo\" obra egin zuen, Londresen bertan, baita arrakasta handia lortu ere.\nOrobat, bi urte geroago, Utrechteko bakea ospatzeko \"Te Deum\"-a jo zuen. Harrezkero, gutxitan eta aldi laburrez irten zen Britainia Handitik. 1714an Hannoverko Hauteslea Britainia Handiko errege izendatu zuten, Jorje I.a izenez. Artean harekiko harremanak oso onak ez baziren ere, hura erregetzara iritsiz gero, Haendelek jakin izan zuen haren faborea berriro bereganatzen, eta berari eskaini zion \"Water Music \"ospetsua (1716).\nChamdos dukearen koru maisua izan zen 1718tik 1721era, eta obra anitz egin zuen aldi hartan: \"Anthems Chamdos\" izenez ezagun diren hamaika motete, hiru \"Te Deum\", \"Acis eta Galatea\" pastorala, \"Esther\" oratorioa eta \"Klabikordiorako zortzi Suiteak\".\n1719an, \"Royal Academy of Music\" delakoa sortu zen eta, haren zuzendari izendatu zutelarik, Haendelek italiar erako hamabost opera egin zituen; haien artean: \"Floridante\" (1721), \"Ottone\" (1723), \"Julio Cesare\" (1724), \"Scipione\" (1726), \"Admeto\" (1727), \"Lotario\" (1729), \"Alessandro Nell\u00b4Indie\" (1731), \"Orlando\" (1733). Britainiarrei Italiako gisako opera onartarazi asmo horretan gorabeherak izan zituen. Izan ere, John Gayk eta Pepuschek beren \"Beggar's opera\"rekin lorturiko arrakastak \"Academy of Music\" delakoaren haserrea ekarri zuen (1728). Aldi hartan, halaber, bere musika instrumental gehiena sortu zuen: hamabi sonata biolin eta baxurako, hamahiru sonata bi biolin eta baxurako, sei \"concerto grosso\" eta hogei kontzertu organorako. Jurgi II. a errege koroatu zutenean, H\u00e4ndel izan zen horretarako musikaria, ereserki garrantzitsuak sortu ziren horrela, gero eta arrakasta gehiago zuen H\u00e4ndelek.\nAzken aldian, 1740tik aurrera, opera alde batera utzi eta ia soilik oratorioak egiteari lotu zitzaion: \"Saul\" (1739); \"Mesias\" (1742), Haendelen maisu-lana; \"Sanson\" (1742); \"Juda Makabearra\" (1746); \"Josue\" (1747); \"Salomon\" (1748). Azkeneko urteak ikusmena ahuldurik eta bakardadean, baina beti lanean iragan zituen. 1750ean Alemaniarako azken bidaia egin zuen. 1759. urtean hil zen, Londresen. Ikusmena erabat galdurik hil zen eta Westminsteren ehortzi zuten.\nHaendelek jasotako eragina.\nMaisu saxoi zorrotzek eskolatua izan arren, herrialde guztietako musikagileez izan zuen interes handia Haendelek. Hala, italiarrek (Scarlatti, Corelli), frantsesek (Lully, Rameau, Lalande) eta alemaniarrek (Buxtehude) eragina izan zuten Haendelen musikan. Ildo horretatik, Britainia Handira iristean Henry Purcellen garrantziaz ohartu zen, eta gidaritzat hartu zuen. Nolanahi ere, Italiako gisako musikak eragin sakona eta iraunkorra izan zuen Haendelengan, haren berrogei operetan ageri denez. Hogeita zortzi oratorioetan, operetan bezala, gai historikoen molde guztiz desberdinak erabili zituen: tragikoa, irrizkoa, mirarizkoa, heroikoa. Bestalde, hemezortzi \"concerto grosso \"direlakoak kontzertu barrokoen artean aberatsenetakoak dira. Bere mendeko eta iraganeko musika orori irekia, melodiarako dohain paregabearen jabe, kontrapuntuaren eta harmoniaren maisu, Haendelek artearen adierazmena areagotzen lagundu zuen eta baita Vienako klasikoen etorrera (Haydn, Mozart, Beethoven) prestatu ere.\nLan ospetsuak.\nBere lanik ezagunenen artean \"Messiah\" (1741), \"Water Music\" (1717) eta \"Music for the Royal Fireworks\" (1749) ditugu. Halaber, eragin handia eduki zuen Haydn, Mozart eta Beethoven moduko musikagileengan."}
{"id": "65718", "revid": "1150", "url": "https://eu.wikipedia.org/wiki?curid=65718", "title": "Lurralde Santuak", "text": ""}
{"id": "65719", "revid": "1150", "url": "https://eu.wikipedia.org/wiki?curid=65719", "title": "Minostar zibilizazioa", "text": ""}
{"id": "65727", "revid": "336", "url": "https://eu.wikipedia.org/wiki?curid=65727", "title": "Anastasio I.a", "text": "Flavio Anastasio edo Anastasio I.a (\"k.o\". 430 - 518. urteko uztailak 9) Bizantziar Inperioko agintaria 491. urteko apirilak 11tik 518. urtean karguan hil zen arte.\n430. urte inguruan Dyrrachiumen jaioa (gaur egungo Durr\u00ebsen Albanian). Zenon I.a agintaria hilo zenean bere guardiako ofizial zen (\"sillentiarius\") eta Ariadna enperatrizak bere senarraren oinordeko izendatu zuen. Agintari bihurtu eta handik hilabete eskasera Ariadna eta Anastasio elkarrekin ezkondu ziren, ez zuten elkarren artean semerik izan. Agintari izendatu zutenean hirurogei urte baino gehiago zuen jada Anastasiok. Kolore ezberdineko begi-niniak zituenez \"Dikorus\" ezizena ezarri zioten (\"bi begi nini\" esan nahi du).\nLehen urteak, politika ekonomikoa.\nAnastasio I.aren agintearen hasiera nahiko lasaia izan zen, lehen urte erraz horien ostean ordea guda eta eztabaida erlijiosoak etorriko ziren. Jendearen begiona lortu zuen \"chrysargiron\" zeritzan zerga ezereztu zuenean eta inperioren kudeaketan buru belarri aritu zen. 498. urtean artisauek ordaintzen zuten \"collatio lustralis\" zerga ere ezabatu zuen. Lehen urteetan zenbait zerga ezabatu bazuen ere oso zorrotza izan zen ekonomi arlotan eta zorroztasun horrek azkenean xuhur fama eman zioten baita gendearen haserrea. Bere politika ekonomikoaren zorroztasunari esker 320.000 libera urre bildu ahal izan zituen (105 tona inguru) inperioaren diru kutxan. Bere zuhurtziaren eredu Konstantinoplan gaueko oturuntza eta animalia basatien arteko borrokak antolatzeko debekua dugu.\nInperioaren babesa.\nKonstantinopla babesteko Propontidetik Itsaso beltzerainoko harresi bat eraiki zezatela agindu zuen, harresi honi Anastasioren harresi izena egotzi zitzaion. Konstantinoplaren fortifikazioaz gain Danubioko \"limes\"a babesteko bertako gotorlekuak berritu eta hobetu zituen. Gotorlekuen bidezko defentsa taktika hau ez zen soilik mendebaldeko mugetan gauzatu, besteak beste persiarren kontrako gudaren ostean Darasen gotorleku bat eraiki zezatela agindu zuen hala persiarrak bigilatzeko.\nGuda nagusiak.\nBere agintean bi gatazka nagusi izan zituen Anastasiok, bata gerrate zibila izan zen Zenon agintariaren anaiaren kontrakoa, bestea ohizko etsaien aurkakoa, hau da pertsiarren kontrakoa. Bi guda hauez gain bulgariar eta eslabiarrek inkurtsio ugari burutu zituzten balkanetan aurrerantzean arruntak izango zirenak. Ostrogodoei dagokienean azkenean 497. urtean Anastasiok Teodoriko italiako errege zela ametitu zuen.\nIsauriako gerra.\n492 eta 496. urtean isauriako Asia Txikiko eskualdean aurreko agintari Zenonen anaia zen Longinoren jarraitzaileekin gatazka izan zen. Anastasio agintari bihurtu bazen ere Zenon hil zenetik Longinok boterea eskuratu nahian aritu zen, konspirazioen beldur edo agian beldur hutsak eraginda Anastasiok Longino Egiptoko Tebaida hirira erbesteratu zuen arriskutsua izan ez zedin. Erbesteratzeak Isaurian indartsu ziren Longinoren jarraitzaileak matxinatu zituen eta horrela gerra hasi zen. Longinoren armada nagusia Frigian Kotiaeumgo batailan garaitua izan bazen ere isauriako mendietan erresistentziak 496 edo agian 498 urteetararte iraun zuen.\nPersiako gerra.\nPersiarren aurkakoa 502 eta 506 urteen artean izan zen. persiarrek Teodosiopolis eta Amidako hiriak hartu zituzten hasieran. Borroka latzen ostean ordea Bizantzioko tropek persiar asko hil zituzten eta Amida berreskuratzea lortu zuten. Gerra luzatzen hasi zen bi arerioak desgastatzen zioazelarik. Azkenean 506. urtean Pertsia eta Bizantziok bake akordio bat sinatu zuten bata bestearen domeinua errespetatuko zutela zin egin zutelarik. Anastasiok Darasgo gotorlekua eraiki zezatela agindu zuen horrela Nisibis bigilatu nahian.\nErlijioa eta matxinadak.\nAnastasio bera guztiz monofisista bazen ere bere politika erlijiosoa moderatua izan zen. Zenonek jarraitutako \"Henotikon\" printzipioari jarraiki elizarekin adeitsua izan zen eta Eufemio patriarkaren eskaerei amore emanez ortodoxiaren aldeko deklarazio bat sinatu zuen. Hala ere 512an Konstantinoplako biztanleriak bultzaturik, batik bat \"berdeen\" alderdia zeritzanaren presioarengatik, monofisismoaren alde jo zuen. Joera monofisistek Konstantinoplako eta ekialdeko probintzien eskerrona eman bazioten ere inperioko alderdi europarrean ezinegona sortu zuten. Ezinegonaz baliatuz Traziako \"magister millitum\"a zen Vitalianok matxinada bat sustatu zuen hunoei laguntza eskatu zielarik. 514 urtetik 515. urtera arteko errebolta Marino jeneralak deuseztu zuen matxinatuen armada itsas bataila batean garaitu zuenean.\nOinordekotza eta kondaira.\nAnastasioren heriotza ostean agintariaren guardiako buruzagi zen Justinok lortu zuen tronua, ziurrenik ez Anastasiok izendatua izateagatik baizik eta leku aproposean egon eta posizio egokia izateagatik. Justinok eta bereziki bere oinordeko Justinianok inperioa bere tamaina handiena lortzeraino zabaldu zuten.\nAnastasiok ziurrenik Justino oinordeko autatu ez bazuen ere ondorengo kondaira iritsi da gaurdaino:\nKondaira hau ziurrenik Justinoren garaikoa izanen da Justino agintari izateko eskubidea bermatu nahian asmatua."}
{"id": "65728", "revid": "336", "url": "https://eu.wikipedia.org/wiki?curid=65728", "title": "Betelgeuse", "text": ""}
{"id": "65729", "revid": "44278", "url": "https://eu.wikipedia.org/wiki?curid=65729", "title": "Laranjondo", "text": "Laranjondoa (\"Citrus \u00d7 sinensis\") laranjak ekoizten dituen fruta-arbola da. Laranjondoa antzinatik landatzen den espezie hibridoa da, seguru asko arabisagar arbolaren (\"Citrus maxima\") eta mandarinondoaren (\"Citrus reticulata\") arteko nahastea. Zuhaitz loredun txikia da, 10 metro baino gutxiago hazten dena. Arrautza-formako hosto betiberde iraunkorrak ditu, 4 eta 10 cm artekoak, modu txandakatuan kokatuak eta ertz krenulatudunak. Bere fruitua den laranja hesperidio bat da, hau da, baia mota bat.\nSailkapen tradizionaletan, laranjondoa \"Citrus\" generoko \"Citrus sinensis\" espezie gisa sailkatu izan da. Genero honetako beste partaide batzuk limoiondoa, limondoa eta laranjondo mingotsa dira. Berriki egindako ikerketa genetikoek erakutsi dutenez, fruta-arbola hauek guztiak, izatez, arabisagar arbolatik, mandarinondotik eta zidrondotik eratorritako barietate hibridoak dira. Hori dela eta, nomenklatura zientifiko zuzena \"Citrus x sinensis\" da. Izen zaharra, hibrido izaera adierazten ez duena, oraindik asko erabiltzen da. Laranjondoa, gainerako zitrikoak bezala, errutazeoen familiakoa da.\nEzaugarriak.\nHosto iraunkorreko zuhaitz txikia da laranjondoa; ez da 7 m-tik gora hazten. Adaburu biribildua du.\nZurtoina \u2013 Azala.\nZurtoinaren azala arrea da, eta arantzatsua batzuetan.\nHostoak.\nHosto zabalak, eliptikoak eta berde ilun distiratsuak ditu laranjondoak.\nLoreak.\nUdaberrian loratzen da laranjondoa.\nLoreak zuriak eta usain gozokoak dira, eta multzo txikitan sortzen dira.\nFruituak.\nHesperidio motakoa da laranjondoaren fruitua \u2500laranja\u2500; barrualdea mamitsua eta zukutsua da, eta oso aberatsa C bitaminan.\nHabitata.\nLaranjondoa, jatorriz, Asiakoa da, eta XIII. mendean ekarri zuten Europara.\nOso hedatua da Mediterraneo aldeko herrialde beroetan, eta Euskal Herriko kostaldeko herri batzuetan ere aurki daitezke laranjondoak apaingarri.\nErabilera.\nLaranja gozoaren arbola zitrikorik hedatuena da, eta fruituak, oso estimatuak. Espainian, Valentziako eta Murtziako laranjadiak bereziki ospetsuak dira eta Estatu Batuetan, Floridakoak.\nLaranjondoaren loreak oso estimatuak dira tonikoak prestatzeko: \u201claranja-lorearen ura\u201d antiespasmodikoa eta lasaigarria da, eta \u201cKarmengo ura\u201d (laranja-lorearen ura eta melisa), zorabioen kontrakoa.\nLurringintzan eta sukaldaritzan erabiltzen diren esentziak ere egiten dira laranjondoaren loreekin.\nLorategietan, apaingarri gisa erabiltzen dira laranjondoak."}
{"id": "65730", "revid": "119347", "url": "https://eu.wikipedia.org/wiki?curid=65730", "title": "Donostiako Ituna", "text": "Donostiako Ituna, Fernando Sasiainen zuzendaritzapean eta Niceto Alcal\u00e1 Zamoraren ekimenez 1930eko abuztuaren 17an Donostian ospatu zen bilera izan zen. Bertan, garaiko errepublikano garrantzitsuenak elkartu ziren. Monarkiaren aurkako frontea sortu, kataluniarrei autonomia onartu eta II. Errepublikaren lehendabiziko gobernua osatzea dira bilerari atxiki zaizkion lorpen nagusienak. Bilera hartatik ez zen inolako hitzarmen ofizialik edota aktarik kaleratu; kaleratu zen bakarra, Indalecio Prietok idatzitako esku oharra izan zen. Euskal Herriko alderdi abertzaleek ez zuten Itunean parte hartu eta Fernando Sasiain eta Indalecio Prieto izan ziren euskal ordezkari bakarrak. Fernando Sasiainek eta Galiziako ordezkariek euren autonomia ere kontutan hartzeko proposamena egin zuten.\nAurrekariak.\nMiguel Primo de Riveraren diktadurak (1923-1930) errepublikanismo antolatuarentzat ia heriotza suposatu zuen. Errepublikanoak 1870etik bere momenturik zailena bizitzen ari ziren eta 1910eko hamarkadatik zetorren joera 1917ko gertaerekin sakondu zen: barne zatiketak, erreferentzia eta zuzendaritza politikorik eza, sektore ezberdinek akordioak lortzeko ezintasuna eta jarraitzaileen gutxitzea. 1923ko irailetik aurrera errepublikanoak politikagintzatik eta eskenatoki publikotik ia desagertu egin ziren.\nHurrengo urtean, diktadurak mugimendu anarkista eta sindikalistak debekatu eta jazarri zituen eta errepublikanoak linbo itxurako egoerara baztertu zituen. Egitura batzuk zutik mantentzea lortu zuten arren, errepublikaren aldeko edozein aldarrikapen publiko debekatuta geratu zen. Donostian esaterako, \"La Voz de Guip\u00fazcoa\" egunkaria egunero kaleratu zen, baina bere errepublikazaletasuna ia erabat ezabatu zuen. Egoera zail hartan errepublikanoek elkartzeko saiakera ugari burutu zituzten, hasieran ezkutuan eta gero, modu publikoan.\n1925an, Acci\u00f3n Republicana osatu zuten. Nahiz eta hasieran Acci\u00f3n Republicanak partidu egiturarik hartzeko asmorik erakutsi ez, errepublikano ezberdinak biltzeko balio izan zuen. Hurrengo urtean, Alianza Republicana eratu zuten, Estatuko gizarte eta politikako pertsonaia garrantzitsuenen parte hartzearekin. Tartean egon ziren besteak beste, Miguel Unamuno, Antonio Machado edota Gregorio Mara\u00f1on. Gainera, sektore errepublikano ezberdinak batzeko balio izan zuen Alianza Republicanak, aurrekoak baino zehaztasun gehiago eta koalizio itxura handiagoa eskainiz. Bere baitan, ideologia ezberdinetako jendea batu zen: batzuek, errepublikano eta sozialistek elkarrekin lan egin behar zutela defendatu zuten eta besteek, monarkia altxamenduen bidez amaitzeko jarrera bultzatu zuten. 1930eko abenduan adibidez, Jakan monarkiarekin amaitzeko saiakera militarrak porrot egin zuen.\n1930ean, egoera kontrolaezina zela argudiatuz, Miguel Primo de Riverak karguari uko egin zion eta Alfontso XIII.a erregearengana itzuli zen boterea. Erregeak Damaso Berenguerri eman zion egoera zuzendu eta diktadura bat ezartzeko enkargua. Baina bigarren diktadura hark aurkakotasunak handitzeko besterik ez zuen balio izan. Berenguerren Akatsaren edo Dictablandaren ondoren, demokraziaren aldeko oihuak nagusitu ziren eta hauteskundeak ospatzearen beharra zabaldu zen.Bigarren Errepublika ez zen errepublikanoen saiakerarengatik bakarrik iritsi, baina errepublikanoak demokraziaren alde erakutsi zuten jarrera garrantzitsua izan zen diktadura eta monarkiaren aurkako jarrera indartzeko. Monarkia eta diktadura gizarte demokratikoak izan behar zuenaren etsai aurkeztu ziren, ateneoak itxi, egunkariak debekatu eta sektore politiko eta sozial erradikalenak jazarri zituztelako. Gizarteak demokrazia eskatu zuen eta errepublikanoek demokrazia hori errepublikarekin identifikatzea lortu zuten.\n1931ko apirilaren 14an, Espainiako Bigarren Errepublika aldarrikatu zen. Errepublika ekarri zuten bi gertakari nagusienak Gipuzkoan bertan gertatu ziren, kilometro gutxitako distantzian: Eibarko aldarrikapena eta Donostiako Ituna.\nDonostiako Ituna.\n1930eko hasieratik, Miguel Primo de Riveraren gobernuaren amaierarekin eta Berenguerren Diktablandaren aurrean errepublikanismoa korronte ezberdinetako ordezkariak erakartzen hasi zen. Monarkiaren aurkako frontea eratzea zen helburua. Niceto Alcal\u00e1 Zamorak deituta, abuztuaren 7an, Madrilen elkartu ziren Manuel Aza\u00f1a, Alejandro Lerroux, Miguel Maura, Alvaro Albornoz, Marcelino Domingo, Angel Galarza eta Jos\u00e9 Giral. Bilera hartan, Donostian errepublikano esanguratsu guztiak elkartuko zituen hurrengo bilera prestatzea adostu zuten. Dirudienez Donostia, Alejandro Lerrouxek proposatu zuen, ordezkari batzuk Frantzian erbestean zeudelako eta uda garaia izaki, Madrilen biltzea zailagoa izango zitzaielako.\nAbuztuaren 16rako Itunean parte hartu zuten guztiak Donostian bertan zeuden eta euretariko batzuk, gau hartan, Irungo Zirkulu Errepublikanoan elkartu ziren, Irungo alkate ohia eta errepublikano historikoa zen Leon Iruretagoienari omenaldia egiteko.\n1930eko abuztuaren 17an, goizeko hamaikak eta erdietan Londres Hotelean elkartu ziren guztiak, bertan bazkaltzeko. Bazkarian, Guillermo Torrijos sozialista eta Bizkaiko, Errioxako eta Aragoiko errepublikanoak ere egon ziren. Ondoren, hiruak eta erdietan Donostiako Zirkulu Errepublikanora abiatu ziren. Bilera Fernando Sasiainek zuzendu zuen, Zirkuluko presidentea, Donostiako Uni\u00f3n Republicanako zuzendaria eta Donostiako lehendabiziko alkate errepublikanoa izango zenak.\nParte hartzaileen artean, garaiko errepublikano nagusienak eta Espainiako Bigarren Errepublikaren hasierako momentuak zuzendu zituztenak elkartu ziren: Alejandro Lerroux (Partido Republicano Radical) eta Manuel Aza\u00f1a (Acci\u00f3n Republicana) Alianza Republicanatik, Marcelino Domingo, Alvaro Albornoz eta Angel Galarza, Partido Republicano Radical Socialistatik, Niceto Alcal\u00e1-Zamora eta Miguel Maura Derecha Liberal Republicanaren izenean, Manuel Carrasco Formiguera Acci\u00f3n Catalanatik, Mat\u00edas Mallol Bosch Acci\u00f3n Republicana de Catalu\u00f1atik, Jaume Aguade Mir\u00f3 Estat Catal\u00e1 eta Santiago Casares Quiroga Federaci\u00f3n Republicana Gallega Autonomaren izenean. Hauez gain, Felipe Sanchez Rom\u00e1n, Eduardo Ortega y Gasset eta Indalecio Prietok ere hartu zuten parte bileran, baina kasu honetan gonbidatu berezi bezala eta ez euren partiduen ordezkari moduan. Gregorio Mara\u00f1on bertaratzekoa zen baina ez zuen Frantziatik iristerik izan nahiz eta eskutitz bat bidali Itunean adostutakoarekin bat zetorrela adieraziz.\nArratsaldeko seietan amaitu zen bilera. Donostiako Itunetik ez zen dokumentu ofizialik kaleratu, ez eta bileraren aktarik ere. Miguel Maurak beranduago idatzi zuenez, \u201czaldunen\u201d arteko hitzarmena izan zen. Bilerak ordea, oihartzun handia izan zuen eta jende asko han adostutakoen zain zegoenez, Indalecio Prietok eskuz idatzitako prentsa oharra prestatu zuen egunkariei emateko.\nIndalecio Prietoren oharrak gauza gutxi azaldu zituen. Nortzuk izan ziren bertaratu zirenak, bileraren nondik norakoak zeintzuk ziren eta ordezkari bakoitzak bere iritzia eman ostean, adostasuna nagusitu eta erabakiak aho batez har zituztela. Horrez gain, gainontzeko talde politikoen babesa jasotzeko ahalegina egingo zutela ere aipatzen zuen Prietok, tartean langileen alderdi eta UGTri erntzia zuzena eginez.\nItunaren irakurketa ezberdinak.\nIndalecio Prietoren idatziaren ondoren, egunkariek euren interpretazioak egin eta informazio gehigarria kaleratu zuten. Garai hartan, lau egunkari nagusi kaleratu ziren Donostian eta bakoitzak bere erara, gertatutakoaren berri eman zuten: \"La Constancia,\" \"El D\u00eda\", \"El Pueblo Vasco eta\" \"La Voz de Guip\u00fazcoa.\"\nLau egunkarien artean \"El Pueblo Vasco\" euskal nazionalista eta \"La Voz de Guip\u00fazcoa\" errepublikanoa izan ziren azalpen luzeenak eman zituztenak. Lehendabizikoak, kataluniarren proposamen autonomistei arreta handia eskaini zion eta bigarrenak aldiz, monarkiaren aurka lortutako batasunari. \"La Voz\"ek jada, hilaren 13an bileraren berri eman zuen Niceto Alcal\u00e1-Zamorari eginiko elkarrizketaren bidez eta hilaren 14an Lekunberrin ateratako argazkia kaleratuz. Argazkian, Alcal\u00e1-Zamora bera, Eduardo Ortega y Gasset, Juan Usabiaga Donostiako errepublikano ezaguna eta egunkariko zuzendaria agertu ziren.\n\"La Voz de Guip\u00fazcoaren\" esanetan, Alcal\u00e1-Zamora bera izan zen bilera antolatzearen arduraduna eta monarkiaren aurkako fronte bateratua osatzea proposatu zuena. Kataluniarrek aurkeztu zituzten proposamen autonomistei buruz ez zen gehiegi luzatu, nahiz eta adierazi, kataluniarrak Nicolas Salmeronek egindako esfortzuari esker egon zirela Donostian. \"El Pueblo Vasco\" izan zen autonomien auzian sakondu zuena. Manuel Carrasco Formiguerak Kataluniaren estatu nortasuna aldarrikatu zuela azaldu zuen, Espainiarengandik independentea izango zena. Miguel Maurak Carrascoren proposamena ez zuen begi onez ikusi, errepublikanoak zatitzeko aitzakia izan zitekeelakoan eta batasun handiago bat lortzeko asmotan Marcelino Domingo, Kataluniak bere estatutua idazteko eskubidearen alde agertu zen. Bilerako ordezkari guztiak ados agertu ziren Marcelino Domingoren proposamenarekin. Horregatik, \"El Pueblo Vasco\"k ondorioztatu zuen Donostian etorkizuneko errepublika antolatzeko formula federala adostu zutela.\nHistoriografiak Donostiako Itunari izugarrizko garrantzia eman izan dio, Espainiako Bigarren Errepublika planifikatu eta lehendabiziko gobernua erabaki zela argudiatuz. Itunaren garrantzia ukaezina da eta errepublikaren etorrera aurreikusi zutela esatea ere zuzena litzateke. Baina Itunean ordezkatuta egon ziren sektore politikoak Bigarren Errepublikako lehendabiziko behin-behineko gobernuan parte hartu zutenekin konparatzen baditugu, ezberdintasun batzuk aurki daitezke. Batetik, Indalecio Prieto gonbidatu bezala joan zen Donostiara eta ez PSOEren ordezkaritzapean. PSOE 1930eko abenduan batu zen Itunera. Bestetik, Itunean parte hartu zuten gehienak errepublikanoak ziren eta aldiz, lehendabiziko gobernuan sozialistek presentzia askoz handiagoa eduki zuten, hiru ordezkarirekin bigarren indarra izan zirelarik. Besteak beste, 1930eko abenduko gertakariek, Jakako altxamenduak eta 1931ean Berenguerren Diktablandaren amaierak zuzenean eragin zuten Espainiako Bigarren Errepublikaren aldarrikapenean eta bere bilakaeran.\nItunean parte hartu zutenen zerrenda.\nDonostiako alkatea zen Fernando Sasiain (Uni\u00f3n Republicana alderdiko ordezkaria) bilerako presidentea izan zen, bertaratutako alderdi eta ordezkariak honakoak izan ziren:"}
{"id": "65731", "revid": "646", "url": "https://eu.wikipedia.org/wiki?curid=65731", "title": "Salmonella", "text": "Salmonella generoa bakterio Gram negatiboz osatuta dago, bazilo itxura dutenak. \"Enterobacteriaceae\" familia barnean sailkatuta daude. Anaerobio fakultatiboak dira eta flageloen bitartez mugitzen dira. Ez dute esporarik sortzen.\n\"Salmonella\" lehen mailako patogenoa da. Sukar tifoidea, paratifoidea eta enteritisa eragiten du. Salmonellak eragindako gaixotasun multzoari salmonelosi ere deitzen zaio, zeinak Hirugarren Munduko herrialdeetan izurrite ugari sortzen baititu.\nEpidemiologia.\nSalmonelosia ur eta janari kutsatuen bidez transmititzen da. Bakterioak bizilekua hesteetan duenez, fekal bidea da mikrobio honetaz kutsatzeko mekanismorik ohikoena. Gorotzez kutsatutako ur eta janariak higiene ezaren zeinuak dira, eta oso arruntak dira garapen bidean dauden lurraldeetan (hondakin uraren eta edateko uraren arazketa egiten ez dutenak). Bestalde, animalia askoren hesteetan bizi denez (hegazti eta ugaztunengan, batez ere) salmonelosia zoonosi oso hedatua da, kutsatutako animaliak jaterakoan harrapatzen dena.\nTaxonomia eta ezaugarri biokimikoak.\nSalmonellaren sailkapena liskar-iturri izan da urteotan mikrobiologoen artean. Egun, bi espezie besterik ez dira onartzen: \"Salmonella enterica\" (6 azpi-espezie dituena) eta \"Salmonella bongori\". Lehenengoa besterik ez da giza-patogenoa. Era berean, azpi-espezie bakoitzak serotipo asko ditu; guztira 2.300 inguru daude.\nSalmonellaren ezaugarri biokimiko nagusiak honako hauek dira:\nLaborategian hazteko hazkuntza-inguru hautakorrak erabiltzen dira; hauetako askok behazun-gatzak dituzte, Enterobakterioak ez direnen hazkuntza eragozteko. SS agarra, XLD agarra eta Hektoen agarra dira erabilienetariko batzuk.\nSalmonelosiaren prebentzioa.\nSalmonellaren giza-eramaileak oso arriskutsuak dira, kutsapen ahalmen handia dutelako. Eramaile hauek bakterioa eramaten dute haien hesteetan, baina ez dute salmonelosi gaitzik. Milioika bakterio patogeno iraizten dituzte gorotzekin, eta janariak kutsatu ditzakete, janari-intoxikazioak eraginez. Horregatik, janarien manipulatzailei analisiak egin behar zaizkie Salmonellaren eramaileak ez direla baieztatzeko.\nSalmonelosiaren aurkako neurri prebentiboak ezarrita dituzte osasun agintariek, eta oso zorrotzak dira janari industrietan. Higiene arauetan dute oinarria, bakterioaren janari kutsapena ekiditeko asmoz. Aholku orokor hauek gogoan hartzeko gomendatzen da:"}
{"id": "65733", "revid": "15795", "url": "https://eu.wikipedia.org/wiki?curid=65733", "title": "Alpha Orionis", "text": ""}
{"id": "65734", "revid": "1830", "url": "https://eu.wikipedia.org/wiki?curid=65734", "title": "Zoonosi", "text": "Zoonosi (grezieratik \u03b6\u1ff7\u03bf\u03bd, \"zoon\", animalia, + \u03bd\u03cc\u03c3\u03bf\u03c2, \"nosos\", gaitza) animalietatik (batez ere ornodunetatik) pertsonetara transmititzen diren gaixotasunei deitzen zaie. Hainbat gaixotasun, hala nola ebola, salmonelosia edo gripea, zoonosiak dira. Zoonosien eragileak bakterioak, birusak eta bizkarroiak dira, animaliak kutsatzen dituztenak. Munduan ezagutzen diren 1415 giza patogenoetatik %61 zoonotikoak dira eta %70 baino gehiagoren jatorria animalia basatietan du. Horrela, lotura zuzena dute albaitaritzarekin.\nZentzu hertsian, malaria edo dengea bezalako gaixotasunak ez lirateke zoonosiak izango irizpide mugatua erabiltzen bada (animalia ornodunetik gizakiengana transmititzen den gaixotasuna), baina, oro har, zoonositzat jotzen dira, animalia ez-gizakiek transmititzen dituzten patologiak baitira.\nAnimaliek gizakia kutsatzen dute bi bide hauen bitartez:\nHistoria.\nHistoriaurreko ehiztari-biltzaile taldeak seguruenik oso txikiak ziren gehienetan. Horrelako taldeek seguraski oso gutxitan izaten zituzten harremanak beste taldeekin. Isolamendu horrek mugatu egiten zuen gaixotasun epidemikoen hedapena, izan ere, epidemien zabalkuntza eta hedapena beste pertsona batzuekin maiz egoteko harreman kopuruan datza, batez ere pertsona horiek erantzun immunologiko egokia oraindik garatu ez dutenean. Talde batean irauteko, patogenoak infekzio kronikoa izan behar zuen, kutsatutako ostalarian mantenduz eta kutsakor izanez luzaroan, edo bestela beste espezie batean mantendu giza-ostalariak kutsatu arte. Egia esan, gaixotasun askotan, gizakia hobeto ulertzen da halabeharrezko biktima gisa, ostalari finala baino. Horren adibide dira amorrua, antraxa, tularemia eta Niloko sukarra. Beraz, gaixotasun infekziosoekiko esposizioaren zati handi bat zoonotikoa izan da.\nGaixotasun moderno asko, gaixotasun epidemikoak barne, zoonosi bezala hasi ziren. Zaila da ziurtasunez zehaztea zer gaixotasun jauzi egin zuten animalietatik gizakietara, baina gero-eta froga gehiago daude DNA eta RNA sekuentziazioan adibidez elgorria, baztanga, gripea, GIB eta difteria horrela iritsi zirela. Hotzeri arrunta eta tuberkulosia ere animalia-jatorriko egokitzapenak dira.\nGizakien eta basabizitzaren arteko kontaktua areagotzea da patogeno zoonotiko berriak agertzen laguntzen duen faktore garrantzitsu bat. Egoera hori giza jarduerak naturgune basatiak inbaditzean suertatzen da, edo animalia basatiak giza bizilekuetara lekualdatzean.\nZoonosi nagusiak.\nZoonosiak patogenoen arabera sailkatu daitezke:\nPrionikoak.\nPrioiek eraginak:\nBirikoak.\nBirusek eraginak:\nBakterianoak.\nBakterioek eraginak:\nFungikoak.\nOnddoek eraginak:\nParasitarioak.\nBizkarroiek eraginak:\nHainbat zoonosi eta haien transmisioa.\nOndoko taulan zoonosi batzuk, haien eragileak, haien gordailu naturalak eta haien transmisio-bideak ikus daitezke . :"}
{"id": "65736", "revid": "1519", "url": "https://eu.wikipedia.org/wiki?curid=65736", "title": "Laranja", "text": "Laranja jatorriz Asiakoa den laranjondoak ematen duen fruta zitriko jangarria da. Izatez, azal gogor eta lodiko hesperidio bat da. Bere mamia zukuz betetako hainbat atalez osaturik dago. Aberatsa da C bitaminan, flabonoideetan eta esentzia-olioetan.\nLaranja aspaldian sortutako hibridoa da, seguru asko arabisagarraren eta mandarinaren nahastea. Munduan gehien kontsumitzen den frutetako bat da. Klima epel eta hezea duten eskualdeetan lantzen da.\nEtimologia.\nLaranja hitza sanskritoko \"laranjondo\" hitzetik eratorria da, (), baina ziur asko jatorri drabidikoa duen hitza da. Tamilez \"narandam\" () esaten zaion \"laranja mingotsa\"ri eta \"nagarukam\" () \"laranja gozoa\"ri,\"nari\" () \"fragantzia\" esateko. Indiako beste hizkuntza batzuetan antzeko izenak aurki daitezke: ; ; edo .\nSanskritora persieratik iritsi zen Europako hizkuntzetara (), lehenago arabieratik pasatuz ( zuhaitzerako eta \"naranjah\" fuiturako).\nEuropara iristerakoan hainbat aldaketa izan zituen hitzak. Horrela portugesez hasierako \"n\" soinua \"l\" batez aldatu zen, \"laranja\" hitza emanez. Italieraz \"l\" hori \"la\" artikulua izan daitekeenez kendu egin zuten, eta ' deitzen dute. Arabierazko \"n\u0101ranj\" hitzetik abiatuz antzinako okzitanierara igaro zen, \"auranja\" moduan, eta hortik antzinako frantsessera, \"orenge\" gisa. Ipar Euskal Herrian erabiltzen den \"liranja\" hitza (euskara baturako aproposa ez dena) Okzitaniatik iritsi dela proposatu dute, \"l'irange\" hitz-elkarketatik. Ingelera ertainera frantsesetik pasa zen, hori baitzen hizkuntza landua Ingalaterran, \"orange\" gisa (zehazki \"pomme d'orenge\" hitzetik). Latinez frantsesezko \"orange\" horretako \"or\" hasiera urrearekin lotu zen, eta hortik dator ' hitza. Garai hartan ezagutzen zen laranja bakarra mingotsa zenez, barietate honek \"Citrus \u00d7 aurantium\" izena du gaur egun.\nKolorearen izendapena fruituaren ostean sartu zen hizkuntzara, lehen aldiz ingeleraz 1512an.\nEuropako beste hizkuntza batzuetan, ordea, ez da bide horretatik iritsi. Gaur egun ezagutzen dugun laranja barietate nagusia \"gozoa\" da, (\"Citrus \u00d7 sinensis\") eta Europara Portugalgo merkatariek ekarri zuten. Horregatik munduko hainbat hizkuntzatan Portugalen izena darama fruitu honek. Albanieraz, \"portokall\" deitzen da, bulgariera (\"portokal\"), grezieraz (\"portokali\"), mazedonieraz \"portokal\", persieraz (\"poerteghal\"), turkieraz \"portakal\" eta errumaniera \"portocal\u0103\". Izen antzekoak aurki daitezke beste hizkuntza batzuetan, adibidez arabiera (\"bourtouqal\"), georgiera (\"p'ort'oxali\") eta amhareraz \"birtukan\". Italian \"arancia\" esaten bada ere, napolieraz \"portogallo\" edo \"purtuallo\" esaten da.\nEra berean portugaldarrek barietate hau Txinatik ekarri zutenez erreferentzia batzuetan geratu da. Gazteleraz \"naranjas de la China\" esamoldea erabiltzen da (literalki, \"Txinako laranjak\") eta \"naranja mandarina\". Xabier Letek egindako Leonard Cohenen \"Suzanne\" abestiaren itzulpenean ere \"Txinako laranjak\" erabiltzen du. Beste Indoeuropear hizkuntza batzuetan ere eraikuntza hau egiten da. \"Txinako sagarra\" gisako itzulpenak agertzen dira Behe alemanez (\"Apfelsine\"), nederlanderaz (\"appelsien\" eod \"sinaasappel\"), suedieraz (\"apelsin\") eta norvegieraz (\"appelsin\"). Errusieraz ere esaten da (\"Apel'sin\"). Hortik igaro zen Sobietar Batasuna osatzen zuten herrialde askotan hizkuntzatera. Gazteleraz \"china\" esaten da Puerto Ricon. \nLehen aipatu dugun Antzinako frantsesezko \"pomme d'orenge\" hitzetik (literalki \"laranja-sagarra\") hitzetik eslovakierazko \"pomaran\u010d\", txekierako \"pomeran\u010d\", eslovenierazko \"pomaran\u010da\" eta polonierazko \"pomara\u0144cza\" hitzak eratorri dira.\nJatorria.\nLaranjondoa antzinatik landatzen den espezie hibridoa da, seguru asko arabisagar arbolaren (\"Citrus maxima\") eta mandarinondoaren (\"Citrus reticulata\") arteko nahastea. Zuhaitz loredun txikia da, 10 metro baino gutxiago hazten dena. Arrautza-formako hosto betiberde iraunkorrak ditu, 4 eta 10 cm artekoak, modu txandakatuan kokatuak eta ertz krenulatudunak. Bere fruitua den laranja hesperidio bat da, hau da, baia mota bat.\nSailkapen tradizionaletan, laranjondoa \"Citrus\" generoko \"Citrus sinensis\" espezie gisa sailkatu izan da. Genero honetako beste partaide batzuk limoiondoa, limondoa eta laranjondo mingotsa dira. Berriki egindako ikerketa genetikoek erakutsi dutenez, fruta-arbola hauek guztiak, izatez, arabisagar arbolatik, mandarinondotik eta zidrondotik eratorritako barietate hibridoak dira.\nLaranjondoaren laborantza duela milaka urte hasi zen Txinako hegoaldean. Handik, Asiako hego-ekialde osoan hedatu zen eta, geroago, Ekialde Hurbil osoan eta handik Europara lehenik Alexandro Handiarekin edo bere aro helenistikoarekin eta, geroago, Zetaren Bidean eta Gurutzadetan zehar ere.\nGaur egun, laranjondoa oso ondo moldatzen da klima mediterraneora. \nBarietateak.\nAparteko fruitu kontsideratzen da laranja mingotsa (\"Citrus aurantium\"). Aldaera hau arabiarrek Europara sartu zuten Iberiar penintsulako hegoaldetik X. mendean. Genetikoki, arabisagar arbolaren eta mandarinondoaren hibrido bat da. Laranja mingotsetik lurringintzan asko erabiltzen den esentzia ateratzen da eta marmelada ere egiten dute.\nFruitu jangarria.\nFruitu zitriko jangarria da. Izatez, azal gogor eta lodikoa da. Bere mamia zukuz betetako hainbat atalez osaturik dago. Aberatsa da C bitaminan bereziki. Munduan gehien kontsumitzen den frutetako bat da. Mota ugarikoak daude: gozoak, garratzak, laranjak, gorriak...Klima epel eta hezea duten eskualdeetan lantzen da. Negua eta udaberri hasiera izaten dira jateko urtarorik onenak. Bere horretan jateko, zuku moduan, konfitaturik azkenburuetarako lagungarri moduan edo bere azalarekin marmelada egiteko erabil daiteke.\nKontsumorako munduko laranja esportatzaile herrialde nagusiena Brasil da, ondoren AEBek (nagusiki Florida) jarraitzen diote. \nLaranja-zukua.\nLaranja-zukua ere edari freskagarri eta nutritiboa da. Etxean norberak egin dezakeen zukua da, baina irauteko freskagarri gisa ere ekoizten dute marka askok. Laranja zitrikoa denez C bitamina asko du. Hainbat markak beste osagai batzuk gehitzen dizkiote, kaltzioa edo D bitamina esate baterako.\nLaranja-zukuarekin egin daitezkeen errezeten artean, angurri, marrubi edo masustekin ondo konbinatzen du.\nElikagai azidoa da eta, hainbat saltsa eta ozpin egiteko erabiltzen da, zebitxe edo entsaladari botatzen zaizkienak. Hainbat koktelen osagaia ere bada. Ohiko nahasketa bat da laranja sorbetea txanpainarekin, funtsean zukua eta oso txanpain hotzarekin egina, baina aldagaiak jaso ditzakeena: Esnegain urtua ere nahasten dute batzuek, edo laranja edari freskagarri gasdun izoztua eransten diote beste batzuek, laranja azal birrindua edo azukrea ere gehitu daiteke.\nEkoizpena.\nFAOren arabera, hauek dira munduko ekoizlerik handienak (2005ean, tonatan):"}
{"id": "65737", "revid": "1987", "url": "https://eu.wikipedia.org/wiki?curid=65737", "title": "Kalatxori", "text": ""}
{"id": "65738", "revid": "17", "url": "https://eu.wikipedia.org/wiki?curid=65738", "title": "Antxeta", "text": ""}
{"id": "65739", "revid": "336", "url": "https://eu.wikipedia.org/wiki?curid=65739", "title": "Gabai", "text": "Gabai honakoa izan daiteke:"}
{"id": "65740", "revid": "1987", "url": "https://eu.wikipedia.org/wiki?curid=65740", "title": "Itxasurtzo", "text": ""}
{"id": "65741", "revid": "1987", "url": "https://eu.wikipedia.org/wiki?curid=65741", "title": "Itsasurtzo", "text": ""}
{"id": "65743", "revid": "105290", "url": "https://eu.wikipedia.org/wiki?curid=65743", "title": "Andaman uharteak", "text": "Andaman uharteak Bengalako golkoan dagoen uhartedia da. Uharteek Indiako Andaman eta Nicobar uharteak izeneko Lurraldearen zati bat dira, Port Blair hiriburua duena. Uhartediak 1991an 314.239 biztanle zituen.\nGeografia.\nAndaman uhartediak 204 uharte ditu. Asia kontinentalean dagoen Hooghly ibaiaren bokaletik 950 km eta Myanmarreko Negrais lurmuturretik 193 kilometrotara daude; Sumatrako iparraldeko muturretik 547 kilometrotara daude. Uharte kateak 352 km luzera eta 51 km zabalera. Guztira 6408 km\u00b2 azalera dute.\nUhartediko bost uharte nagusiak Andaman Handia dute izena. Iparraldetik hegoaldera, honako hauek dira:\nBestetik iparraldeko muturrean Landfall uharteak daude, Cleugh pasabideak aldenduak; Interview uharteak, Interview pasabideak aldenduak; Labirinto uharteak, Elphinstone pasabideak aldenduak; Ritchie uhartedia, Diligent itsasarteak aldendua eta Kwangtung eta Tadma Juru itsasarteek zeharkatuta."}
{"id": "65744", "revid": "336", "url": "https://eu.wikipedia.org/wiki?curid=65744", "title": "Nikobar uharteak", "text": "Nikobar uharteak Indiako ozeanoaren ekialdeko aldean dagoen uhartedia da. Uharteek Indiako Andaman eta Nikobar uharteak izeneko Lurraldearen zati bat dira.\nGeografia.\nNikobar uhartedia 22 uharte ditu, handiena Nikobar Handia izanda. Guztira 1.841 km\u00b2 azalera du. Lekurik altuena 642 m duen Thullier mendia da. Uharteek 2001ean 42.026 biztanle zituen, horietatik %65a bertokoak eta besteak India edo Sri Lankatik etorritako etorkinak.\nHistoria.\n1750ko hamarkadan, India Ekialdeetako Konpainia Daniarrak uharteen jabetza lortu zuen. Danimarkak uharteak kontrolpean 1869 arte izan zituen, gero Erresuma Batuak metropoli berria izateko.\n2004ko abenduaren 26an, Indiako ozeanoaren kostaldeak suntsitu zituen tsunamiak 6.000 lagun inguru hil zituen uharteetan.\nBanaketa.\nUhartedia hiru taldetan banatuta dago:\nAdministrazioa.\nNocobar uharteak Indiako Andaman eta Nikobar uharteak izeneko Lurraldearen zati bat dira. Lurraldea bi barrutietan banatuta dago: Andaman barrutia eta Nikobar barrutia. Indiako gobernuak baimen berezi bat eskatzen du uharteak bisitatzeko eta, orokorrean, ez dio indiarrak ez diren herritarrei ematen."}
{"id": "65745", "revid": "6327", "url": "https://eu.wikipedia.org/wiki?curid=65745", "title": "Nicobar", "text": ""}
{"id": "65746", "revid": "105290", "url": "https://eu.wikipedia.org/wiki?curid=65746", "title": "Madura", "text": "Madura Indonesiako uhartea da, Javako ipar-ekialdeko kostaldearen parean dagoena. 4.078 kilometro koadroko eremua du (administratiboki 5.168 kilometro koadro, ekialde eta iparraldeko uhartexka batzuk gehitzen baitzaizkio), eta 2012an 3.630.000 biztanle zituen. Hizkuntza nagusia madurera da, Javako ekialdean eta beste 66 uhartetan ere erabilia.\nKlima, landaredia eta fauna Javako berberak dira, baina lurra oso elkorra da leku gehienetan. Kokoak, olioa eta zura dira Madura uharteko ekonomiaren oinarriak. 1949 arte, Herbehereen esku egon zen; urte horrez geroztik Indonesiaren parte da. Administratiboki Ekialdeko Java probintziaren barnean dago.\nBanaketa administratiboa.\nMadura uhartea lau barrutitan (\"kabupaten\") banatuta dago:"}
{"id": "65747", "revid": "646", "url": "https://eu.wikipedia.org/wiki?curid=65747", "title": "Sukar tifoide", "text": "Sukar tifoidea Salmonellaren serotipo batzuek (\"S. typhi\" eta \"S. paratyphi\", Salmonella entericaren azpi-espezieak direnak) eragindako gaixotasun kutsakorra da. Gaitz honen gordailua gizakia da, eta kutsapena eramaile osasuntsu zein gaixoen bitartez gauzatzen da: hauek milioika bakterio patogeno iraizten dituzte gorotzekin. Gorotz hauetaz kutsatutako ur eta janariak dira gaitz honen iturburua.\nGarapen bidean dauden herrialdeetan oso hedatua dago gaitza, bertan higiene baldintzak eskasak direlako. Esaterako, ohikoa da hondakin uraren eta edateko uraren arazketa ez egotea. Europan sukar tifoidea arraroa da (3 kasu 2006. urtean Euskal Autonomi Erkidegoan).\nInfekzioa.\n\"Salmonella\" gorozki-aho bidetik sartzen da gorputzean, ur eta janari kutsatuen bitartez. Kasu askotan janarien prestakuntzan dagoen higienearen ezak eragiten du gaitza, giza eramaile batek bere gorotz hondakinak sartzen baititu janarietan eskuak garbitzen ez baditu libratu ostean.\nSintoma klinikoak.\nSukar tifoidearen inkubazio epea 10-14 egunekoa da. Lehenengo sintomak sukarra handia, buruko eta sabeleko mina, nekea eta ondoeza izaten dira. Gero, okadak, beherakoak eta anorexia agertzen dira. Infekzioa hesteetako mukosatik odolera pasatzen da, benetako septizemia bat sortuz. Ondorioz, organo askotara zabaltzen da gaitza: giltzurrunetara, barera eta nerbio-sistemara. Fase horretan konplikazio larriak sortu daitezke, hesteetako hemorragiak eta hestea zulatzea, besteak beste.\nGaixotasuna pasatu ondoren gaixoen %3 eramaile kronikoa bihurtzen da, hots, sendatuta egon arren bakterioak eramaten jarraitzen du. Kasu hauetan \"Salmonella\" behazun xixkuan gordetzen da.\nPrebentzioa.\nSukar tifoidearen aurkako txertoa dago. Euskal Herriko txertaketa egutegian txerto hori ez dago, baina arrisku handiko lurraldeetara joanez gero (ikus mapa) txertatzea gomendatzen da. Herrialde horietara abiatzen diren turistek ez dute bertako ura zein janari gordinak hartu behar.\nTratamendua.\nBakterio eragilearen aurka kloranfenikol izan da antibiotikorik onena, baina \"Salmonella\" askok erresistentzia garatu dute. Plasmido baten bitartez zabaldu da erresistentzia hori.\nGaur egun beste antibiotiko batzuk erabiltzen dira. Anpizilina, fluorokinolonak eta 3. belaunaldiko zefalosporinak dira ohikoenak."}
{"id": "65748", "revid": "1712", "url": "https://eu.wikipedia.org/wiki?curid=65748", "title": "Sukar tifoidea", "text": ""}
{"id": "65749", "revid": "336", "url": "https://eu.wikipedia.org/wiki?curid=65749", "title": "Sakhalin", "text": "Sakhalin (; ; ) Errusiako ekialdeko uhartea da, Okhotskeko itsasoan kokatuta eta Hokkaidotik La P\u00e9rouseko itsasarteak banatuta. Administratiboki Sakhalingo oblastean dago eta hiriburua Yuzhno-Sakhalinsk du.\nLuzea da oso: iparraldetik hegoaldera 1000 km inguru ditu eta ekialdetik mendebaldera, 30 - 160 km; guztira, 76.400 km\u00b2 ditu eta 580.000 biztanle inguru (2005).\nHistoria.\nSakhalinek biztanleak zituen Harri Arotik, hiru etnia nagusitan banatuta: ainuak hegoaldean, orokak erdialdean eta nivkhak iparraldean. Txinako Ming dinastiak uhartea (Txinan \"Kuyi\" edo \u82e6\u5140 eta \"Kuye\" edo \u5eab\u9801 izenaz ezaguna) hartu zuen, japoniarrek haien herriaren aurka erabil ez zezaten, baina okupazioak ez zuen luzaro iraun.\nXVII. mendean, esploratzaile errusiarrak uhartera iritsi ziren, japoniarrekin batera. XIX. mendean zehar, biek eskualdearen jabetza partekatu zuen baina San Petersburgoko 1875 urteko Itunaren ondoren, Errusia bihurtu zen jabe bakarra.\n1905eko Errusia-Japonia Gerraren ondoren, herrialde biek Sakahlin banatu zuten: 50. paralelotik hegoaldera japoniarrentzat eta bestea, errusiarrentzat. Bigarren Mundu Gerraren ondoren, SESBak uharte osoaren jabetza berreskuratu zuen. Gaur egun, Errusiaren jabetzak oraindik dirau, nahiz eta Japoniak 1990eko hamarkadan erostea proposatu.\n1995ean lurrikara batek 3.000 biztanle hil zituen.\nGeografia.\nMamiya edo Tartariako itsasarteak kontinentetik banantzen du eta, Hokkaidotik, Soya edo La P\u00e9rouse itsasarteak. Iparraldetik hegoaldera 948 km eta ekialdetik mendebaldera 25 - 170 km inguru izanda, Errusiako uharterik handiena da.\nOso menditsua da eta mendilerro nagusi bi ditu: Mendebaldeko Sakhalin mendiak (altuena 1.481 metroko Itxara da) eta Ekialdeko Sakhalin mendiak (nagusia Lopatin mendia da, 1.609 metrokoa). Erdialdean Tim-Poronaiskaia harana dago; hegoaldean, Susuanaiski eta Tonino-Anivski mendilerroak eta iparraldean, Ipar-Sakhalin ordokia.\nTim eta Poronai ibai nagusiak 400 km luze dira.\nDemografia.\nXX. mendearen hasieran, 32.000 errusiar (haietako 22.150 presoak ziren) bizi ziren, milaka bertokoekin batera. 2005eko erroldaren arabera, 580.000 biztanle zituen: % 83 errusiar, % 5,5 korear (30,000), ukrainar eta tatariar; haiekin batera, bertoko 2.000 nivkh, 750 orok, 200 evenk eta zenbait jakut bizi ziren.\nYuzhno-Sakhalinsk hiriburuak 175.000 biztanle inguru ditu. Korear gutxiengoa hantxe bizi da: \"Sakhalingo korearrak\" esaten zaie eta japoniarrek Bigarren Mundu Gerran ikatz meategietan eramandakoen ondorengoak dira. Beste hiri nagusiak Kholmsk eta Korsakov dira, 40.000na biztanlekoak.\nSakhalingo 400.000 japoniarrak (bertoko ainuak tartean) 1945ean uhartetik kanporatu zituen gobernu sobietarrak."}
{"id": "65750", "revid": "119347", "url": "https://eu.wikipedia.org/wiki?curid=65750", "title": "Kemij\u00e4rvi", "text": "Kemij\u00e4rvi (inarieraz: \"Kemij\u00e4vri\"; ipar samieraz: \"Giemaj\u00e1vri\") Lappi eskualde finlandiarrean dagoen hiri bat da. Ia 4.000 km\u00b2-ko azalera duen udalerri honetan, basogintza industriak ekonomian izan duen eragina izugarria izan da; hala nola, 60ko hamarkadako urre-aroa eta 90eko hamarkadan izandako gainbehera ekonomikoak basogintza-industriaren gorabeherek eragindakoak izan ziren. 1973. urtean, hazkuntza ekonomikoari aurre egiteko, Kemij\u00e4rven kauppala \"burgua\"k eta Kemij\u00e4rven maalaiskunta \"landa-herria\"k bat egin zuten eta udalerri sortuberriak hiri eskubideak eskuratu zituen 15.000 laguneko biztanleriari esker. Bestalde, aipatzekoa da hiriari izena ematen dion aintzira, Kemij\u00e4rvi; aintzirak, mundu osoko ur-eremu garbi eta naturalena eskaintzen die hau bizileku duten izokin eta perka antzeko arrain-mota guztiei.\nLappi eskualdearen erdialdean dago hiria, Rovaniemi hiriburuaren ekialdean; bizilagun honi eta baso-industriari esker azpiegitura garatuak iritsi dira udalerrira. Beste bizilagun garrantzitsu batzuk, Salla eta Pelkosenniemi dira, ekialde eta iparraldean, hain zuzen. Bigarrenarekin erlazio oso estua mantentzen du hiriak eta elkarrekin turistentzako hainbat programa jarri dituzte abian azken urteotan; hala nola, Pyh\u00e4-Luosto Parke Nazionalaren zabalkuntza.\nAzken 30 urteetan, biztanleria ia erdira jaitsi da (70eko hamarkadako 15.000 biztanletik, gaur egungo 8.500era). Izan ere, azken hamarkadan, Salcomp, Orion eta Stora Enso enpresen hiriko fabrika guztiak itxi egin dira, eta honek, langabezi maila altua utzi du hirian; herritarrek lanpostu eta bizimodu hobe baten bila Rovaniemi hiriburura alde egiten jarraitzen dute eta Kemij\u00e4rvi hiltzen ari den hiri bihurtu da alkatearen esanetan .\nGeografia.\nUdalerria Finlandia iparraldeko Lappi eskualdean dago, Ekialdeko Lappi azpieskualdean eta Zirkulu Polar Artikoaren gainean. Herrialde osoko iparren dagoen hiria da, Rovaniemi hiriburua\nbaino pixka bat goraxeago baitago; bere bizilagunak, Posio eta Salla, hego eta ekialdean, Rovaniemi mendebaldean, eta iparraldeko Sodankyl\u00e4 eta erlazio oso estua mantentzen duen Pelkosenniemi udalerriak dira. Kemij\u00e4rvik 3.931,44 km\u00b2-ko azalera dauka, Rovaniemi ondoren Lappiko hiri zabalena da, eta metro gutxi batzuk baino neurtzen ez duten muinoz betea dago. Aipatzekoak dira, nahiz eta 500 metroak ozta-ozta pasatzen dituzten, Pyh\u00e4 eta Suomu muinoak; bertan daude finlandiarren artean ospetsu bihurtu diren eski-azpiegiturak. Baso borealek estaltzen dute hiria eta sahastiak, haltzadiak, urkidiak, makaldiak, pinudiak eta izeidiak dira zuhaizti ohikoenak.\nKlima subartikoa da nagusi, prezipitazio urriekin urte osoan zehar. Udak motzak eta epelak dira, eta ekain eta uztail bitarteko lau astetan (ekainaren 4tik uztailaren 8ra), eguzkia ez denez guztiz ezkutatzen, gauerdiko eguzkia eta gau zuri fenomenoak ematen dira; negu izoztuak aldiz, luzeak izan ohi dira (zazpi hilabete gutxi gorabehera), eta lurzoru elurtuak azarotik maiatzera arte irauten du. Samiek, antzinean eta gaur egun oraindik egiten dituzten egutegietan, Lappiko klima ulertzeko lagungarri diren zortzi urtaro bereizten zituzten: \"udaberri-negua, udaberria, aitzinuda, uda, aitzinudazkena, udazkena, aitzinegua\" eta \"negu iluna\". Iparrargiak bestalde, oso ohikoak izaten dira neguko gau ilun eta oskarbietan, batez ere, irailean, urrian, otsailean eta martxoan .\nGuztira, ia 400 aintzira daude udalerrian, 396 zehazki, eta Kemijoki ibai luzearekin batera, 426,78 km\u00b2-ko ur-azalera osatzen dute; udalerriaren azalera osoaren %10a baino gehiago. Aipatzekoak dira hala nola, Enij\u00e4rvi eta Kyr\u00f6j\u00e4rvi aintzirak, hala ere, udalerriaren bihotza Kemij\u00e4rvi aintzira da, Lappiko laugarren eta Finlandiako hemeretzigarren aintzira handiena; aintzira hau, udalerriko biztanleen sostengua izan da historian zehar, batez ere gosete garaian. Gainera, aintzira eta hau zeharkatzen duen Kemijoki ibaia, Kanada herrialdean dauden hainbat aintzira eta ibaiekin batera, mundu osoko ur kalitate onena duten aintzira eta ibaia dira. Lutxoperka eta izokina bezalako ur gezatako arrainak gustora bizi dira bertan, eta ur korronte indartsu eta harroek udalerria eta herrialdea energiaz hornitzen dute.\nLandaredia eta udalerriko faunak oso aberatsak dira eta ondorioz, Kemij\u00e4rvik natura babesteko hainbat egitasmo gauzatu ditu; 2005. urtean esaterako, Pelkosenniemi eta Sodankyl\u00e4 udalerriekin batera Pyh\u00e4-Luosto Parke Nazionala sortu zuen. Bertan, altzeak, azeri artiko eta gorriak, elur-orein basati eta etxekotuak, hartz arreak, igarabak, laurehun urteko zuhaitzak eta Finlandia osoko hegazti espezie sorta luzeena dago; hala nola, antzarak, eskinosoak, mokozabal zuriak, urubiak, zapelatz liztorjaleak eta zingira-hontzak .\nPyh\u00e4-Luosto Parke Nazionala 1938. urtean sortu zen Pyh\u00e4tunturi izenarekin, baina 2005. urtean, Pelkosenniemi eta Sodankyl\u00e4 udalerriko Luosto parkearekin bat egin zuenean, gaur egungo izena jaso zuen. Urteko ia 100.000 turista jasotzen ditu parke nazionalak eta hiru udalerrien oinarri ekonomikoa bihurtu da.\nAzken hamarkadan, eta bereziki 2005. urtean, Greenpeace eta iparraldeko samien, eta Stora Enso konpainiaren eta bertako langileen artean hainbat liskar izan dira enpresak zelulosa orea egiteko erabiltzen zuen egurraren jatorria zela-eta. Greenpeace erakundeak salatu zuenez, Stora Enso enpresak erabiltzen zuen egurra, Finlandiako Parke Nazionalak kudeatzen dituen Mets\u00e4hallitus konpainiak Lappiko basoetatik ematen zion. Bertako basoen gehiegizko ustiapenaz, iparraldean abeltzaintzaz bizi diren samiek euren elur-oreinak pinudietako likenez elikatzea oztopatzeaz eta milaka urteko ohitura arriskuan jartzeaz salatu zuten enpresa. Hala ere, ika-mika guzti hauek amaitu egin dira konpainiak negozioak Hego Amerikan errentagarriagoak zirela erabaki eta Kemij\u00e4rviko frabrika itxi zuenean 2008ko apirilean .\nAzkenik aipatzeko, Finlandiako Lurreko Armadarena den eta Kemij\u00e4rvi eta Rovaniemi hirien artean dagoen Rovaj\u00e4rvi tiro eremua. Eremu hau, entsegu zelai bat da eta Lurreko Armadak praktikak egiteko erabiltzen du. Ez asko, bertako naturaren alde egiteko bizilagun batzuk batu eta Pro Rovaj\u00e4rvi elkartea sortu zuten.\nHistoria.\nBazter honetara iritsi zen lehen gizarte antolatua, Izotz Aroaren ondoren, iparraldeko klima leuntzen eta glaziarrak urtzen hasi zirenean iritsi zela uste da, k. a. VII. mende inguruan; izan ere, Enonteki\u00f6 bizilaguneko Ounasj\u00e4rvi aintziran aurkitu diren lehenengo biztanle hauen aztarnak k. a. 6.000. urtekoak dira gutxi gorabehera. Mendeetan eratu zen kulturari \"Komsa\" edo \"Gorrav\u00e1rri\" izena ematen zaio eta Ozeano Artikoko kostaldean ezarri zirenez gehienbat, Ipar Itsasoko lehen Fonsa kulturako tribuekin harreman estuak izan zituzten. Nahiz eta oraindik lurralde honen jatorrizko biztanleen, samien jatorria ezezaguna den, badirudi tribu hauen eta beranduago (Harri Aroan) Eskandinaviara immigratu zuten eta eurekin samiera hizkuntza eraman zuten herri uraldarren nahasketaren ondorioa direla. Hasiera batean, euren lurraldea Ozeano Artikotik Finlandia, Norvegia eta Suedia erdialderaino zihoan eta, gehienbat, ehizatik, fruitu-bilketatik eta arrantzatik bizi ziren; hau da, ehizakiaren atzetik ibiltzen ziren, nomadak ziren. Garai honetako bizi-aztarnak aurkitu dira, haien artean, ehiza-tresnak, harribitxizko apaingarriak, margolanak eta hainbat hilobi. Kemijoki ibaiaren ertzean bizi ziren samiek (haien artean kemij\u00e4rviarrek), gaur egun desagertua dagoen hizkuntza berezi batean hitz egiten zuten, kemieraz edo kemiko samieraz.\nErdi Aroan, Moskuko Dukerri Handiaren eta Suediako Erresumaren eskuen artetik zebilen lurraldea zen Kemij\u00e4rvi, baina Behe Erdi Aroan suediarren boterea nagusitu eta hauen eragina nabarmentzen hasi zen; lurraldea Suediar Erresumako antzinako Ostrobotnia probintziaren barruan zegoen. Gaur egungo Kemij\u00e4rvi elizatearen lehen eraikinak Oulu ingurutik iritsitako familia talde batek eraiki zituen XVI. mendearen bukaeran. Bertara iritsitako lehenengo finlandiar hauek, hurrengo mendean herri finko bat sortzea lortu zuten .\nKristautasuna suediarren eskutik hedatzen hasi zen XVI. mendean eta, orduan, lehen elizak eraikitzen hasi ziren. Lurraldearen zabalera zela-eta, hainbat eliza eraiki behar izan zituzten eskualdean erlijioa egonkortzeko eta laster batean, Kemij\u00e4rvi, Kemitik bereizi eta elizbarruti garrantzitsu bat bilakatu zen. Kristautasunarekin batera, samiek xamanismoa alde batera uzten eta iristen hasi ziren finlandiarren ohiturak bereganatzen hasi ziren. XVIII. mende bukaerarako ez zen samirik gelditzen udalerrian, akaso noizean behin iparraldetik Kemij\u00e4rvi aintzirara etortzen ziren arrantzale nomadak.\nXVII. mende bukaeran Izotz Aro Txikia izan zen eta herritarrek hildako asko eragin zituen gosete garai luzea pairatu behar izan zuten. Garai hartako kemij\u00e4rviarrak, eguraldiak baimentzen zuenean behintzat, arto, patata eta zereal nekazaritzatik, arrantzatik, larru merkataritzatik, elur-orein zaintzatik eta, XVIII. mendetik aurrera batez ere, basogintzatik bizi ziren.\nXVIII. mendean Finlandiaren kontrola izateko Suediar eta Errusiar Inperioen arteko guduak izan ziren Finlandia eta Europa osoan; azkenean, Finlandiako Gerran, Errusiar Inperioak herrialdea bereganatu zuen finlandiar nazionalismoaren laguntzaz. Finlandiako Dukerri Handiak emandako erraztasunez baliatuta, eskubide osoko udalerria bilakatu zen Kemij\u00e4rvi 1869. urtean; udalerri berri honek, herrixka guztiak batzen dituen aintziraren eta elizatearen izena jaso zuen, Kemij\u00e4rvi hain zuzen. XIX. mendean, Lappiko eta Finlandiako hirien hazkundea eman zen (Kemi eta Torniorena), eta udalerria, garai berriak asetzeko behar ziren produktuak (egurra esaterako) lortzeaz arduratu zen. Basogintza industria eratzen hasi zen. 1903. urtean Kemiko portuarekin eta Rovaniemirekin batzen zuen trenbide ospetsua iritsi zen udalerrira, Laurila\u2013Kelloselk\u00e4 izenekoa; trenbide honen bidez, herriak ekoizten zituen basogintza industriako produktuak nazioarteratu ziren.\nFinlandiak 1917ko Gerra Zibilean independentzia lortu ostean, eta prozesu hau oraindik egonkortu gabe zegoenean, Bigarren Mundu Gerrak eztanda egin zuen kontinente zaharrean. Herrialdeak bere independiente estatusa mantendu nahian eta SESB bere lurraldetik urruntzeko helburuarekin, Alemania naziarekin bat egin zuen. Norvegiatik iritsitako tropa alemaniarrak herrixketan egokitu ziren eta Ozeano Artikoaren defentsa antolatzeari ekin zioten. Kemij\u00e4rviarrek udalerritik alde egin behar izan zuten hainbat guden ondoren (Neguko Gerra, Jarraipenaren Gerra) eta Finlandiak lur-eremu asko galdu zituen; haien artean, Salla bizilagunaren zati bat. Hala ere, herrialdeak SESBekin bake-akordio bat sinatu zuen, eta horrek, alemaniarrak Finlandiar lurretatik botatzea eskatzen zuen. Finlandiak orduan, naziak jazartzeari ekin zion. Hauek, bizilagun den Norvegiara, euren herrialde satelitera alde egitea pentsatu zuten, baina ihes egin baino lehen, hauen atzeraldia eragozteko, finlandiarrak, mugako udalerrietan kokatu ziren. Laponiako Gerra hasi zen. Finlandiarrek Kemi eta Tornio ingurura jo zuten alemaniarrak portu estrategiko hoietatik urruntzen saiatzeko eta bitartean, hauek finlandiarren gotorleku sendoena zen Rovaniemi suntsitzera abiatu ziren. Bidean Kemij\u00e4rviko eraikin guztien %70a erre eta elizatea lurraren pare utzi zuten; herritarrak behintzat, iparraldean babestu zirenez, onik itzuli ziren bertara. Galtzaile nagusia udalerria izan zen, baina finlandiarren garaipenak behintzat, hiriaren berreraiketa arindu zuen.\nBigarren Mundu Gerra osteko urteetan, Finlandiak ekonomikoki izugarrizko hazkuntza izan zuen eta gizarte eta politika egonkortasuna lortu zuen. Gerra osteko herrialde pobre bat izateari utzi, Gerra Hotzean neutral aldarrikatu, NBEk ezarritako isuna ordaindu eta 40 urtetan, teknologikoki munduko estatu garatu eta jakintsuena bihurtu zen, merkatuko izugarrizko botere ekonomikoarekin eta bizi maila altuarekin. Udalerriaren erdigunea Kemijoki ibaia bihurtu zen, eta bertan, herrialdea energiaz hornitzeaz arduratzen diren zentral hidraulikoak eraiki zituzten 60ko hamarkadan. Honek, bultzada handia eman zion ekonomiari eta 1973. urtean Kemij\u00e4rvi kauppalak (\"Kemij\u00e4rvi burgua\") eta Kemij\u00e4rven maalaiskuntak (\"Kemij\u00e4rvi landa-hiria\") bat egin zuten. Baterakuntza honi esker, udalerriak 15.000 biztanleko muga igaro zuen eta urte berean Kemik, Rovaniemik eta Torniok aspalditik zuten hiri eskubideak jaso zituen .\n90eko hamarkada hasieran ekonomia finlandiarrak hondoa jo zuen. Hainbat faktorek eragin zuten ekonomiaren gainbehera, haien artean SESBen desegiteak, eta ondorio larrienak langabeek jasan behar izan zuten gehienbat. Izan ere, hauen kopurua izugarri hazi zen, batez ere oinarri industriala zuten udalerrietan. Herrialdea EBn sartu ondoren, ekonomia suspertu egin zen baina Kemij\u00e4rvi atzean gelditu eta apurka biztanleak Rovaniemi zerbitzu-bizilagun-hiriburura alde egiten hasi ziren. Errentagarritasun kontuak zirela-eta, 2000ko hamarkadan enpresa guztiek alde egin zuten hiritik. Lehenak, Salcomp enpresak, bi fasetan egin zuen alde (2001ean eta 2003an), eta guztira, 391 langile kaleratu zituen; bigarrena, Orion farmazeutikoa izan zen, eta denera, 240 lagun kaleratu zituen 2002. urtean; azkenik, hiriak jasotako azken kolpea Finlandiako Gobernuak akzio gehien dituen Stora Enso paper-enpresak eman zion. Hego Amerikan negozioak errentagarriagoak zirela erabaki eta enpresak 2008an bertako frabrika itxi eta 214 langile bidali zituen. Nahiz eta azkeneko kaleratze hauek eragozteko hiri guztia mobilizatu zen (Helsinkin esaterako, seiehunen bat manifestatzaile bildu ziren 2008ko otsailaren 4ean), ez zuten fabrikaren itxiera eragotzi eta udalerria gaur egun dirauen langabezia garai luze batean sartu zen .\nAzken 30 urtetan, biztanleria ia erdira jaitsi da, 70eko hamarkadako 15.000 biztanletik, gaur egungo 8.500era. Herritarrek lanpostu eta bizimodu hobe baten bila Rovaniemi hirira alde egiten jarraitzen dute eta Kemij\u00e4rvi hiltzen ari den udalerri bihurtu da alkatearen esanetan. Dena den, badirudi turismoaren garrantziaren hazkundeak, lanpostu berriak sortzen dituela; batik bat, Pyh\u00e4-Luosto Parke Nazionalaren eraginagatik eta hiriak, Pelkosenniemi udalerriarekin batera eskaintzen dituen natura eskaintzengatik, (Pyh\u00e4 eta Suomu muinoetako eski-azpiegiturak esaterako) .\nAdministrazioa.\nAzpiegiturak.\nAspaldi, alemaniarrek II. Mundu Gerran eraikitako aireportu bat zegoen udalerrian. Hala ere, Rovaniemiko aireportuaren gertutasunagatik bidaiari gutxi zegoenez, itxi egin behar izan zuten; gaur egun, aerodromo txiki bat da.\nFinlandiako Gobernuarena den VR-Yhtym\u00e4 garraio-konpainiaren trenak udalerriraino iristen dira Laurila-Kelloselk\u00e4 trenbideari esker. Trenbide honek Kemitik ekialderako bidea egiten du eta Kemij\u00e4rvitik igaro ondoren, Sallako Kelloselk\u00e4 herriraino iristen da. Udalerrian zazpi geltoki daude: Pirttij\u00e4rvi, Kuusivaara, Hanhikoski, Kemij\u00e4rvi, Isokyl\u00e4, Kortavaara eta Joutsij\u00e4rvi geltokiak. Garrantzitsuenak elizateko geltokia eta Sallako mugan dagoen Juotsij\u00e4rvi geltokia dira. Trenbide hau 1934. urtean iritsi zen Kemij\u00e4rvira eta bertako basogintza industriak ekoitzitako produktuak nazioarteratzeko oso baliagarria izan zen .\nHerrixketan zehar ibiltzeko edo inguruetako udalerrietara joateko Kantatie 82 errepidea edo Valtatie 5 autobidea hartu beharra dago. 82a Rovaniemin hasi eta udalerritik igaro ondoren, Salla udalerriko Kelloselk\u00e4 herriraino doa; guztira, 150 km-ko luzera dauka eta Kemij\u00e4rvi zeharkatzen du mendebaldetik ekialdera. Udalerritik igarotzen den autobidea aldiz, Valtatie 5a da. Autobide hau hegoaldeko Heinola udalerrian hasi eta Sodankyl\u00e4raino doa; 905 km-ko luzera dauka eta herrialdea zeharkatzen du hegoaldetik iparraldera .\nPyh\u00e4 muinoa.\nPyh\u00e4 eta Sodankyl\u00e4ko Luosto muinoen artean eta izen bereko parke nazionalean, Lappiko eski-azpiegitura handienetako bat dago. Vuostimo herrixkaren ondoan dago, udalerriaren iparraldean, eta sasoi eta urtaro guztietarako jarduerak eskaintzen direnez, azpiegitura hauek urte osoan irekiak daude. Iraupen eta alpino eski-pistak daude bi muinoen inguruan; Pyh\u00e4 muinoan esaterako, umeentzako, hasiberrientzako eta adituentzako eski alpinoa praktikatzeko hamar pista daude, Luoston aldiz, zazpi baino ez.\nEski-estazioaz gain, jatetxeak, spak, dendak eta hotelak daude inguruan. Urte osoan zehar eskaintzen diren ekintzak daude; hala nola, elur motor safariak, husky txakurrek eta elur-oreinek gidatutako lera safariak, Kemij\u00e4rvi aintzirako arrantza, txirrindularitza ikastaro eta lehiaketak, Pyh\u00e4-Luosto Parke Nazionalean ibilaldiak eta piraguismo ikastaroak .\nKemij\u00e4rviko leku bisitatuena da eta hiriaren eta Pelkosenniemi bere bizilagunaren motore ekonomiko garrantzitsuena bilakatu da azken urteotan.\nSuomu muinoa.\nNahiz eta aurrekoa baino txikiagoa izan, Pyh\u00e4n bezainbeste jarduera eskaintzen dira Suomu muinoko eski-estazioan: iraupen eta alpino eski-pistak daude; elur-orein, elur-motor eta husky safariak eskaintzen dira; eta ibiltaritza, piraguismoa, izotz arrantza, txirrindularitza eta zaldiketa egin daiteke. Eski-pisten amaieran eta Suomu muinoaren hegalean neguro bisitariek betetzen duten Suomu Hotel ospetsua dago. Eski-azpiegiturak R\u00e4is\u00e4l\u00e4 herrixka ondoan daude, Kemij\u00e4rvi aintziraren hego-ekialdean. Eski jauziko arrapala bat eraikitzeko egitasmoa abian jarri zen 2001. urtean .\nBanaketa.\nUdalerriak izugarrizko azalera dauka, Araba baino handiagoa da eta hainbat herrixka eta auzo desberdinetan banatua dago. Izan ere, Finlandiako Dukerri Handiak emandako erraztasunez baliatuta, herrixka hauen baterakuntzak sortu zuen udalerria 1869. urtean; udalerri berri honek, herrixka guztiak batzen dituen aintziraren eta elizatearen izena jaso zuen, Kemij\u00e4rvi hain zuzen. XX. mendean izandako hazkuntzari aurre egiteko aldiz, 1973. urtean, Kemij\u00e4rven kauppala \"burgua\"k eta Kemij\u00e4rven maalaiskunta \"landa-hiria\"k bat egin zuten. Honela, gaur egun ezagutzen dugun Kemij\u00e4rvik hiri eskubideak eskuratu zituen 15.000 laguneko biztanleria igaro ostean. Orduan, Finlandiako iparren dagoen hiria bihurtu zen.\nHirigunea Kemij\u00e4rvi herria edo elizatea da eta bertan kemij\u00e4rviar guztien %60a bizi da. Herri hau, hiru auzotan dago banatua: P\u00f6yli\u00f6vaara, S\u00e4rkikangas eta Sipovaara.\nGainontzeko herrixka garrantzitsuenak ondokoak dira:\nHiri senidetuak.\nUdalerriak 70eko hamarkadan hazkundea izan zuenean, hainbat laguntza akordio sinatu zituen Finlandiako mugan dauden Norvegiako bi udalerrirekin eta Kandalakxa hiri errusiarrarekin. Pelkosenniemi bizilagunarekin ere, harreman estuak mantentzen ditu gaur egun; Pyh\u00e4-Luosto Parke Nazionalaren 2005. urteko batasuna eta natura turismoaren eskaintzetan eginiko elkarlanak esaterako.\nUdala.\nKemij\u00e4rviko eta Finlandiako gainontzeko udalerrietako udalbatzak eratzeko, lau urtero udal hauteskundeak antolatzen dira herrialdean. Gaur egun dagoen udalbatza 2012ko urriaren 28an ospatu ziren udal hauteskundeetan eratu zen.\nNahiz eta industria hiria izan, landa udalerri guztietan nagusitzen den Zentroko Alderdia suertatu zen garaile. Hala ere, honek ez zuen lehengo gobernualdiko gehiengo osoa lortu, eta bi batzarkide galdu zituen. Bigarren postua, Ezker Elkartasuna alderdiarentzat izan zen zortzi eserlekurekin, aurrekoan baino bat gehiagorekin, eta Zentroko Alderdiari aurre egiteko oposizio gogorrena bilakatu zen. Atzetik eta inongo aldaketarik gabe, gainontzeko alderdiak: Alderdi Sozial-Demokrata eta Alderdi Nazionala, bakoitza hiru eserlekurekin, eta Alderdi Kristau-Demokrata birekin. Aipatzekoak dira Talde Independentearen bi batzarkideak, eta nahiz eta ordezkaritzarik ez lortu, Finlandiako Langileen Alderdi Komunistaren hazkundea. Azkenik, esan beharra dago Greenpeace erakunde ekologista eta Stora Enso enpresaren arteko ika-mikatik Liga Berdea atera zela galtzaile; Alderdi honek hirian duen babes sozial hutsagatik, udal hauteskundeetara aurkeztu ez zen Finlandiako udalerri bakarrenetarikoa izan zen. Udalbatzak Arto Ojala alkate aukeratu zuen.\nHurrengo udal hauteskundeak 2012. urtean ospatuko dira, herrialdeko gainontzeko udalerrietan bezala.\nDemografia.\nBiztanleria.\nEuropar Batasuneko herrialdeekin eta Finlandiako gainontzeko udalerriekin alderatuta, Kemij\u00e4rvin, 15 urte baino gutxiagoko biztanleriaren ehunekoa oso baxua da, %10,8, eta 65 urte gehiagoko biztanleria aldiz, altuegia, %27,6koa. Erlijioari dagokionez, gehienak sinesgabeak edo luteranoak dira, bereziki laestadianismo mugimendu kontserbadorekoak. Udalerriko hizkuntza ofizial bakarra finlandiera da; izan ere, biztanleria osoaren %99aren ama hizkuntza da. Bigarren mailako hizkuntzak samiek hitz egiten duten ipar samiera eta suediera dira. Udalerri honetako jatorrizko biztanleak samiak dira; hala ere, XVII. mendetik aurrera finlandiarren kopuruak izugarri egin zuen gora eta, apurka, samiek finlandiarren ohiturak bereganatu zituzten. Gaur egun, ez da gelditzen kemiko samirik eta beraien berezko hizkuntza zen kemiera ere galdu da .\n8.500 biztanle inguru dituen udalerri hau, biztanle gehien dituen Lappiko seigarren udalerria da. 70eko hamarkadan hazkunde izugarria izan zuen biztanleriak, 15.000 biztanleko kopurura iritsi zen, eta 1973. urtean Kemij\u00e4rven kauppala eta Kemij\u00e4rven maalaiskunta udalerriek bat egin zutenean Kemij\u00e4rvi bateratuak hiri titulua jaso zuen; \"kaupunki\" hain zuzen. Hala ere, 90eko hamarkada hasierako Finlandiako krisialdian, biztanleria kopurua jaitsiz hasi zen eta enpresa asko hiritik alde egin zuten. Krisialdia igaro ondoren, gauzak hobetzen hasi zirenean 2000ko hamarkada hasi eta hiriko enpresa guztiak bertan zituzten fabrikak itxi egin zituzten. Langabezi garai luzea hasi zen eta kemij\u00e4rviar askok Rovaniemi hiriburura joan ziren. Une honetan, biztanleriaren bilakaera beheranzkoa izaten jarraitzen du, gutxi gorabehera 8.500 bat lagun bizi dira hirian, eta Kemij\u00e4rvi hiltzen ari den udalerri bihurtu da alkatearen esanetan.\n1\nKemij\u00e4rviar famatuen artean bi kirolari ospetsu daude, 2002ko Neguko Olinpiar Jokoetan urrezko domina irabazi zuen Janne Lahtela mogul-eskiatzailea; eta Sami Mustonen freestyle-eskiatzailea.\nSamiak.\nNahiz eta hiriaren jatorrizko biztanleak samiak diren, finlandiarrak baino ez dira bizi aspalditik; kemij\u00e4rviar batzuk sami erroak dauzka noski, dena den, gutxi batzuk baino ez dira jakitun. Kemijoki ibaiaren ertzean bizi ziren samiek (haien artean kemij\u00e4rviarrek), kemiko sami deitura jasotzen zuten, eta gaur egun desagertua dagoen hizkuntza berezi batean hitz egiten zuten, kemieraz edo kemiko samieraz. Sami hauek, XVII., eta bereziki XVIII. mendeko finlandiar etorrera masiboaren ondorioz iparralderantz jo zuten, Inari eta Sodankyl\u00e4 udalerrietara batik bat.\nXXI. mende hasieran, iparraldeko samien eta kemij\u00e4rviar langileen artean hainbat ika-mika izan ziren. Izan ere, abeltzain samien elur-oreinak Ipar Lappiko ipar zuhaiztietako likenez elikatzen dira neguan eta Stora Enso enpresak bertako basoetatik lortzen zuen Kemij\u00e4rvin zuen fabrikarako zura. Hala ere, liskar guzti hauek alde batera utzi ziren enpresak bere fabrika itxi zuenean 2008. urtean .\nInarieraz \"Kemij\u00e4vri\" eta ipar samieraz \"Giemaj\u00e1vri\" izena du hiriak; dena den, izendapen hauek ez dira ofizialak.\nHezkuntza eta Osasuna.\nGuztira zazpi eskola daude udalerrian; hiru Kemij\u00e4rvi herrian daude, eta beste lauak aldiz, Isokyl\u00e4, Kallaanvaara, Soppela eta Tohmo herrixketan. Eskola garaia amaitzean, ikasten jarraitzeko, ikasleek Kemij\u00e4rvi herrian dagoen institutura joan behar izaten dute, Kemij\u00e4rven Lukiora hain zuzen .\nLappiko Ospitalea Rovaniemi hiriburuan dago, baina Kemij\u00e4rvin gutxiengo zerbitzuak dituen erietxea dago.\nKultura.\nArmarria.\nArmarria 1952. urtean udal kontseiluak antolatu zuen lehiaketan aukeratua izan zen (Barne Ministerioak 1954ko apirilaren 3an onartu zuen). Irabazlea Olof Eriksson artistaren armarria izan zen eta hiriaren ikur nagusi bihurtu zen hiru urtez. Hain zuzen ere, 1957an, hiria bitan banatu zen: Kemij\u00e4rven kauppala edo hirigunea alde batetik, eta Kemij\u00e4rven maalaiskunta edo landa-herria bestetik. Erikssonen armarria landa-herriak bereganatu zuen, eta hirigune edo burguan Ahti Hammar margolariak propio sortu zuen armarria ezarri zen. Azkenik, hamasei urteren ostean \u20131973. urtean\u2013, bi udalerriek berriro ere bat egin zuten eta bateratze horren ikurra bihurtu zen beste behin Kemij\u00e4rviko armarria.\nZelai beltz baten gainean, sustraiak zabaltzen dituen zilarrezko enborra ageri da, zilarrezko sei puntako bi izarrek gordetzen dutena. Enbor moztuarekin, egileak hiriaren bi bereizgarri nagusiak irudikatu nahi izan zituen: alde batetik, hastapenetik ekonomiaren muina izan den basogintza eta, bestetik, Kemij\u00e4rvi aintzira; izan ere, azken honek aingura edo ertzetatik zabaltzen diren sustraien itxura du. Izarrek eta atzealde ilunak, azkenik, hiriaren kokapena adierazten dute, Zirkulu Polar Artikoaren bihotzean; hain zuzen, kolore hitsak (grisa, beltza) eta izarrak Lappiko udalerriko armarrien bereizgarri nagusiak dira, eskualdeko zerua irudikatzen dutenak .\nOndasun nabarmenak.\nAipatzekoak dira, hala nola, liburutegia eta gaztetxea dagoen 1987ko Kultur Etxea, Elur-motorren Museoa, Poukama Spa, 1998ko Musika Eskola, aintzira ertzean dagoen hondartza, Kirol Etxea eta iraganeko argazkiak erakusgai dauden Galeria. Zeresanik ez dago udalak kultura arloan inbertitu duela azken urteetan. Taivaan tulet YLE TV2 kateko polizia serie arrakastasua gainera, Kemij\u00e4rvi eta Pelkosenniemi artean grabatzen da eta hiriko ikuspegi zoragarriak herrialde osoan zehar erakusten dira .\nBertako eraikinen aspaldiko egiturei esker, Javarus, Juuj\u00e4rvi eta Isokyl\u00e4 herrixkak monumentu izendatuak izan ziren 1993. urtean .\nHiria berezi egiten duten hainbat eraikin eta oroitarri dauzka, gehienak Nazioarteko Egur-Eskulturagintza Txapelketari esker. Hauen artean aipatzekoak dira ondorengoak:\nKirola.\nHerrian bi kirolari ospetsu daude, 2002ko Neguko Olinpiar Jokoetan urrezko domina irabazi zuen Janne Lahtela mogul-eskiatzailea; eta Sami Mustonen freestyle-eskiatzailea. Kemij\u00e4rviko kirol talde ezagunena aldiz, KeKi izotz-hockey taldea da; bosgarren mailan dabil .\nKemij\u00e4rviarrak motorzaleak dira. Negu luzeetan elur-motor txapelketak ospatzen dituzte eta udan aldiz, elurra ez dagoenez, ur-motor lehiaketak izaten dira Kemijarvi aintzirako ur hotzetan .\nS\u014dbetsu udalerri senidetutik iritsitako txapelketa berezi bat ospatzen da Kemij\u00e4rvin; Yukigassen izena duen lehiaketa hau elurbola borroka bat da eta S\u014dbetsun eta Kemij\u00e4rvin ez ezik, Vard\u00f8 eta Lule\u00e5 eskandinaviar udalerrietan ere oso ospetsua bihurtu da .\nOspakizun bereziak.\nUdalerriko ospakizun bereziena Nazioarteko Egur-Eskulturagintza Txapelketa da. 1985. urtean izan zen lehenengo txapelketa eta 1997tik bi urtero ospatzen da; gaur arte hamazazpi izan dira. Eskultoreek sortzeko erabiltzen duten material nagusia pinu-egurra izaten da eta epaimahaiak aukeratzen dituen eskulturak hiriko leku berezietan jartzen dira. Munduko egur-eskultore famatuenek parte hartzen dute, eta gaur egun arte, guztira 52 herrialdetatik etorritako 246 eskultorek esku hartu dute. Ekainean ospatzen da lehiaketa, eta gutxi gorabehera aste bat irauten du; azkenekoa, 2009koa, ekainaren 22tik 28ra izan zen eta hurrengoa aldiz, 2011ean izango da .\nKemij\u00e4rviarrak motorzaleak dira. Negu luzeetan elur-motor txapelketak ospatzen dituzte eta udan aldiz, elurra ez dagoenez, ur-motor lehiaketak izaten dira Kemijarvi aintzirako ur hotzetan .\nEkonomia.\nGaur egun, hirugarren sektorea da nagusi eta langile guztien %72ak, bai zerbitzu lanetan, bai turismoan, bai garraioan, bai hezkuntzan, bai merkataritzan egiten du lan. Gainontzekoak industrian (%17a), eta nekazaritza eta abeltzaintzan egiten du lan batik bat .\nKemij\u00e4rviko ekonomiak inguruko udalerrien ekonomiarekin lotura handia izan du betidanik, eta ondorioz, industria, hiriko diru-sarreren motorea izan da aspalditik. Iraganean, Kemiko portuak eta Tornioko merkataritzak zeresan handia zuten Lappin eta Kemijoki ibaiak Kemij\u00e4rviri eskaintzen zion abantaila aprobetxatu eta hirian basogintza industria garatu zen. 60ko eta 70eko hamarkadetan izan zuen eragin handien basogintzak, baina garai oparoa igaro eta 90eko hamarkadako Finlandiako krisialdi ekonomikoa iritsi zen. Enpresa askok hiritik alde egin zuten, baina krisialdia igaro ondoren, industriak bere lekua mantentzea lortu zuen hirian. Hala ere, errentagarritasun kontuak zirela-eta, 2000ko hamarkadan enpresa guztiek alde egin zuten Kemij\u00e4rvitik. Lehenak, Salcomp enpresak, bi fasetan egin zuen alde (2001ean eta 2003an), eta guztira, 391 langile kaleratu zituen; bigarrena, Orion farmazeutikoa izan zen, eta denera, 240 lagun kaleratu zituen 2002. urtean; azkenik, hiriak jasotako azken kolpea Finlandiako Gobernuak akzio gehien dituen Stora Enso paper-enpresak eman zion. Hego Amerikan negozioak errentagarriagoak zirela erabaki eta enpresak 2008an bertako frabrika itxi eta 214 langile bidali zituen. Nahiz eta azkeneko kaleratze hauek eragozteko hiri guztia mobilizatu zen (Helsinkin esaterako, seiehunen bat manifestatzaile bildu ziren 2008ko otsailaren 4ean), ez zuten fabrikaren itxiera eragotzi eta udalerria langabezia garai luze batean sartu zen .\nAzken 30 urtetan, biztanleria ia erdira jaitsi da (70eko hamarkadako 15.000 biztanletik, gaur egungo 8.500era) eta kemij\u00e4rviarren arazo nagusia langabezia da. Herritarrek lanpostu eta bizimodu hobe baten bila Rovaniemi hirira alde egiten dute eta Kemij\u00e4rvi hiltzen ari den udalerri bihurtu da alkatearen esanetan. Dena den, turismoaren garrantziaren hazkundeak lanpostu berriak sortu ditu; batik bat, Pyh\u00e4-Luosto Parke Nazionalaren eraginagatik eta hiriak, Pelkosenniemi udalerriarekin batera, eskaintzen dituen natura eskaintzengatik (Pyh\u00e4 eta Suomu muinoetako eski-azpiegiturak) ."}
{"id": "65753", "revid": "119347", "url": "https://eu.wikipedia.org/wiki?curid=65753", "title": "Ar Redadeg", "text": "Ar Redadeg bretainiera hizkuntza sustatzeko 2008an estrainekoz ospatu zen lasterketa da. Bretaniar irakasle batzuk Arrigorriagako institutuarekin izan zituzten hartu-emon batzuen ondorioz harremanetan jarri eta gero sortu zitzaien ideia izan zen.\nDiwanentzako dirua biltzea izan zen zuen lehen xedea, eta Korrikaren antzerako eredua jarraitu zuen. Lehendabiziko lasterketak 600 kilometro inguru bete zituen, Nantesetik Carhaixeraino.\nAr Redadeg lasterketaren bigarren edizioa 2010eko maiatzean egin zuten, 2009ko Korrikak delegazio bat bidali zuen bigarren Ar Redadeg-a prestatzeari begira.\nHortik aurrera, bi urtetik bi urtera Ar Redadega ospatu dute Bretainian."}
{"id": "65754", "revid": "56334", "url": "https://eu.wikipedia.org/wiki?curid=65754", "title": "Monero", "text": "Moneroen erreinua antolakuntza prokariotoa duten organismo zelulabakarrez osatuta dago, nukleorik gabe. Nagusiki bakterioz osatuta dago.\nla denak mikroskopikoak dira, \"Thiomargarita namibiensis\" izan ezik, begien bistan ikus daitekeena. Forma askotakoak daude, hala nola: esferikoak (kokoak), makilatxo-formakoak (baziloak), kiribilduak (espiriloak), koma baten antzekoak (bibrioiak), etab. Gainera, batzuek koloniak osa ditzake.\nEzaugarri orokorrak.\nNutrizioa.\nMoneroak izaki autotrofoak eta heterotrofoak dira.\nBizirauteko oxigeno-beharrei dagokienez, bakterioak aerobioak edo anaerobioak izan daitezke.\nErlazioa.\nMoneroak zelula-erantzun egokiak emateko eta inguruneko aldaketak hautemateko gauza dira. Adibidez: egoerak txarrera aldatzen badira, bakterio batzuek erresistentzia-formak sortzen dituzte (endosporak) eta egoera horretan geratzen dira hainbat urtez, baldintzak berriro aldatzen diren arte.\nUgalketa.\nMoneroak sexurik gabe ugaltzen dira, erdibitze bidez. Batzuetan, gertakari parasexualak izan ditzakete, hala nola konjugazioa. Horren bidez, organismoek, pili izeneko egitura tubular mehe baten bitartez, DNA zatiak trukatzen dituzte.\nIngurunea.\nOso erresistenteak dira, planetako ia habitat guztietan daudenak. Horietako batzuk koloniak sortuz.\nAnimalia gehienen hesteetan aurki ditzakegu, landare baten barruan bezala. Ur geza eta gazietan, poloetako izotzetan, argia iristen ez den itsas hondoan eta lur azpiko harri mineraletan ere aurkitzen dira.\nSailkapena.\nProkariotak (moneroak) bi talde hauetan banatzen dira: arkeobakterioak eta eubakterioak.\nArkeobakterioak.\nArkeobakterioak monero primitiboenak dira, eta hainbat desberdintasun dituzte besteekin alderatuta, hala nola mintzak osatzen dituen lipido mota, zelula-pareten konposizioa, RNA, etab. Muturreko inguru-baldintzetan bizi dira. Hiru talde hauek bereizten dira: halofiloak, metanogenoak eta termoazidofiloak.\nArkeobakterio halofiloak.\nArkeobakterio halofiloak ur hipergatzdunetan bizi dira, hala nola Itsaso Hilean.\nArkeobakterio metanogenoak.\nOxigenorik gabeko inguruneetan bizi dira (anaerobioak dira), hala nola itsas jalkinetan, ur zingiratsuetan, animalien heste-traktuan eta beste leku askotan, eta metanoa sortzen dute CO2aren bitartez.\nArkeobakterio termoazidofiloak.\nUr termaletan bizi dira. Ur horiek, batzuetan, oso azidoak dira; adibidez: sufrean aberats diren inguru bolkanikoetan (geiserrak, fumarolak, etab.).\nEubakterioak.\nGainerako bakterio guztiak eubakterioak dira, eta bi motatakoak izan daitezke: zelula-pareta dutenak, eta mikoplasmak.\nZelula-pareta duten bakterioak.\nZelula-paretaren konposizioaren arabera, bi taldetan banatzen dira; izan ere, konposizioaren arabera, Gram tindaketarekin kolore desberdina hartzen dute. \u00a0 \u00a0\nHauek dira:\nMikoplasmak.\nMikoplasmak beste taldeak baino txikiagoak dira eta ez dute zelula-paretarik (zelula-paretarik ez duten bakterio bakarrak dira). Gehienak patogenoak dira."}
{"id": "65757", "revid": "105290", "url": "https://eu.wikipedia.org/wiki?curid=65757", "title": "Ko Pha Ngan", "text": "Ko Pha Ngan (tailandieraz: \u0e40\u0e01\u0e32\u0e30\u0e1e\u0e30\u0e07\u0e31\u0e19, ahoskatua) Thailandiako Golkoan dagoen uhartea da, hego-ekialdeko Thailandian kokatuta. Ko Pha Nganek uharte bikiak ditu: hegoaldeko Ko Samui handia eta iparraldeko Ko Tao txikia.\nHistoria.\n1977an Ko Samuin aurkitutako Dongson Kulturako brontzesko damborrak (K. a. 500 - K. a. 100) esaten digu bai Ko Samuik bai Ko Pha Ngank biztanleak zituztela duela bi mila urte. Historialari eta arkeologo batzuen ustez, Ko Pha Ngango lehenengo biztanleak Malasiar penintsulatik etorritako itsas-ijito musulmanak ziren (pigmeoak, semung edo aurre-malasiarrak). Hala ere, gaur egun ia ez daude musulmanik uhartean. Ko Pha Ngan izena tailandierazko 'Ngan' hitzetik dator, hegoaldeko dialektoan 'hareazko barra' esan nahi duena.\nBanaketa administratiboa.\nKo Pha Nganek Ko Taorekin batera Ko Pha Ngan barrutia (\"amphoe\") osatzen du. Barrutia hiru azpibarrutietan (\"tambon\") banatuta dago:\nAntzinean uhartea Ko Samui barrutian zegoen baina 1970eko urriaren 1ean bere barruti propioa sortu zuen.\nArtea.\nKo Pha Ngan Alex Garlanden 1997ko \"The Beach\" eleberrian agertzen den uhartea da, izen bereko pelikularen jatorria."}
{"id": "65760", "revid": "90204", "url": "https://eu.wikipedia.org/wiki?curid=65760", "title": "Ko Samui", "text": "Ko Samui (thailandieraz: \u0e40\u0e01\u0e32\u0e30\u0e2a\u0e21\u0e38\u0e22, ahoskatua) Thailandiako uhartea da, Kra istmoaren ekialdeko kostaldean eta Surat Thani herritik gertu kokatuta. Thailandiako hirugarren uharterik handiena da: 228,7 km\u00b2 azalera eta 47.874 biztanle ditu (2006).\nHistoria.\nKo Samuiko lehenengo biztanleak duela hamabost mende agertu ziren, ziur asko Malasiar penintsula eta hegoaldeko Txinatik etorritako arrantzaleak. Izan ere, uhartea Txinako 1687 urteko mapa batean agertzen da, \"Pulo Cornam\" izenaz.\nXX. mendeko bukaera arte, Samui isolatuta eta buruaskiko komunitatea zen, Thailandia kontinentalarekin harreman handirik ez zuena. Horregatik 1970eko hamarkadara arte ez zuen errepiderik.\nGeografia.\nSamui Thailandiako golkoan dago, Surat Thani herritik 35 km ipar-ekialderantz. 60 uharte inguru ditu, tartean Ko Pha Ngan, Ko Tao edo Ko Nang Yuan.\nUharteak zirkulu itxura du, 15 km diametrokoa. Erdialdeko aldean mendi-oihana dago (Khao Pom mendia, 635m). Nathon hiriburua hego-mendebaldeko kostaldean dago.\nBanaketa administratiboa.\nAdministratiboki, Ko Samui Surat Thani probintziako barrutia (\"amphoe\") da. Barrutia zazpi azpi-barrutietan (\"tambon\") banatuta dago:\nArtea.\nKo Samui izan zen eztei-bidaiarako proposamen bat 2000ko \"Meet The Parents\" pelikulan, Robert De Niro eta Ben Stiller protagonistak zituena.\nKo Samui \"The Beach\" pelikulako protagonistek zeharkatzen duen uhartea da. Baita ere, \"Burnout 3\" bideo-jokoan agertzen da."}
{"id": "65761", "revid": "105290", "url": "https://eu.wikipedia.org/wiki?curid=65761", "title": "Ansio", "text": "Ansio Barakaldoko leku garrantzitsua da. Bertan daude Bilbao Exhibition Centreko eraikinak. Ansion egon dira Bizkaiko Labe Garaiak eta horregatik Barakaldoko hiriaren alderik inportanteena izan da urte askotan.\nEgitasmoak.\nOrain alde honetan etxebizitza eta parkeak eraikitzen ari dira. Euskadi etorbidearen inguruan sei etxebizitza bloke berri eraikiko dira, Ansio Berri izeneko egitasmoa eta babes-ofizialeko etxebizitzak dituzten lau eraikin"}
{"id": "65762", "revid": "1519", "url": "https://eu.wikipedia.org/wiki?curid=65762", "title": "N-634", "text": " Donostiatik Compostelako Donejakuera doan errepide nazionala da. autobidea alboan doan hainbat tartetan, honek N-634ren trafiko gehiena hartzen du.\nIbilbidea.\nLehenengo kilometroak Gipuzkoan ditu: Donostian hasi eta Gipuzkoako kostaldeko hainbat herri igaro ondoren, Orio, Zarautz, Getaria eta Zumaia kasu; Eibar eta Ermua artean Bizkaira igarotzen da, eta handik Durangaldea eta Bilbo handitik pasatzen da. Muskiztik Kantabriara urtetzen da. Asturias zeharkatu eta Galizian bukatzen da."}
{"id": "65763", "revid": "1821", "url": "https://eu.wikipedia.org/wiki?curid=65763", "title": "Moe Syzlak", "text": ""}
{"id": "65764", "revid": "17394", "url": "https://eu.wikipedia.org/wiki?curid=65764", "title": "Homer", "text": ""}
{"id": "65765", "revid": "336", "url": "https://eu.wikipedia.org/wiki?curid=65765", "title": "Salmonelosi", "text": "Salmonelosia \"Salmonella\" bakterioak eragindako gaixotasun multzoaren izen generikoa da. Salmonelosia enteritis bat da, hots, hesteetako patologia bat, eta ur eta janari kutsatuen bidez transmititzen da (oilaskoa, arrautza eta esnekiak izanik janaririk arriskutsuenak).\nEuskal Herrian \"Salmonella\" bakterioa, \"Campylobacter\"-ekin batera, da enteritis bakterianoaren eragile nagusia.\nBi salmonelosi mota daude: \"salmonelosi tifikoak\" (sukar tifoidea eta paratifoidea) eta \"salmonelosi gastroenteritikoak\". Lehenak patologia larriak dira, bigarrenak ez hainbeste.\nSalmonelosi guztiak aho bidetik harrapatzen dira. Gaitza sortzeko mikrobio kopuru oso handia irentsi behar da, 10 eta 100 milioiren artekoa. \"Salmonella\" sentikorra da urdailaren azidotasunarekiko, eta kopuru hori asko jaisten da urdaileko pH-aren ondorioz.\nEragile patogenoa dosi handitan irentsi ondoren heste meharreko mukosan atxikitzen da. Bakterioak bere zelula horman duen endotoxinak hesteetako zelulak kaltetzen ditu, sabeleko mina eta beherakoak eraginez.\nSalmonelosi gastroenteritikoak zoonosiak dira. Horrek esan nahi du animalien seroaldaerek, janari-intoxikazioekin lotuak, direla gaitzaren iturburua. Sukar tifoideak, berriz, giza seroaldaerek eragiten dute, eta kutsapena pertsonen artean transmititzen da, beti ere kutsatutako janarien bitartez.\nSalmonelosi gastroenteritikoen inkubazio epea sukar tifoidearen baino laburragoa da: 6-48 ordukoa, kasu gehienetan. Goragaleek, beherakoek eta tripako minak osatzen dute gaitz honen koadro klinikoa. Gaitza ez da larria eta berez sendatzen da, tratamendu antibiotikorik gabe. Sukar tifoideak, ordea, antibiotikoen ezarpena behar du, bere koadro klinikoa larriagoa baita, septizemia eta guzti."}
{"id": "65766", "revid": "1545", "url": "https://eu.wikipedia.org/wiki?curid=65766", "title": "Moody Begizoro", "text": "Moody Begizoro Harry Potter eleberrietako pertsonaia bat da, non bere benetako izena Alastor Moody duen, baina bere begi urdin elektrikoagatik Moody Begizoro deitzen zaio.\nPertsonaia.\nAlastor Moodyren jaiotza ez dakigu ziur, baina nahiko zaharra da, izan ere Albus Dumbledoreren aspaldiko laguna delako. Auror erretiratua da, hau da, Lord Voldemort indarrean egon zen garaian oso auror ospetsua, izan ere, Azkabango gela asko berari esker osatuta daude, Moodyk hainbat hil-jale harrapatu zituelako. Fenixaren Ordenan hartzen du parte, bai lehenengo gerran eta baita bigarrengo gerran ere, 1997an Voldemortek hiltzen duen arte. Aurretik, 1994-95 ikasturtean, Hogwartseko irakaslea izan behar zen, Arte Ilunen Aurkako Defentsa ikasgaian, baina bahitu egin zutelako ezin izan zuen eman.\nMoodyren aurpegia erabat desitxuratuta dago, Voldemorten lehen gerran borroka asko eduki zuelako hil-jaleen kontra. Evan Rosierek adibidez, Moodyren aurka borrokatu zuen, eta borroka hartan hil zen Evan baina Moodyri sudurra haustea lortu zuen. Borroka haietan, begi bat ere galdu zuen, eta horregatik begi urdin elektriko bat jarri zuen non aukera ematen zion ikusteko bere atzean zegoena eta baita pareten atzealdean zegoena ere.\nIzaera.\nMoody bihotz oneko gizona dela nabarmena da, izan ere beti azaldu du interes handia Harry Potter babesteko eta hain zuzen horrek eramaten du heriotzara. Jenio txarrekoa ere bada, izan ere ez du onartzen inork berari kasurik ez egitea, eta denbora alferrik galtzea ere ez du gustuko.\nMoody paranoikoa da, zeren jada Magiako Ministerioa ez da fidatzen berarekin, hainbat txikikeriagatik edozein izugarrikeria egiteko kapaza delako, izan ere, Moodyren ustez hil-jaleak besterik ez omen daude bazterretan eta horrek urduri jartzen du. Horren adibide bezala esan liteke, Moodyk bere sakelako flaskotik edaten duela beti, eta jatekoa ere berak bakarrik prestatzen duela, beldur delako jaten edo edaten duen gauzetan pozoia egon litekeelako.\nProtagonismoa.\nMoodyren lehen agerpena \"Harry Potter eta Suaren Kopa\" liburuan egiten da, non Arthur Weasleyri Amos Diggoryk esaten dionean Moody arazoetan sartuta dagoelako norbait bere etxean sartu delako. Arthur hara joatean, Moody aurkitzen du eta esaten du alarma faltsua dela, baina egia bestelakoa da, izan ere hitz egiten diona ez da Moody, Barty Crouch Junior baizik.\nVoldemortek aginduta, Harbuztan eta Barty Crouchek Moody bahitu zuten eta Zukuasko Edabea erabilita, Crouch Moody bihurtu zen, eta honek Moody Hogwartsa eraman zuen, eta Suaren Kopa engainatuta Harry Potter sarrarazi zuen Hiru Aztien Torneoan. Hiru Aztien Kopak Harry Voldemortengana eramaten duenean, (hau da, Voldemort itzultzen denean), Harryk aurkitzen du ez dela egiazko Moody, eta Albus Dumbledoreren laguntzaz egiazko Moody askatzen du, lehen baino paranoikoagoz bihurtu. Barty Crouchek dementor baten musua jasotzen du.\nHurrengo ikasturtean, Harry Dursleytarren etxetik ateratzeko taldean parte hartzen du Remus Lupin, Nymphadora Tonks eta Fenixaren Ordenako hainbat kideekin batera. Urte amaieran Misterioen Departamenduko gerran hartzen du parte hil-jaleen aurka. Hurrengo ikasturtean ez du protagonismo handirik izaten, bakarrik Dumbledoreren hiletara joaten dela.\nHandik hilabetera, Moodyk Harry Untxizulora eramateko plana proposatzen du, izan ere 17 urte bete dituelako Lily Potterek emandako babesa kenduko zaiolako, eta horregatik zazpi Harry erabilita (Ron Weasley, Hermione Granger, Fleur Delacour, Fred eta George Weasley, eta Mundungus Fletcher) ondo aterako dela pentsatzen du, Voldemort engainatzeko. Baina irteten direnean hil-jaleak zain izaten dituzte, eta berarekin zihoan Mundungus Fletcherrek izututa, bakar-bakarrik uzten du Moody. Voldemort berarengana joaten da eta Avada Kedavra madarikazioa erabilita hiltzen du, eta Moody 30 metroko altueratik behera erortzen da. Inoiz ez dute bere gorpua aurkitzen, baina bere begi magikoa Dolores Umbridgek kontserbatzen duela ohartuko dira beranduago Harry, Ron eta Hermione.\nVoldemorten lehenengo gerran ere, Moodyk protagonismo handia edukitzen du, izan ere azken finean bera izaten da hil-jale asko harrapatzen dituena, Igor Karkarakoff barne. Evan Rosierren aurka borrokatzean bere sudurra galtzen du, eta baita okasio ezezagunen batean bere begia ere.\nBeraz, esan liteke Alastor Moody protagonismo handikoa dela Harry Potteren sailean"}
{"id": "65767", "revid": "1484", "url": "https://eu.wikipedia.org/wiki?curid=65767", "title": "Ganges", "text": "Ganges (hindiz, maratheraaz, bengaleraz, nepaleraz: \u0917\u0902\u0917\u093e edo \"Ga\u1e45g\u0101\") Indiako azpikontinentearen ibai nagusienetako bat da. Bere 2.510 km ibilbidea Gangotri glaziarean hasten da, Himalaian, gero behin Indo-gangear ordokia zeharkatuta, delta bat sortzen du Bengalako golkoan ahoratzeko Bangladeshen. Bere arroa munduko populatuenetariko bat da eta hinduismoan ibai sakratua da: \"Ganga\" jainkosa.\nHain ibai inportantea da Indian non Jawaharlal Nehruk \"Discovery of India\" bere liburuan idatzi zuen:\nIbilbidea.\nGanges Himalaian du iturri, behin sei ibai bilduta: Alaknanda, Dhauliganga, Mandakini (bitan), Pindar eta Bhagirathi, jadanik Ganges bihurtua Uttarakhand estatuan. Korronte nagusia Bhagirathi da, Gangotri glaziarra, 7.756 metrotara jaioa.\n200 km Himalaia zeharkatu ondoren, Haridwar herri sakratura doa. Hemen Ganges ubidea hasten da, Yamuna bere ibaiadar nagusiarekin lotzen zaiona. Gero Kanpur eta Allahabad zeharkatzen ditu. Allahabaden Jamuna ibaiarekin bilgunea dago (\"Sangam\") hinduismoaren leku sakratua.\nGero ibaiadar asko batzen zaizkio (Kosi, Son, Gandak eta Ghaghra) Mirzapur, Varanasi, Patna eta Bhagalpur herriak zeharkatzen. Hemendik hegoalderako bidea hartzen du Bangladeshera non Brahmaputra ibaiadarrekin lotzen da azkenean 350 km zabaleko deltan bukatzeko Bengalako golkoan.\nEsaera erlijiosoa.\nGanges Rig Vedan agertzen da, lehendabiziko Hindu izkribuak. Adibidez, Rig Veda 10.75ean eta RV 6.45.31an.\nIbai sakratua da Ganges. Hinduismoan jainkosatzat dute ibaia eta bere uretan bainu bat hartzeak bekatuen barkamena eta salbazio esan nahi du. Horrexegatik batzuetan hildakoen hautsak ibaira botatzen dituzte.\nBere ertzetan, zenbait jaialdi erlijioso egiten dira, hala nola, \"Kumbh Mela\" edo \"Chhat Puja\".\nEkologia.\nOhitura erlijiosoek eta bere bazterretan bizi den jende mordoak zeharo kutsatu dute Gangesen ura, adibidez \"Schistosoma mansoni\" edo \"faecal coliforms\" bakteriak ugari dira.\nGainera 2007ko Nazio Batuetako Klimaren Txostenak esan du 2030erako desagertuak izango direla Himalaiako glaziare handiak eta Ganges montzoiaren menpean egongo da."}
{"id": "65770", "revid": "1484", "url": "https://eu.wikipedia.org/wiki?curid=65770", "title": "Indus", "text": "Indus (urduz: \u0633\u0646\u062f\u06be; sindhiz: \u0633\u0646\u068c\u0648; punjabiz: shahmukhiz: \u0633\u0646\u062f\u06be, gurmukhiz: \u0a38\u0a3f\u0a70\u0a27\u0a42; hindi eta sanskritoz: \u0938\u093f\u0928\u094d\u0927\u0941; persieraz: \u062d\u0646\u062f\u0648 ; pashtoz: \u0651\u0622\u0628\u0627\u0633\u0646; tibeteraz: \u0f66\u0f7a\u0f44\u0f0b\u0f42\u0f7a\u0f0d\u0f0b\u0f42\u0f59\u0f44\u0f0b\u0f54\u0f7c \"Sengge Chu\"; txineraz: \u5370\u5ea6; grezieraz: \u0399\u03bd\u03b4\u03cc\u03c2; ingelesez: \"Indus River\") Pakistango ibairik handiena eta luzeena da. Europan, antzinako Grezian \"Hindos\" eta antzinako Erroman \"Indus\" izenaz ezaguna zen.\n1947an India eta Pakistan banatu baino lehen, Indus Indiako azpikontinenteko bigarren ibairik inportanteena zen, Gangesen atzetik.\nIbilbidea.\nIbaiak Tibeten du iturburua, 5.500 metroko altueran. Himalaiako haran nagusiak zeharkatzen ditu Kaxmir igarota Pakistanera ailegatzeko. Hiderabaden ibaiak delta bat sortzen du, eta azkenean Karatxiko portuan itsasoratzen du.\nIndusen luzera osoa ez da ezaguna eta 2.900 - 3.180 kilometro artean dago. Batez besteko emaria 6.700 m\u00b3/s da eta 1.081.700 km\u00b2 azalera duen arroa du. Bere ahoa Omango Golkoan dago, 7.770 km\u00b2-ko deltan.\nIzena.\nSanskritoz \u0938\u093f\u0928\u094d\u0927\u0941 (Sindhu) eta persiera zaharrez \u062d\u0646\u062f\u0648 (Hindu) etimologikoki \"mugako ibai\" gisa interpretatu da. Iraniera zaharreko \"*s\" &gt; \"h\" aldaketa fonetikoa igartzen da bi formen artean, eta greziarren bidez Erromara iritsi zenean izenak hasierako kontsonantea galdu zuen \"Indus\" bilakatuz.\nIzena eskualde geografiko handien izenen jatorrian dago, Sindh eskualdea eta batez ere Hindustan eta India, biak Hegoaldeko Asiako eskualde handiaren adiera historikoan ulertuta, hau da, ez bakarrik egungo India baizik eta Pakistan eta Bangladesh direna ere.\n\"Indo\" forma erabili izan da euskaraz (gaztelaniazko bera, frantsesez Indus delarik), baina Indus arautua du Euskaltzaindiak 1996tik, eta berretsia 2012ko Asiako toponimiari dagokion 171. arauan.\nHistoria.\nIndus harana antzinateko lehen zibilizazioetako baten kokapena izan zen. Hedapen handiko kultura izan zen, baina bere bi zentro ezagun eta handienak Harappa eta Mohenjo Daro dira.\nIndusko zibilizazio honen arorik garatuena K.a. 2800-2500 urteen artean gertatu zen, eta fase horren amaierarako garatutako hiritar zibilizazio konplexua Egiptoko eta Mesopotamiakoaren parekagarria zen.\nIdazkera zuen zibilizazioa zen, baina ez da deszifratzerik lortu, eta ez dakigu zibilizazioaren hizkuntza zein taldetakoa den.\nAntzinan pertsiarrek ibaiari \"Sindhu\" zioten, izena Indiako azpikontinentean bizi ziren biztanle guztiei hedatzen: \"Sindhustan\" (Sindhuen herria).\nBere haranean K.a. 2300 eta 1750 artean, bere bazterretan Indus haraneko kultura sortu zen, antzinako kultura nagusienetako bat eta Mohenjo-Daro edo Harappa bezalako hirien sortzaile.\nIbaia ikusteko lehendabiziko europarra Alexandro Handia izan zen. Honek Indusen bere inperioaren ekialdeko muga ezarri zuen.\nNatur bizitza.\n180 arrain espezie baino gehiago bizi dira Indus ibaian, eta bere ibar eta uretan anfibio dibertsitate handia dago halaber (25 espezie). Ugaztunen aldetik, igaraba arrunta (Eurasiakoa, Euskal Herrirainoko hedadura duena) eta \"Lutrogale perspicillata\" igaraba bizi dira, eta arrisku larrian dagoen espezie bat, \"Platanista gangetica\" ur gezako izurde itsuaren Indusko sub-espeziea."}
{"id": "65771", "revid": "1545", "url": "https://eu.wikipedia.org/wiki?curid=65771", "title": "Indo", "text": ""}
{"id": "65776", "revid": "1545", "url": "https://eu.wikipedia.org/wiki?curid=65776", "title": "Indus-Gangesetako lautada", "text": "Indus-Gangesetako lautada Indiako azpikontinentearen ordoki handia da, ia iparralde eta ekialdeko India guztia, Pakistan eta Bangladesh zeharkatzen dituena. Eskualdea Indus eta Ganges ibaietatik hartzen du bere izena.\nIparraldean bere ibaiak mantentzen dituzten Himalaiak daude, hegoaldean Vindhya eta Satpura mendilerroak eta Chota Nagpur goi-ordokia eta mendebaldean Irango goi-ordokia.\nEskualdea munduko populatuena da, ia 900 milioi biztanle (munduko biztanleriaren 1/8a).\nBanaketa.\nBanaketa geografikoa.\nGeografoek lau zatitan banatzen dituzte eskualdea:\nBanaketa administratiboa.\nZaila da esatea non dauden ordokiaren mugak baina honako hauek osatzen dute ordokia:\nBeste eskualde batzuk ere osatzen dute baina ez osorik:\nHiriak.\nIndus-Gangesetako lautadaren hiri nagusiak Ahmedabad, Delhi, Dhaka, Faisalabad, Hyderabad, Kanpur, Karatxi, Kalkuta,Lahore, Lucknow, Ludhiana, Multan, Patna, Rawalpindi-Islamabad eta Surat dira."}
{"id": "65777", "revid": "512", "url": "https://eu.wikipedia.org/wiki?curid=65777", "title": "Organulu", "text": "Organuluak, biologia zelularrean, zelula eukariotoen zitoplasman aurkitzen diren egitura desberdinak dira. Forma eta funtzioak ondo definituta dituzte eta bakoitza bere bigeruza lipidikoan bilduta dago. Organulu gehienak ez dira zelula prokariotoetan agertzen.\nHistoria eta etimologia.\n\"Organulu\" izena latinezko \"organula\" (pluralean \"organulum\") hitzetik dator eta \"organo txikia\" esan nahi du, gorputz batean organoek betetzen duten funtzioarekin parekatzen direlako ezarri zitzaien izen hori. Karl M\u00f6bius zoologo alemanak ezarri zuen izena 1884. urtean.\nMotak.\nOrganulu guztiak hainbat multzo handitan sailkatzen dira:\nProkariotoek ez dute organulurik baina zelula mintzaren inbaginazioek organuluek egin beharreko funtzioak burutzen dituzte, eta zelularen barnean funtzio espezifikoa duten eremuak ere badituzte.\nProkariotoak.\nProkariotoak ez dira eukariotoak bezain konplexuak eta lipidozko mintzezko konpartimenturik ez dute azaltzen zelularen barnean. Eukariotoetan agertzen diren hainbat osagai agertzen dute ordea, erribosomak, zilioak, flageloak, zelula horma... Egitura hauek desberdintasunak badituzte ordea.\nBerezkoak dituzten osagai batzuk ere azaltzen dira. Mesosoma izeneko zelula mintaren inbajinazioak dituzte, Golgi aparatuaren eta zentrioloen funtzioa burutzen duten ikertzen ari dira. Hasieran arnasketa zelularrarekin lotu zen baina prestakuntzetan erabilitako sustantzia kimikoen ondorioz eratzen direla uste da. DNA kromosoma zirkularraz gain material genetikozko plasmido txikiak ere badituzte, pilusen bidez bakterioen artean trukatzen dituztenak. Zianobakterioek tilakoideak dituzte.\nBeste osagai batzuk:"}
{"id": "65779", "revid": "1310", "url": "https://eu.wikipedia.org/wiki?curid=65779", "title": "Loruri", "text": ""}
{"id": "65782", "revid": "119347", "url": "https://eu.wikipedia.org/wiki?curid=65782", "title": "Energia potentzial", "text": "Energia potentzialak bi jatorri ditu. Izan daiteke indar-eremu (grabitatorioa, elektrostatikoa, etab.) baten barruan dagoen gorputz bati lotuta dagoen energia mekanikoa, edo gorputz baten barruko indar-eremu baten existentziak sortutakoa. Energia potentzialaren unitateak energiarenak dira, eta Nazioarteko Unitate-Sisteman joule-ak (J) dira.\nEnergia potentziala gorputz baten gaineko indarrek egiten duten lanarekin dago lotua. Indarrak kontserbakorrak badira, hasierako puntutik bukaerako puntura mugitzeko egin den lana bi puntuekin lotutako energia potentzialen arteko aldea da.\nEnergia potentzialaren kontzeptua fisikako esparru askotan erabiltzen da, grabitazioan eta elektromagnetismoan adibidez.\nSarrera.\nEnergia potentzial mota asko daude, bakoitza indar batekin lotua. Adibidez, indar elastikoek energia potentzial elastikoa sortzen dute; indar grabitazionalek, energia potentzial grabitazionala; indar nuklear bortitzek eta ahulek, energia potentzial nuklearra, eta abar.\nPotentzial batetik deribagarriak diren indarrei indar kontserbakor deritz. Horiek egindako lana\nformula_1\nda, non formula_2 energia potentzialaren aldaketa den. Zeinu negatiboak esan nahi du indar-eremu baten aurka egindako lanak energia potentziala handitzen duela, eta indar-eremuak egindakoak, aldiz, energia potentziala txikitzen duela.\nSistema fisiko batek duen energia potentzialak bere posizioaren eta konfigurazioaren arabera duen energia adierazten du; energia zinetikoak, aldiz, higidurarengatik duen energia adierazten du. Sistema kontserbakor batean bi energia horien baturak konstante dirau.\nIkuspuntu intuitiboago bat ematearren, kontsidera dezagun Lurrak sortzen duen indar grabitatorioa, eta indar horrekin lotutako eremua. Pilota bat gorantz jaurtiz gero, altuera handitzean bere abiadura motelduko da energia potentzial handiagoa izango duelako, eta energia konstante mantentzeko energia zinetikoaren balioa txikitu beharko delako. Lurrazalean dagoen objektu baten energia potentziala ondorengoa da, non \"m\" objektuaren masa, \"g\" grabitatea, eta \"h\" altuera diren.\nformula_3\nPotentziala indar disipatiboak daudenean ere erabil daiteke, hau da, energia kontserbatzen ez den kasuetan. Baina, horretarako, dagoen energia galera kontuan hartu behar da.\nEnergia potentzialaren balioa hura neurtzeko erreferentzia puntuaren arabera aldatzen da; horregatik, askotan esaten da inporta duena bi konfigurazioren arteko aldakuntza dela.\nLana eta indarra.\nEnergia potentziala indarrekin lotuta dago. Aplikatutako indar batek egindako lanak ez badu ibilbidearekiko menpekotasunik (indarra kontserbakorra bada), existituko da \u201cpotentzial\u201d deritzogun funtzio bat \"U(x)\", hasierako eta bukaerako puntuetan ebaluatua izan daitekeena bi puntuen artean egindako lana lortzeko. Funtzio hori zeinu negatibo batekin definitu ohi da, lan positiboak potentzialaren txikitzea ekar dezan,\nformula_4\nnon C A-tik B-rako ibilbidea den. Lana ibilbidearekiko independentea denez, edozein C-rako beteko da.\nLana definitzen duen lerro-integralak forma berezia hartzen du F indarra eremu eskalar baten (\u03a6(x)) gradientea bada\nformula_5\nKasu horretan lanaren adierazpena hau da:\nformula_6\nGradientearen teorema erabilita honakoa geratzen da:\nformula_7\nKalkuluen erraztasun horrengatik askotan saiatuko gara aplikatutako indarrarekin honela erlazionatutako potentzial eskalarra lortzen.\nformula_8\nZeinu negatiboarekin definitu ohi da, indar erakarle batek potentzialaren gradiente (aldaketa espazial) positibo bat izateko.\nGainazal ekipotentzialak.\nPotentzial bereko puntuak elkartzen dituzten kurbei gainazal ekipotentzial deritze. Lanaren definizioa lehen emandakoa izanik, nabaria da objektu bat gainazal berdineko puntu batetik bestera eramateko egin beharreko lana nulua dela. Adibide bat ematearren, karga puntual batek osatutako sistemaren kasuan, gainazal ekipotentzialak distantzia erradial berdinera dauden puntuek osatzen dituztenak dira.\nEnergia potentzial grabitatorioa.\nEnergia potentzial grabitatorioa, definizioz, gorputzek masa izateagatik eta elkarren artean distantzia batera egoteagatik duten energia da. Magnitude handiko masen artean erakarpen-indarrak sortzen dira eta indarren intentsitateak masarekin handitzen dira. Adibidez, mugimendu planetarioan aplikatuz, masa handiena duenak, eguzkiak, grabitazio-eremu bat sortzen du, masa txikiagoko planetetan eragina duena. Aldi berean, planeta bakoitzak beste grabitazio-eremu bat sortzen du, planetatik hurbil dauden masa txikiagoetan eragina duena, hau da, sateliteetan.\nGrabitazio-eremuaren eraginez, formula_9 masa bat beste formula_10 masa baten aurrean A puntutik B puntura eramateko egindako lana honakoa da: A puntuan formula_9 masak duen energia potentziala eta B puntuan duen energia potentzialaren arteko kendura da. Lana ibilbidearen independentea da, hasierako eta bukaerako puntuen menpekotasuna du bakarrik. Propietate hori erabiliz, grabitazio-indarrari eta grabitazio-eremuari eremu kontserbakorra deritzo. Hori dela eta, energia potentzial grabitatorioa formula_10 eta formula_9 masen arteko grabitazio-indarretik lortu daiteke.\nGrabitazio-eremuaren iturri moduan formula_10 masa koordenatu sistemaren jatorria kontsideratuz eta infinitua, edozein m masak energia potentziala nulua duen puntua, erreferentziatzat hartuz, formula_9 masa infinitutik A puntura eramateko egin behar den lana energia potentziala da. A puntua formula_16 koordenatuak definitzen du eta A puntutik koordenatuen jatorrira dagoen distantzia da.formula_17formula_18\nNon, formula_19 formula_9 masaren energia potentzial grabitatorioa den, bere balioa formula_9 masaren eta formula_10 masaren (grabitazioa-eremua sortzen duen masaren) formula_16 distantziaren menpekoa den eta joule-tan formula_24 neurtzen den. Bestalde, formula_25 grabitazio-indarra da, formula_9 masaren gainekoa eta formula_10 masarekiko formula_16 distantzia batera dagoena. Hori, Newtonetan formula_29 neurtzen da. Gainera, formula_30 grabitazio unibertsalaren konstantea da eta bere balioa formula_31 da. Azkenik, formula_10 eta formula_9 masak kilogramotan formula_34 neurtzen dira eta bien arteko distantzia, formula_35, metrotan formula_36.\nformula_37 ekuazioak formula_38 distantziara dauden formula_9 eta formula_10 masen formula_41 energia potentziala adierazten du. Ekuazio hau masa puntualetako eta simetria esferikoa duten masentzako aplikatu daiteke.\nLurrazaleko energia potentziala.\nformula_9 masa baten energia potentziala, lurrazaletik formula_43 altuerara dagoenean honakoa da:formula_44Adierazpen hori formula_37 ekuazioaren kasu partikular bat da, masa lurrazaletik altuera txiki batera dagoenean aplikagarria dena. Lurrazalarekiko formula_46eta formula_47 altuerak kontsideratuz, eta energia potentzial diferentzia formula_37ekuazioaren bidez kalkulatuz egiaztatu daiteke. formula_49 Lurraren erradioa izan da (formula_50\",\" formula_51 eta formula_52).formula_53formula_54Kasu horretan, formula_55, formula_56 eta formula_57 balioak arbuiagarriak dira formula_58 balioarekin konparatuz.\n(3) ekuazioarekin jarraituz, formula_59 izendatuz,formula_60Eta formula_61 energia potentzialaren jatorri bezala onartuz, adibidez, itsas mailan, eta formula_62 ezarriz:formula_63Aurreko garapena kontuan hartuz, formula_64 hurbilpena egokia dela ondorioztatu dezakegu.\nIhes-abiadura.\nIhes-abiadura formula_65 masako gorputz batek grabitazio-erakarpenetik ateratzeko behar duen abiadura minimoa da.\nGrabitazio-indarra kontserbakorra da. Energia potentziala formula_66 formula_65 masa batean honakoa da:formula_68Gorputz bat grabitazio-eremutik ihes egiteko, energia totala formula_69 positiboa edo nulua izan behar du. Hau da, energia zinetikoa energia potentzialaren berdina edo handiagoa izan behar du. Beraz, mugan dagoenean ihes-abiadura izango da.formula_70formula_71formula_72Non formula_73 distantzia formula_65 eta formula_75 masako gorputzen artekoa den eta formula_75 masako gorputzak grabitazio-eremua sortzen duen.\nLurrazalarekiko ihes-abiadura\nformula_77\nformula_78\nformula_79\nDatuak ordezkatuz,\nformula_80\nGorputzaren abiadura ihes-abiadura baino handiagoa bada, errazago aterako da grabitazio-eremutik.\nEnergia potentzial elektrikoa.\nEnergia potentzialaren aldakuntza indar kontserbakor batek egindako lana da. Bi masen erakarpen-indarra kontserbakorra da, bi kargen arteko indar elektrikoa edo Coulomben indarra, formula_81, bezala. Aldarapen-indarra zeinu berdineko kargak badira, eta erakarpen-indarra aurkako zeinukoak badira. Objektuek elkar aldaratzen dutenean, zenbat eta elkarren arteko distantzia txikiagoa izan, orduan eta energia potentzial handiagoa izango dute. Bestalde, elkar erakartzen direnean, energia potentzial handiagoa izango dute elkarren arteko distantzia handiagoa denean.\nIndar kontserbakor batek egindako lana funtzio baten hasierako eta bukaerako balioen arteko aldakuntza da. Energia potentziala hasierako eta bukaerako posizioen menpekoa da, eta ez ibilbidearen menpekoa. Hori dela eta, karga elektrikoek eragindako indar elektrostatikoak kontserbakorrak direnez, indar hauek egindako lana ibilbidearen independentea izango da:formula_82non formula_83 energia potentziala den, eta formula_84 eta formula_85, A eta B posizioetako energia potentzialak.\nIndar elektrikoak edo elektrostatikoak, formula_81, eragindako lana formula_87 kalkulatzeko:formula_88formula_89 karga A posiziotik B posiziora eramateko, lehenengo, lan infinitesimala formula_90 adierazi behar da, non formula_91 indar-bektorearen eta formula_92 desplazamendu-bektorearen arteko biderkadura eskalarra den. formula_92 ibilbidearen tangentea da.\nGainera, formula_94 karga baten gaineko indar elektrikoa formula_95 da, non formula_96 formula_97 kargak eragindako eremu elektrikoa den. Ondorioz, oinarrizko lana formula_98 honela idatzi daiteke:formula_99formula_100 formula_101 kargaren desplazamendu infinitesimala izanik, formula_102 kargatik formula_101 kargarako norabide erradialean. formula_104 hutsaren permitibitate elektrikoa da.\nHonela, formula_102 eta formula_101 kargen arteko indar elektrikoaren eraginez, A puntutik B puntura formula_101 karga eramateko egiten den lana formula_87 dela kontsideratu daiteke, non formula_109 eremu elektrikoa formula_102 kargak sortutakoa den. Orduan, indar elektrikoa formula_102 kargak sortutako eremu elektrikoaren funtzioan idatziz,formula_112Indar elektrostatikoaren eraginez egindako formula_87 lana ibilbidearen independentea denez, energia potentziala honela idatzi daiteke:formula_114Energia potentziala eragiten duen indar elektrostatikoa aldaratzailea izango da, formula_102 eta formula_101 kargak zeinu berekoak badira. Beraz, energia potentziala formula_73-rekin txikituz joango da. Kargak aurkako zeinukoak badira, energia potentziala negatiboa izango da eta indar elektrostatikoa erakarlea. Dualtasun hori elkarrekintza elektrikoak sortzen du eta beste motako indar edo eremuek ez duten propietatea da, adibidez, grabitazio-indarrak.\nEnergia potentziala eta potentzialaren funtzioak erabiltzeko, jatorri bat finkatzea beharrezkoa da. Karga puntualak kontsideratuz, energia potentzialaren zeroa infinituan ezartzen da (non energia potentziala eta potentziala ezeztatzen diren), hau da, formula_118 denean, formula_119 izango da, energia potentzialaren funtzioa espazioko puntu guztientzako definituz.\nEnergia potentzial elektrostatikoa erabiliz potentzial elektrikoa definitzeko, formula_102 eta formula_121 kargak formula_73 distantzia batera daudenean energia potentziala kontsideratzen da, non formula_109 eremu elektrikoa formula_102 kargak sortzen duen. Horrela, formula_102 kargak eratutako potentziala lortuko da eta energia potentziala karga positibo unitateko izango da. Hori dela eta, formula_102 kargak formula_73 distantziara sortutako potentzial elektrikoa lortzeko, nahikoa da energia potentziala, formula_128, formula_73 distantziara dagoen formula_101 kargarekin zatitzea.formula_131Non formula_102 karga koordenatuen jatorrian dagoen. Potentzial elektrikoak formula_73 distantziarekin energia potentzial elektrikoaren portaera bera du.\nIndar elektrostatikoa kontserbakorra denez, formula_101 kargako eta formula_65 masako partikula baten energia zinetikoa eta energia potentzialaren batura konstantea izango da, hau da, formula_109 energia totala konstante mantenduko da, formula_102 kargak sortutako eremuaren barruan dagoen edozein formula_73 posiziorako:formula_139\nEnergia potentzial magnetikoa.\nformula_140 momentu magnetiko batek, formula_141 eremu magnetiko baten eraginpean, honako energia potentziala du:formula_142Eremu batean formula_75 magnetizazioa hau da:formula_144non integrala espazio osoan egon daitekeen, edo, baliokidea dena, formula_145 nulua ez den espazioan. Energia potentzial magnetikoak ez du material magnetikoen distantziaren arteko menpekotasuna soilik, eremu barruko materialen orientazio edo lerrokatzearekin ere. Adibidez, Lurraren eremu magnetikoan iparrorratzaren orratzak energia potentzial magnetiko baxuena izango du, ipar eta hego poloekin lerrokatuta dagoenean. Kanpo-indar baten eraginez orratza mugitzen bada, Lurraren eremu magnetikoak orratzaren dipolo magnetikoari bihurdura indar bat eragiten dio, orratza berriro lerrokatuz. Orratzaren energia potentzial magnetikoa handiena izango da Lurraren eremu magnetikoaren norabide berdinean dagoenean. Bi imanen energia potentziala bien arteko distantzia eta orientazioaren menpekoa izango da. Aurkako bi polo zenbat eta bananduago egon, orduan eta energia potentzial handiagoa izango dute; eta hurbilago badaude, aldiz, txikiagoa. Bestalde, polo berdinen energia potentziala handiagoa izango da hurbil daudenean, eta txikiagoa urruntzen direnean.\nEnergia potentzial elastikoa.\nMaterial bat elastikoa da, hasierako posizio batetik luzatu, tiratu edota deformatzean, jatorrizko lekura bere kabuz itzultzeko gai bada. Honen adibide batzuk: malgukiak, gomazko tirak eta musika instrumentuen sokak dira. Iraganean, energia mota hori materialak distantzia urrunetara botatzeko erabiltzen zituzten (arkuetan, katapultetan\u2026).\nDeformatutako material bat beste bat baino azkarrago eta zehatzago iristen bada oreka-posiziora, hura elastikoagoa dela esaten da. Esate baterako, gomazko tirak oso erraz luzatzen dira, hala ere, ez da gitarrako soka bat bezain elastikoa. Nahiz eta azken hori deformatzeko zailagoa izan, askoz doitasun handiagoarekin itzultzen da jatorrizko luzerara.\nEnergia mota hau aztertzerakoan, adibide ezagunena malgukia da. Malguki baten indar berreskuratzailea luzatu den distantziaren proportzionala da. Hori adierazten duen legeari Hooke-ren legea deritzo, eta oso garrantzitsua da mota hauetako sistemetarako. Bi magnitude hauen arteko erlazioa materialaren eta formaren arabera banatzen da: Solidoetan; Young-en moduluaren bitartez adierazten da materia deformatuaren eta aplikatua izan den indarraren arteko erlazioa, likido eta gasetan; presioaren eta bolumenaren arteko aldaketari konprimagarritasuna deritzo. Malguki eta kableetan, berriz, \"k\" konstante elastikoa erabiltzen da indarra eta desplazamendua erlazionatzeko.\nHooke-ren legea.\nRobert Hooke fisikari teoriko eta esperimenal bat zen. 1660an Robert Boyle-ren laguntzaile zelarik, gaur egun ezagutzen den Hooke-ren elastikotasun legea idatzi zuen.\nOreka-posizioan dagoen malguki bat deformatu nahi bada, egin behar zaion indarra desplazamenduaren proportzionala da. Bi magnitude hauen arteko erlazioari proportzionaltasun konstantea edo konstante elastikoa deritzo, \"k\", materialaren berezko ezaugarri bat izanik. Honela adierazten da Hooke-ren legea:formula_146non formula_147 indar elastikoa, \"k\" konstante berreskuratzailea eta x oreka-posiziotik (x=0) desplazatutako distantzia den. Ekuazioko ikur negatiboaren esanahia indar elastikoaren izaeratik dator. Esan dezakegu indar mota hori berreskuratzailea dela, malgukian lotuta dagoen gorputza beti oreka-posiziora eramaten baitu.\n\"M\" masako objektu bat malguki baten bidez lotzen bada eta jatorritik \"x\" distantzia batera luzatzen bada, higidura harmoniko sinple bat sorraraziko da. Edozein sistemetan bezala, mugimendu honek energia zinetiko eta potentzial bat edukiko du, eta Hooke-ren legea indar kontserbatzaile bat izanik, bertatik energia potentziala eskuratu dezakegu, indar elastikoari kontra egiten diona.formula_148Lan honek, \"M\" masak \"x\" posizioan duen \"Ep\" energia potentziala adierazten du. Horretarako, x=0 jatorritzat hartu da Ep=0 izateko. Masa leku batetik bestera eramateko behar den lana kalkulatzen bada, bakarrik hasierako eta bukaerako posizioen menpekoa dela frogatzen da.formula_149\nEnergia potentziala atomoetan.\nPartikula txikiak aztertzerakoan, Fisika Kuantikoa erabili behar da. Fisika klasikoko legeek ez dute behar bezala funtzionatzen, eta, beraz, beste metodo batzuekin lan egin behar da. Hori gertatzen da atomoak ikertzerakoan, distantziak hain txikiak izanik ezin baitira beste edozein objektu makroskopiko bezala aztertu. Beraz, atomoa deskribatzeko, denboraren independientea den Schr\u00f6dinger-en ekuazioa ebatzi behar dugu autofuntzio (atomoa deskribatzen duen funtzioa) eta autobalioak (atomoaren energia) lortzeko. Horretarako, kasu bakoitzaren Hamiltondarra jakin behar dugu, hau da, aztertu nahi dugun sistemaren energia zinetikoa eta energia potenziala. Nukleoa geldi dagoela kontsideratuz, bakarrik elektroia mugitzen ibiliko da, eta orduan energia zinetikoa soilik elektroiarena izango da. Hasieratik esan beharra dago, elektroi bakarra duten atomoetan besterik ezin dela lortu adierazpen analitiko bat, nahiz eta Hamiltondarra beti ezaguna izan.\nAtomo Hidrogenoidearen energia potentziala.\nAtomoa aztertzerakoan, kasurik sinpleena hidrogeno atomoa edo atomo hidrogenoidearen kasua da. Azken finean, elektroi bakarra duten atomoak. Schr\u00f6dinger-en ekuazioan erabili behar den Hamiltondarra oso sinplea da. Elektroi bakarra dagoenez, energia zinetikoa eta potentziala honela adierazten dira:formula_150non \"m\" elektroiaren masa eta \"V(r)\" elektroiaren eta nukleoaren arteko energia potentziala den, Coulomb-en legetik datorrena:formula_151non \"Z\" atomoaren protoi kopurua, \"r\" nukleotik elektroira dagoen distantzia eta \"e\" elektroiaren karga den.\nKasu honetan soluzioa guztiz ezaguna da, eta emaitza guztiak analitikoki lor ditzakegu. Schr\u00f6dinger-en ekuazioa askatuz emaitza hau lortzen da:\nformula_152\nformula_153\nnon:\nEta lortzen den autobalioa, edo beste era batera esanda: Orbital atomikoaren energia.\nformula_158\nnon \"n\" elektroiaren energia maila den, n=1 denean oinarrizko energia izanik.\nAtomo elektroianitzak.\nSistema hauen arazoa elektroi gehiago agertzen direla da. Aurreko kasuan ez bezala, orain energia potentzialaren gai berri bat agertzen da. Elektroien arteko energia potentziala:formula_159non formula_160 nukleotik elektroi bakoitzera dagoen distantzia den. Izatez, ekarpen zailena azken horrekin dago lotuta, formula_161 eta formula_162 aldagaiak nahasten dituelako. Ekarpen hura ez balitz kontuan hartuko, geratuko zen Hamiltondarra banangarria izango litzateke, eta atomo hidrogenoideari dagokion autobalio eta autofuntzioak lortuko ziren. Errazagoa izan dadin, hurbilketa modura, elektroien arteko energia potentziala perturbaziotzat jotzen da, horrela, perturbazioen teoria edo metodo bariazionala erabili al da oinarrizko egoera eta autofuntzioa modu analitiko baten lortzeko.\nEnergia potentzial nuklearra.\nEnergia potentzial nuklearra, nukleo atomikoetan dauden partikulen (protoien eta neutroien) arteko energia potentziala da. Distantzia oso txikiak erabiltzen direnez (fm ingurukoak formula_163 ) Fisika Kuantikoaren arauak aplikatu behar dira. Nukleoaren barruan bi indar mota daude. Batetik, indar elektromagnetikoa; protoien kargek sortzen dutena, eta, bestetik, indar nuklearrak. Azken hauen inguruan propietate batzuk jakitea komeni da behar den energia potentzialarekin lotzeko.\nEzaugarri horiekin dirudi indar nuklearrak ez direla indar kontserbakorrak, hala ere, partikulen fisikan problemak askatzeko, Energia potentzialaren adierazpen bat behar da Schr\u00f6dinger-en ekuazioan sartzeko. Indar nuklearretako; eredu analitiko, enpiriko eta grafikoak eraikitzen dira kasu ezberdinetarako, eta errealitatean funtzionatzen badute erabilitako eredua baieztatu egiten da, ez dagoelako fenomenologia nuklear guztia azaltzen duen eredurik.\nEnergia potentzialaren langa.\nPositiboki kargatutako partikulak nukleo atomiko baten kontra bonbardatzen badira, horiek indar elektrostatikoa jasango dute kontrako aldera, nukleoa positiboki kargatuta dagoelako. Mota horretako problemak oso konplikatuak direnez, hurbilketak erabiltzen dira. Sistema horietarako, nukleoak sortutako energia potentziala potentzial-langa bat bezala deskribatzen dugu, hau da, konstantetzat hartzen dugu. Orduan, partikulek potentzial-langa bat gainditu beharko dute barrura sartzeko.\nLanga zeharkatzeko, partikulak nukleoan dagoen energia potentziala baino energia zinetiko handiagoa eduki behar du. Partikulek behar duten energia mailetara iristeko, azeleragailu batean egon behar dira. Hala ere, badago posibilitate bat partikulak langa zeharkatzeko, nahiz eta energia nahikoa ez eduki; honi tunel-efektua deritzo."}
{"id": "65783", "revid": "58701", "url": "https://eu.wikipedia.org/wiki?curid=65783", "title": "Brahmaputra", "text": "Brahmaputra (assameraz: \u09ac\u09cd\u09f0\u09b9\u09cd\u09ae\u09aa\u09c1\u09a4\u09cd\u09f0; ; hindiz: \u092c\u094d\u0930\u092e\u094d\u0939\u092a\u0941\u0924\u094d\u0930; ingelesez: \"Brahmaputra River\") Indiako azpikontinentearen ibai nagusienetako bat da. Bere izenak sanskritoz \"Brahmaren semea\" esan nahi du.\nIbilbidea.\nBere iturria Himalaian, Tibeteko mendebaldean dagoen Jima Yangzong glaziarean, non Yarlung Tsangpo izena duen. Gero hego-mendebalderantz jotzen du Assam harana zeharkatuz. Erdialdeko Bangladeshen bi zatitan banatzen da: nagusia \"Jamuna\" izenekoa eta bestea \"Shitalakshya\" izenekoa. Bangladeshen, Ganges eta Meghna ibaiekin batera munduko deltarik handiena sortzen du, azkenean Bengalako golkoan hiltzeko.\nOharrak.\nIbaia antzinako sanskritoz \"Lauhitya\" zuen izena eta Brahmaputra haranaren biztanleek \"Luit\" zioten.\nBrahmaputraren gehiena nabigagarria da eta bere urak sakratuak dira hinduismoan. Udaberrian, Himalaiako elurra urtzen denean, Brahmaputrak uholdeak sortzen ditu."}
{"id": "65784", "revid": "2048", "url": "https://eu.wikipedia.org/wiki?curid=65784", "title": "Sabin Etxea", "text": "Sabin Etxea Bizkaiko Bilbo hiriburuan dagoen eraikin bat da. Gaur egun EAJ alderdiaren egoitza nagusia eta Sabino Arana Fundazioaren egoitza ere bada. Historikoki, Sabin Aranaren jaiotetxeko orubean altxatzen da, eta hortik datorkio izena. Jatorrizko eraikina 1960an eraitsi zen, Francoren diktadurako funtzionarioen aginduz.\nKokalekua.\nAbando auzoko Albia lorategian dago, Bilboko Justizia Jauregia, San Bizente eliza eta Kafe Antzokiaren artean, eta Sota-Aznar bulegoen eraikinetik hurbil.\nHistoria.\nEgungo Sabin Etxearen orubean, Arana familiaren etxea zegoen, Sabin Arana Goiriren eta haren ahaideen bizilekua. 1857. urtean eraikiarazi zuen Sabin Aranaren aitak, Santiago Arana ontzigile ezagunak, Iba\u00f1ez de Bilbao kaleko 10 zenbakian, Albia plazaren alboan. Garai hartan, ez zegoen Bilboko udalerrian, Abandon baizik (Abandoko errepublikan). \nBertan eman zuen Sabin Aranak haurtzaroaren eta gaztaroaren zati handi bat. 1931n, Eusko Alderdi Jeltzaleak Batzoki bihurtu zuen etxea, sinbolismo handia baitzuen. Etxea euskal abertzaletasunaren ekitaldi eta mobilizazioen gune erreferentzial bihurtu zen. 1937ko udan, berriz, Bilbo espainiar kolpisten eskuetan erori zenean, okupatzaileek Falange Espa\u00f1ola erakunde faxistaren egoitza bihurtu zuten. Fatxadan uztarria eta geziak jarri ziren erakusgai nabarmen.\nHurrengo urteetan, Francoren erregimenak Bilboko haurren elikadura eta \"berreziketarako\" zentro bihurtu zuen: Auxilio Social delako erakundea. Hogei urte baino lehen, ordea, Genaro Riestra Bizkaiko gobernadore zibil falangistak eraikina eraisteko plana aktibatu zuen. Hori, baina, ez zen erraza, eta egitasmoa bertan behera geratu zen urte batzuetan. \nRiestraren ondorengoak, Jose Macian Perezek, planari berriz heldu, eta etxea eraistea agindu zuen 1960ko abenduan. Bota bitartean eta ondoren, Guardia Zibilaren lerro bat jarri zuen eraikineko aurriak inguratzen, inork oroigarritzat ezer har ez zezan. Asmoa zen etxearen hondakinak urrunera, itsasora bota eta desagerraraztea. Hartara, guztiz desagerrarazi nahi zen sinbolismo handiko eraikina. \nHaatik, hori egitea garestiegia zen, eta azken erabakia izan zen etxearen aztarnak txiki-txiki egin eta Larraskituko zabortegira botatzea. Gabriel Aresti, aldamenean bizi baitzen, etxea eraistearen zuzeneko lekukoa izan zen eta, urte gutxiren buruan Baionan eman hitzaldian, azaldu zuen biziki hunkitu zuela.\nHurrengo urteetan, esparru itxi huts bat izan zen, hesiz inguratua. 1967ko urtarrilean, Bilboko Merkataritza, Industria eta Nabigazio Ganbera Ofizialak bereganatu zuen orubea, eta horrek, berriz, PRODISA eraikuntza enpresari saldu. Eraikin bat bertan altxatzeko asmoa zebilen airean. Enpresa sustatzaileak, ordea, dudak azaldu zituen, euskal abertzaleek etorkizunean beretzat erreklamatuko ote zuten, eta bertan behera geratu zen egitasmoa. Diktaduraren amaierarekin batera, Luis M. Retolaza Ibarguengoitia PRODISAren ordezkariak konpainia hori desegin zuen eta, 1979ko abuztuan, orubea EAJren eskuetan geratu zen, Sabin Arana Fundazioaren arabera. \nBertan, eraikin bat altxatzeko planak jarri ziren indarrean. 1988an Sabin Arana Fundazioa sortu zen, bere webgunearen arabera, eta berak sustatu zuen aranatarren etxea nolabait berreraikitzeko asmoa. 1988an bertan, Koldo Eguren Zendoia arkitektoaren proiektuari jarraituz, Sabin Etxea berria eraikitzen hasi zen, eta 1992an gauzatu ahal izan zen, garajeak eta beste instalazio batzuk 1995ean inauguratu ziren arren. Eraikinaren barneko balkoian antzinako etxeak zuen benetako \"baranda\" ikus daiteke oraindik."}
{"id": "65785", "revid": "6950", "url": "https://eu.wikipedia.org/wiki?curid=65785", "title": "Batzoki", "text": "Batzoki EAJren egoitzek jasotzen duten izena da.\n1894ko uztailaren 14an, Sabin Aranak lehen batzokia inaguratu zuen, Bilboko Korreo kalean Euzkeldun Batzokija sortu zuenean. Egun hartan, Ziriako Iturri bazkide zaharrenak ikurrina jaso zuen, Arana anaiek Bizkaia independenterako diseinaturiko bandera hasiera batean, gero Euskal Herri osorako zabaldu bazen ere.\nDenak frankismo garaian itxi zituzten, baina 1978an berriro irekitzen hasi ziren. Baionan, Donibanen eta Hendaian ere badira, baita munduko beste leku batzuetan ere, hala nola, Andorran, Erresuma Batuan, Frantzian, Italian, AEBetan, Kanadan, El Salvadorren, Mexikon, Kuban, Dominikar Errepublikan, Puerto Ricon, Venezuelan, Kolonbian, Perun, Argentinan, Txilen, Uruguain, Paraguain, Brasilen, Australian..."}
{"id": "65786", "revid": "1712", "url": "https://eu.wikipedia.org/wiki?curid=65786", "title": "Energia potentziala", "text": ""}
{"id": "65787", "revid": "15795", "url": "https://eu.wikipedia.org/wiki?curid=65787", "title": "Inertzia momentua", "text": ""}
{"id": "65788", "revid": "119347", "url": "https://eu.wikipedia.org/wiki?curid=65788", "title": "Cho Chang", "text": "Cho Chang Harry Potterren serieko pertsonaia bat da, protagonismo handi samarra duena laugarren eta bosgarren liburuetan (\"Harry Potter eta Suaren Kopa\" eta \"Harry Potter eta Fenixaren Ordena\" liburuetan, alegia).\nInformazioa.\nCho, Harry baino urtebete zaharragoa da, eta Hogwartseko Ravenclaw etxekoa da. Quidditchean jokatzen du eta Ravenclaweko quidditch-taldeko bilatzailea da. 1995-96 ikasturtean Dumbledoreren Armadako kidea bihurtzen da, Harryrentzat oso partaide garrantzitsua bihurtuz.\nEz dago bere gurasoen inguruko informaziorik; dakiguna da, bere amak Magiako Ministerioan egiten duela lan, Dolores Umbridgeren esanetan. Lagun aldetik, Cho, neska-talde batez inguratuta egoten da beti, nahiz eta neska-talde horretako neska baten izena bakarrik dakigun, eta hori Marietta Edgecombe da.\nBere lehenengo agerpena hirugarren liburuan (Harry Potter eta Azkabango presoa) egiten du, eta Harryk polita dela deskribatzen du. Hurrengo urtean Hufflepuff etxekoa den eta Hiru Aztien Torneoan Hogwartseko txapeldun bezala irteten den Cedric Diggoryren mutil-laguna da Cho, eta beraien erlazioa Lord Voldemortek Cedric hiltzean amaitzen da. Chok horregatik oso gaizki pasatzen du, eta hurrengo urtean Harryrekin irteten hasten da, baina zoritxarrez segituan mozten dute. 1996-97 ikasturtean Michael Cornerrekin ateratzen da.\nJ.K Rowling idazlearen arabera, Cho Txina edo Mongolia ingurukoa izan daiteke, izenaren arabera, eta baita deskribapenaren arabera ere.\nProtagonismoa.\nChoren protagonismoa laugarren eta bosgarren liburuetan da nahiko garrantzitsua, nahiz eta hirugarren, seigarren eta zazpigarren liburuetan ere azaltzen den.\n1993-94 ikasturtean Harryk Ravenclaw eta Gryffindoren arteko quidditch-partidan ezagutzen du Cho, eta Harryk irabazten duen arren, Chok nolabaiteko adiskidetasun bat hasten du Harryrekin non 1994-95 ikasturtean antzematen dena. Munduko Quidditch Kopan elkar ikusten dute, eta Harry eta Cedric sailkatzen direnean Hogwartseko txapeldun bezala Hiru Aztien Torneoan, Chok biak animatzen ditu\nUrte hartan bertan, Eguberrietarako dantzaldirako, Cho Cedricekin gelditzen da, baina oso damututa azaltzen da Cho Harryk eskatzen dionean. Beranduago, Ron Weasley, Hermione Granger eta Gabrielle Delacourekin batera, bigarren proban aintzira hondoan egoten da lozorroan eta Cedricek askatzen du. Ikasturte-amaieran kolpe gogorra jasotzen du Cedric hiltzean eta oso gaizki pasatzen du.\n1995-96 ikasturtean gogotsu sartzen da Dumbledoreren Armadan, baina Cedricekiko sentimenduek gainezka eragiten diote, eta ia negar besterik ez du egiten. Eguberrietan, Harryri musu ematen dio eta elkarrekin irteten hasten dira, baina erlazio hori 1996ko otsailaren 14ean eteten da, zeren Cho Hermionerengatik jeloskor jartzen baita. Beranduago adiskidetu egiten dira, baina Aste Santuetan, Mariettak Dolores Umbridgeri Dumbledorereren Armadako hainbat gauza kontatzen dizkio, eta honek Harry harrapatzea lortzen du, eta baita Albus Dumbledorek Hogwartseko zuzendaritzari uko egitea ere.\nHorregatik, Cho Mariettaren alde ateratzen da, eta berriro sortzen du liskarra bere eta Harryren artean, izan ere horregatik Mariettari aurpegia peka itsusiz betetzen zaiolako. Horrek erabat itxiarazten du Harry eta Choren arteko adiskidetasuna. Cho, bere aldetik Michael Cornerekin irteten hasten da\n1996-97 ikasturtean Cho lotsatuta agertzen da, eta ez dio Harryri aurpegira begiratzen, eta 1997-98 ikasturtean Chok Hogwartseko Gerran parte hartzen du Neville Longbottomen zuzendaritzapean. Harryri Ravenclaweko dorrera laguntzeko prest agertzen da, bide batez adiskidetzeko, baina Ginny Weasleyk Luna Lovegood egokiagoa dela esaten du, eta horregatik Cho dezepzionatuta egoten da. Hogwartseko Gerran borrokatzen du eta onik irteten da. J.K. Rowlingen arabera, Cho muggle batekin ezkontzen da etorkizunean\nZineko interpretazioa.\nHarry Potterren laugarren eta bosgarren filmetan Cho Katie Leung aktore eskoziarrak interpretatzen du, eta zurrumurruen arabera seigarren filmerako ere itzuliko litzateke Katie Cho interpretatzera.\nBitxikeria bezala Daniel Radclieffek, Harry Potter interpretatzen duen aktoreak esaten du Katiek oso ongi musukatu zuela bosgarren filmean, eta baita asko kosta zitzaiela eszena hori grabatzea ere. Izan ere 24 toma behar izan zituzten eszena hura behar bezala grabatzeko"}
{"id": "65789", "revid": "119347", "url": "https://eu.wikipedia.org/wiki?curid=65789", "title": "Santa Comba eliza (Bande)", "text": "Santa Comba eliza () Bande udalerrian dago Ourensen. VII. mendeko bigarren erdialdean eraiki zen eta osotara galdua den monasterio baten eliza zen.\nLaukizuzen batean sartuta dagoen gurutze greko bat da oinplanoa. Burualdea irtena , karratua eta zuzena da. Espazioaren zatiketa handia ikus daiteke (garaiko liturgiaren beharretara egokitua). Atondoaren alboetan bi areto txiki topa daitezke eta gurutzaduratik beste bi aretotara pasa daiteke.\nGuztiz gangatua dago, adreiluz eginiko kanoi gangarekin. Zinborioan arrai hezur ganga topa dezakegu (Gala Placidiaren mausoleoan bezala, Ravennan). Estalkia kanpotik bi isurialdeko teilatua da eta zinborioan lau isurialdeko teilatua..\nAdreiluarekin batera harria ere erabili zen eta askotan berrerabiliak ziren beste elementuak. Bertan, musulmanak azaldu zirenean abandonatutako zen beste eliza bat zegoen 680. urtean egina. Material berrerabilien beste jatorria: inguruetan erromatar garaieran eraikitako bainu batzuk izan ziren, kapitel eta pilareak ikus daitezke.\nBarnekaldea xumea da eta dekorazio bakarra inposta lerro bat dugu, bertan motibo begetalak azaltzen dira. Absidean horma margo arrastoak daude. Harlanduz egina dago."}
{"id": "65790", "revid": "58701", "url": "https://eu.wikipedia.org/wiki?curid=65790", "title": "Itsaso Zuria", "text": "Itsaso Zuria (, \"B\u00e9loye m\u00f3re\"; ; nenetseraz: \u0421\u044d\u0440\u0430\u043a\u043e \u044f\u043c\u02bc, \"Serako yam\") Barentseko itsasoaren barneko itsasoa da. Ipar-mendebaldeko Errusian dago, Karelia eta Kola eta Kanin penintsulen artean. 90.000 kilometro koadroko eremua hartzen du.\nArkhangelsk da Itsaso Zuriko porturik handiena, eta historian zehar garrantzi handia izan du Errusiaren nazioarteko merkataritzan. Sobietar garaian, itsasontzi eta itsaspeko basea eraiki zuten bertan. Itsaso Zuria-Baltiko ubideak Volga eta Itsaso Baltikoarekin lotzen du, Onega aintziran barrena."}
{"id": "65791", "revid": "105290", "url": "https://eu.wikipedia.org/wiki?curid=65791", "title": "Kemij\u00e4rvi aintzira", "text": "Kemij\u00e4rvi aintzira (suedieraz: \"Kemi tr\u00e4sk\") Finlandiako hemeretzigarren aintzira handiena da. Lappi lurraldean kokatzen da kokatzen da, Zirkulu Polar Artikoaren inguruan. Kemij\u00e4rvi udalerriko herrixka gehienak aintziraren inguruan antolatzen dira eta honenbestez, aintzirak hiriaren izen bera dauka .\nAintzirak hirurehun eta hogeita hamabost uharte dauzka gutxi gorabehera, baina azarotik ekainera izoztua egon ohi denez, uharteak mendixka txikitxoak dira urte sasoi gehienean. Gainera, arrainen oparotasunagatik eta ur gardenengatik da ezaguna; izan ere, arrantzaren paradisua da eta hala nola, izokin eta perka antzeko arrain-mota ugari iristen da bertan Kemijoki ibaiko sarbidetik.\nHerrialdea ur energiaz hornitzen duen Kemijoki ibaia da aintzira txukuntzeaz eta garbitzeaz arduratzen dena."}
{"id": "65792", "revid": "105290", "url": "https://eu.wikipedia.org/wiki?curid=65792", "title": "Suomu", "text": "Suomu mendia (Finlandieraz: \"Suomutunturi\") Kemij\u00e4rvi hiri finlandiarreko mendixka altuena da. 1965. urtean ireki ziren eski azpiegituren ondorioz, eskiatzaile asko etortzen da bertara kirola praktikatzera. Udalerriko oinarri ekonomikoetako bat da."}
{"id": "65794", "revid": "336", "url": "https://eu.wikipedia.org/wiki?curid=65794", "title": "Dimitri Ivanovski", "text": "Dimitri Iosifovitx Ivanovski, errusieraz \u0414\u043c\u0438\u0442\u0440\u0438\u0439 \u0418\u043e\u0441\u0438\u0444\u043e\u0432\u0438\u0447 \u0418\u0432\u0430\u043d\u043e\u0432\u0441\u043a\u0438\u0439, (1864ko urriaren 28agreg./urriaren 16ajul. - 1920ko ekainaren 20a) errusiar biologoa izan zen, birusak aurkitu zituena 1892an.\n1887an, Ivanovski San Petersburgoko unibertsitatean bere ikasketak egiten ari zela, tabako landareari kalte egiten zion gaixotasun bat ikertzeko eskatu zioten. Hiru urte geroago, tabako landarearen beste gaixotasun bat ikertzeko eskatu zioten, Krimean eragiten ari zena. Ivanovskik, bi gaixotasunak agente oso txiki batek sortarazten zituela aurkitu zuen. Agente hau portzelanazko iragazkiak zeharkatzeko gai zen, bakterioek ez bezala. Bere aurkikuntzak artikulu batean azaldu zituen (1892) eta tesi batean ere bai (1902)."}
{"id": "65795", "revid": "448", "url": "https://eu.wikipedia.org/wiki?curid=65795", "title": "Bilioi", "text": "Bilioia 1.000.000.000.000 zenbakia da, 1.000.000 \u00d7 1.000.000 eginez ateratzen den emaitza. Bestela esanda, 1012 balio du.\nNazioarteko Unitate Sisteman, \"tera-\" aurrizkia dagokio.\nBilioiaren beste balioa.\nHizkuntza batzuetan (adibidez estatubatuar ingelesean), bilioiak mila milioi (1.000.000.000) balio du."}
{"id": "65796", "revid": "105290", "url": "https://eu.wikipedia.org/wiki?curid=65796", "title": "Alotropia", "text": "Alotropia zenbait elementu kimikok egiturazko ezberdintasunen ondorioz forma bi edo gehiago hartzeko duten gaitasuna da. Egiturazko ezberdintasunak atomoak lotura kimikoen bidez modu ezberdinetan antolatuta egoteagatik sortzen dira. Forma bakoitza elementu horren \"alotropoa\" dela esan ohi da. Esaterako, karbonoak bi alotropo arrunt dauzka: diamantean atomoak kristal-egitura tetrahedrikoan antolaturik daude, eta grafitoan sareta hexagonalez osatutako orrietan lotuta daude.\nHitza grezieratik dator: \"allos\" (\"bestea\") eta \"tropos\" (\"modua\").\nAlotropia materiaren egoera berean (hau da, egoera solidoan, likidoan edo gaseosoan) dagoen elementu baten forma ezberdinei aplikatzen zaie. Egoera-aldaketak ez dira alotropiaren formatzat hartzen. Zenbait elementuk fasea aldatu arren irauten duten alotropoak dauzkate: esaterako, oxigenoaren bi alotropoak (dioxigenoa, O2, eta ozonoa, O3) egoera solidoan, likidoan zein gaseosoan existitzen dira. Beste elementu batzuek zenbait fasetan soilik dauzkate alotropoak; fosforoak, adibidez, hainbat alotropo solido dauzka, baina egoera likidora igarotzen direnean forma bera, P4, hartzen dute."}
{"id": "65797", "revid": "1712", "url": "https://eu.wikipedia.org/wiki?curid=65797", "title": "Alotropo", "text": ""}
{"id": "65798", "revid": "1821", "url": "https://eu.wikipedia.org/wiki?curid=65798", "title": "Dinosaurio", "text": ""}
{"id": "65800", "revid": "512", "url": "https://eu.wikipedia.org/wiki?curid=65800", "title": "Pedro Bilbao", "text": "Pedro Bilbao Encera (Algorta, 1909ko urriaren 9a - Algorta, 1992ko irailaren 19a) doktorea mediku getxoztarra zen, \"Medicina preventiva y salud natural\" \"(Medikuntza prebentiboa eta osasun naturala)\" liburua idatzi zuena. Plaza bat ere badu bere omenez Algortako Portu Zaharrean eta Getxoko Ereaga hondartzako itsasertzean oroitarri bat du ere bai, bere inskripzioan honakoa irakur daitekena (itzulpena):\nBasauriko kale bat ere badu bere omenez."}
{"id": "65803", "revid": "96586", "url": "https://eu.wikipedia.org/wiki?curid=65803", "title": "Ana Araujo", "text": "Ana Araujo (Beasain, Gipuzkoa, 1980) euskal aktorea da. Hauek dira bere lanak:\nBesteak.\nDantzaria ETBko programa berezi batzuetan"}
{"id": "65810", "revid": "336", "url": "https://eu.wikipedia.org/wiki?curid=65810", "title": "Marcel Mauss", "text": "Marcel Mauss (\u00c9pinal, Lorrena, 1872ko maiatzaren 10a \u2013 Paris, 1950eko otsailaren 10a) Frantziako etnologiaren aitatzat hartzen da. \u00c9mile Durkheimen iloba eta ikaslea, \"L'Ann\u00e9e Sociologique\" delakoan lanean aritu zen aldizkaria sortu zenetik 1898an, eta haren zuzendaria izango zen 1917tik aurrera. Maussen lanik ezagunena \"Dohaia\" da, \u201cherri zibilizatugabeen\u201d arteko elkarrekikotasuna eta oparien ekonomia aztertzen duena.\nBiografia.\nMarcel Mauss \u00c9pinalen jaio zen, Frantziako ipar-ekialdean, jatorri alemaniarra zuen familia burges judu fededun batean. Gaztea zela tradizio juduaren aurka azaldu zuen. Bordeleko unibertsitatera joan zen Filosofia ikasketak egitera, haren osaba, Emile Durkheim irakasle aritzen zen lekura. Honek eragin handia izango zuen Maussen prestakuntza intelektualean.\n1893an letratako lizentziatura lortu zuen eta 1895ean filosofiako agregazioa, bigarren hezkuntzako irakaslea izateko behar zuen titulazioa. Institutu batean irakasten hasi beharrean, Parisko Unibertsitatera joan zen Historia, Filologia eta Erlijio erkatua ikastera, Sanskritoa bereziki. \"\u00c9cole Pratique des Hautes \u00c9tudes\"-en diploma lortu ondoren, 1897-1898 urteetan Holandako eta Ingalaterrako hainbat unibertsitatera joan zen ikasketak egitera, horien artean Oxford-era non Edward Tylor, antropologiaren sortzailetzat hartzen dena, irakasle aritzen zen.\n1897an \"L'Ann\u00e9e Sociologique\" aldizkaria sortu zuen Durkheimek hainbat ikasleren laguntzaz, horien artean Marcel Mauss. Aldizkari honetako hainbat kide bezala, Mauss sozialista militantea zen. Dreyfus aferan horren alde azaldu zen sutsuki, hasiera-hasieratik. Oso gaztea zelarik aldizkari ezkertiarretan edizioan lagundu zuen.\nMauss-ek filosofia Budista eta Hinduista irakatsi zuen Parisko Unibertsitatean 1900 eta 1902 urteen artean, \"\u00c9cole pratique des hautes \u00e9tudes\"-en erlijio-zientzien saileko 'herri zibilizatu gabeak eta erlijioaren historia' katedra lortu zuen arte; garai honetan etnografiari buruz hasi zen idazten gero eta gehiago, haren lanek gaur egun antropologia esaten diogunaren antza hartuz.\nLehen Mundu Gerra izugarria izan zen Mauss-entzat. Haren lagun eta lankide asko hil ziren, bai eta Durkheim bera ere gerra amaitzear zegoenean. Gerraostea ere zaila izan zen politikoki Maussentzat. Durkheimek Frantzia osoko curriculumetan aldaketak eragin zituen, baina hura hil ondoren haren jarraitzaileen aurkako kontraerasoa piztu zen.\nDurkheimen hainbat jarraitzaile bezala, Mauss administrazioan babestu zen. Osabaren ondarea zaintzeko asmoz, 1924an, \"Institut Fran\u00e7ais de Sociologie\" eta 1926an \"Institut d'Ethnologie\" sortu zituen.\nAzken honetan etnografia irakatsi zuen 1939ra arte. Etnologiako ikasgai hauekin guztiekin bilduma bat osatu zuen 1947an argitaratu zena: Manuel d\u2019Ethnologie. 1931etik 1939ra Coll\u00e8ge de France-ko Soziologiako katedraduna izan zen.\nMaussek ez zuen tokian tokiko lanik egin, baina bai haren ikasleek. Etnologiari buruz zituen teoriak eta metodoak zenbait antropologo handirengan eragina izan zuten, alegia, Claude L\u00e9vi-Strauss, A.R. Radcliffe-Brown, Bronislaw Malinowski eta Edward Evans-Pritchard.\nMauss bizi izan zen artean sozialki militantea izan zen. Hainbat aldizkariren sorkuntzan hartu zuen parte: \"le Populaire\" 1916an, \"l'Humanit\u00e9\" Jean Jaur\u00e8s-ekin 1925ean eta \"le Mouvement Socialiste\", azken honetan Georges Sorel-ekin batera. Bakezale amorratua, kemenez borrokatu zuen antisemitismoaren eta arraza-politiken aurka Bigarren Mundu Gerra piztu baino lehenago. 1950eko otsailaren 10ean hil zen Parisen."}
{"id": "65811", "revid": "683618", "url": "https://eu.wikipedia.org/wiki?curid=65811", "title": "Fernando Amezketarra", "text": ""}
{"id": "65812", "revid": "683619", "url": "https://eu.wikipedia.org/wiki?curid=65812", "title": "Amezketako Pernando", "text": ""}
{"id": "65813", "revid": "77047", "url": "https://eu.wikipedia.org/wiki?curid=65813", "title": "Giza Garapenaren Indizea", "text": "Giza garapenaren indizea (GGI) Nazio Batuen Garapenerako Programak sortutako neurketa berezia da. Gizarte adierazle estatistiko bat da eta hiru parametroz osatuta dago:\n2007ko txostena.\nParentesien arteko zenbakiek herrialde bakoitzaren postu-aldaketa adierazten dute, 2006ko txostenarekin parekatuta."}
{"id": "65814", "revid": "1028", "url": "https://eu.wikipedia.org/wiki?curid=65814", "title": "Kriket", "text": "Kriketa (ingelesezko \"\" izenetik eratorria) hamaika jokalariz osatutako bi taldek batez eta pilotaz elkarren aurka jokatzen duten kirola da. Partidak obalo itxura daukan belarrezko zelaian jokatzen dira: haren erdian, 22 yardako (20,12 metro) erdian joko-eremua dago, \"pitch\" izeneko zoru zerrenda errektangular bat. \"Pitch\"aren buruetan, \"wicket\" izeneko zurezko hagatxoz egindako leihatila bana jartzen da.\nKirolak ehunka urteko historia duela uste da, bai eta munduko bigarren kirolik hedatuena dela ere. Nazioarteko Kriket Federazioak 100 herrialde baino gehiago biltzen ditu. Kirolaren forma modernoa Ingalaterran garatu zen eta oso arrakastatsua da Commonwealtheko kideen artean. Indian, Pakistanen, Bangladeshen, Sri Lankan eta Australian, kirolik sonatuenetakoa da.\nHistoria.\nJatorria.\nKriketa \"klubeko pilotaren\" esferako joko ugarietako bat da eta, funtsean, pilota bat esku-tresna batekin jotzean datza; beste batzuen artean, beisbola (kriketarekin antzekotasun ugari dituena, biak bate eta pilota jokoen kategoria espezifikoenekoak baitira), golfa, hockeya, tenisa, squasha, badmintona eta mahai-tenisa daude. Kriketaren kasuan, funtsezko desberdintasun bat egitura objektibo sendo bat egotea da, wicket izenekoa (jatorrian, ardiak gidatzeko erabiltzen zen \"wicket ate\" bat), eta bateatzaileak hori defendatu behar du. Bertan, pilota ate izeneko bi helbururen artean bultzatzen da. Bertan, pilota defendatu gabeko helburu baterantz bultzatzen da, zulo deiturikoa, non pilota wicket izeneko marka batera zuzentzen den eta bertatik aldentzen den. \nOro har, kriketa Ingalaterrako hego-ekialdeko konderrietan, Erdi Aroan noizbait, haur-jolas gisa sortu zela uste da. Aurreko datetako erreklamazioak dauden arren, jokatzen den kriketari buruzko behin betiko erreferentziarik zaharrena 1597ko urtarrilean Guildfordeko kasu judizial batean aurkeztutako ebidentziatik dator (Antzinako estiloa: 1598ko urtarrila da egutegi modernoan). Kasua lur sail jakin baten jabetzari buruzkoa zen, eta auzitegiak 59 urteko mediku forentse baten testigantza entzun zuen, John Derrick-ena, eta honek testigantza hau eman zuen: Guldefordeko eskola librean ikasle bat zela, bera eta bere ikaskide batzuk korrika joan ziren eta han jolastu ziren creckett eta beste antzezlan batzuetan.\nDerricken adina zela eta, mende erdi inguru lehenago izan zen eskolan, eta, beraz, ziur dago Surreyko haurrek 1550eko kriketean jokatzen zutela. Jatorrian haur-jolasa zela zioen iritzia indartu egin zuen 1611ko Randle Cotgraveren ingeles-frantses hiztegiak. Hiztegi horretan, \"crosse\" izena honela definitu zuen: \"haurrek cricketean jolasteko erabiltzen duten makila okerra\" eta \"crosser\" hitz-forma \"cricketean jolastea\". Kirolaren izenaren balizko iturri bat antzinako ingelesezko \"cryce\" (edo \"cricc\") hitza da, makulua edo makila esan nahi duena. Samuel Johnsonen Hiztegian, cricket deribatu zuen \"cryce, saxon, makila bat\". Antzinako frantsesez, badirudi \"criquet\" hitzak garrote edo makila moduko bat esan nahi duela. Ingalaterrako hego-ekialdearen eta Flandesko konderriaren arteko Erdi Aroko lotura komertzial handiak direla eta, azken hau Borgoinako dukerriarena zenean, izena Erdi Mailako Holandatik (une horretan Flandrian erabiltzen zena) eratorria izan daiteke, \"krick\" (-e), makila esan nahi duena. Beste iturri posible bat erdi holandarraren \"krickstoel\" hitza da, elizan belaunikatzeko erabiltzen zen aulki luze eta baxu bat esan nahi duena, cricketeko lehen garaietan erabiltzen ziren bi motzondoen ataka luze eta baxuaren antza zuena. Heiner Gillmeister Bonneko Unibertsitateko europar hizkuntzetan adituak dioenez, \"cricket\" hockey-rako, met de (krik ket) sen (hau da, \"makilaren jazarpenarekin\") holandar media esalditik dator. Gillmeisterrek iradoki duenez, izena ez ezik, kirola bera ere jatorri flandestarrekoa izan daiteke.\nIngalaterrako kriketa, XVIII. eta XIX. mendeetan.\nJokoak garapen handia izan zuen XVIII. mendean, Ingalaterrako kirol nazionala bihurtu zen arte. Bere arrakasta mezenasgoaren eta apustuen premia bikiek babestu zuten. Cricketa nabarmena zen Londresen 1707an, eta, mendearen erdialdean, jendetza handia biltzen zen Finsburyko Artillery Ground partidetara. Kirolaren wicket bakar baten formak jendetza eta apustu handiak erakarri zituen berdintzera, eta bere ospea 1748ko denboraldian lortu zuen. Boloek bilakaera bat izan zuten 1760 inguruan, jokalariak pilota jaurtitzen hasi zirenean, pilota biratu edo bateatzailearengana irristatu beharrean. Honek bateen diseinuan iraultza bat eragin zuen, errebota zuen pilotarekin borrokatzeko, bate zuzen modernoa sartu behar izan zelako, antzinako hockey-makilaren ordez.\nHambledon Club 1760ko hamarkadan sortu zen, eta, hurrengo hogei urteetan, Marylebone Cricket Club (MCC) sortu eta 1787an Lord 's Old Ground ireki arte, Hambledon izan zen jokoaren klubik handiena eta bere foku-puntua. MCC Cricket Legeen kirol eta zaintza klub nagusia bihurtu zen berehala. XVIII. mendearen azken zatian sartutako lege berriek hiru motzondo eta hanka ataka baino lehen izatea ekarri zuten.\nXIX. mendean, bolak besapean ikusi zituen, eta bolen ordez, bola biribilak jarri zituzten, eta gero beso gainetik. Bi garapenak eztabaidagarriak izan ziren. Konderri mailan jokoa antolatzeak konderriko kluben sorrera ekarri zuen, 1839an Sussexekin hasiz. 1889ko abenduan, konderriko zortzi klub nagusiek Konderri Ofizialeko Txapelketa osatu zuten, 1890ean hasi zena.\nXIX. mendeko jokalaririk ospetsuena W. G. Grace izan zen, bere karrera luze eta eragingarria 1865ean hasi zuena. Bereziki Graceren lasterketan zehar, zaletuen eta profesionalen arteko bereizketa lausotu egin zen, bera bezalako jokalariak zeudelako, eta zaletuak zirelako, baina, bere onura ekonomikoari dagokionez, de facto profesionalak. Esaten zen Graceri berari diru gehiago ordaintzen zitzaiola kriketean jokatzeagatik edozein profesionali baino.\nLehen Mundu Gerraren aurreko azken bi hamarkadei \"kriketaren urrezko aroa\" deitu zaie. Gerraren ondoriozko galera-sentsazio kolektiboak eragindako izen nostalgikoa da, baina aldiak jokalari handi eta partida gogoangarri batzuk sortu zituen, bereziki konderri eta proba mailan antolatutako lehia garatu ahala.\nNazioarteko kirola.\n1844an, Toronton, Estatu Batuetako eta Kanadako kluben arteko nazioarteko lehen partida burutu zen; Kanadak irabazi zuen. 1859an, Ingalaterrako jokalari talde bat Ipar Amerikara joan zen atzerriko lehen biran. Bien bitartean, Britainiar Inperioa funtsezkoa izan zen jokoa atzerrian zabaltzeko, eta, XIX. mendearen erdialdean, ondo ezarri zen Australian, Kariben, India britainiarrean (gaur egungo Pakistan eta Bangladesh barne), Zeelanda Berrian, Ipar Amerikan eta Hegoafrikan. \n1862an, talde ingeles batek lehen bira egin zuen Australian. Atzerrira bidaiatu zuen lehen talde australiarra abeltzain aborigenek osatzen zuten, eta1868an bira bat egin zuten Ingalaterran. \n1876-77 urteetan, Ingalaterrako talde batek atzera begira Melbourne Cricket Ground eta Australiaren arteko lehen proba-partida bezala onartu zen hartan parte hartu zuen. Ingalaterra eta Australiaren arteko lehiak The Ashes sortu zuen 1882an, eta hau Test Cricket lehiaketa ospetsuena izaten jarraitzen du. Probako kriketa 1888-89an hasi zen hedatzen, Hegoafrikak Ingalaterraren aurka jokatu zuenean.\nKriketa XX. mendean.\nGerra arteko urteetan Jaun Bradman australiarra izan zen nagusi, estatistikoki garai guztietako proba bateatzailerik onena. Probako kriketak XX. mendean zehar hedatzen jarraitu zuen, Mendebaldeko Indiak (1928), Zeelanda Berria (1930) eta India (1932) Bigarren Mundu Gerraren aurretik gehituz, eta gero Pakistan (1952), Sri Lanka (1982), Zimbabwe (1992), Bangladesh (2000), Irlanda eta Afganistan (2018) gerraostean. Hegoafrikari nazioarteko kriketean parte hartzea debekatu zitzaion 1970etik 1992ra, apartheidaren boikotaren zati gisa.\nJokoaren dinamika.\nJokoaren dinamikari dagokionez, talde bateko jaurtitzaileak ukabila baten tamainako pilota gogor bat jaurtitzen du \"pitch\"aren mutur batetik bestera, aurkako taldearen \"wicket\"a jotzeko helburuarekin. Bateatzaile batek \"wicket\"a babesten du zurezko bate batekin. Gehienetan, pilotak bote bat ematen du zoruan, aurkarien bateatzailearenganaino iritsi aurretik. Artean, jaurtitzailearen taldeko gainerako kideak, zelai-jokalari deitzen direnak, zelaiko toki estrategikoetan kokaturik daude. Bateatzaileak pilota kolpatzen badu, ahalik eta urrutien bota behar du, lasterka egin eta \"pitch\"aren aurkako muturrera iristeko beta izan dezan. Horrela, bere taldeak lasterketa bat irabazten du. Zelai-jokalariek pilota harrapatu behar dute eta bateatzaileak lasterketa burutu dezan eragotzi behar dute, pilota \"pitch\"aren bi muturretako edozeinetara botaz. Horrez gain, aurkako taldearen bateatzailea kanpora dezakete. Partidaren talde irabazlea lasterketa gehien egiten dituena da.\nJokoaren arauak eta azpiegiturak.\nJolas eremua.\nKriketa bate eta pilota jokoa da, eta cricket zelai batean jokatzen da (ikus irudia eskuinean), hamaika jokalariko bi talderen artean.Zelaiak forma zirkularra edo obalatua izan ohi du, eta joko-eremuaren ertzak muga bat du: hesi bat, harmailen zati bat, soka bat, lerro margotu bat edo horien konbinazio bat. Ahal bada, muga luzera osoan markatu behar da.\nZelaiaren erdialdean, gutxi gorabehera, eremu angeluzuzen bat dago (ikus irudia jarraian), eta, bertan, wicket izeneko zurezko objektibo bat jartzen da mutur bakoitzean; atakak 22 yarda (20 m) distantziara jartzen dira. Zelaia 10 oineko (3,0 m) zabalerako azalera laua da, eta belar oso laburra du, jokoak aurrera egin ahala higatzeko joera duena (cricketa azalera artifizialetan ere jolastu daiteke, esteretan bereziki). Wicket bakoitza bi langetaz errematatutako egurrezko hiru motzez egina dago. \nGoian ikus daitekeenez, kantxa zuriz margotutako lau lerrorekin markatuta dago mutur bakoitzean: bolo-tolestura bat, goranzko tolestura bat eta itzulerako bi tolestura. Hiru motzondoak bola-tolesturaren erdian lerrokatuta daude. Tolesturak zortzi oin eta zortzi hazbeteko luzera du. Sortzen ari den tolestura lau oinetan marrazten da bola-tolesturaren aurrean eta haren paraleloan; hamabi oineko lerro gisa marrazten bada ere (sei oin wicketaren alde banatan), luzera mugagabea du. Itzulerako tolesdurak angelu zuzenean marrazten dira, sortzen den tolesturarekin, bola-tolesturaren muturrekin gurutzatzeko moduan; itzulerako tolestura bakoitza zortzi oineko lerro gisa marrazten da, eta, beraz, lau oin luzatzen da bola-tolesturaren atzean, baina, gainera, luzera mugagabea du. \nJokoaren egitura.\nLehendabiziz, bateatzaile bat kantxaren mutur bakoitzean gelditzen da eraso-lerroaren atzean, baina jaurtiketa-lerroaren aurrean. Jaurtitzailea ere lerroaren mutur batean jartzen da, jaurtiketa-lerroaren atzetik hasi eta beste muturrerantz jaurtitzen du. Jaurtitzaileak pilota jaurtitzen dion bateatzailea erasotzailea da; jaurtitzailearen mutur bereko bateatzaileari ez-bateatzailea deitzen zaio.\nGero,jaurtitzailea jaurtiketa-lerroaren atzetik hasten da, eta eraso-marrara iritsi aurretik pilota jaurtitzen du, jaurtitzen duen bitartean aurrera mugituz. Kriketean, jaurtiketa bat sorbalda gainetik egiten da beti, besoa erabat zuzen duela. Erasotzailearengana iritsi aurretik, pilota kantxan errebotea eman dakioke, baina ez da beharrezkoa.\nErasotzailea pilota jotzen saia daiteke kriket-batearen alde laua erabiliz. Kolpe mota asko daude, bakoitzak abantaila ezberdina du besteen gainetik. Erasotzaileak pilota jo ondoren, bera eta borrokalari ez dena korrika joan daitezke kantxaren mutur batetik bestera, posizioak trukatuz. Bi bateatzaileek kantxaren beste aldera korrika egitea lortzen badute, lasterketa bat deklaratzen da eta puntu bat idazten dute. Bateatzaileren bat kanpoan geratzen bada kantxaren beste aldera iristen saiatzen den bitartean, markagailuak berdin jarraitzen du.\nJantziak eta tresnak.\nKriketak talde espezializatuaren zati batzuk behar ditu modu egokian jokatzeko. Gutxienez, sei motzondo (stumps), lau langeta (bails), kriketezko 2 bate eta pilota bat behar dira. Kriket-ekipo gehienek ere uniformeak eta segurtasun-osagarriak dituzte atezainarentzat (wicket keeper). \nEmakumeen kriketa.\nEmakumezkoen kriket saio bat Surreyn egin zen lehen aldiz, 1745ean. Nazioarteko garapena XX. mendearen hasieran hasi zen eta lehen txapelketako partida Australiak eta Ingalaterrak jokatu zuten, 1934ko abenduan. Hurrengo urtean, Zeelanda Berria elkartu zitzaien, eta 2007an Herbehereak nazioarteko txapelketako hamargarren taldea izan ziren Hegoafrikaren aurka debuta egin zuenean. 1958an sortu zen Nazioarteko Emakumeen Kriket Kontseilua (\"International Women's Cricket Council\"). 1973an, kategoria guztietako Lehen Munduko Kriket Kopa egin zen Ingalaterran, Emakumezkoen Munduko Kopa antolatu baitzen. 2005ean, Nazioarteko Emakumeen Kriket Kontseiluak bat egin zuen Nazioarteko Kriket Kontseiluarekin (\"International Cricket Council\" ICC), kriketa kudeatzen eta garatzen lagunduko zuen organo bateratu bat osatzeko. ICCren Emakumeen Sailkapenak 2015eko urriaren 1ean eratu ziren, emakumezkoen hiru kriket formatuak hartuaz. 2018ko urrian, ICCk kide guztiei \"T20 International\" estatutua ematea erabaki ondoren, emakumeen sailkapenak banatu egin ziren, alde batetik \"One Day International\" (kide osoentzat), eta, bestetik, T20I.\nKriketa kulturan.\nEguneroko bizitzan duen eragina.\nKriketak eragin handia izan du herri kulturan, herrialde askotan, bereziki Commonwealtha osatzen duten herrialdeetan. Adibidez, herrialde horietako lexikoan eragin du, bereziki ingelesean, zenbait esaera sortu baitira, hala nola \u00ab\"that's not cricket\"\u00bb (hori ez da kriketa &gt; hori ez da bidezkoa), \u00ab\"had a good innings\"\u00bb (sarrera onak izan ditu &gt; bizitza luzea izan du) edo \u00ab\"sticky wicket\"\u00bb, egoera zail bat deskribatzeko erabiltzen den metafora; kriketean sortu zen esamoldea da, egoera korapilotsu bat adierazten duena, wicketa hezea edo lohitua dagoenean pilota itsatsita gelditzen denean bezala.\nArteetan eta herri kulturan.\nKriketa maiz agertu izan da poeta ingelesen lanetan, besteak beste William Blake eta Lord Byron idazleen poemetan. Esan izan da Cyril Jamesek kriketari buruz idatzitako \"Beyond a Boundary\" (Muga batetik haratago, 1963) liburua dela kirol gaiaz inoiz idatzitako libururik onena.\nIkusizko arteetan, kriketa margoetan jaso zutenen artean daude Albert Chevallier Taylerren (1862-1925) \"Kent vs Lancashire at Canterbury\" (1907) eta Russell Drysdalen (1912-1981) \"The Cricketers\" (1948), ziurrenik XX. mendeko australiar margolan ezagunena. Camille Pissarro frantziar inpresionistak kriketa margotu zuen 1890eko hamarkadan Ingalaterrara egindako bisita batean. Francis Bacon kriket zale amorratuak bateatzaile bat harrapatu zuen mugimenduan. Wendy Nanan karibetar artistaren kriket irudiak Royal Mail posta zerbitzuaren \u00abAsmakizunen mundua\u00bb zigiluen edizio mugatu batean erabiliak izan ziren, 2007ko Munduko Kriket Txapelketa ospatzeko.\nMusikan, kalipso musikan kriket kirolari buruzko erreferentziak ugari dira.\nBeste kirol batzuetan duen eragina.\nKriketak lotura historiko estuak ditu Australiar futbol erarekin, eta goi mailako jokalari asko lehiatu dira bi kiroletan. 1858an, Tom Wills kriket jokalari australiar ezagunak \u00abfutbol klub\u00bb bat osatzeko deia egin zuen, \u00abarau jakin batzuekin\u00bb, kriket jokalariak sasoian mantentzeko denboraldia amaitzen zenean. Hurrengo urtean, \"Melbourne Football Club\" sortu zen, eta Willsek eta beste hiru kidek jokoaren lehen arauak zehaztu zituzten. Normalean kriket zelaietan jokatzen da,aldaketa batzuk eginda.\nIngalaterran, zenbait futboleko kluben jatorrian kriket jokalariak daude, neguko hilabeteetan sasoian egoteko futbolean egiten baitzuten. \"Derby County Football Club\" taldea \"Derbyshire County Cricket Club\" taldearen adar gisa sortu zen 1884an; Aston Villa (1874) eta Everton (1876) elizako cricket taldeetako kideek sortu zituzten. \"Sheffield United\" taldearen Bramall Lane futbol zelaia, 1854az geroztik, \"Sheffield Cricket Club\" taldearen etxea izan zen, eta gero \"Yorkshire\" taldearena; ez zen futbolerako erabili 1862 arte, eta Yorkshire eta Sheffield United-ek partekatu zuten 1889 eta 1973 artean.\nXIX. mendearen amaieran, Brooklyngo (New York) Henry Chadwick idazle eta kriket jokalari ohia beisbol jokorako puntuazio kaxaren asmatzailetzat jotzen da (kriket markagailutik abiatuta egokitu zuen), jokoen berri emateko. Kaxaren puntuazioa \"New York Clipper\" astekarian agertu zen lehenengoz, 1859. urtean. Erregistro estatistikoa hain da funtsezkoa beisbol jokorako, ezen Chadwick, batzuetan, \u00abbeisbolaren aitatzat\u00bb hartua izan da, kirola hedatzen erraztu baitzuen hastapen-hastapenetik.\nKriket formak.\nKriket hainbat formatutako kirol polifazetiko da, beste hainbat eratara jolas baitaiteke: ezagunenak lehen klaseko kriketa, overs mugatutako kriketa eta wicket bakarreko kriketa dira.\nMailarik altuena probako kriketa deritzo (beti \"T\" letra larriaz idatzita), berez lehen mailako kriketaren nazioarteko bertsioa dena, eta bakarrik ICCeko herrialdeek parte har dezakete. \u00a0\"Probako partida\" terminoa askoz geroago sortu arren, probako kriketa Australiaren eta Ingalaterraren arteko bi partidarekin hasi zela uste da 1876-77ko denboraldian. 1882tik, Ingalaterra eta Australiaren arteko probako serie gehienak \"The Ashes\" izenaz ezagutzen den trofeo lortzeko jokatu dira. \u00a0\"Lehen mailako\" terminoa, erabilera orokorrekoa, maila altuko kriketari aplikatzen zaio. Proba partidak bost egunean jokatzen dira eta lehen mailakoak hiru edo lau egunean.\n\"Overs\" mugatutako kriketa egun bakarrean osatzen da beti eta bi mota daude: A zerrenda, normalean talde bakoitzeko berrogeita hamar over baimentzen dituena; eta Twenty20, talde bakoitzak hogei over dituena. Bi modalitateek \"Limited Overs Internationals\" (LOI) eta \"Twenty20 Internationals\" (T20I) gisa jokatzen dira nazioartean. A zerrendaren modalitatea 1963ko denboraldian sartu zen Ingalaterran, 1969an, liga nazionaleko lehiaketa bat ezarri zen. Kontzeptua pixkanaka sartu zen kriketeko munduko gainerako herrialde liderretan, eta liga mugatuko lehen nazioarteko partida 1971en jokatu zen. 1975ean, Kriketeko lehen Munduko Kopa egin zen Ingalaterran. Twenty20a mugatutako \"overs\" horren aldaera berri bat da, eta horren helburua partida hiru ordu ingurutan osatzea da, normalean gaueko saio baten. Twenty20ko lehen Munduko Txapelketa 2007an ospatu zen. \nWicket bakarreko kriketa ezaguna izan zen XVIII. eta XIX. mendeetan, eta bere partidak, oro har, lehen mailakotzat jotzen ziren. Modalitate honetan, talde bakoitzak jaurtitzaile bat edo sei izan ditzakeen arren, bateatzaile bakarra dago aldi berean, eta jaurtiketa guztiei aurre egin behar die bakoitzak. Overs mugatuen kriketa hasi zenetik, gutxitan jokatu da wicket bakar batekin. Taldeek bi wicket izaten zituzten, lehen mailakoek bezala, eta berdinketan bukatu zezakeen.\nMunduko txapelketa.\nMunduko Kriket Txapelketa 1975etik lau urtetik behin (salbuespen batzuekin) antolatzen den norgehiagoka da. Orain arteko irabazleak hauek dira:"}
{"id": "65816", "revid": "6327", "url": "https://eu.wikipedia.org/wiki?curid=65816", "title": "Milango Inter", "text": ""}
{"id": "65819", "revid": "42539", "url": "https://eu.wikipedia.org/wiki?curid=65819", "title": "Lekunberri (argipena)", "text": "Lekunberri bi udalerriren izena da:"}
{"id": "65821", "revid": "880", "url": "https://eu.wikipedia.org/wiki?curid=65821", "title": "Baxenafarroa", "text": ""}
{"id": "65825", "revid": "512", "url": "https://eu.wikipedia.org/wiki?curid=65825", "title": "Irawadi", "text": "Irawadi () Myanmarreko ibai nagusia da, herrialdea ipar-hego norabidean zeharkatzen duena. 2.170 kilometro luze da, eta arroak 411.000 kilometro koadroko eremua hartzen du. Ontziz ibil daiteke bere biderik gehienean.\nIzena.\nIrawadi izena sanskritozko Iravati izenetik letorke, Indiako mitologiaren jainkosa txikiena, edo haren seme Airavataren, Indra (mitologia)Indraren elefantearen, izenetik.\nGeografia.\nMyanmarko iparraldeko Katxin estatuan du hasiera, Myitkyinatik gertu, Mali eta N'Mai ibaien bilgunean. Mali eta N'Mai hegoaldeko Himalaiatik datoz. Gero iparraldetik hegoaldera zeharkatzen du Myanmar, eta Andamango itsasora isurtzen da, delta handi bat osatuz.\nIbai nabigagarria da; izan ere, kolonia garaian, \"Mandalayerako bideaz\" ezizenez ezaguna zen. Gaur egun, ontziek 1.600 kilometroko bidea egin dezakete ozeanotik barnealderantz.\nIbaiadarrak.\nHona hemen Irawadiren ibaiadar nagusiak, iparraldetik hegoalderantz:\nHidrometria.\nIrawadiren batez besteko emariak (m\u00b3/s), Sagaingen neurtuak"}
{"id": "65826", "revid": "512", "url": "https://eu.wikipedia.org/wiki?curid=65826", "title": "Harry Houdini", "text": "Harry Houdini, jaiotzez Ehrich Weiss, (Budapest, Hungaria, 1874ko martxoaren 24a - Detroit, AEB, 1926ko urriaren 31) ilusionista eta ikuskizun-gizona izan zen.\nGaztaroa.\nJudu-jatorriko sendi batean jaio zen; Ehrich-ek 4 urte zituenean, AEBra joan eta berehala New Yorken kokatu ziren. Ez zuen haurtzaro samurra izan, eta, 11 urte zituelarik, arazo ekonomikoak zirela-eta, lanean hasi behar izan zuen. 15 urterekin magialaritza-ikuskizunei ekin zien, bere anaietako baten, Hardeen Weissen, laguntzaz. Asko irakurri eta ikasi zuen, eta izena aldatzea erabaki zuen, Jean-Eug\u00e8ne Robert-Houdinen omenez (magialaritza-munduan oso ezaguna zen Robert Houdin frantziar magialaria bezala).\nHasieran karta-jokoak eta horrelakoak egiten bazituen ere, berehala hasi zen trapezista lanetan eta, batez ere, eskapologian. Garai hartan, espiritistak boladan zeuden, lotuta zeuden pertsonak mamuei deitzen zieten bitartean, egiazko bizipenak zirela frogatu nahian. Houdini berehala ohartu zen \"egiazko bizipenen\" faltsukeriaz, eta ikuskizuna izan zitekeela pentsatzen hasi zen.\nMetamorfosia.\nIlusionista lotu eta zaku batean sartzen zuten, hori gero kutxatzar batean eta dena lotu eta giltzapetuta uzten zuten. Laguntzailea kutxatzar gainera igotzen zen, errezel bat altxatuz ezkutatzen zen, eta \"3, 2, 1...\" esan eta errezela erortzen uzten zuen. Laguntzailearen ordez, Houdini agertzen zen. Kutxatzarra ireki, sokak askatu eta zakuan laguntzailea zegoen. Bada elkartrukea 10.000 bider egin zuela esaten duena.\nLaguntzailea Beatrice Rahner izan ohi zen, eta magialaria harekin maitemindu egin zen, eta, 1894a aldera, berarekin ezkondu. Ez zuten seme-alabarik izan.\nEskuburdinak.\nSoka, kate eta giltzarrapoak askatzeko Houdinik zuen trebetasunak ikusleak liluratzen zituen. Europan zehar ibili zen 4 bat urtetan, eta arrakasta itzela lortu zuen han eta hemen. Garai horretan eman zioten \"Eskuburdinen Errege\" ezizena.\nPublizitatea.\nHoudini hiri batera iristean poliziarengana joan ohi zen, espetxera, betiere kazetari pila ondoan. Erronka egunkari guztietan argitaratzen zuten, eta ondoren atxilotu edo lotu egiten zuten. Askatzea lortzen zuenean, berriro argitaratzen zuten prentsan, eta horrela denen ahotan egotea lortzen zuen.\nBiluzik aztertzeko aukera ematen zien, eta marinelak, soka- edo zaku-ekoizleak aritu ziren horretan, trukoaren bila eta ez zuten egundo ezer aurkitu. Istripu larrienetako bat garagardo barrika batetik ateratzean izan zuen, baina bizirik irtetea lortu zuen. Lana jendaurrean egiten jarraitu zuen, laguntzailerik gabe, baina ikusleen eta bere buruaren artean errezel bat ezarriz. Zenbaitetan minutu batzuetako kontua zen; beste batzuetan, ordea, ordubete igarotzen zen.\nEsne-upela.\nUpel estu batean sartzen zuten, errezel baten atzean eta, handik pixka batera irteten zen. Ikusleak larri egoten omen ziren ordulari handiak minutuak erakusten zituen bitartean. Egia esan, berehala irten eta egunkaria irakurtzen egoten omen zen, orkestrak musika jotzen zuen bitartean, zirrara handiagoa lortzeko. Une egokia iristen zenean, errezela altxatu eta, irten berria balitz bezala agertzen zen.\nGorputz-trebaketa.\nBere biografoek diotenez, egunero hartzen zuen izotzezko bainua. Hiru minutu arnasarik hartu gabe egoteko gai omen zen. Horregatik, trukoari baino gehiago, trebaketari egotzi behar zaizkio bere lorpenak.\nHoudini eta heriotza.\nHeriotzak itsututa bizi ei zen. Gero eta erronka arriskutsuagoak egiten zituen. Ikusle askok alde egin behar izaten zuten, tentsioari ezin heldurik. Datu kuriosoa da ia ito zelarik zazpi urte zituenean, ilusio gehienak ur azpian egiten zituela, barrikatan, akuarioan, errekan, beti heriotza gertu.\nTxinatar tortura.\n1912ko ikuskizuna izan zen. Arrainontzi izugarri batean sartzen zuten, buruz behera hanketatik zintzilik eta, minutu batzuen ondoren, irten egiten zen. Errezelaren atzean ezkutatu aurretik, ikusleek ikusten zuten azken gauza Houdiniren irudia zen, izututa berinari talka eginez. Txinatar Torturaren Ganbera \"The Prestige\" filman agertzen denaren oso antzekoa zen. Egiazko bizipenean laguntzaileak agertzen ziren aizkora batzuk erakutsiz, arriskurik balego, ganbera hautsiko zutelakoan. Ez zitzaion egundo ezer gertatu, orkatila hautsi edo horrelakoren bat ez bazen behintzat.\nEgile-eskubideak.\nTxinatar Torturaren Ganbera patentatu zuen lehenengo ilusioa izan zen. Bost urtez lan egin zuen bizipen horretan, eta berritzaile ikusten zuen bere burua. Esne-upelaren lana kopiatu ziotenean, salatu egin zuen. Atsegin zuen, aldi berean, beste magialari lehiakideen ikuskizunetara joan eta trukoak ikusleei kontatzea, barregarri uzteko. Hala ere, esan beharra dago beraren lanik ezagunenetakoa, metamorfosia, ez zela berea, John Nevil Maskelyne-rena baizik, ospea berak eman bazion ere.\nNazioarteko entzutea lortua zuen, baina Houdini ez zuen etsi eta gehiago nahi izan zuen. Beraz, kutxa itxietan zubitik behera ur hotzetara erori bota eta handik onik irtetea lortu zuen. Ama beti joaten zen semearen ikuskizunetara, eta, hil zenean, Houdinik izugarrizko erauntsia jasan zuen.\nHelduaroa.\nUrteak aurrera, Houdiniren sasoia ez zen lehengoa, eta ikuskizuna aldatu beharra izan zuen. Oso atsegin zuen jendeak garabi garai batetik zintzilik jartzen zenean, alkadora hertsagarri batez lotuta eta buruz behera. Hiri askotan egin zuen, baina oso minberaturik bukatzen zuen. Beste zerbaiten bila hasi beharra zegoen. Broadway-n bere ikuskizuna sortu zuen, eta elefantea agertokitik desagerrarazteak oso ospetsu egin zuen.\nBere zaletasunetan ibiltzeko beta ere hartu zuen. 1910ean Australia biplanoz zeharkatzen lehena izan zen.\nFilmak ere egin zituen, antzezle aparta ez bazen ere. Ikusle asko kamera-trukoak zirelakoan bazeuden ere, bere trebeziaren agiri grafiko apartak daude.\nZinema-enpresaburu izaten ere saiatu zen, baina ez zuen jarraitu.\nLiburu ugari idatzi zituen, bere lana deskribatuz eta garai guztietako magialaritza bilduz.\nBere azken urteak espiritistak jazartzeari eman zizkion. Antzokietan eskaintzen zuten bere lana, eta bere amaren espirituarekin hitz egin nahi zuen batek haserretu zuen erabat. Mozorro baten atzean ezkutaturik askotan, hantxe agertzen zen Houdini amarruak argituz eta iruzurra erakutsiz.\nHoudini eta Sir Conan Doyle.\nGarai honetakoa da bien arteko adiskidetza eta ondorengo haserrea. Ezagutu bezain laster oso lagun egin ziren, baina berehala sortu zen ika-mika. Conan Doylek mundu paranormalean sinesten zuen, eta Houdini erabat aurka zegoen. Idazlea Houdiniren trebetasuna paranormala zela sinestera iritsi zen, eta Houdinik ezin zuen uste hori jasan.\nHeriotza.\nBukaera bitxi samarra izan zuen magialariak. 1926ko urrian unibertsitate-ikasle batzuek bisitatu zuten atsedeten zegoen bitartean. Batek sabeletan takatekoak jasateko erronka egin zion, esaten zuten bezainbeste jasateko gai ote zen ikusteko. Baietz esan zuen magialariak, baina ez zegoen gerturik lehen takatekoa jaso zuenean, ezta besteak etorri zirenean ere. Ez zuen ezer aitortu, baina heste sobrea kaltetu zitzaion. Izugarrizko oinazeak eta sukarra izan zuen hurrengo egunetan, baina Houdinik lanean jarraitu zuen. Konortea galdu zuen pare bat aldiz, eta ospitaleratu egin zuten.\nHardeen anaiari zera esan omen zion:\n- Nekatuta nagok. Uste diat honek irabazi egin didala...\n1926ko urriaren 31ko gauean hil zen, Halloween gauen, 52 urterekin. Sendagileen arabera, hiltzeko arrazoia peritonitisa izan zen. Beharbada heste sobreak egunak izango zituen hazita ikasleen bisita baino lehen.\nHileta egun gutxi barru izan zen. Bi mila lagun inguru bildu ziren, bere ikuskizunetara etortzen ziren bezala. Hale ere, azken ilusioa falta zen oraindik.\nHoudini Kodea.\nUrte asko eman ondoren paranormala zenaren aurka, bere heriotza profitatuz azken erronka bat zuen pentsatuta. Isileko kode bat asmatu zuen, eta bere emaztearekin partekatu. Isilik gordetako 10 hitz ziren, Conan Doyleren gutun batetik atera zituenak, gainera. Hil eta gero mediumen batekin hitz egin beharko balu, hitz horiek erabiliko zituen; horrela, Bessek senarrarekin hitz egiten ari zela garbi jakingo zuen.\nAsko izan ziren Houdiniren espirituarekin harremanetan jarri zirela baieztatzen zuten espiritistak, baina emazteak ez zuen sekula Houdiniren kodea jaso. Albiste faltsuak ere argitaratu ziren, emazteak baiezkoa esan zuela-eta, baina ez zen egia izan. 10 urte geroago, emazteak azken saioa egin zuen, eta ez zuen arrakastarik lortu. Houdiniren argazkiaren aurrean piztuta zeukan kandela itzali zuen sinbolikoki. Orduz geroztik, urriaren 31 denean, magialariek Houdiniren espirituari deitzen diote."}
{"id": "65828", "revid": "512", "url": "https://eu.wikipedia.org/wiki?curid=65828", "title": "Siberia Berriko uharteak", "text": "Siberia Berriko uharteak (errusieraz: \"\u041d\u043e\u0432\u043e\u0441\u0438\u0431\u0438\u0301\u0440\u0441\u043a\u0438\u0435 \u043e\u0441\u0442\u0440\u043e\u0432\u0430\") iparraldeko Siberiako kostaldearen aurrean kokaturiko uhartedia da, Laptev eta Ekialdeko Siberiako itsasoen artean dagoena Sakhako Errepublikaren iparraldean.\nGeografia.\nSiberia Berriko uharte propioak, edo \"Anzhu uharteak\", 29.000 km\u00b2 azalera dutenak, honako hauek dira:\nHegoaldean eta Siberia kontinentalatik gertuago \"Liakhovskie uharteak\" (6.100 km\u00b2) daude:\nDe Long uharte txikiak (228 km\u00b2) Novaya Sibirretik ipar-ekialderantz daudenak:\nUhartedia ez du altuera handirik, izan ere, mendirik altuena 374 m Malakatyn-Tas mednia da, Kotelni uhartean dagoena.\nKlima.\nEskualdeko klima artikoa da. Elurrak uhartedia betetzen du urteko bederatzi hilabetetan zehar.\nPermafrost oso ohikoa da, uharteetan tundra da nagusi eta laku asko daude.\nHistoria.\nSiberia Berriko uharteetako lehenengo berriak Yakov Permiakov kosakoak ekarri zituen XVIII. mendeko hasieran. 1712an, kosakoen konpainia batek, M. Vagin buru zela, Liakhovski Uharte Handia esploratu zuen. XIX. mendeko hasieran, Yakov Sanikov, Matvei Gedenschtrom eta besteek eskualdea esploratu zuten.\n1886 eta 1892an, Eduard Von Toll esploratzaile polarrak eskualdea bisitatu zuen."}
{"id": "65830", "revid": "512", "url": "https://eu.wikipedia.org/wiki?curid=65830", "title": "Saskia van Uylenburgh", "text": "Saskia van Uylenburgh (1612ko abuztuaren 2a - 1642ko ekainaren 14a) Rembrandt van Rijnen margolari nederlandarren emaztea izan zen eta artista handi honen margo eta marrazki askotarako modeloa izan zen.\nBizitza.\nLeeuwardenen jaioa, Saskia zortzi neba-arreben arteko gazteena izan zen. Bere aita, Rombertus van Uylenburgh, goi-mailako legegizona, hiriko burgumaisua eta Franekerreko Unibertsitatearen sortzaileetako bat izan zen. Umezurtz geratu zen hamabi urterekin, bere ama eta, bost urte geroago, bere aita hil zirenean.\nSaskia eta Rembrandt 1634ko ekainaren 22an ezkondu ziren Het Bildt (Friesland) herrian. Saskia herri honetan bizi izan zen, bere ahizpa Hiskje eta bere koinatu Gerard van Looren zainzapean. Saskiak teologia irakatsi zuen Franekerren bere beste koinatu bati, Johannes Maccovius irakasle poloniarrari, lagunduz.\nRembrandtek bere artelanen bidez dirua irabazten hasi zenean, bera eta Saskia Jodenbreestraateko (Amsterdam) etxe nabarmen batera aldatu ziren, 1639an. Hiru seme-alaba jaio eta berehala hil zitzaizkion. 1641ean seme bat izatea lortu zuen, eta Titus van Rijn izena jarri zion. Saskia hurrengo urtean hil zen, seguru asko tuberkulosiagatik, eta Amsterdamen lurperatu zuten."}
{"id": "65831", "revid": "1712", "url": "https://eu.wikipedia.org/wiki?curid=65831", "title": "Saskia Uylenburgh", "text": ""}
{"id": "65832", "revid": "1659", "url": "https://eu.wikipedia.org/wiki?curid=65832", "title": "Erevan", "text": "Erevan ( \u2014idazkera klasikoan, \u2014, ahoskera: Armeniako hiriburua eta hiririk handiena da. Historian zehar beste izen batzuk ere eduki ditu, besteak beste Erebuni, Revan, eta Erivan. Hrazdan ibaiaren ondoan kokaturik dago, eta herrialdearen administrazio, kultur eta industria erdigunea da. Erevanen historia K.a. VIII. mendean hasi zen, jatorritzat baitu Erebuni izeneko urartuar gotorlekua, toki berean K.a. 782. urtean sortua.\nHistoria.\nHegoaldean, arkeologoek antzinako herri bat aurkitu dute. K.a. 3200. urtetik K.a. 2200. urtera arte erabilia izan zela uste dute.\nErebuni.\nHiria, K.a. 782. urtean sortu zen gotorlekutik sortu zen. Gotorleku hau Argishti I.-aren aginduz egin zen. Erebuni izena bazuen ere, laster aldatu zen. Ur deposituak eta kanalak egin ziren. Mende bat geroago hiriak gainbehera bat izan zuen eta K.a. 590. urtean, hiria errea izan zen. K.a. 331. urtean, Armeniako Erresuma sortu zen. Handik aurrera, hiria garrantzia galtzen hasi zen.\nErdi Aroa.\n587. urtean, erromaren ardurapean egon zen hiria eta, 600. urte inguruan, gaur egungo hiriaren iparraldean, Avan herrian, eliza bat eraiki zen. Urte batzuk geroago Musulmanak etorri ziren hirira. 2 mendez arabiarren eskuetan izan ostean, matxinada bat izan zen. Ashot I.a Armeniarra hirian sartu zen, 850. urtean.\nXIII. mendean Mongolen agindupean egon zen. Hurrengo mendeko bigarren erdian Turkiarrak etorri ziren. 1400. urtean, Timurrek 60.000 armeniar esklabu gisa hartu zituen eta hiriko biztanleria asko murriztu zen.\nAro Modernoa.\nIsmail I.ak Erevan hartu zuen 1501. urtean. Hurrengo hiru mendeetan Persiarrek kontrolatu zuten hiria denbora gehien, baina Turkia eta Persiaren arteko gerretan, hiria gobernu batetik bestera 14 aldiz aldatu zuen, 1513 eta 1737. urteen artean.\n1555. urtean, Amasyako bakea sinatu zen. Hala ere, 1582-1583 urteetan eta Serdar Ferhad Pasha lider gisa zutela, Turkiarrek hiriaren kontrola hartu zuten. Honek, gotorleku bat eraiki zuen antzinako gotorlekuaren hondakinetan. 1604. urtean, hiria galdu zuten eta Persiarren eskuetan geratu zen, berriro. Ondorengo urteetan, armeniako biztanleria, Erevanekoa barne, persiara bidalia izan zen. Horrela, Erevaneko biztanleria % 80 musulman eta % 20 armeniar izatera pasa zen.\n1679. urteko ekainaren 7an, lurrikara bortitz batek hiria guztiz suntsitu zuen.\nGeroago, Errusia eta Persiaren arteko gudan, Errusiarrek hiriara sartu ziren, 1827ko urriaren 1ean.\n1918. urtean, Lehenengo Mundu Gerra amaitu ondoren Armeniako hiriburu izendatua izan zen. Urte horretan, Turkiarrak, hiritik 7 kilometrotara ailegatu ziren eta Batumgo Ituna sinatu zuten.\n1920ko abenduaren 4ean Errusiarrek okupatu zuten hiria. Hurrengo urteko otsailaren 16an, errusiarren aurkako matxinada hasi zen eta apirilaren 2ra arte iraun zuen.\nErrusiarrek hiria modernizatu zuten eta milioi bateko biztanleria izatera pasa zen. Bigarren Mundu Gerra amaitu ostean, alemaniar presoak hiriaren zenbait eraikin eta zubi egiteko erabiliak izan ziren. Errusiarrak 1991ko irailaren 1ean joan ziren. Gasa eta elektrizitatea mantentzea zaila izan zitzaien orduan eta ez zuten 1996. urtera arte guztiz konpondu.\nDemografia.\nHerrixka txiki bat izatetik hiri handi bat izatera pasa zen XX. mendean. 1900. urtean, 30.000 biztanle inguru bakarrik zituen eta 1940. urtean aldiz, 200.000 biztanle inguru. Biztanleria eten gabe igo zen 1980ko hamarkada arte. 1990eko hamarkadan, krisi ekonomikoagatik hiriak biztanle asko galdu zituen. 1989. urteko 1.250.000 biztanletik, 2001eko 1.1000.000 biztanle ingurura pasa zen. XXI. mendean, biztanleria kopuru horren inguruan mantendu da.\nKlima.\nGutxi gorabehera klima kontinentala da: uda bero eta lehorrak diru, eta negu motzak. Abuztuan tenperatura 40\u00a0\u00b0C graduraino ere igo izan da; urtarrilean, aldiz, -15\u00a0\u00b0C graduraino jaitsi izan da. Euri gutxi egiten du.\nKultura.\nArmeniako kulturaren gune denez, Yerevanen Yerevaneko Estatuaren Unibertsitatea sortu zen 1919an. Zientzia Akademia, historia museoa, opera, musika kontserbatorioa eta hainbat institutu tekniko ditu. Matenadaran liburutegiak aintzinako eskuizkribu armeniarrak, greziarrak, asiriarrak, judutarrak, erromatarrak eta pertsiarrak ditu.\nHainbat liburutegi publiko, museo, antzoki, lorategi botaniko eta zoo ditu. Trenbide sarearen gunea da eta nekazaritza produktuen salmenta gune nagusia da. Hiriko industriak metala, makinentzako tresneria, tresneria elektrikoa, kemikoak, ohialak eta janaria ematen ditu. Tokiko enpresetaz gain, Mendebaldeko Europako, Errusiako eta Estatu Batuetako enpresa multinazionalak ere badira.\nOpera, Urartu gotorlekua eta erromatar gotorlekua toki turistiko nagusiak dira.\n2012. urtean, munduko liburuen hiriburu izan zen.\nHerri eta hiri senidetuak.\nErevan ondorengo herri eta hiriekin senidetuta dago:"}
{"id": "65834", "revid": "105290", "url": "https://eu.wikipedia.org/wiki?curid=65834", "title": "Palmorrizko haizemaile", "text": "Palmorrizko haizemailea (jatorrizko japonieraz \u82ad\u8549\u6247 edo \"Bash\u014d sen \") Dragoi Bola manga eta animeko objektu bat da.\nKondairak dioenez, behin haizemailea eraginda haize bortitza sortzen du, birritan eginda laino handia ekartzen du eta hirutan egundoko eurijasa."}
{"id": "65836", "revid": "69477", "url": "https://eu.wikipedia.org/wiki?curid=65836", "title": "Lagopodo arrunta", "text": ""}
{"id": "65837", "revid": "1982", "url": "https://eu.wikipedia.org/wiki?curid=65837", "title": "Lagopodo zuria", "text": ""}
{"id": "65838", "revid": "56334", "url": "https://eu.wikipedia.org/wiki?curid=65838", "title": "Sir Daria", "text": "Sir Daria (kazakheraz: \"\u0421\u044b\u0440\u0434\u0430\u0440\u0438\u044f\"; tadjikeraz: \"\u0421\u0438\u0440\u0434\u0430\u0440\u0451\"; uzbekeraz: \"Sirdaryo\";\npersieraz: \"\u0633\u064a\u0631\u062f\u0631\u064a\u0627\") Erdialdeko Asiako ibai nagusienetako bat da.\nGeografia.\nBere iturria Kirgizistan eta Uzbekistango ekialdean daude Tian Shan mendietatik datozen bi ibaien bilgunea da: Naryn eta Kara Daria ibaiak. Gero, Kazakhstango ipar-mendebaldetik hego-ekialderantz jotzen du 2.212 kilometrotan zehar, azkenean Aral itsasoan hiltzeko. Bere ibilbideak Erdialdeko Asiako kotoi-ustiapenak ureztarazten ditu, eta Kokand, Khujand, Kyzyl-Orda eta Turkestan herriak.\nHistoria.\nAntzinako Grezian ibaia ezaguna zen eta \"Jaxartes\" (\u0399\u03b1\u03be\u03ac\u03c1\u03c4\u03b7\u03c2) zuen izena. K.a. 329an, Alexandro Handiak bere bazterretan Alexandria Azkena (\u1f08\u03bb\u03b5\u03be\u03ac\u03bd\u03b4\u03c1\u03b5\u03b9\u03b1 \u0395\u03c3\u03c7\u03ac\u03c4\u03b7) hiria eratu zuen. Erdi Aroan, ibaiak \"Sayhoun\" (\u0633\u064a\u062d\u0648\u0646) izena zuen, Paradisuko lau ibaietako baten izena (gertuko Amu Daria \"Jayhoun\" zen, beste ibaietako baten izena). XVIII. mendean Kokandeko Khanatoak kanal asko eraiki zituen bere uretatik etekin ateratzeko."}
{"id": "65840", "revid": "336", "url": "https://eu.wikipedia.org/wiki?curid=65840", "title": "Amu Daria", "text": "Amu Daria (tajikeraz \"\u041e\u043c\u0443\u0434\u0430\u0440\u0451 or \u0434\u0430\u0440\u0451\u0438 \u041e\u043c\u0443\"; persieraz ; uzbekeraz \"Amudaryo\") Erdialdeko Asiako ibai nagusienetako bat da.\nBere iturria Pamir goi-ordokian dago eta, behin Vakhx eta Panj ibaiak lotuta, Afganistan, Tajikistan, Turkmenistan eta Uzbekistan arteko muga egiten du. Bere ahoa Aral itsasoan dago behin 2.540 km egina.\nAntzinako Grezian \"Oxus\" zuen izena eta Alexandro Handia bere kanpainetan zeharkatu zuen. Erdi Aroan \"Jayhoun\" (\u062c\u064a\u062d\u0648\u0646) zuen izena, Paradisuko lau ibaietako baten izena, bertokoek horrela diote egun, baina gaur egungo izena \u0100mul hiritik, egungo T\u00fcrkmenabat, datorkio.\nIbai nabigagarria da 1.450 kilometroetan zehar. Sir Daria bezala, historian zehar, bere urak Aral itsasora (hegoaldetik), Kaspiar itsasora (ekialdetik) edo bietara joan dira."}
{"id": "65843", "revid": "336", "url": "https://eu.wikipedia.org/wiki?curid=65843", "title": "Saluen", "text": "Saluen (, ahoskatua; , ahoskatua; tibeteraz: \u0f62\u0f92\u0fb1\u0f63\u0f0b\u0f58\u0f7c\u0f0b\u0f62\u0f94\u0f74\u0f63\u0f0b\u0f46\u0f74\u0f0d; ; Shan: \"Nam Kong\" (Kong ibaia); , ahoskatua) Hego-ekialdeko Asiako 2.815 km ibaia da. Bere iturria Tibeten dago, hortik Txinako Yunnanera doa, non Nujiang (\u6012\u6c5f) izena duen. Txina utzita, Myanmar eta Thailandia zeharkatzen ditu, azkenean Andaman itsasoan Mawlamyaingetik gertu itsasoratzeko.\nEskualdeak 7.000 landare mota eta 80 galtzeko bidean dauden animaliak dituelako, UNESCOk Biosferaren Erreserba izendatu zuen 2003an.\nNu herriak (txineraz: \u6012\u65cf), ofizialki Txinako gobernuak izendatutako talde etnikoa, ibai honetatik hartzen dute bere izena."}
{"id": "65845", "revid": "1545", "url": "https://eu.wikipedia.org/wiki?curid=65845", "title": "Gliese 581 c", "text": "Gliese 581 c, \"Superlur\" ere deitzen zaion exoplaneta da, eguzkitik 20,4 argi urtera dagoena. Gliese 581 izarra orbitatzen du, nano gorri motakoa dena eta eguzkiaren tamainaren heren bat dena. Gliese 581 cek eta sistemako beste planetek 4.300 milioi urteko adina dute, lurrarena baino 300 milioi urte gazteagoa.\nPlaneta sistema.\nGliese 581 izarra hiru planetek orbitatzen dute: Gliese 581 b, Gliese 581 c eta Gliese 581 d-k. Horietatik Gliese 581 c eta Gliese 581 d dira bizitza eduki dezaketen planeta bakarrak, baina bi horietatik Gl 581 c da aukera gehien dituena.\nGliese 581 c-ren ezaugarriak.\nGl 581 c-ek 13 egun lurtarretan orbitatzen du bere izarra, eta 13 egun lurtarretan burutzen du errotazio mugimendua. Horregatik planetaren hemisferio batean beti eguna da eta bestean gaua.\nGainera, bertako mareak Lurrarenak baino 400 aldiz indartsuagoak dira. Gliese 581 cren diametroa lurrarena baino 1,5 aldiz handiagoa da (19.134\u00a0km). Bere masa Lurrarena halako 5 da."}
{"id": "65846", "revid": "119347", "url": "https://eu.wikipedia.org/wiki?curid=65846", "title": "Irtyx", "text": "Irtyx (; kazakheraz: \u0415\u0440\u0442i\u0441, \"Ertis\"; ; txineraz \"\u989d\u5c14\u9f50\u65af\u6cb3\"; uigurreraz: \u0626\u06d0\u0631\u062a\u0649\u0634; mongolieraz: \u042d\u0440\u0447\u0438\u0441 \u043c\u04e9\u0440\u04e9\u043d, \"Erchis\") erdi-mendebaldeko Asiako ibaia da, Ob ibaiaren adar nagusia, Txina, Kazakhstan eta Errusia zeharkatzen dituena. 4.248\u00a0km luze da eta 1.673.470\u00a0km2-ko ibai-arroa dauka. Ob-Irtyx arroa Asiako handiena eta bosgarren luzeena da, eta munduko zazpigarren ibai-sistemarik luzeena.\nBere bazterrak Han dinastiak, Kalmik herriak eta mongoliarrek okupatu zituzten, XVI. mendearen bukaeran errusiarrak iritsi arte.\nGeografia.\nMongolia eta Txina bereizten dituzten Altai mendien hego-mendebaldeko hegaleko glaziarretan du iturria. Jarraian Txinako Xinjiang, Kazakhstan eta Errusiako Omsk oblasta, Tiumen oblasta eta Khanti-Mansi zeharkatzen ditu. Khanty-Mansisketik gertu Obera isurtzen da.\nIrtyxen ibaiadar nagusiak Ixim (2.450\u00a0km), Tobol (1.591\u00a0km), Demianka (1.160\u00a0km), Konda (1.097\u00a0km) eta Om (1.090\u00a0km) dira.\nIbai bazterreko hiri nagusiak honako hauek dira:\nHidrometria.\nIrtyx ibaiaren emaria 1974-1999 bitartean neurtua izan da Khanty-Mansisken (Obera isuri baino 20\u00a0km lehenago). Gune horretan, drainatutako eremuak 1.650.000\u00a0km\u00b2 ditu, arro osoaren %\u00a099. Bertan urteko batez besteko emaria 2.733 m\u00b3/s da; emari handiena ekainean du (6.671 m\u00b3/s) eta txikiena martxoan (972 m\u00b3/s).\n \nIrtyx ibaiaren batez besteko emariak (m\u00b3/s), Khanty-Mansisken neurtuak"}
{"id": "65847", "revid": "105290", "url": "https://eu.wikipedia.org/wiki?curid=65847", "title": "Oleniok", "text": "Oleniok (; ) iparraldeko Siberiako ibai nagusienetako bat da, Errusiako Krasnoiarsk kraia eta Jakutia zeharkatzen dituena. 2.292 kilometro luze da, eta 219.000 kilometro koadroko arroa drainatzen du.\nGeografia.\nIturria Bukotxan mendigunean du, Erdialdeko Siberiako goi-ordokiaren iparraldean. Hortik ipar-ekialderantz jotzen du eta Oleniok herritik igarotzen da. Goi-ibilguan ur-jauzi eta laster ugari dago. Ibaiadar nagusi duen Arga-Salaren ahotik behera, berriz, harana zabalagoa da. Laptev itsasoan itsasoratzen da, Lena ibaiaren deltatik 220\u00a0km mendebaldera.\n2.292 kmko luzera du, horietatik 1.000 nabigagarriak.\nHidrometria.\nOleniok ibaiaren emaria 1965-1984 bitartean neurtua izan da Sukhanan (itsasoratu baino 196\u00a0km lehenago). Gune horretan, drainatutako eremuak 198.000 kilometro koadro ditu, arro osoaren %\u00a090,4. Bertan urteko batezbesteko emaria 999 m\u00b3/s da; emari handiena ekainean du (7.160 m\u00b3/s) eta txikiena apirilean (1,6 m\u00b3/s). Urtean 8 hilabetez izozturik egoten da.\nOleniok ibaiaren batezbesteko emariak (m\u00b3/s), Sukhanan neurtuak"}
{"id": "65848", "revid": "58701", "url": "https://eu.wikipedia.org/wiki?curid=65848", "title": "Laptev", "text": "Laptev (, \"more Laptevykh\"; ) Ozeano Artikoaren bazterreko itsasoa da, Siberiaren iparraldean dagoena, Taimyr penintsula, Iparraldeko Zembla eta Siberia Berriko uharteen artean. Izena Dmitry Laptev eta Khariton Laptev esploratzaile errusiarretik datorkio. Lehen \"Nordenskjold itsasoa\" zuen izena Adolf Erik Nordenski\u00f6ld esploratzailearen omenez.\nGeografia.\nLaptev itsasoak Kara du mendebaldean eta Ekialdeko Siberiako itsasoa ekialdean. 662.000 kilometro koadroko eremua hartzen du. Batez besteko sakonera 533 metrokoa da, eta handiena 3.385 metrokoa. Lena, Khatanga, Jana, Anabar eta Oleniok isurtzen dira bertara. Nordvik eta Tiksi dira Laptev itsasoaren ertzeko portu nagusiak. Ia erabat izozturik egoten da neguan zehar, eta udan bakarrik ibil daiteke ontziz."}
{"id": "65850", "revid": "1821", "url": "https://eu.wikipedia.org/wiki?curid=65850", "title": "Muotkatunturi", "text": ""}
{"id": "65852", "revid": "886", "url": "https://eu.wikipedia.org/wiki?curid=65852", "title": "Kaldoaivi", "text": ""}
{"id": "65853", "revid": "336", "url": "https://eu.wikipedia.org/wiki?curid=65853", "title": "Primo Levi", "text": "Primo Levi (1919ko uztailaren 31 \u2013 1987ko apirilaren 11) idazle italiarra izan zen, judu jatorrikoa. Memoriak, narrazioak, olerkiak eta eleberriak idatzi zituen. Faxismoaren kontrako erresistentziaren partaide izan zen eta Holokaustotik bizirik iraun zuen. Bere hainbat idazlanetan Holokaustoaren lekukotza eman zuen, bereziki Auschwitzeko kontzentrazio-esparru edo sarraskitze-esparruan egon zen urteaz.\n\"Se questo \u00e8 un uomo\" (\"Hau gizona baldin bada\") izeneko kontakizun-liburua XX. mendeko literatura-lan garrantzizkoenetakoa dela esan ohi da.\nBiografia.\nPrimo Levi Turinen jaio zen, 1919an judu familia liberal batean. Kimikan lizentziatu zen Torinoko Unibertsitatean 1941ean.\n1943an, lagun batzuekin batean mendira jo zuen Italiako erresistentzia antifaxistarekin bat egin nahian. Baina, milizia faxistak harrapatu zuen eta aleman okupazio-armadari entregatu zion. Alemanek, 1944an, Monowitz-Buna izeneko gunera deportatu zuten, Auschwitzeko (Polonia) kontzentrazio-esparruaren eremu barnean. Han pasatu zituen hamar hilabete, Armada Gorriak esparrua alemanen eskuetatik askatu zuen arte. Levirekin batean, \u201ckargamentu\u201d berean, Auschwitzera eraman zituzten 650 judu italiarretatik 20 bakarrik irten ziren bizirik bertatik.\nGerra amaitu zelarik ere, Levi eta beste hainbat preso-ohi eta deserriratu ez ziren berehala itzuli etxera. Sobietar Batasunak prestatu zituen bilgune-zelaietan egon behar izan zuten hilabete batzuez. Etxera ko bidea hartuta ere, Sobietar Batasunaz gain Erromania, Hungaria, Austria eta Alemaniatik barna bidaiatu behar izan zuten trenez, azkenik etxeratu ziren arte.\nItaliara itzulirik, industria-kimikari lanean aritu zen Torinoko SIVA faktoria kimikoan. Baina berehala hasi zen idazten sarraskitze-esparruetan izan zuen esperientziaz eta Ekialdeko Europan zehar izan zuen itzulera-bidaiaz. Oroitzapen horiek \"Se Questo \u00e8 un Uomo\" (\"Hau gizona baldin bada\") eta \"La Tregua\" (\"Menia\") liburuetan biltzen dira batik bat.\nLevik beste oroitzapen-liburu batzuk ere idatzi zituen, esaterako \"Il sistema periodico\". Eleberria ere landu zuen: \"Se non ora, quando?\" (\"Orain ez bada, noiz?\") izeneko eleberriak, partisano judu talde baten historia kontatzen du II. Mundu Gerran, Errusia eta Polonian barna ibiltari. Eleberri horrekin Viareggio eta Campiello sariak irabazi zituen eta nazioartean ezagun bihurtu zen.\n1977an Levik enpresan zuen gestore-lana utzi zuen idazteari denbora osaoa eskaintzeko. Bere azken lan nagusia \"I sommersi e i salvati\" (\"Hondoratu zirenak eta salbatu zirenak\") izan zen. Bertan, holokaustoaren analisia egiten du Levik. Alemaniako herriari gorrotorik ez diola azaltzen du, baina hala ere, ez duela barkatzen.\nLevi 1987ko apirilaren 11n hil zen, bere buruaz beste eginik, itxuraz (etxeko eskaileretatik jausita). Hala ere, hainbat lagunek eta biografok zalantzan jarri dute suizidioaren teoria. Eztabaidak bizirik dirau, bere idazkietan gizatasunaren balioak aldarrikatu baitzituen beti. Levik, bestalde, ez zuen azken oharrik utzi.\nJudua izan arren ez zen sinestuna. Juduen kontrako errepresio gogorrak eta sarraskiak judu izatearen kontzientzia piztu zioten. Horregatik, arbaso judu italiarren tradizioak eta balioak estimatzen zituen."}
{"id": "65854", "revid": "1659", "url": "https://eu.wikipedia.org/wiki?curid=65854", "title": "SextySexers", "text": "SextySexers 2001. urtean Beran (Nafarroa) sortutako euskal rock musika taldea da. Hasiera batean Ameba izena zuten, baina 2005eko ekainean SextySexers izenarekin jotzen hasi ziren.\n2009ko irailaren erdialdean, Sexty Sexersek bere hirugarren diskoa kaleratu zuen, \"Hero mantra\" izenekoa Volcom Entertainment diskoetxe kaliforniarrarekin.\n2012an Sexty Sexersen aritutako Mikel, Julen, Xiker eta Inaxiok Zakillers taldea osatzea erabaki zuten."}
{"id": "65856", "revid": "684219", "url": "https://eu.wikipedia.org/wiki?curid=65856", "title": "Sexty Sexers", "text": ""}
{"id": "65857", "revid": "105290", "url": "https://eu.wikipedia.org/wiki?curid=65857", "title": "Iluntze berri baten bila", "text": "Iluntze berri baten bila SextySexers musika taldearen lehen diskoa da, 2006. urtean Gaztelupeko Hotsak diskoetxearen zigilupean argitaratutakoa.\nAbesti zerrenda.\nDiskoa hamaika abestiz osatuta dago:"}
{"id": "65858", "revid": "119347", "url": "https://eu.wikipedia.org/wiki?curid=65858", "title": "Urkamendi blues", "text": "Urkamendi blues SextySexers musika taldearen estudioko bigarren diskoa da, 2007ko apirilean Gaztelupeko Hotsak diskoetxearen zigilupean argitaratutakoa.\nAbesti zerrenda.\nDiskoa hamar abestiz osatuta dago:"}
{"id": "65861", "revid": "1610", "url": "https://eu.wikipedia.org/wiki?curid=65861", "title": "Eper zuri", "text": "Eper zuria, elur-eperra edo lagopodo zuria (\"Lagopus muta\") galliformes ordenako hegazti bat da, Ipar Amerikako Alaska eta Kanadan, eta Eurasia iparraldean bizi ohi dena, urkidi eta tundra eremuetan batez ere. Belarjaleak dira, baina gose garaian intsektuak ere jaten dituzte.\nLagopodo arrak euren haurrez arduratzen dira helduak egiten diren arte, eta haurrei arreta galarazten dienei jarrera erasokorra aurkezten die, nahiz gizakiak nahiz hartz arre bat izan.\nIparraldeko lurraldeetan garrantzia handia izan du animalia honek historia guztian zehar; hala nola, Eanodat udalerri finlandiarrean \"Bizitzaren Hegaztia\" ere deitua da, negu eta gerra garaian herritarrak gosez ez hiltzea lagundu baitzuen.\nTaxonomia.\nGuztira, 20-30 azpiespezie ditu, nagusienak hurrengoak izanik:"}
{"id": "65862", "revid": "56334", "url": "https://eu.wikipedia.org/wiki?curid=65862", "title": "Txemi Urtasun", "text": "Jos\u00e9 Miguel \"Txemi\" Urtasun Uriz (Iru\u00f1ea, 1984ko apirilaren 30a - ) Nafarroako saskibaloi jokalari bat da. Eskolta postuan jokatzen du ACB ligako Lucentum Alicante taldean. Bere anaia bikia Alex ere saskibaloi jokalari profesionala da."}
{"id": "65863", "revid": "56334", "url": "https://eu.wikipedia.org/wiki?curid=65863", "title": "Alex Urtasun", "text": "Alejandro \"Alex\" Urtasun Uriz (Iru\u00f1ea, 1984ko apirilaren 30a - ) Nafarroako saskibaloi jokalari bat da. Eskolta postuan jokatzen du ACB ligan eta Pamesa Valencia taldearekin egin zuen debuta. Bere anaia bikia Txemi saskibaloi jokalari profesionala da ere."}
{"id": "65864", "revid": "512", "url": "https://eu.wikipedia.org/wiki?curid=65864", "title": "Urko Otegi", "text": "Urko Otegi Esnaola (Donostia, Gipuzkoa, 1981eko abuztuaren 11) saskibaloi jokalaria da. Pibot postuan jokatzen du, ACB ligako Menorca Basquet taldean. Saskibaloiko euskal selekzioarekin ibilia da."}
{"id": "65865", "revid": "684417", "url": "https://eu.wikipedia.org/wiki?curid=65865", "title": "Urko Otegui", "text": ""}
{"id": "65866", "revid": "56334", "url": "https://eu.wikipedia.org/wiki?curid=65866", "title": "Asier Zengotitabengoa", "text": "Asier Zengotitabengoa Garc\u00eda (Gasteiz, Araba, 1988ko apirilaren 20a - ) Arabako saskibaloi jokalari bat da. Hegaleko postuan jokatu zuen LEB Ligako CB Canarias taldean.\nSaskibaloiko euskal selekzioarekin ibilitakoa da."}
{"id": "65867", "revid": "684424", "url": "https://eu.wikipedia.org/wiki?curid=65867", "title": "Asier Zengotita", "text": ""}
{"id": "65870", "revid": "137486", "url": "https://eu.wikipedia.org/wiki?curid=65870", "title": "Zizare", "text": "Zizareak talde ez homogeneoak dira, ornogabe luze batzuk hain zuzen. Haien habitata ezberdina izan daiteke zizare motaren arabera, lurtarra, ur gezakoa eta itsastarra besteak beste. Bestalde, tamaina eta luzera ezberdinetako zizareak aurki ditzakegu, milimetro bateko luzeratik hasita 58 metro luzera ingurura artekoak, hala nola, \"Lineus longissimus.\" Gaur egun dauden animalia ugarienetako batzuk dira, metro karratu bakoitzean milaka zizare inguru egon baitaitezke .\nZizare batzuk beste animalia batzuen elikagai diren arren, beste batzuk kaltegarriak izan daitezke bai gizakientzat, bai landareentzat, bai animalientzat, hainbat infekzio eta gaixotasun eragin baititzakete. Dena den, badira onuragarriak direnak ere, bai gizakientzat baita ingurumenarentzat ere, zizare batzuk materia organikoren deskonposaketan laguntzen baitute, eta Darwinek zionaren arabera, lur zizareak, oligochaetak hain zuzen ere, ekosistemako izaki bizidunik garrantzitsuenetako batzuk ziren.\nZizareen mota ohikoenak lur zizareak dira. Hauek oso garrantzitsuak dira lurraren osasunerako eta elikagaietako.\nSailkapena.\nZizareak, aurretik aipatu bezala talde ez homogeneoa da eta hainbat filum ezberdinetan sailka ditzakegu:\nHistoria.\nZizareen historiari dagokionez, eboluzio luze eta konplexua eduki dute milioi urtetan zehar . Zizareen antzeko organismoen lehenengo arrastoak fosiletatik datoz eta hainbat ikerketa egin ondoren ondorioztatu zuten fosil horiek kanbriarraurre garaikoak zirela, hau da, duela 600 milioi urtekoak. Lehen organismo hauek zizare talde zaharrenetako bat bezala kontsidera ditzakegu, Acoelomorpha zizareak. Hauek ozeanoan bizi ziren eta materia organikoz elikatzen zirela uste da.\nKanbriarreko leherketaren ondoren (duela 541 milioi urte), animalia askok ingurune berrietara egokitu behar izan ziren, hautespen naturala zela eta, eta ondorioz zizareek beste animalia askok bezala eboluzionatu egin zuten, lehorrean bizitzeko gaitasuna garatu arte. Bestalde, anelidoak, lur zizareak eta beste zizare segmentatu batzuk agertu ziren lehen aldiz\nDenborak aurrera egin ahala, eboluzionatzen jarraitu zuten. Nematodo zizareak, duela 400 milioi urte inguru sortu zirela uste da eta balbulak, berriz, duela 600 milioi urte. Ondoren, zizare hauek espezie ugaritan ezberdintzen joan dira, portaera eta egokitze ezberdinekin\nGaur egun, zizareek ekosisteman funtzio garrantzitsuak betetzen dituzte, materia organikoa deskonposatzen baitute eta beste organismo batzuen elikagai-iturri baitira. Gainera, zizareak ere gizakiengan hainbat onura dituzte, izan ere medikuntza-iturri dira, ikerketa zientifikorako erabilgarriak dira eta gizakiontzat ere elikagai iturri dira.\nUgalketa.\nZizare gehienek ugalketa sexuala dute (nahiz eta salbuespenak egon) eta hermafroditak dira. Hau da, banako bakoitzak ugal organo ar eta emeak dituzte. Bestalde, zizare gehienek heldutasun sexuala lortzen dute 4-6 astean, eta orduan joaten dira bikote bila. Zizare populazioa bikoiztu egiten da 60-90 egunetik behin, eta 1000 zizare sor ditzakete 6 hilabetean, batez beste. Zenbaki horietan oinarrituta, esan dezakegu zizareak bi astez behin elkartzen direla.\nAnelidoen kasuan, ugalketa sexuala da, hau da, bi banakoen arteko esperma trukaketa dago. Bi lur zizareen arteko ugalketa emateko, bi zizareen buruak kontrako noranzkoan jarriz lerrokatzen dira, espermatozoideak trukatzeko. Ondoren, lur-zizare bakoitzak obuluak jartzen ditu beste banakoarengandik jasotako espermatozoideak ernaltzen dituenak. Batez beste, zizare batek 60 egun behar baditu ugaltzeko, arrautza bat sortuko du 10 egunez behin.\nEchiura filumaren kasuan, hermafroditak dira baina ernalketa gurutzatua izaten dute kopulazio garaian. Kopulazioaren ondoren, gonadak gorputzeko barrunbea estaltzen duen mintz peritonealarekin lotzen dira, eta bertan askatzen dituzte gametoak. Kopulazioaren ondoren, espermatozoideak eta arrautzak gorputzeko barrunbean heltzen dira, zaku genitaletan gorde baino lehen. Oligochaeten ugalketa antzekoa jarraitzen dutela esan daiteke.\nSipuncularen kasuan, salbuespen batzuk egon arren sipunculak dioikoak dira, hau da, sexua bananduta dute eta ondorioz arrak eta emeak bereizten dira. Bestalde, ugalketa sexuala zein asexuala eduki dezakete, nahiz eta filum honetan ohikoena ugalketa sexuala izan.\nElikadura.\nZizare espezie askok deribatzaileak dira, hau da, hildako materia organikoaz elikatzen dira, hildako animaliez edo hondatutako landarez hain zuzen ere. Bestalde, zizare mota hauek garrantzitsuak dira materia organikoaren deskonposaketan eta birziklapenean laguntzen baitute.\nLur zizareek faringe gihartsu eta glandularra dute, digestio aparatuan sartu aurretik materia organikoa desegin dezaten. Bestalde, uzta bat dute elikagaiak aldi baterako bertan gordetzeko eta urdai gihartsu bat janaria irabiatzeko, hestera sartu aurretik honen xurgaketarako. Horrez gain, itsas zizareek ere elikatzeko estrategia ezberdinak eduki ditzakete. Batzuek, garroen bidez iragaz dezakete elikadura eta beste batzuk masailezur espezializatu batzuk erabiltzen dituzte harrapakinak harrapatzeko\nZizare parasitikoak, organismo bizidunen ehunez eta haien jariakinez elikatzen dira, espezie jakin batzuetan zein animali edo gizakiengan, kalteak eraginez. Esate baterako, bizkarroiak eta nematodoak animalien edo gizakien digestio aparatuaren barnean bizi daitezke ostalarien elikaduraz elikatuz\nBeste zizare espezie batzuk harrapakariak dira eta beste animalia txikiago batzuez elikatzen dira. Adibidez, zizare lauen espezie batzuk haragijaleak dira eta ornogabe txikiez elikatzen dira, hala nola barraskiloez eta intsektuez.\nZizareen elikatzeko beste modu bat, uretatik datozen partikula txiki batzuk iragaziz elikatzea da. Partikula txiki hauek harrapatzeko, garroak edo zilioak dituzte. Mekanismo hau, besteak beste, zizare itsastarrek dute, hau da hodi zizareek.\nLaburbilduz, esan dezakegu zizareak talde handi bat direla eta zizare mota bakoitzak elikagaiak lortzeko estrategia ezberdinak dituztela eta estrategia hauei esker ingurune ezberdinetan bizirautea eta aurrera egiteko aukerak ematen dizkietela.\nBizimodua.\nZizareak, motaren arabera habitat bat edo beste eduki dezake. Batzuk, materia organikodun lur hezetan bizi dira, baita area edo lokatza bezalako habitatetan ere. Oligochaeta ur gezatan bizi diren animalien adibide dira, hala nola ibai eta aintziretan. Bestalde, itsasoa, hau da, ur gazia, zizare espezie askoren habitata da (kostaldeko eremutik hasita, ozeanoko eremu sakonetaraino). Beste zizare batzuk, aldiz, parasitikoak dira, hau da, animalia edo gizakien gorputz barnean bizi dira.\nDena den, aipatu beharra dago zizareen bizitza zaila izan daitekeela, askotan beste animalia batzuen harrapakinak baitira, hau da, beste animalia batzuk zizareak ehizatzen baitituzte ondoren jateko. Zizareen harrapakinik arriskutsuenak satorrak direla beraien elikagai nagusiak baitira. Horrez gain, ingurumen faktoreek eragina daukate zizareen bizimoduan, izan ere faktoreak egokiak ez direnean zizareak hil daitezke. Hori dela eta, zizareak batez beste 5-10 urte bizi izaten dira (20 urte gehienez jota)."}
{"id": "65871", "revid": "119347", "url": "https://eu.wikipedia.org/wiki?curid=65871", "title": "Arenazako leizea", "text": "Arenazako leizea Galdamesen (Bizkaia) dagoen haitzuloa da, Goi Paleolitokoa, Ganeran mendiaren baitan dagoena. Ezaguna da batez ere hamar orein eme eta uro baten labar-pinturak direla-eta, Solutrear eta Magdaleniar aldi artean datatuak.\nEl Bortal auzoan dagoen kobazulo hau 1962an Bizkaiko Espeleologia Elkarteak topatu zuen, gero aita Barandiaranek onartua izan zena.\nDeskribapena.\nSalaren barru aldean, sarreratik 30 bat metrora, galeria handi baten ahoa dago. Horren neurriak: batez besteko zabalera, 20 metro inguru eta garaiera, 3 bat metro. Galeriaren hasieratik eta 60 metroko sakonera, hau da, sarreratik 90 bat metrora, eskuinetarantz doan arlanpa baten gora joz (Hegoalderantz) galeria estu eta baxu bat aurkituko dugu. Galeria horrek 40 metro inguruko luzera du, eta belauniko ibili behar da bertan. Benetako katu-zuloa da, batez era amaieran, orein-irudiak dauden gelatxora iristean.\nGaleria nagusian jarraituz eta gelatxora eramaten duen galeria esturako sarreratik 80 m ingurura, beraz sarreratik 170 metro ingurura, uroaren multzoa dago, eta hortik gertu, emakumezkoaren irudi antropomorfoa."}
{"id": "65874", "revid": "1545", "url": "https://eu.wikipedia.org/wiki?curid=65874", "title": "Palestinako Lurraldeak", "text": ""}
{"id": "65876", "revid": "1821", "url": "https://eu.wikipedia.org/wiki?curid=65876", "title": "1604 Supernova", "text": ""}
{"id": "65877", "revid": "880", "url": "https://eu.wikipedia.org/wiki?curid=65877", "title": "Bilbo Handia", "text": ""}
{"id": "65879", "revid": "15795", "url": "https://eu.wikipedia.org/wiki?curid=65879", "title": "Bilbo Handiko idazleak", "text": ""}
{"id": "65880", "revid": "880", "url": "https://eu.wikipedia.org/wiki?curid=65880", "title": "Bilbo Handiko Metropoliaren Hegoaldeko Saihesbidea", "text": ""}
{"id": "65884", "revid": "12788", "url": "https://eu.wikipedia.org/wiki?curid=65884", "title": "Tonl\u00e9 Sap", "text": "Tonl\u00e9 Sap (khmereraz: \"\u1794\u17b9\u1784\u1791\u1793\u17d2\u179b\u17c1\u179f\u17b6\u1794\", \"ur gezako lakua\"; thailandieraz: \u0e17\u0e30\u0e40\u0e25\u0e2a\u0e32\u0e1a\u0e40\u0e02\u0e21\u0e23) Kanbodiako erdialdeko aintzira da, iparraldeko Dan Raek mendialdearen eta hegoaldeko Kravanh mendien artean dagoena. Hego-ekialdeko Asiako lakurik handiena da, eta oso biodibertsitate handia dauka. UNESCOk biosfera erreserba izendatu zuen 1997an.\nGeografia.\nTonl\u00e9 Sap aintziraren eremua 2.700 kilometro koadrokoa da urtaro lehorrean eta 10.000 kilometro koadrokoa montzoi eurien ostean. Sakoneran, 1-3 metro izatetik 10-16 metro izatera pasatzen da. Azarotik ekainera arte aintzirako ura Mekongerantz husten da Tonl\u00e9 Sap ibaiaren bidez. Uztailetik aurrera, ordea, Mekongen ur emaria asko hazten baita, kontra egiten dio Tonl\u00e9 Sap ibaiari; ondorioz, alderantziko norabidea hartzen du urak, eta aintzirara itzultzen da. Udan ontziz ibil daiteke eta arrantza oso oparoa izaten da.\nTonl\u00e9 Sap ibaia eta Mekong Phnom Penhen elkartzen dira."}
{"id": "65887", "revid": "12788", "url": "https://eu.wikipedia.org/wiki?curid=65887", "title": "Issyk-Kul", "text": "Issyk-Kul (, ahoskatua; ) Erdialdeko Asiako aintzira endorreikoa da, Tian Shan mendilerroaren ipar-ekialdean dagoena, Kirgizistango ipar-ekialdean. 1.607 metroko garaieran kokatua, 6.236 kilometro koadroko eremua hartzen du, eta munduko bigarren mendi-aintzirarik handiena da, Titikakaren atzetik.\nGeografia.\n182 kilometroko luzera, 60 kilometroko zabalera eta 6.236 kilometro koadroko azalera ditu. Ura gazia baita, ez da inoiz izozten, neguak oso hotzak diren arren; izan ere \"Issyk-Kul\" () izenak \"itsaso beroa\" esan nahi du. 118 ibai baino gehiagok dute ahoa aintziran, handienak Djirgalan eta Tiup; hala ere, ur gehiena inguruko glaziarretatik datorkio.\nAintzirak izena ematen dio Issyk-Kul eskualdeari.\nHistoria.\nXVIII. mendera arte, aintzira Zetaren Bidean zegoen. Sobietar garaian, iparraldeko ertza turismorako gune bihurtu zen. Bertako kondairak dio urperatutako lau hiri daudela, eta hala izan daiteke, 2007an espedizio batek duela 2.500 urteko hiria aurkitu baitzuen.\nTurismoa.\nIssyk-Kul aintzira Kirgizistango turismo gune nagusia. Urte osoan gainak elurturik izaten dituzten mendilerroz dago inguratua. Berezitasun horrek txunditurik uzten du lakua bisitatzen duen oro. Haren ur garbiek eta udako tenperatura epelek, turista kirgizez gain, kazakhstandar eta errusiarrak erakartzen dituzte, nahiz eta oraingoz masifikaziorik ez dagoen. Izan ere, boom turistikoa ez da iritsi bertara eta, Txolpon Atan izan ezik, zaila da hotelen bat aurkitzea kostaldeko herrietan.\nEskualdeko herriak.\nHauek dira aintziraren ertzean dauden herriak, mendebaldetik hasita:"}
{"id": "65888", "revid": "137486", "url": "https://eu.wikipedia.org/wiki?curid=65888", "title": "1. linea (Bilboko metroa)", "text": "Bilboko metroaren 1. linea Etxebarriko geltokian hasi eta Plentziako geltokian bukatzen da, eta bidetik Etxebarri, Bilbo, Bilboko itsasadarraren Eskuinaldea eta Uribe Kostatik igarotzen da. Gaur egun 28 geltoki ditu martxan.\nLineak tarte amankomuna dauka 2. linearekin, Etxebarri eta San Ignazioko geltokien artean. Tarte amankomuneko geltoki guztiak lurpekoak dira, Etxebarri eta Boluetako geltokiak izan ezik. Bestalde, San Ignaziotik Plentziara arteko tartea Eusko Trenbideak enpresak ustiatutako tren linea izan zen, moldatuta. Zati horren geltokiak lurgainekoak dira, Erandio, Areeta, Algorta eta Urdulizko geltokiak izan ezik.\nLinearen proiektuak Getxo udalerrian geltoki bat gaineratzea aurreikusten du, Ibarbengoako geltokia, alegia, dagoeneko eraikita dagoena baina zerbitzuz kanpo dagoena. Geltokia martxan jartzean 1. lineak 28,83 km-ko luzera eta 29 geltoki izango ditu.\nLineak izandako azken luzapena 2005ko urtarrilaren 5ean izan zen, Etxebarriko geltokia ireki zenean. Hurrengo luzapenei dagokionez, Ibarbengoako geltokia eta hari lotutako disuasio-aparkalekua irekitzear daude, aipatu bezala, horrekin 1. linearen proiektua amaitutzat emanez.\nHistoria.\nLinea irekitzea.\n1995eko azaroaren 11n Jose Antonio Ardanza Lehendakariak Bilboko metroaren lehenengo 23 geltokiak inauguratu zituen, hots, Casco Viejo - Plentzia tartea. Honela, Bilboko metroaren 1. linea martxan jarri zen.\nLehenengo luzapena.\nMetroa martxan jarri eta urte bat geroago, 1996ko ekainaren 24an, Getxon Areeta eta Neguri geltokien artean Gobelako geltokia inauguratu zen.\nBigarren luzapena.\n1997ko uztailaren 5ean hiru geltoki berri gaineratu zitzaizkion Metro sareari, Bilbo udalerriko muturrean: Santutxu, Basarrate eta Boluetako geltokiak.\nSan Mam\u00e9s aldageltokia.\n1999an San Mam\u00e9s aldageltokia eraikitzen hasi zen, non gaur egun Renfeko Aldiriak, Bilboko tranbia eta Termibusen zerbitzuak Metroarekin lotzen diren.\nHirugarren luzapena.\n2005eko urtarrilaren 8an Juan Jos\u00e9 Ibarretxe Lehendakariak Etxebarriko geltokia inauguratu zuen.\nLaugarren luzapena.\n2011ko otsailaren 28an Patxi L\u00f3pez Lehendakaria eta Jos\u00e9 Luis Bilbao Bizkaiko ahaldun nagusiak Basauri udalerrian Arizko geltokia inauguratu zuten, 1. eta 2. lineen geltoki-buru bihurtuz. Geltokiaren irekiera behin-behinekoa izan zen, geltokian tren unitateek ezin baitute trenbide gurutzadura egin. Hala, hasiera batean nasa bakar batean zerbitzu ematea pentsatu zen, hurrengo geltokia, Basaurikoa alegia, martxan jarri arte, non trenbide gurutzadura egin baitaitekeen. Arizko geltokiaren irekitze data aurreikusi zenean trenbide bakarra zegoen eraikita, baina bigarren trenbidea zerbitzuan jartzeko lanak aurreratu eta bi nasetan zerbitzu ematea erabaki zen, nahiz eta aipatutako trenbide gurutzadura egitea posible ez izan. Bi nasak martxan jarri zirenez, maiztasunak 10 minututik 5 minutura handitu ziren.\nOndoren, Basauriko geltokia zerbitzuan jarri zenetik, Ariz - Basauri tartea 2. lineari baino ez dagokio, 1. linearen geltoki-burua berriro ere Etxebarriko geltokia izatera pasaraziz.\nSopela-Plentzia tartea ixtea.\n2015eko apirilaren 2an Sopeta-Plentzia tartea itxi zen, Urdulizen zegoen pasonibela kendu eta Urdulizko geltokia lurperatzeko lanen ondorioz. Metro zerbitzua ordezkatzeko Plentzia eta Sopelako geltokien artean autobus zerbitzua eskaini zen.\n2017ko apirilaren 10ean Sopela-Plentzia tartea berrireki zen, Urdulizen egindako lanak amaitu ondoren. Geltokia berrirekitzearekin batera Plentziako geltokian sarbide eta bestibulu berriak estreinatu ziren.\nGobelako geltokia ixtea.\n2017ko azaroaren 13tik azaroaren 17ra bitartean Gobelako geltokia itxi zen, geltokian mantenu lanak egiteko.\nBosgarren luzapena.\n2020ko ekainaren 15ean Ibarbengoa geltokia inauguratu zen Bidezabal eta Berango geltokien artean. Geltokiari lotuta disuasio-aparkalekua eraiki zuen Bizkaiko Garraio Partzuergoak. Luzapen honekin, 1. linea amaitutzat eman da."}
{"id": "65889", "revid": "512", "url": "https://eu.wikipedia.org/wiki?curid=65889", "title": "2. linea (Bilboko metroa)", "text": "Bilboko metroaren 2. linea Basauriko geltokian hasi eta Kabiezesko geltokian bukatzen da, eta bidetik Etxebarri, Bilbo eta Bilboko itsasadarraren Ezkerraldetik igarotzen da. Lineak 25 geltoki ditu.\nLineak tarte amankomuna dauka 1. linearekin, Etxebarri eta San Ignazioko geltokien artean. Tarte amankomuneko geltoki guztiak lurpekoak dira, Etxebarri eta Boluetako geltokiak izan ezik. Bestalde, San Ignaziotik Kabiezesera arteko tartea, hots, berezko 2. linea, 2002an hasi zen gauzatzen, eta tarte honetan geltoki guztiak dira lurpekoak, Urbinagako geltokia izan ezik.\nLinearen proiektuak Ortuella udalerrian bi geltoki gaineratzea aurreikusten du, Eusko Jaurlaritzaren Ingurumen eta Lurralde Politika Sailak argitaratutako Kabiezeseko kotxetegien informazio-azterlanaren arabera.\nHistoria.\nLinea irekitzea.\n2002ko apirilaren 13an Bilboko metroaren 2. linea inauguratu zen, Metro sarera 5 geltoki berri gaineratuz eta Ezkerraldea Metro sarera konektatuz. San Ignazio - Urbinaga tartea irekitzearekin batera, San Ignazio eta Boluetako geltokiaren arteko tartea amankomuna bilakatu zen 1. eta 2. lineentzako, bi lineen tren unitateez baliatuz Bilbo udalerrian Metro maiztasuna bikoiztea lortuz. Honela, Bilboko metroaren 2. linea martxan jarri zen.\nLehenengo luzapena.\n2005eko urtarrilaren 8an Juan Jos\u00e9 Ibarretxe Lehendakariak Etxebarriko geltokia inauguratu zuen 1. eta 2. lineen tarte amankomunean, eta kontrako muturrean Sestaoko geltokia ere ireki zen.\nBigarren luzapena.\n2007ko urtarrilaren 20an Metroa Portugalete udalerrira heldu zen, Abatxolo eta Portugaleteko geltokiak inauguratuta, 2. lineako adarraren muturrean.\nHirugarren luzapena.\n2009ko uztailaren 4an 2. linea Santurtzira luzatu zen, Pe\u00f1ota eta Santurtziko geltokiak inauguratuta, 2. lineako adarraren muturrean.\nLaugarren luzapena.\n2011ko otsailaren 28an Patxi L\u00f3pez Lehendakaria eta Jos\u00e9 Luis Bilbao Bizkaiko ahaldun nagusiak Basauri udalerrian Arizko geltokia inauguratu zuten, 1. eta 2. lineen geltoki-buru bihurtuz. Geltokiaren irekiera behin-behinekoa izan zen, geltokian tren unitateek ezin baitute trenbide gurutzadura egin. Hala, hasiera batean nasa bakar batean zerbitzu ematea pentsatu zen, hurrengo geltokia, Basaurikoa alegia, martxan jarri arte, non trenbide gurutzadura egin baitaitekeen. Arizko geltokiaren irekitze data aurreikusi zenean trenbide bakarra zegoen eraikita, baina bigarren trenbidea zerbitzuan jartzeko lanak aurreratu eta bi nasetan zerbitzu ematea erabaki zen, nahiz eta aipatutako trenbide gurutzadura egitea posible ez izan. Bi nasak martxan jarri zirenez, maiztasunak 10 minututik 5 minutura handitu ziren.\nBosgarren luzapena.\n2011ko azaroaren 11n Basauriko geltokia zerbitzuan jarri zen, geroztik Ariz - Basauri tartea 2. lineari baino ez dagokiola, 1. linearen geltoki-burua berriro ere Etxebarriko geltokia izatera pasaraziz. Gaur egun, Basauriko geltokia 2. linearen ekialdeko geltoki-buru da.\nSeigarren luzapena.\n2014ko ekainaren 28an Kabiezesko geltokia inauguratu zen, gaur egun 2. linearen mendebaldeko geltoki-buru dena.\nHurrengo luzapenak.\nBilboko metroaren 2. lineak bi geltoki gehiago izango ditu, Urioste eta Ortuellakoak, alegia. Uriosteko geltokiari lotuta disuasio-aparkalekua eraikiko du Bizkaiko Garraio Partzuergoak.\nLehen fasean Uriosten eraikiko diren kotxetegien ondoan 84 plazako disuasio-aparkalekudun geraleku bat egingo da, trenbide eta nasa bakarrekoa. Gainera, autobus geltoki bat ere prestatuko da, eta anezka zerbitzu batek geralekua, Urioste eta Ortuella lotuko ditu, bertako biztanleria Metro sarera hurbilduz. Ballontiko ardatza gauzatzen denean A-8 autobidearekin lotura egingo da eta aparkalekua handituko da, 580 plaza lortuko direla.\nBigarren fasean, 2. linea Ortuellako erdigunera luzatuko da.\nGeltokiak martxan jartzean 2. lineak 25,5 km-ko luzera eta 27 geltoki izango ditu."}
{"id": "65892", "revid": "1712", "url": "https://eu.wikipedia.org/wiki?curid=65892", "title": "Inoren Ero Ni", "text": "Inoren Ero Ni 2002. urtean Andoainen (Gipuzkoa) sortutako euskal rock musika taldea da.\nHistoria.\n2002. urtean Eneko, Mikel eta Drake BAP!! musika taldekoak, Borja Purr taldeko gitarra-jotzaile ohiarekin elkartu ziren abesti berriak entseatzeko. Entsegu horietatik Inoren Ero Ni jaio zen.\n2003an Kaki Arkarazoren eskutik \"Inoren Ero Ni\" diskoa grabatu zuten Estudios Garaten eta Metak diskoetxearen zigilupean.\n2007an taldeak bigarren diskoa grabatu zuen. Ondoren, Drakek nekea zela eta, taldea uztea erabaki zuen. Ondorioz, taldeak ekin zion baxu-jotzaile berri bat bilatzeari Mariano Hurtado El Hombre Burbuja eta Lazy Lizard taldeetan izandako andaluziarra aurkitu zuen arte.\nDiskografia.\nEP eta Singleak.\n&lt;li&gt; \"Coupages#1\" (Bidehuts, 2009), Lisab\u00f6 taldearekin elkarbanaturiko singlea."}
{"id": "65896", "revid": "28654", "url": "https://eu.wikipedia.org/wiki?curid=65896", "title": "Ferra arku", "text": "Ferra arkua erdi puntuko arkuari zirkunferentziaren 1/3a gehitzean sortzen da eta ferra forma hartzen du. Inpostaren plano bera jarraitzen du. Nahiz eta arte bisigotikoan izan zuen bultzadarik handiena; II. mendeko hilarri batean topatua izan da, beraz, penintsulako erromatarrek erabiltzen zutela esan daiteke. Geroago arte hispaniar musulmanetik arte mozarabiar eta arte mudejarrera pasatu zen. Musulmanek era ezberdinetako ferra arkuak egingo zituzten."}
{"id": "65897", "revid": "201", "url": "https://eu.wikipedia.org/wiki?curid=65897", "title": "Erdi puntuko arku", "text": "Erdi puntuko arkua edo arku erdizirkularra zirkunferentzia erdi baten itxura duen arkua da. Arkitekturan erabiltzen da, eta Kanoi-gangaren elementu nagusia da.\nEgitura.\nErdi puntuko arkuaren elementu nagusiak hauek dira:\nErdi puntuko arkuen hainbat mota daude:\nHistoria.\nMesopotamian hasi zen erabiltzen, baina Ilgora Emankorreko antzinako kulturetan bakanak izan ziren erdi puntuko arkuak eta arku izunak ugariagoak ziren. Europan ere, antzinako Greziako arkuak ere faltsuak izan ziren. Erdi puntuko arku benetakoak etruskoekin hasi ziren Europan, eta Erromatarrek erabili eta hedatu zuten batez ere.\nErromako klasiko arkitekturaren ikur eta adierazgarri nagusietakoi bat da, eta baita ondoren arkitektura erromanikoaren ikur."}
{"id": "65898", "revid": "105290", "url": "https://eu.wikipedia.org/wiki?curid=65898", "title": "Mononukleosi infekzioso", "text": "Mononukleosi infekziosoa (\"musuaren gaixotasuna\" izenez ere ezagutua) gaixotasun kutsakorra da, jatorri birikoa duena. Epstein-Barr birusak (EBB) sortzen du, Zitomegalobirusen taldeko birusek ere sor dezakete eta kasu gutxi batzuetan baita\"Toxoplasma gondii\" protozooak ere.\nGazteengan agertzen da gehienbat, eta sintomak sukarra, faringitisa edo eztarriko mina, gongoil linfatikoen inflamazioa eta neke handia izaten dira.\nHistoria.\nMononukleosi terminoa 1920. urtean sortu zen, sukarra, linfadenomegalia, nekea eta linfozitosia sintomak zituen sindromea sei pazientetan agertzean. Gero, 1968. urtean Henlek sindrome mononukleosidoen (antigorputz heterofiloen laguntzarekin agertuak) agente etiologikoa Epstein-Barr birusa (EBB) zela egiaztatu zuen.\nGaitzaren kausarik ohikoena EBB agentea da, Afrikako Burkitten linfoma ere eragiten duena. Datu batzuek EBB eta Hodgkinen gaixotasunaren artean lotura dagoela ere pentsarazten dute. Honez gain, EBBa lepo uterinoaren minbiziaren koeragilea izan daiteke.\nEtiologia.\nGaitz honen eragile nagusia Herpesbirusen taldeko birus bat da, Epstein-Barr birusa, hain zuzen. Herpesbirusek DNA dute material genetiko gisa, eta simetria ikosaedriko duen kapsidea.\nMononukleosi infekziosoa sortzeaz gain, birus honek beste patologia larriak ere eragiten ditu: Burkitten linfoma (B linfozitoen minbizia) eta kartzinoma nasofaringeoa, besteak beste.\nInfekzioa.\nEpstein-Barr birusak sintomarik gabeko infekzioak eragiten ditu sarritan. Pertsona osasuntsu askotan birus honen aurkako antigorputzak aurkitu dira, infektatuak izan diren seinalea, nahiz eta gaitzik ez garatu.\nPertsonen arteko ohiko kutsapena listuaren bidez gertatzen da. Hortik datorkio izena gaitzari (\"musuaren gaixotasuna\"). Gaixoak kanporatzen dituen txistu-tanten bidez ere gauza daiteke kutsapena, hitz egiterakoan edo eztula edo doministiku egiterakoan, esaterako. Birusez kutsatutako objektuak ere (fomiteak) gaitzaren iturburua izan daitezke.\nBirusak faringeko zelula epitelialak kaltetzen ditu hasieran, baina gero B linfozitoak ere. B linfozitoen genomari eragiten dio, linfozitoen ugalketa prozesua azkartuz. Horren ondorioz B linfozitoen kontrolik gabeko hazkuntza burutzen da, gongoil linfatikoen hantura eta gaitzaren sintomatologia nagusia sortzen duena.\nSintoma klinikoak.\nGaitzaren inkubazio epea 4-8 aste bitartekoa da. Pertsona askotan birusaren infekzioak ez du sintomarik sortzen.\nSintomak agertzen direnean hauek dira ohikoenak: sukarra, amigdalitisa, gongoil linfatikoen hantura eta neke handia (astenia). Batzuetan larruazaleko erupzioa ere agertzen da.\nSintomei dagokionez mononukleosi infekziosoa amigdalitis edo faringitis batekin konfunditu daiteke lehenengo egunetan. Odol-analisiak, baina, gaitz honen berezko ezaugarria erakusten du: linfozitoen gehiegizko kopurua, hain zuzen ere.\nGibelaren eta barearen hantura sarritan gertatzen da. Gaixo immunogutxituengan infekzioa kronikoa bihur daiteke, kalte neurologikoak ere agertuz.\nTratamendua.\nEz dago tratamendu berezirik. Kasu gehienetan gaitza berez sendatzen da, 3-4 asteetan. Atseden hartzea gomendatzen da beti.\nGaitzaren ondorengo batzuei aurre egiteko kortikoideak erabil daitezke.\nBotika antibiralak kasu gutxi batzuetan besterik ez dira ematen."}
{"id": "65899", "revid": "646", "url": "https://eu.wikipedia.org/wiki?curid=65899", "title": "Hodgkinen linfoma", "text": "Hodgkinen linfoma linfoma txar mota bat da, 1832an Thomas Hodgkin mediku britainiarrak lehen aldiz ikusia.\nLinfoma mota hau ehun linfatikoen minbizia da. Ehun hau gongoil linfatikoak, immunitate-sistemaren organoak eta sistema odol sortzailea hartzen ditu. Gongoil linfatikoak babarrun forma duten organo txikiak dira azalpean aurkitzen direnak, adibidez lepoan galtzarbe eta iztartean. Gorputzaren beste toki batzuetan ere badaude, adibidez toraxaren barruan abdomen eta pelbisean.\nGongoil linfatikoak linfozito izeneko globulu zuriak gordetzen dituzte, infekzioak galarazteko eta baso linfatikoen bitartez gorputz osotik joaten dira, baso hauek linfozitoak dituen likido bat eramaten dute. Azkenik linfozitoak toraxaren goialdeko zainetara joaten dira.\nEhun linfatiko gorputzaren toki askotan daude eta Hodgkinen gaixotasuna toki askotan gerta daiteke baina gehienetan gorputzaren goialdeko gongoil linfatikoetan gertatzen da, adibidez toraxean, lepoan eta axiletan gehienbat. Minbizi mota hau ehun linfatikoaren hantura sortzen du, leku garrantzitsu batzuetan presioa sortuz. Hodgkinen gaixotasunaren banatzeko forma orokorrena da baso linfatikoen bitartez beste gongoil linfatikoetara, gehienetan barruko eta ez kanpoko gongoil linfatikoetara, batzuetan odol basoetara joaten dira eta gorputzeko ia toki guztetara joan daiteke urdailera eta biriketara ere.\nArrazoi asko daude gongoil linfatikoak handitzeko. Batzuetan Hodgkinen gaixotasunari dagokio baina gehienetan gorputzak infekzio bati aurre egiten diolako handitzen dira.\nEpidemologia.\n2005ean Estatu Batuetan 7350 pertsona hartu zuten Hodgkinen gaixotasuna eta 1410 hil egin ziren.\nPatologia.\nMota zelularrak.\nMunduko Osasun Erakundeak modu honetan klasifikatzen du Hodgkin-en gaixotasuna:\nHodgkinen gaixotasun nodularra linfozitoen nagusira : i,munofenotiporik orokorrenak CD15-, CD20+, CD30-, CD45+ dira. Ez du minik egiten, itxurakeri ganglionar periferikoa, ez mediastinikoa, gaitz berriketa berandu eta bizi iraute bikainarekin.\nHodgkinen gaixotasun klasikoa (CD15+, CD20-, CD30+, CD45-), gainera lau motatan zatitzen da:\nDiagnostikoa.\nHodgkinen gaixotasuna duen norbait edo ez proba hauek egin behar dira.\nEstadifikazioa.\nHodgkin-en linfomaren banaketa estadiotan 1971. urtean Ann-Arborreko konferentzian jarri zen eta 1989.urtean Cotswolds-eko bileran aldatu egin zen. Hodgkinen gaixotasunak lau estadio ditu, I, II, III eta IV azpi banatzen direnak, A, B sintomak ez dituztenak eta B, sintoma hauek dituztenak. Hedapen estralinfatikoa dutenean E letrakin banatzen dira, areari afektatzen badio S letra dagokio, urgailari H, pleurari P, biriketari L, hezurrari O, hezur medulari M, azalari D. Estadioa klinikoa bada CS hizkiak jartzen dira eta kirurgikoa bada laparotomia bezala ps letrak jartzen dira.\nGaixotasun mediastiniko masiboa (Bulky) edo ateratako koefizientea bezala definituta (%35a edo handiago) masa mediastinikoaren diametroa zatitzea diametro transbertsal disko interbertebral T5-T6agatik toraxaren erradiografia erabilita. Adenopatia masiboa edo Bulky 10cm-ko edo handiagoagatik definitzen da.\nAurreikuspen faktoreak.\nBehin Hodgkinen gaixotasunaren estadifikazioa eginda pronostiko faktoreak jartzen dira tratamendurik hoberena emateko.\nI eta II estadioen hoberako pronostiko faktoreak:\nIII eta IV estadioen okerreko pronostiko faktoreak:\nTratamendua.\nHodgkin-en gaixotasunaren tratamendu motak hauexek dira:\nKimioterapia:\nFarmako batzuekin emandako kimioterapia edo polikimioterapia IB, IIB, III estadiotan eta IV eta IA eta IIA okerreko pronostikodun estadiotan garbi adierazten da. Gehien erabilitako eskemak hauexek dira:"}
{"id": "65900", "revid": "1712", "url": "https://eu.wikipedia.org/wiki?curid=65900", "title": "Hodgkinen gaixotasuna", "text": ""}
{"id": "65902", "revid": "1712", "url": "https://eu.wikipedia.org/wiki?curid=65902", "title": "Mononukleosia", "text": ""}
{"id": "65903", "revid": "237", "url": "https://eu.wikipedia.org/wiki?curid=65903", "title": "Ronald Weasley", "text": ""}
{"id": "65907", "revid": "4169", "url": "https://eu.wikipedia.org/wiki?curid=65907", "title": "Pitsusk\u00f6ng\u00e4s", "text": "Pitsusk\u00f6ng\u00e4s ur-jauzia, Finlandiako ur-jauzi altuena da 17 metroko altuerarekin. K\u00e4sivarsi Eremu Basatian dago, Lappi lurralde osoko hegazti-espezie ugarienak aurki daitezkeen eremu basatian hain zuzen; aliotak, antzarak, elur-hontzak, kaskabeltz handiak, marikoi buztanluzeak eta txontak dira esaterako, aintzira inguruan aurki daitezkeen hegazti-espezie batzuk . Inguruko baldintza latzei probetxu ateratzea lortu duten animalia ugari dago; hala nola, azeri artikoak, elur-orein basatiak, eper zuriak, erbinude zuriak, ipar-katamotz beldurtiak, jatunak, leming bizkorrak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta otsoak dira.\nPitsusj\u00e4rvi aintziraren amaieran dago, Govdajohka ibaiko urek sortua."}
{"id": "65910", "revid": "105290", "url": "https://eu.wikipedia.org/wiki?curid=65910", "title": "Os Resentidos", "text": "\"Os Resentidos\" musika talde galiziarra izan zen, Vigon eta 1984an sortutakoa, \"a movida viguesa\" delakoaren garaian, eta pop-rock estilokoa.\nAnton Reixa izan zen taldeko abeslaria eta kide nagusia, Alberto Torrado, Javier Soto eta\nXabier Devesa beste taldekideak izanda.\nGaliziera erabili izan zuten euren ibilbide osoan, eta arrakasta lortu zuten Galiziatik kanpo batik bat \"Galicia can\u00edbal (fai un sol de carallo)\" abestiarekin.\n1994an taldea desegin zuten, eta abeslariak \"Naci\u00f3n Reixa\" proeiktuari ekin zion, Kaki Arkarazo euskaldunarekin batera."}
{"id": "65912", "revid": "59902", "url": "https://eu.wikipedia.org/wiki?curid=65912", "title": "Barraskilo", "text": "Barraskiloa, barakuilua, karakoila edo karakola oskola duten eta ez hankarik ez besorik. Ez duten gasteropodo moluskuei ematen zaien izen orokorra da. Gorputza likatsua du eta bi antena. Normalean hezetasunean agertzen da. Gehienak belarjaleak dira, baina batzuk orojale edota haragijale dira. Arrautzak erruten ditu, hau da, obiparoak dira. Milaka espezie dira, batzuk lehorrekoak, beste batzuk ur gezakoak, eta beste batzuk, itsasokoak.\nBarraskiloaren gorputzean, zati hauek nabari dira:"}
{"id": "65913", "revid": "58701", "url": "https://eu.wikipedia.org/wiki?curid=65913", "title": "Siniestro Total", "text": "\"Siniestro Total\" musika talde galiziarra da, Vigon eta 1981ean sortutakoa, \"a movida viguesa\" delakoaren garaian, eta punk-rock estilokoa.\nGerm\u00e1n Coppini (ahotsa), Miguel Costas (gitarra), Alberto Torrado (baxua) eta Juli\u00e1n Hern\u00e1ndez (bateria eta ahotsa) izan ziren sorreraren garaiko taldekideak. Gaur egun, Juli\u00e1n Hern\u00e1ndez da ordutik gelditzen den bakarra, Javier Soto (gitarra), \u00d3scar Avenda\u00f1o (baxua), \u00c1ngel Gonz\u00e1lez (bateria) eta Jorge Beltr\u00e1n (saxofoia) gaurko taldekideekin batera diharduena.\ngaztelania erabili izan dute euren ibilbide osoan, eta arrakasta lortu dute Galiziatik kanpo ere. Hitz-jokoek, esaldi zuzenek eta formalitateetatik kanpokoek osatu zituzten euren abestiak. \"Bailar\u00e9 sobre tu tumba\", \"Ayatolah!\",\"Opera tu fimosis\" eta \"Mi\u00f1a terra galega\" euren abesti ezagunenen artean ditugu."}
{"id": "65914", "revid": "880", "url": "https://eu.wikipedia.org/wiki?curid=65914", "title": "Barraskiloak", "text": ""}
{"id": "65915", "revid": "105290", "url": "https://eu.wikipedia.org/wiki?curid=65915", "title": "Golpes Bajos", "text": "\"Golpes Bajos\" musika talde galiziarra izan zen, Vigon eta 1982an sortutakoa, \"a movida viguesa\" delakoaren garaian, eta pop estilokoa.\nGerm\u00e1n Coppini, Teo Cardalda, Pablo Novoa eta Luis Garc\u00eda izan ziren taldekideak. gaztelania erabili izan zuten euren ibilbide osoan, 1986an taldea desegin zuten arte."}
{"id": "65916", "revid": "58701", "url": "https://eu.wikipedia.org/wiki?curid=65916", "title": "Aerolineas Federales", "text": "Aerol\u00edneas Federales musika talde galiziarra izan zen, Vigon eta 1981ean sortutakoa, \"a movida viguesa\" delakoaren garaian, eta pop-rock estilokoa.\nMiguel Costas, Flechi, Silvino, Coral, Rosa eta Silvia izan ziren taldekideak. gaztelania erabili izan zuten euren ibilbide osoan, 1995 inguruan taldea desegin zuten arte.\n\"Soy una punk\" abesti ezagunenetarikoa izan zuten."}
{"id": "65917", "revid": "880", "url": "https://eu.wikipedia.org/wiki?curid=65917", "title": "Saharako basamortua", "text": ""}
{"id": "65918", "revid": "1545", "url": "https://eu.wikipedia.org/wiki?curid=65918", "title": "Zenon I.a", "text": "Flavio Zenon, jatorriz Tarasikodisa Rusumbladeotes izenekoa (Konstantinopla, 425 - 491ko apirilaren 9a), Bizantziar Inperioko agintaria 474. urteko otsailak 9tik 491. urtean karguan hil zen arte, tartean 475. urtean sei hilabetez Basiliskok agintea lapurtu ziolarik. Ekialdeko Inperio Erromatarreko agintari zein Bizantziar Inperioko agintari kontsideratzen da zenbait historialarik Bizantziar Inperioko lehen agintaria dela esaten dutelarik Mendebaldeko Inperio Erromatarraren gainbehera bere agintean zehar gertatu baitzen (beste zenbaitek ordea Konstantino I.a edota Teodosio I.a aipatzen dituzte), dena den Bizantziar Inperioaren lehen garaiko agintari garrantzitsuenetakoa dugu. Bere agintean matxinada eta hika-mika erlijioso ugari izan zen arazo guzti hauek nahiko ondo gainditu zituelarik kanpo politikan zenbait arrakasta izan zituen. Lehen aipatu bezala Zenonen garaian gertatu zen Mendebaldeko Inperio Erromatarraren gainbehera nolabait Zenon Inperio Erromatarraren agintari bakar bilakatu zelarik; aurrerantzean eta Karlomagno ordutik ia hiru mendera azaldu zen arte Bizantzioko agintariak izango ziren titulu hau jasotzen zuten bakarrak, bizantziarrek beti erreklamatu zuten eurentzat erromatar etorkia, eta inperioa berriz batzeko zenbait ahalegin burutu zuten.\nAgintari izan aurretik.\nIsaurian jaioa, gaur egungo Antalyako eskualdean, Tarasikodissa Rousoumbladeotes zen berezko Zenonen izena eta gudari lanetan ospetsu bihurtu zen. Garai hartan, 460ko hamarkada erdialdean, Traziako Leon I.a zen agintari eta ordu arte inperioak soldadu gisa erabiltzen zituen mertzenario germaniarren beldur zen. Germaniarrak botere handia lortu zuten inperio osoan, baita Konstantinoplan ere, eta laster boterea eskuratu nahiko zutelakoan Leonek beste gudari \"iturri\" bat bilatzeari ekin zion. Isauria inperio barnean egon bazegoen ere, Asia Txikian, eskualde basatia zen oso eta bertako biztanleak barbaroak ez baziren ere atzerritarrak ziruditen Konstantinoplako hiritarrekin alderatuz gero. Menditar hauek ez zuten kultura aurreraturik ez eta germaniarren antzeko erromatarrengandik lortutako ondarerik baina gudari apartak ziren eta beraz pixkana pixkana Leonek gudari isauriarrak erreklutatu zituen mertzenario germaniarren tokia har zezaten.\nTarasikodissak 466. urtean Ardaburio alanoaren seme zen Asparren, garai hartan ekialdeko \"magister millitum\"a zenaren, konspirazioa argitaratu zuen ekintza honen bidez Leonen eskerrona irabazi zuelarik, ordurako jada jeneral zen. Basilisko jenerala bandaloen kontrako itsas batailan garaitua izan zenean inperioko jeneral garrantzitsuena bihurtu zen. Trazian kanpainan zela Asparren morroiak Tarasikodissa hiltzeko zorian izan ziren. Azkenean Konstantinoplara itzuli zenean Leonek Aspar hil zezatela agindu zuen eta Tarasikodissa \"magister millitum\" bihurtu zen.\nInperioko hierarkia erromatarrak eta Konstantinoplako biztanleria grekoaren begiona lortzearren Tarasikodissak izena aldatu zuen Zenon izen grekoa hartu zuelarik, aurrerantzean erabiliko zuena eta bere agintari izen izango zena. 468an Ariadanarekin, Leon I.aren alabarekin, ezkondu zen. Zenon eta Ariadnaren arteko ezteien helburua politikoa bazen ere, Leonek isauriarren fideltasuna lortu eta Aspar ministroa ahuldu nahi zuen, azkenean Zenonen agintaritzarako bidea erraztu zuen eta Ariadna eta Zenonen seme Leon II.a izango zen bere aitona Leon I.aren oinordekoa 474an.\nZenon ekialdeko armadaren buruzagitza jaso zuen eta kanpaina arrakastatsu ugari burutu zituen, gogoangarrienean bandaloak Epirotik bidali zituelarik. Bandaloen errege Genserikok 469. urtean Epiroko inbasioa agindu zuen aurreko urteko bizantziarren erasoaren mendekua hartzeko. Zenon Danubioko \"limes\" edo mugan ere aritu zen bertan huno eta gepidiarren aurka aritu zelarik, hauek inkurtsio ugari burutzen baitzituzten. Leon I.a hil zenean eta artean Leon II.a gazteegia zenez Ariadna eta bere ama Berinak Zenon eta Leonek agintaritza bien artean izatea lortu zuten 474ko otsailaren 9an agintari koroatu zutelarik. Urte hartan bertan Leon gaisotu eta azaroaren 17an hil egin zen Zenon agintari bakar bihurtu zelarik.\nAgintea.\nZenonen agintea bi alditan banatzen da, lehena oso laburra izan zen, sei hilabete ingurukoa. Bigarren agintaldia luzeagoa izan zen hamasei urtekoa. Izena aldatu bazuen ere bizantziar gehienek Zenon atzerritartzat zuten. Zenonen agintean zehar aspaldidanik germaniarrek gortean zuten papera isauriarrek hartu zuten.\nZenonen ihesa.\nZenonen tronuratzeak Basilisko jeneralak boterea lortzeko zuen asmoa zapuztu zuen. Basiliskok hala ere aukera gehienak bandaloen kontrako itsas bataila galtzerakoan galdu zituen. 475. urtean Zenonek boterea lortu eta bere lagun isauriarrek Konstantinoplan boterea lortu ahala biztanleria asaldatzen hasi zen, ez zuten atzerritarrik nahi gobernuan. Ezinegon hortaz baliatuz Verina, Basiliskoren arrebak, Konstantinoplako biztanleak matxinatu zitezela lortu zuen. Zenonek inperioko hiriburutik ihes egin behar izan zuen eta Antiokiara jo zuen babes bila. Antiokiatik irten ezinik igarotako hogei hilabeteetan armada bat biltzen aritu zen Konstantinoplara mendeku hartzera itzultzekotan. Antiokian bildutako armadaren gehiengoa isauriarra zen. Azkenean 476. urteko abuztuan Zenon Konstantinoplara itzuli zen armada berria aldean zuela. Basiliskok ez zion Zenonen tregoari inongo etekinik atera kaosa zen nonahi eta hiriburuko biztanleek Zenon bera baino gehiago gorroto zuten. Basiliskoren jeneral zen Ilios isauriarrarengana pasa zen bere tropekin, eta horrela Zenon aurka egingo zionik gabe sartu zen Konstantinoplan. Basilisko Frigiara deportatua izan zen handik gutxira hil zelarik.\nBigarren agintaldia.\nMendebaldearen gainbehera.\nBoterea berreskuratu eta handik bi hilabetera, Zenonek historiako gertakari garrantzitsuenetako bati aurre egin behar izan zion: ostrogodoak, Odoakro buru zutela, Mendebaldeko Inperio Erromatarra behin betiko deuseztu zuten. Mendebaldeko Inperio Erromatarraren azken agintaria Romulo Augustulo izan zen. Mendebaldeko inperioaren gainbeherak mediterraneo mendebaldean erromaren oinordekoen eraginetik kanpo utzi zuen, barbaroak izango ziren handik aurrera jaun eta jabe iberiar penintsula, Galia baita italiar penintsulan ere, Erromako barne. Odoakrok, agian Zenonen erreakzioaren beldur, erabaki politiko zuhur askoa hartu zuen, bere burua Mendebaldeko agintari izendatzea alde batera utzi eta Zenon inperio erromatarreko agintari bakarra zela ametitu zuen horrela Zenonek Italian agintzeko zuen alegiazko eskubidea ukatzen ez zuelarik eta Inperio Erromatarraren agintearen ikurrak Konstantinoplara bidali zituen. Zenon boterea berreskuratu bezain laster Bizantziok ezin zion Ostrogodoen aurkako guduari ekin eta beraz ostrogodoen aurrean amore eman zuen. Odoakroren joko politikoari jarraiki Zenonek Odoakro Italian bere ordezkari izendatu zuen eta \"magister militum per Italiam\" titulua egotzi zion. Italiaren egoera azken finean ondorengoa zen: ostrogodoak ziren errege baina Ekialdeko Inperio Erromatarraren boterearen jabe zirenez ofizialki Zenonen ordezkari ziren. Gauzak horrela ez zen jada mendebaldeko eta ekialdeko inperiorik Inperio Erromatar bakarra zen berriz ere. Esan bezala une honetan kokatzen du historialari askok Erromaren amaiera hemendik aurrera Ekialdeko Inperioaren ordez Inperio Bizantziarraz hitz egin beharko litzatekelarik, ez da hala ere kriterio honetan inongo batasunik.\nIpar Afrikako bandaloak.\nAurrekoaz gain Zenonen lehen erabakietako bat Kartagora enbaxada bat bidaltzea izan zen. Bandaloek Kartago eta honen inguruko ipar Afrikan eskualde zabal bat konkistatu zuten bertatik Bizantzioren interesak behin eta berriz erasotzen zituztelarik. Genseriko erregea buru zutela bandaloak mediterraneoan piraterian aritu ziren. Bandaloenera bidalitako enbaxadaren bidez Zenonek bandaloen erresuma errekonozitu zuen, burutu zituzten konkista guztiak barne, baita euren independentzia onartu. Errekonozimendu honen truk 50 urte baino gehiago iraungo zituen bakea sinatu zen eta bandaloen erresumako katolikoen askatasun erlijiosoa lortu zuen bide batez. Denbora luzez bandaloek ez zuten bizantziarren domeinurik mehatxatuko.\nOstrogodoen ika-mikak.\nOstrogodoek Bizantziori Balkanetako eskualde zenbait eman bazioten ere bertan gudari ostrogodo ugari zen oraindik: Trazian Teodoriko Estrabon zen ostrogodoen buru eta Moesian Teodomiro. Bi buruzagi godoek inperioa behin eta berriz erasotzen zuten. Inperio barnean zeudenez eta aliatuak zirenez inperioak tituluak egotzi zizkien baina hala ere erasoekin jarraitu zuten. Bizantzion gerra zibilik bazen han ziren beti Teodoriko eta Teodomiro liskarrak sustatzen. Zenonek zenbaitetan bi buruzagiak bata bestearen kontra hasi zitezela lortu bazuen ere oro har kalte handia egin zioten inperioari.\n478. urtean Zenonen kontrako beste errebolta bat izan zen baina oraingoan agintariak ez zuen alde egin behar izan. Verinak, zeinak Zenoni boterea eskuratzen lagundu zion, Illos Basiliskoren anaia, zeinak Zenonen alde borrokatu zuen bere anaiaren aurka, erailtzen saiatu zen. Martziano (Verinaren suhia) eta Teodoriko Estrabon izan ziren erreboltaren buru baina Illosek aurre egin zien berriz ere Zenonekiko fidela zela erakutsiz.\n481. urtean Teodoriko Estrabon, Traziako ostrogodoen buruzagia hil egin zen; inperioak gainontzeko ostrogodoekin zituen arazoak gainditzeko Teodomiroren seme zen Teodorikok (Teodoriko Handia izena egozten zaio honi) Italia eraso zezala lortu zuen. Italiako jaun eta jabe zen Odoakrok (ostrogodoa hau baita ere) ezin izan zion Teodorikori aurre egin eta horrela 493. urtean Teodoriko ostrogodoen buruzagi bakar bihurtu zen. Teodoriko berbera izan zen Odoakro hil zuena. Inperioaren politika oso eraginkorra izan zen ostrogodoen arteko liskarrak sustatuz hauek urrun mantentzea lortu baitzuen. Bandaloen eta beste hainbat herri barbaroen kasuan bezala oraingo honetan aurrerantzean inperioak mendebaldeko etsaiekin aplikatuko zuen teknika aplikatu zuen: diru-sarien truk edota etsaien arteko liskarrak sustatuz barbaroek mendebaldera jo zezatela lortzea. Aipaturiko politika honen bidez mendebaldean barbaroek sekulako sarraskiak burutzen zituzten bitartean antzinako erromako inperioaren ekialdeak ez zuen gaindiezina zen gatazkarik izan mende luzeetan.\nIsauriarrak.\nMendebaldeko arazoak gainditu baziren ere isauriarrak ziren orain inperioaren buruan eta jauntxo isauriarren arteko liskarrak izan ziren Zenonen agintearen bukaera aldeko buruhaustea. 484. urtean ekialdean Illos jeneralak eta Leontzio jauntxo isauriarrak, zeinek agintaritza lortu nahi zuen, sustaturiko matxinada izan zen. Zenonek Leontzio eta Illosen kontrako guda ekin zuen lau urte iraungo zituena. Azkenean 488. urtean Zenonen aldeko tropek Papirioko gotorleku isauriarra setiatu eta hartu zuten bertan babesa bilatu zuten Illos eta Leontzio hil zituztelarik.\nErlijioa.\nKalzedoniako kontzilioan monofisismoa jazarri bazen ere heresia honek bizantziar inperioaren ekialdeko probintzietan jarraitzaile kopuru geroz eta handiagoa zuen. Heresiaren jazarpenak ekialdeko eta erdi-mendebaldeko probintziak elkarrengandik urrundu zituen. Basilisko bera monofisista zen eta agintean izan zenean Kalzedoniako erabakiak bertan behera uztea agindu zuen baita Tomus Leonisa. Basiliskoren erabakiak ekialdeko probintziak bere alde jarri bazituen ere ortodoxia kristauaren aldekoak kontra jarri zizkion. Ortodoxoen laguntzarekin Zenonek boterea berreskuratu zuenean kristautasunaren bi korronteak elkar batzen saiatu zen ezer asko lortu gabe. 482. urtean Henotikon izeneko dokumentua plazaratu zuen Konstantinoplako patriarka zen Akaziorekin adosturikoa. Henotikonean aurreko hiru kontzilio erlijiosoetako konklusioak biltzen zituen baina ez zen bertan Jesukristok izaera bakarra edo izaeran anitz zituenik adierazten ez ortodoxo ez eta monofisistak ez asaldatzearren. Inor asaldatu ez bazuen ere Henotikonak ez zuen ezta ere inor konbentzitzerik lortu eta Jesusen izaeraren inguruko eztabaidak bere horretan jarraitu zuen hareagotu ez bazen ere orain kontrajarririk hiru ikuspuntu baitzeuden: alde batetik monofisistak, bestetik difisista ortodoxoak eta azkenik Henotikona onartzen zutenak. Dokumentu berria ez zen Erromako Aita Santuaren gustukoa izan eta horrela Aita Santuak Konstantinoplako patriarkaren aurkako anatema sustatu zuen. Akazio patriarkak anatemaren berri izan zuenean Aita Santuaren kontra hasi zen eta hurrengo hogeitamar urteetan bi buruzagi erlijiosoen arteko zisma izan zen.\nHeriotza.\nZenon 491. urteko apirilaren 9an hil zen epilepsia atake batean; 17 urte eta bi hilabete iraun zituen isauriarraren aginteak. Zenon eta bere emazte Ariadnak oinordekorik ez zutenez Ariadnak gorteko pertsonaia garrantzitsuenen artetik Anastasio aukeratu zuen agintari izateko. Aintzinako historialariek Zenoni buruzko kontzeptu oso ona ez bazuten ere, isauriarra zelako agian, egia esan kudeatzaile bikaina izan zen eta inperioa hil zenean jaso zuenean baino indartsuagoa zen. Kondairak dioenez Zenon lurperatu eta hurrengo hiru egunetan bere hilobitik ahots bat irteten zen inor ez omen zen hala ere ausartu agintaria bizirik lurperatua izan zen hala ez ikustera."}
{"id": "65919", "revid": "353", "url": "https://eu.wikipedia.org/wiki?curid=65919", "title": "Mendebaldeko Inperio Erromatar", "text": ""}
{"id": "65924", "revid": "56334", "url": "https://eu.wikipedia.org/wiki?curid=65924", "title": "Caldasko eskualdea", "text": "Caldasko eskualdea Galiziako mendebaldean dago, Pontevedrako probintziaren ipar-mendebaldean kokaturik.\nIa 289 km2-ko azalera dauka eta 2001ean ia 36.000 biztanle zituen. Caldas de Reis du hiriburu eta udalerri nagusia."}
{"id": "65925", "revid": "1519", "url": "https://eu.wikipedia.org/wiki?curid=65925", "title": "Urmia (aintzira)", "text": "Urmia (, \"Dary\u0101che-ye Or\u016bmiye\"; , \"Urmiya g\u00f6l\u00fc\") Irango ipar-mendebaldeko aintzira da, ur gazikoa. Turkiatik gertu dago, Ekialdeko Azerbaijan eta Mendebaldeko Azerbaijan probintzien artean. Luze-zabalean, eremu osoa Iranen duten aintziretatik handiena da, 5.200 kilometro koadro baititu. Izena gertuko Urmia hiritik datorkio.\nUnescok Biosfera erreserba izendatu zuen 1976an, baina eremuaren %90 galdu du azken urteetan, urtegien eta lur azpiko uren gehiegizko ustiatzearen eraginez.\nGeografia.\nUharteak.\nUrmia aintzirak 102 uharte ditu:\nAram, Arash, Ardeshir, Arezu, Ashk, Ashk-Sar, Ashku, Atash, Azar, Azin, Bahram, Bard, Bardak, Bardin, Bastvar, Bon, Bon-Ashk, Borz, Borzin, Borzu, Chak-Tappeh, Cheshmeh-Kenar, Dey, Espir, Espirak, Espiro, Garivak, Giv, Golgun, Gordeh, Gorz, Iran-Nezhad, Jodarreh, Jovin, Jowzar, Kabudan, Kafchehnok, Kakayi-e Bala, Kakayi-ye Miyaneh, Kakayi-e Pain, Kalsang, Kam, Kaman, Kameh, Kariveh, Karkas, Kaveh, Kazem-Dashi, Kenarak, Khersak, Kuchek-Tappeh, Magh, Mahdis, Mahvar, Markid, Mehr, Mehran, Mehrdad, Meshkin, Meydan, Miyaneh, Nadid, Nahan, Nahid, Nahoft, Nakhoda, Navi, Naviyan, Omid, Panah, Penhan, Pishva, Sahran, Samani, Sangan, Sangu, Sarijeh, Sepid, Shabdiz, Shahi (Eslami), Shahin, Shamshiran, Shur-Tappeh, Shush-Tappeh, Siyavash, Siyah-Sang, Siyah-Tappeh, Sorkh, Sorush, Tak, Takht, Takhtan, Tanjeh, Tanjak, Tashbal, Tir, Tus, Zagh, Zar-Kaman, Zarkanak, Zar-Tappeh, Zirabeh.\nIbaiak.\nEskualdeko ibai nagusiak:"}
{"id": "65926", "revid": "56334", "url": "https://eu.wikipedia.org/wiki?curid=65926", "title": "A Paradanta", "text": "A Paradanta Galiziako hegoaldean eta barrualdean dagoen eskualdea da, Pontevedrako probintziaren hego-ekialdean kokaturik.\nA Ca\u00f1iza du hiriburu eta udalerri nagusia."}
{"id": "65928", "revid": "646", "url": "https://eu.wikipedia.org/wiki?curid=65928", "title": "Escherichia", "text": "Escherichia generoa bakterio Gram negatiboz osatuta dago, bazilo (kokobazilo) itxura dutenak. Enterobacteriaceae familia barnean sailkatuta daude. Anaerobio fakultatiboak dira eta glukosa ez ezik, laktosa ere hartzitzen dute. Mugikorrak dira eta ez dute esporarik sortzen.\nGenero honen barruan 7 espezie daude, \"Escherichia coli\" ezaguna barne. Bakterio hau giza hestean bizi da, heste-floraren mikrobio garrantzitsuenetariko bat izanik (K bitaminaren sintesian funtsezko zeregina garatzen baitu).\nEscherichiak, oro har, ez dira patogenoak, \"E. coli\"ren zenbait serotipo kenduta (enteritisak -hesteko patologiak- eta zistitisak -gernu infekzioak- eragiten dituztenak).\nIkerketa zientifikoan \"Escherichia coli\" oso tresna erabilgarria bilakatu da, bakterio horrekin lan eta aurkikuntza ugari burutu baitira biokimika eta genetika arloan.\nKutsadura fekalaren adierazlea.\n\"Escherichia coli\"-ren bilaketa oso ohikoa da mikrobiologiako laborategietan, ur eta janarien analisiak egiterakoan. Heste lodian bizi denez, bakterio hau kutsadura fekalaren adierazlea da, koliforme guztien antzera. Analizatutako ur edo janari batean \"E. Coli\" agertzen bada laginak hondar fekalak dituela ondorioztatu behar da, eta ez da kontsumorako gai.\nKutsadura fekala ez da berez larria, baino patogeno garrantzitsu batzuen balizko agerpena (\"Salmonella\", \"Shigella\", \"Vibrio\"...) adierazten du. Gogoratu behar da gorozki-aho bidetik kutsatzen direla kolera, disenteria ala sukar tifoide bezalako gaixotasunak. Hondar fekalek, beraz, arrisku horren berri ematen dute laginetan agertzen direnean."}
{"id": "65929", "revid": "56334", "url": "https://eu.wikipedia.org/wiki?curid=65929", "title": "O Condado", "text": "O Condado Galiziako hegoaldean eta barrualdean dagoen eskualdea da, Pontevedrako probintziaren hegoaldean kokaturik.\nPonteareas du hiriburu eta udalerri nagusia."}
{"id": "65930", "revid": "56334", "url": "https://eu.wikipedia.org/wiki?curid=65930", "title": "Pontevedrako eskualdea", "text": "Pontevedrako eskualdea Galiziako mendebaldean eta kostaldean dago, izen bereko probintziaren erdialdean kokaturik.\nPontevedra bera du hiriburu eta udalerri nagusia."}
{"id": "65931", "revid": "56334", "url": "https://eu.wikipedia.org/wiki?curid=65931", "title": "Tabeir\u00f3s-Terra de Montes", "text": "Tabeir\u00f3s-Terra de Montes Galiziako mendebaldean eta barrualdean dagoen eskualdea da, Pontevedrako probintziaren iparraldean kokaturik dagoena.\nA Estrada du hiriburu eta udalerri nagusia."}
{"id": "65932", "revid": "105290", "url": "https://eu.wikipedia.org/wiki?curid=65932", "title": "Limia (ibaia)", "text": "Limia ibaia () Iberiar Penintsulako ipar-mendebaldean kokatuta dago, Galizia eta Portugal arteko ibairik garrantzitsuena izanez.\nGaliziak (Espainia) eta Iparraldeko eskualdeak (Portugal) elkarbanatzen dute, iparraldean Ourenseko probintzia eta hegoaldean Minho-Lima azpieskualdea daudela.\nIbilbidea.\nBidean, ibai honek Xinzo de Limia, Ponte de Lima eta Viana do Castelo zeharkatzen ditu, azken udalerri honen ondoan itsasoratuz."}
{"id": "65933", "revid": "219", "url": "https://eu.wikipedia.org/wiki?curid=65933", "title": "Dongting", "text": "Dongting (txineraz: \u6d1e\u5ead\u6e56; pinyinez: \"D\u00f2ngt\u00edng H\u00fa\") Txinako Hunan probintziaren ipar-ekialdean dagoen aintzira bat da. Bere azalera Yangtze ibaiaren uholdeen menpe dago: gutxienez 2.820 km\u00b2 izatetik, 20.000 km\u00b2 izatera hel daiteke. Hubei eta Hunan probintziak aintziratik hartzen dituzte bere izenak: \"Hubei\" \"aintziraren iparraldea\" eta \"Hunan\" \"aintziraren hegoaldea\" esan nahi dute.\nDongting aintzira famatua da Txinako kulturan: Dragoi ontzien estropadak hantxe hasi zirelako. Dongtingo Junshan uhartea ere oso leku ospetsua da Txinan.\nHan dinastiaren garaietan, Dongting Txinako aintzira handiena zen. Bere azalera zela eta, \"Zortziehuneko li Dongting\" (\u516b\u767e\u91cc\u6d1e\u5ead) ezizena zuen. Gaur egun, herrialdeko bigarren handiena da (Poyang (\u9131\u967d\u6e56) nagusia izanik) bere azaleraren zati handi bat idortu egin delako."}
{"id": "65934", "revid": "336", "url": "https://eu.wikipedia.org/wiki?curid=65934", "title": "Krabelinen Iraultza", "text": "Krabelinen Iraultza () estatu-kolpe militar bat izan zen, 1974ko apirilaren 25ean gauzatua Lisboan, 1926tik Portugalen zegoen erregimen politikoa edo diktadura amaitzeko balio izan zuena. Orduko gobernuaren aldeko armadak ez zuen erresistentzia handirik erakutsi soldadu matxinoen aurrean.\nOliveira Salazar diktadoreak hasitako eta Marcello Caetanok jarraitutako agintaldi luzeari (ia 50 urte) azkena eman zioten matxinoek egun hartan, herritar gehienen sostenguarekin. Bat egin zuen denboran Portugalgo Inperioaren gainbeherarekin, eta mugimendu komunistak eta sozialistak bultzatuta egon zen batik bat.\n\"Gr\u00e2ndola, Vila Morena\" Jose Afonsoren abestiak markatu zuen lehenengo mugimenduen hasiera, R\u00e1dio Renascen\u00e7a izeneko irratiak herrialde osora zabalduta.\nCeleste Martins Caeiro izeneko emakume batek krabelinak banatu zituen soldadu matxinoen artean, eta soldaduek beren fusilen kanoietan paratu zituzten. Hori dela eta deitzen zaio matxinadari Krabelinen Iraultza.\nTestuinguru politikoa.\nKolonien auzia konpondu ez izana dago diktadura amaiarazi zuen mugimenduaren oinarrian. Antonio de Sp\u00ednola jeneral entzutetsuak \u2013\"Portugal eta etorkizuna\" liburuaren egilea, non kolonietako gerraren amaia iragartzen zuen, eta metropoliaren eta kolonien arteko federazio baterako igarobidea proposatzen\u2013, hartu zuen Gaetano postutik kendu zuen estatu-kolpearen buruzagitza (1974ko apirilak 25). Sp\u00ednolarekin politikagintzaren askatasuna berrezarri zen, amnistia bat dekretatu zen eta autodeterminazio-prozesuak eskaini zitzaizkien koloniei.\nAlabaina, egoera sozioekonomiko zailak eta egoera politiko larriak berak iraultza-prozesu nahasi bat jarri zuten abian, protagonista talde militarrak izan zituena. Hala, militar erradikalen presioak Sp\u00ednola kargutik kendu zuen, haiek baitziren gehienak armadan, eta Costa Gomes jeneralak hartu zuen haren lekua. Taldeen arteko gatazkak eta barne-gatazkak izan ziren aldi iraultzaile honen ezaugarria, eta orobat militarren eta alderdi politikoen arteko areriotasuna.\n1975eko apirileko hauteskundeetan, Mario Soares sozialista izan zen garaile (% 37,8), Sa Carneiroren erdi-eskuinaren (% 26,5) eta Alvaro Cunhalen komunisten aurretik (% 18,5). Hala eta guztiz ere, ez ziren amaitu militarren eta alderdi politikoen arteko arazoak, eta era horretan, komunistek, ez baitzeuden ados prozesu iraultzailearekin, armadan zituzten aldekoen presiora jo zuten.\nAzkenean, Indar Armatuen Mugimenduak baretu zuen nagusitasun zibila, eta era horretan itun konstituzioegile baten aldeko bidea zabaldu zen, hain zuzen ere 1976ko apirileko konstituzioa ekarri zuena. Hala eta guztiz ere, politika ez zen erabat normalizatu, baina bideratu ahal izan ziren egoera ekonomiko zailari aurre egiteko moduko konponbideak (% 34ko inflazioa, ordainketa-balantza oso defizitarioa, emigratzaile asko Europako gainerako herrietan, industriaren bultzadaren beharrean zegoen ekonomia\u2026).\nBitartean, 1975etik aurrera, independentzia lortu zuten koloniek."}
{"id": "65935", "revid": "1545", "url": "https://eu.wikipedia.org/wiki?curid=65935", "title": "Khanka", "text": "Khanka edo Xingkai (errusieraz \u043e\u0301\u0437\u0435\u0440\u043e \u0425\u0430\u0301\u043d\u043a\u0430;txinera tradizionalaz: \u5174\u51ef\u6e56; pinyinez: \"X\u012bngk\u01cei H\u00fa\") Ekialdeko Asiako aintzira da, Txinako ipar-ekialdean dagoen Heilongjiang probintzia eta Errusiako Primorieko krai artean kokatuta. Aintzirak 4.190km\u00b2 azalera du, honetatik 3.030 km\u00b2 Errusian eta 1.160 km\u00b2 Txinan. Eskualdea ekologikoki oso leku interesgarria da eta herrialde bietan Natura Erreserba izendatu dute.\nBere arroa 16.890 km\u00b2 da, honetatik %97a Errusian. 23 ibai baino gehiagok (8 Txinan eta 15 Errusian) dute bere ahoa lakuan, baina hustubidea bakarra da: Song'acha ibaia (Ussuri ibaiaren bidez Amur ibaiaren sisteman parte hartzen duena).\nUrteko tenperaturarik altuena 21,2 \u00b0C da eta txikiena \u221219,2 \u00b0C.\nNeolitoan, inguruko eskualdean Bohai kultura garatu zen. Honek nuzhen eta mantxu herrien sorrera zen."}
{"id": "65937", "revid": "2241", "url": "https://eu.wikipedia.org/wiki?curid=65937", "title": "LKN", "text": "LKN akronimoak hauetako bati erreferentzia egin diezaioke:"}
{"id": "65958", "revid": "1105", "url": "https://eu.wikipedia.org/wiki?curid=65958", "title": "Katedrale gotikoa", "text": ""}
{"id": "65959", "revid": "6327", "url": "https://eu.wikipedia.org/wiki?curid=65959", "title": "Gasteizko Katedrala", "text": ""}
{"id": "65960", "revid": "6327", "url": "https://eu.wikipedia.org/wiki?curid=65960", "title": "Bilboko Donejakue Katedrala", "text": ""}
{"id": "65961", "revid": "56334", "url": "https://eu.wikipedia.org/wiki?curid=65961", "title": "Tenpluaren mendia", "text": ""}
{"id": "65962", "revid": "58701", "url": "https://eu.wikipedia.org/wiki?curid=65962", "title": "Tenpluaren Mendia", "text": "Tenpluaren Mendia juduentzat eta musulmanentzat sakratutzat jotzen den leku erlijiosoa da, 15 hektarea ingurukoa, Jerusalemgo Hiri Zaharrean kokatua. Zabalgunea munduko leku sakratu lehiatuenetako bat da. Gaur egun, Meskiten Zelaiguneak hartzen du Tenpluaren Mendiaren zatirik handiena, Islamaren bi monumentu nagusirekin. Judaismoak dioenez, hor eraiki ziren Jerusalemgo lehen eta bigarren tenpluak, eta hor eraiki beharko litzateke hirugarrena. Ariel Sharonek Meskiten Zabalgunera 2000an egindako bisitak piztu zuen Bigarren Intifada.\nIzenak.\nIzena israeldarrentzat, Jerusalemgo Tenplua dela eta, da (\"Har Ha-Bayit\", lit. \u00abEtxearen Mendia\u00bb edo \u00abTenpluaren Mendia\u00bb da; musulmanentzat (\"Haram esh-Sharif\", lit. \u00abSantutegi Noblea\u00bb edo (\"al-\u1e24aram al-Quds\u012b al-\u0160ar\u012bf\", lit. \u00abJerusalemgo Saantutegi Noblea\u00bb da. Judaismoarentzat Moria mendian Isaakek semearen sakrifizioa egin behar zuen tokia zen; musulmanentzat Islameko hirugarren toki sakratuena da. \nEzaugarriak.\nGaur egungo tokia, Herodes Handiaren erregealdian tenplua hedatzeko eraiki zen eustormak (Erosten harresia barne) inguratzen duen plaza laua da. Plaza omeya garaiko hasierako hiru eraikin monumentalek menderatzen dute: [Al-Aqsako meskita, Arrokaren Kupula eta Katearen Kupula, baita lau minarete ere. Harresiek eta Herodesen ateek, bizantziar berantiar eta islamiar garai goiztiarretan egindako gehikuntzekin, mendiaren aldeak zeharkatzen dituzte.\nGaur egun, hamaika atetatik irits daiteke hara, horietako hamar musulmanentzat eta beste bat musulmanak ez direnentzat, eta Israelgo poliziaren guardia-postuak dituzte bakoitzaren inguruan. Indarrean dagoen \"statu quo\" aren arabera, juduak ezin dira Zelaigunera sartu otoitz egiteko, baina bisitari gisa sar daitezke. Esparrua Jordaniaren zaintzapean dago, baina Israelek kontrolatzen du, eta Jerusalemen gaineko subiranotasunari eusten dio 1967ko Sei Eguneko Gerraz geroztik."}
{"id": "65963", "revid": "6327", "url": "https://eu.wikipedia.org/wiki?curid=65963", "title": "Mezkiten Zabalgunea", "text": ""}
{"id": "65969", "revid": "95857", "url": "https://eu.wikipedia.org/wiki?curid=65969", "title": "Enbata (aldizkaria)", "text": "Enbata Ipar Euskal Herriko hilabetekari abertzalea da, politika eta orotariko informazioko artikuluak argitaratzen dituena, euskaraz eta frantsesez. Halaber, aldizkariaren inguruan izen bereko mugimendu politiko abertzalea izan zen. Azkenean, izen bereko alderdi politikoaren sorrera ekarri zuen.\nHistoria.\nAldizkaria Baionan sortu zuen ikasle talde batek 1960an. Sortzaileen artean Ximun Haran, Jakes Abeberri, Jean Louis Davant, Mixel Lab\u00e9guerie, Claire Noblia eta Piarres Larzabal zeuden. Hiru urte geroago mugimendu politiko bilakatu zen, urte hartako Aberri Eguneko ekitaldi politiko batean Itsasuko Agiria irakurri zutenean, non euskal nazioaren batasuna eta autodeterminazio eskubidea aldarrikatzen zen. Epe labur eta ertaineko helburua Iparraldearendako departamendua lortzea zen, epe luzeagoan Euskal Herri osoa batuko lukeen \"lurralde politiko, administratibo eta kultural autonomoa\" osatzeko.\n1973an ETAk Luis Carrero Blanco hil eta horren eraginez, 1974an Georges Pompidou Frantziako gobernuburu zelarik, mugimendua legez kanpo jarri zen, \"nazioaren batasunaren aurka atentatzen zuela\" argudiatuz. Enbatako kide asko, horrela, Herriko Alderdi Sozialistara (HAS) pasa ziren, eta beste batzuek politikagintza utzi zuten.\nHamarkada honetan baina batez ere 80. hamarkadatik aurrera, Ipar Euskal Herriko jende katoliko, eskumazale eta kontserbadore askoren aldetik \"Enbata zikina\" edo eta \"Enbata ziki\u00f1a\" deituko diote mugimendu honi. Ezaguna bihurtuko ziren bi hitz hauek, argi adierazten dute garai horietan abertzaleek zuten indar, oinarri eta pisu eskasa bertako gizartean.\n1996an \"Enbatako\" eta \"Ekaitza\" aldizkariko zuzendariak zein Herriaren Aldeko kide bat epaituak izan ziren GAL erakundea laguntzen ibili ziren Frantziako polizia batzuen izen-deiturak agertzeagatik. Jo\u00ebl Cathala, Michel Helie eta Alain Etxeto poliziek difamazio salaketa ezarri zieten. 1996ko otsailean epaituak izan ziren eta 1996ko martxoan isuna ordaintzera zigortu zituzten \"Enbatako\" Jakes Abeberri eta Herriaren Aldeko Jakes Bortairu . \"Ekaitza\" zuritua izan zen prozedura akats batengatik. Bortairuk Cathala poliziaburuari 590.000 libera ordaindu behar izan zion, eta \"Enbatak\" 210.000 libera ordaindu zituen.\n1975etik aurrera, astekari gisa argitaratzeari eutsi dio, egun arte. 2007an aldizkariaren 2000. alea kaleratu zuten. Politikoki Abertzaleen Batasunetik gertu dago eta Manu Robles Arangiz fundazioarekin harreman ona du."}
{"id": "65976", "revid": "1310", "url": "https://eu.wikipedia.org/wiki?curid=65976", "title": "Hirigile", "text": ""}
{"id": "65977", "revid": "119347", "url": "https://eu.wikipedia.org/wiki?curid=65977", "title": "Miguel Fisac", "text": "Miguel Fisac Serna (Daimiel, Ciudad Real, 1913ko irailaren 29 - Madril, 2006ko maiatzaren 12) arkitekto, hirigile eta margolaria izan zen.\n1936an Opus Dei erakunde erlijiotsuan sartu zen. Horrekin erlazionaturik egon daiteke Fisacek eliza ugari diseinatzeko esleipenak jaso izana, besteak beste, Gasteizko Koroatzea auzuneko eliza.\n1942an Madrilgo eskolan garatutako arkitekturako ikasketak bukatu zituen, berehala hasi zela ofizioa ezagutzen eta eraikitzen.\nFisac ezaguna egin zen batez ere haren arkitektura lanetan hormigoiaren adierazpide berriak ikertu zituelako, hala egiturako material gisa, nola akabera gisa. Adreilu mota berezi bat asmatu eta patentatu zuen ere 1951n.\n1955ean Opus Dei erakundearekiko erlazioa eten egin zuen.\n1994an \"Espainiako Arkitekturako Urrezko Domina\" jaso ondoren, 1997an \"Antonio Camu\u00f1as\" arkitekturako saria jaso zuen, eta 2003an \"Premio Nacional de Arquitectura\" delakoa."}
{"id": "65979", "revid": "1545", "url": "https://eu.wikipedia.org/wiki?curid=65979", "title": "Altai (mendiak)", "text": "Altai (; ; ; , Xiao'erjing: \u0627\u064e\u0639\u064e\u0631\u062a\u064e\u0649\u0652 \u0634\u064b\u0627\u0645\u064e\u0649\u0652; ; ) Erdialdeko Asiako mendikatea da, Errusia, Txina, Mongolia eta Kazakhstan artean kokaturik. Mendietan Irtish, Obi eta Jenisei ibaiek dute ahoa. Bere mugak Ipar-mendebaldeko 52\u00ba iparrean, ekialdeko 84\u00ba - 90\u00ba ekialdean (non Saian mendiak hasten diren), eta hego-ekialdean Gobi basamortuan daude.\n\"Alitau\" edo \"Altai\" turkieraz \"Urrezko mendiak\" esan nahi du. Mendikateak \"Ek-tagh\" izena ere badu. Bere ezaugarri naturalak direla eta, UNESCOk bere natura-erreserbak Gizateriaren Ondare izendatu zituen, Altaiko Urrezko Mendiak izeneko multzoan.\nGeografia.\nGeografikoki mendiak hiru eskualdetan banatuta daude:\nHona hemen mendikatearen mendi nagusiak:\nEkologia.\nUNESCOk 16.175 km\u00b2 azalera duen eskualdea Gizateriaren ondare izendatu zuen: 'Altai mendi urrekarak' (Altai eta Kutun erreserbak, Teletskoje aintzira, Belukha mendia eta Ukok goi-lautadak osatuta). Hantxe daude elur-lehoinabarra eta argali ugaztun arraroak.\n2003ko irailaren 27an 7,3 graduko lurrikarak hegoaldeko Chuya arroa suntsitu zuen."}
{"id": "65981", "revid": "336", "url": "https://eu.wikipedia.org/wiki?curid=65981", "title": "Elur-orein", "text": "Elur-oreina edo karibua (\"Rangifer tarandus\") \"Cervidae\" edo orein familiako ugaztuna da.\nKlima hotzetan bizi da: Kanadan, Alaskan, Eskandinavian eta Errusian zehazki. Hala ere, antzina hegoalderago bizi zen arrastoak aurkitu dituzte zientzialariek.\nElur oreina Euskal Herrian.\nZenbait leizetako labar-margoetan, Altxerrin esate baterako, garai batean Euskal Herrian ere zabalduta zeuden elur oreinen margoak daude. Kiputz kobazuloan ere hainbat hezur aurkitu dira. Azken glaziazioan Iberiar penintsulako iparralde osoan zehar hedatu zirela uste da.\nAzpiespezieak.\nHonako azpiespezieak daude."}
{"id": "65982", "revid": "201", "url": "https://eu.wikipedia.org/wiki?curid=65982", "title": "Karibu", "text": ""}
{"id": "65984", "revid": "336", "url": "https://eu.wikipedia.org/wiki?curid=65984", "title": "Azeri artiko", "text": "Azeri artikoa (\"Vulpes lagopus\") txakurraren familiako haragijale txikia da. Otsoa eta txakurra bezala, mutur zorrotza, belarri handi eta hirukiak eta buztan luzea dauzka.\nAzeri mota hau, neguan duen ile zuriagatik da ezaguna (uda sasaoian ilajea aldatzen du, eta kolore arrea hartzen du). Azeri artikoa, Ipar Hemisferioan bizi da, zehazki, Islandia, Groenlandia eta Errusia, Eskandinavia, Kanada eta Alaska iparraldean.\nAzeri mota honek 46 zentimetrotik 68 zentimetrorainoko luzera dauka."}
{"id": "65985", "revid": "6327", "url": "https://eu.wikipedia.org/wiki?curid=65985", "title": "Artikoko azeri", "text": ""}
{"id": "65986", "revid": "6327", "url": "https://eu.wikipedia.org/wiki?curid=65986", "title": "Azeri polarra", "text": ""}
{"id": "65987", "revid": "6327", "url": "https://eu.wikipedia.org/wiki?curid=65987", "title": "Azeri polar", "text": ""}
{"id": "65988", "revid": "219", "url": "https://eu.wikipedia.org/wiki?curid=65988", "title": "Saian", "text": "Saian () Siberiako hegoaldean dagoen mendikatea da, Errusian.\nMendiek bitan zatituta daude:\nBatez besteko altuera 2.000 metrotik 2.700 metrora doa, baina badaude mendi batzuk 3.000 metrotara ere iristen direnak, altuena 3492 metroko Munku-Sardik izanik."}
{"id": "65989", "revid": "119347", "url": "https://eu.wikipedia.org/wiki?curid=65989", "title": "Mumia Abu-Jamal", "text": "Mumia Abu-Jamal \u2014jaiotzeko izen-deiturez Wesley Cook\u2014 (Ameriketako Estatu Batuak, 1954ko apirilaren 24a) afroamerikar ekintzailea eta kazetaria da. Pantera Beltza Alderdiko (\"Black Panther Party, BPP\") kide izan zen gazte gaztetatik, eta Filadelfiako poliziaren arrazakeria eta indarkeria salatzeagatik ospetsua zen. 1981etik Pensilvaniako espetxean dago Daniel Faulkner polizia hiltzea egotzita.\nKasua.\nGertakizunetatik bi hilabetera, Albert Sabo epaileak epaitu eta heriotzara zigortu zuen. Epaile hori, afroamerikar ugari heriotza zigorrera bideratzeagatik aski ezaguna da Ameriketako Estatu Batuetan.\n1980ko eta 1990eko hamarkadetan Mumiaren aldeko nabaritasunen helegiteen aurkezpena ukatua izan da eta bere errugabetasuna geroz eta ageriagoa zen. Besteak beste, epai-mahaia aukeratzean irizpide arrazistak gailendu ziren, eta lekukoek poliziaren presiopean deklarazio faltsuak adierazi zutela aitortu izan dute. Gainera, epaileek eta aldeko frogen ezkutatzeak, Mumiarentzako baldintzazko defentsa saihestu dute.\nEstatu Batuetako eta mundu osoko kaleetan Mumiaren aldeko babes handia zela eta, 1995ko eta 1999ko exekuzio datak indargabetuak gelditu ziren. 2008ko martxoaren 27an heriotza zigorra bertan behera utzi zioten, baina 2010eko urtarrilan berrezarri diote.\nEgungo egoera.\n2010eko azaroaren 9an, Hirugarren Zirkuituko Auzitegi Federalak heriotza zigorraren inguruko argumentuak entzun zituen berriz ere. Filadelfiako fiskaltzak ordea, poliziaren babesarekin, Mumia erailtzeko asmoarekin jarraitzen du. Baina Epaimahaiak 2008ko erabakia babes zezaken heriotza zigorra berriz ezeztatuz edota beste epaiketa bat proposatuz; horrela, Mumiari buruzko erabakia eta sententzia berraztertu zitekeen. Azkenean, 2011ko apirilaren 26an Auzitegi Federalak Mumiaren heriotza zigorraren konstituzionaltasun eza onartu zuen. Erabaki honek, 2010eko urtarriletik indarrean zegoen exekuzio mehatxua bertan behera utzi zuen.\n2011ko urriaren 11an, Amerikako Estatu Batuetako Auzitegi Gorenak jakinarazi zuen epaiketa berri bat izan arte Filadelfiako Fiskaltzak ezin izango duela Mumia Abu-Jamal exekutatu. Izan ere, aurreko apirilaren 26an Mumiaren heriotza zigorraren inkonstituzionaltasuna onartu zuen Auzitegi Federal baten aipamenaren inguruan gora jotzea aurkeztu zuen Fiskaltzak.\nFiskaltzak heriotza sententzia berri bat bilatu nahi zuen, epaiketa berri bat antolatuz; eta \"soilik\" Biziarteko Zigorra ala Heriotz Zigorraren sententzia kaleratuko zuen epaimahai berriak.\nHorrelako epaiketa berri batean Mumiak bere askatasuna lortu ez arren, bere ustez, epaimahai baten aurrean bere errugabetasuna erakusteko aukera egokiena izango zuen.\nAzkenean, Abenduaren 7an ekintzaileari ez ziotela heriotza zigorra ezarriko jakinarazi zuten. Izan ere, fiskaltzak eskaeran atzera egin zuen eta bizi osoko zigorra onartu zuen fiskaltzak Izan ere, fiskaltzak ez zuen inoiz epaiketa berri bat antolatu nahi izan, Mumiak bere aurka egin ziren Estatu krimenak agerian uzten zituen frogak erakuts zitzakeelakoan.\nOraindik, Mumiak espetxetik kaleratzen dituen sistemaren aurkako artikuluak oso ezagunak dira, eta horrela mundu osoko giza eskubideen aldeko mugimenduaren zein mugimendu altermundialistaren erreferente bihurtu da. Mumia ezaguna da \"Ahots gabekoen Ahotsa\" ezizenarekin."}
{"id": "65990", "revid": "12788", "url": "https://eu.wikipedia.org/wiki?curid=65990", "title": "Pamir", "text": "Pamir Erdialdeko Asiako mendikatea da, ipar-ekialdean Tian Shan, hego-ekialdean Karakorum, ekialdean Kunlun eta hego-mendebaldean Hindu Kush mendikateekin biltzen delarik. Munduko mendi altuenetako batzuk dituzte, Himalaiakoak eta gero. Txinan \"Kongling\" () edo \"Tipula mendiak\" izenaz ezagunak dira,\nPamir eskualdeko erdigunea Tajikistango Gorno-Badakhshan oblastean dago, baina iparraldean Kirgizistanera, mendebaldean Afganistanera, ekialdean Txinara eta hegoaldean Pakistanera ere hedatzen dira.\nBere kokapena estrategikoak auzi asko sortu ditu historian zehar, antzinean iparraldeko Zetaren bidea hortik pasatzen zenetik XX. mendeko Txina eta SESBen arteko mugen liskarretara.\nMendikateak glaziar asko ere baditu, tartean 72 km duen Fedtxenko glaziarra, handiena eskualde polarretik kanpo.\nTontorrak.\nMendikatearen hiru mendi nagusiak honako hauek dira:\nIndependentzia mendigunea (6.940 m) 7 milako mugatik behera gelditzen da.\nAditu batzuen ustez, Kongur Tagh (7.649 m) mendigune honetako tontorrik altuena da, ekialdean dagoena, Xinjiang eskualdean (Txina). Gauza bera gertatzen da Muztagh Ata (7.509 m), batzuen ustez mendikate honetako punta dena, Kunlun mendietakoa.\nParke Nazionala.\nPamir Parke Nazioanala sortu zuten 1992an. Bertan bizi dira animalia espezie ugari, besteak beste: Hartz arreak, elur-lehoinabarrak, otsoak, markhorrak, Marco Polo argaliak, Asiako erdialdeko kaioak eta indiar antzarak.\n2013an izendatu zuten Gizateriaren ondaretzat."}
{"id": "65991", "revid": "201", "url": "https://eu.wikipedia.org/wiki?curid=65991", "title": "Rangifer tarandus", "text": ""}
{"id": "65992", "revid": "1545", "url": "https://eu.wikipedia.org/wiki?curid=65992", "title": "Alopex lagopus", "text": ""}
{"id": "65993", "revid": "119347", "url": "https://eu.wikipedia.org/wiki?curid=65993", "title": "K\u00e4sivarsiko Eremu Basatia", "text": "Giehtaruohtas edo K\u00e4sivarsi Eremu Basatia (finlandieraz, \"K\u00e4sivarren er\u00e4maa-alue\"; ipar samieraz, \"Giehtaruohttasa meahcceguovlu\") Enonteki\u00f6 udalerriaren ipar-mendebaldean dagoen eremu basatia da. 2.206\u00a0km\u00b2 dauzka, Bizkaia bezain handia, eta 1991. urtean sortu zen bertako natura berezia babesteko asmoz. Ipar Finlandiako eremu basati honek, 1.000 metrotik gorako altuera dauka eta tundra eremuko animalia anitz aurki daiteke bertan. Mendixkek eta arrainez gainezka dauden aintzira eta ibaiek ibiltari eta arrantza zaleak erakartzen ditu.\nFinlandiako eremu basati ospetsuena da, batez ere, hain iparrean eta mendixka eremu batean egoteagatik dagoen natura bereziagatik; izan ere, Eskandinaviako mendietan dauden Finlandiako mendixka altuenak bertan daude, 1.000 metro goitikoak. Gainera, herrialdeko bigarren eremu basati handiena da.\nNorvegiako mugan dago eremua, Kilpisj\u00e4rvi Enonteki\u00f6ko herrixkaren ondoan. Nahiz eta errepide edo inongo markatutako biderik ez dagoen, ia urte osoa bertan bizi den sami talde bat dago Raittij\u00e4rvi herrixkan.\nGreat mountains and the fish-rich lakes and rivers attract hikers, skiers can head to toward the wilderness area. The wilderness area is the starting point for excursions to choose Saana Fell in the cove located in the village of Kilpisj\u00e4rven or distance can not leave armband passing the four winds along the road .\nThe wilderness area is the number of visitors in terms of Finland's most popular wilderness . There are many reasons , perhaps the most important area of \u200b\u200bunique natural environment . In the northwestern part of the fells in Finland is the only area which is part of the Scandinavian Mountains watershed of Skandeihin . Other than Saanatunturi Fell all of Finland's more than 1000 meters high mountains are located in the wilderness area.\nThe wilderness is Finland's second largest wilderness area . It is located in the north-west corner of the municipality had , and it covers an area of \u200b\u200b220 630 hectares. The wilderness is impassable , but not uninhabited. The wilderness area is abstaining from alcohol Lapp village , where some families live there almost all year round .\nInguru fisikoa.\nHerrialde osoko eremu basati altuena da, non Halti mendia den sabaia 1.328 metrorekin. Eskualde altuena, \"Yliper\u00e4\" izeneko ipar-mendebaldeko eskualde menditsua da eta bertako batezbesteko altuera 1.000 metrotakoa da. Arroka asko eta zuhaitz gutxi daude, tundra eremu zabala baita nagusi. Zuhaitzak, aldiz, eremuaren hego-ekialdean daude; urkidiak, gehienbat. Ingurune naturala iparraldeko bisitatuena da, urtero, Finlandiako mendi altuena igotzera, 3.000 pertsona etortzen baita .\n\"K\u00e4sivarsi\" izenak besoa esan nahi du finlandieraz; izan ere, Finlandiak emakume baten itxura du (Suomi-neito edo herrialdearen emakumezko pertsonifikazioa) eta irudi horretan, eskualde honek, emakumearen besoa irudikatzen du.\nAintzirak.\nSalmij\u00e4rvi/S(^)almmij\u00e1vri Saarij\u00e4rvi/Suoloj\u00e1vri Duolljehuhputl\u00e1ttu Gieddej\u00e1vri Goddej\u00e1vri Lossuj\u00e4rvi/Loassoj\u00e1vri Biggosj\u00e1vri H\u00e1ldij\u00e1vri Somasj\u00e4rvi/Som\u00e1s(^)j\u00e1vri Sieiddes\u00e1iva Somaslompolo/Som\u00e1s(^)luoppal Ritnij\u00e1vri Kivij\u00e4rvi C(^)\u00e1hppesj\u00e1vrrit Pi(h?)tsusj\u00e4rvi/Bihc(^)osj\u00e1vri Urtasj\u00e4rvi/Urttas(^)j\u00e1vri Riimmaj\u00e4rvi/Riimmaj\u00e1vri Luohtoj\u00e1vri C(^)uovgij\u00e1vri N\u00e1ssagobej\u00e1vrrit L\u00e1folj\u00e1vri Njiellalanj\u00e1vri Guorol\u00e1ttu Borij\u00e1vri Raamaj\u00e4rvi/R\u00e1maj\u00e1vri Veajetj\u00e1vrrit Toskalj\u00e4rvi/Doskalj\u00e1vri Vuomakasj\u00e4rvi/Vuopmegas(^)j\u00e4rvi Bierfej\u00e1vri Vuolit Bierfej\u00e1vri Meekonj\u00e4rvi/Megonj\u00e1vri Sk\u00e1djaj\u00e1vri Saij\u00e4rvi/C(^)\u00e1ij\u00e1vri Jogas(^)j\u00e1vri Poroj\u00e4rvi/Boazoj\u00e1vri Muodd\u00e1j\u00e1vri H\u00e1rrej\u00e1vri Varitj\u00e1vrrit D\u00e1pmaj\u00e1vri In(beheraka)gg\u00e1j\u00e1vri B\u00e1ktej\u00e1vri S\u00e1ddej\u00e1vri S\u00e1lloj\u00e1vri Od(cosita)d(cosita)aj\u00e1vri Siedjonj\u00e1vri J\u00e1pmaj\u00e1vri H\u00e1rrej\u00e1vrrit B\u00e1ktej\u00e1vri S\u00e1d(cosita)d(cosita)j\u00e1vri S\u00e1lloj\u00e1vri R\u00e1batj\u00e1vri Goaskinj\u00e1vri G\u00e1rdej\u00e1vri Ruununvuopio/Ruvnnavuohppi Run(arraro)gg\u00e1 Lovttogiellasaj\u00e1vri Garraj\u00e1vrrit Buoggi Goahtej\u00e1vri \u00c1otej\u00e1vrrit Nj\u00e1rgaj\u00e1vri Siedjonj\u00e1vri Kaitsaj\u00e4rvi/C\u00e1icaj\u00e1vri Suoloj\u00e1vri Geaidnoj\u00e1vri Raittij\u00e4rvi/\u00c1vz(^)z(^)\u00e1s(^)j\u00e1vri Unnaj\u00e1vri Gordej\u00e1vri Anuntij\u00e4rvi/\u00c1notj\u00e1vri Vuonjalj\u00e1vri Nihkej\u00e1vrit Rommaj\u00e4rvi/Ropmaj\u00e1vri Unkkaj\u00e4rvi/Un(arraro)gg\u00e1sj\u00e1vri Guhturguraj\u00e1vri Dierpmesj\u00e1vri Dierpmesgobeaj\u00e1vri Ragatj\u00e1vri Virdnil\u00e1ttu Virdnij\u00e1vrrit Nj\u00e1rgaj\u00e1vri Balsaj\u00e1vri"}
{"id": "65994", "revid": "137486", "url": "https://eu.wikipedia.org/wiki?curid=65994", "title": "Puljuko Eremu Basatia", "text": "Pulju Eremu Basatia (finlandieraz: \"Puljun er\u00e4maa-alue\"; iparraldeko samieraz: \"Buljju meahcceguovlu\") Enonteki\u00f6 eta Kittil\u00e4 udalerrien artean dagoen eremu basatia da. Beste natura eremu babestu askok inguratzen dute; hala nola, Lemmenjoki eta Pallas-Yll\u00e4stunturi parke nazionalek eta Hammastunturi, P\u00f6yrisj\u00e4rvi eta Tarvantovaara eremu basatiek. Iparraldean, berriz, \u00d8vre Anarjohka parke nazional norvegiarra dago.\nEremu basati hau, bere zingira eta mendixkengatik da ezaguna; honela, udetan zingiretako masusta ugari dagoela aprobetxatuz, bisitari asko iristen da bertako paduretara. Bertako naturaz gozatzeko iristeko bide ohikoena Nunnanen Enonteki\u00f6ko herrixkatik eta Pulju herrixkatik da .\nIzena, antzinatik samitarrak euren elur-oreinak hazten dituzten lekutik datorkio, Pulju mendixkatik, hain zuzen.\nLandaredia.\nLehen esan bezala, zingira kopuru asko dago eremu guztian zehar eta, batez ere, hauen eta hegoaldeko tunturi txikitxoen inguruan antolatzen dira landareak. Zuhaitz eta baso nagusiak, nahastuta dauden urkidiak eta izeidi gorriak dira.\nFauna.\nBisoi amerikarrak, erbinude zuri eta arruntak bezalako harrapari txikiak dira gehiengo lurralde hotz honetan. Hala ere, ipar-katamotzak, jatunak, hartz arreak eta otsoak bezalako harrapari handiagoak ere ikus daitezke inguruetan .\nHegaztiak.\nEremu zingiratsuek, txirri antzeko hegazti-espezie asko erakartzen dituzte eta bertara gerturatzen diren bisitariek, hala nola, urre txirri arrunten doinuaz gozatzeko aukera izaten dute. Borrokalariak ere ikus daitezke euren luma dotoreekin uda garaian, kuliska pikarta, zingira-hontza eta mirotz zuria bezalako beste hegazti-espezieen konpainian.\nOro har, herrialde osoko hegazti klase desberdin gehien dagoen inguruetako bat da; basoilarrak, Enonteki\u00f6ko eskandinaviako lagopodo ospetsuak eta ahatebeltzak, ahatebeltz hegalzuriak, murgilari handiak eta, ustez, Finlandiako hegazti ederrena den zerra txikiak bezalako ur-hegazti espeziak agertzen dira, esaterako, zingira inguruetan. Hego mugimendu motzak egiten dituzten belatz txikiak eta arrano beltzak bezalako harrapari beldurgarriak, bestalde, biribilak egiten ibili ohi dira zeru zabalean ."}
{"id": "65995", "revid": "119347", "url": "https://eu.wikipedia.org/wiki?curid=65995", "title": "P\u00f6yrisj\u00e4rviko Eremu Basatia", "text": "Bievrra\u0161j\u00e1vriko edo P\u00f6yrisj\u00e4rviko Eremu Basatia (finlandieraz, \"P\u00f6yrisj\u00e4rven er\u00e4maa-alue\"; ipar samieraz, \"Bievrra\u0161j\u00e1vrri meahcceguovlu\") Enonteki\u00f6 udalerrian dagoen eremu basati bat da. Izena, eremu basatiaren bihotza den P\u00f6yrisj\u00e4rvi aintziratik datorkio; aintzira honen inguruan, Finlandia osoan bereziak diren landareak hazten dira bertako hondarrezko duna ikusgarrietan. Ipar Finlandiako eremu honek, urtero, hamaika arrantza-zale, piraguista eta, orokorrean, naturzale erakartzen ditu eta eremu basati bisitatuenetakoa da. Ondoan, K\u00e4sivarsi, Pulju eta Tarvantovaara eremu basatiak eta Lemmenjoki eta \u00d8vre Anarjohka parke nazionalak daude.\nHegoaldeko zuhaitz nagusiak pinuak dira; iparraldean, aldiz, urkiak dira nagusi. Tunturi eremua denez, tundra eremu zabalak daude ere, hala ere, inguru zingiratsu eta paduratsuak dira nagusi.\nElur-orein zaintzan dabiltzan samitar batzuez gain, ez da inor bizi eta, hain zuzen, gertuen dagoen herrixka N\u00e4kk\u00e4l\u00e4 herrixka samitarra da.\nBerezitasunak.\nP\u00f6yrisj\u00e4rvi aintzirako hondarrezko dunak dira eremu basati honen bereizgarri nagusia. Duna hauetan, ipar-ipuruak edo ipar-orreak eta urkiak bezalako zuhaitzak hazten dira. P\u00f6yrisj\u00e4rvi eta N\u00e4kk\u00e4l\u00e4j\u00e4rvi aintzira inguruetan, Finlandiako tunturi ospetsuak daude, ingurua, paisaia natural izugarria bilakatzen dutenak. Negu eta uda partean izoztuak egon ohi diren padura eta zingirek ere, euren tokia dute eremu basatian .\nHegoaldeko zuhaitz nagusiak pinuak dira; iparraldean, aldiz, urkiak dira nagusi. Tunturi eremua denez, tundra eremu zabalak daude ere, hala ere, inguru zingiratsu eta paduratsuak dira nagusi.\nLandaredia.\nBioletak, udazken garaian harrotasunez gailentzen diren azeri-mahatsak eta ahabia gorriak bezalako lore espezieak dira nagusi aintzira, zingira eta paduretan. Gainontzeko eremu basatian, azaleak eta Cetraria nivalis eta Diapensia lapponica bezalako landare motak agertzen dira.\nIbai hertzetan eta belar luzeko inguruetan lore-klase gehiago ezkutatzen dira; geranioak, semelorak, kardulatzak eta azeri-buztanak, esaterako.\nFauna.\nNeguko tenperatura hotzengatik, biztanle gutxi daude; ohikoenak, azeri artikoak, bisoi amerikarrak, elur-orein etxekotuak, erbinude arrunt eta zuriak, hartz arreak, ipar-katamotzak, jatunak eta otsoak dira.\nUgaztun txikien artean, aipatzekoak dira satitsu txikiak eta ur-satitsu hankazuriak .\nHegaztiak.\nHegaztiak dira, zingiretako intsektuei esker, animalien kopurua hazten dutenak. Zingira hezeetan, borrokalaria, istingor arrunta, kuliska pikarta eta mendebal-txori mokomehea bezalako hegaztiak bizi dira uda partean; aintzira lehorragoetan, aldiz, espezie gehiago daude, esaterako,\nlaponiako berdantza, larre-buztanikara, mendi-txonta, negu-txirta, papourdina, txirritxo handia, txoka gorrizta eta urre txirri arrunta. Hamazazpi ur-hegazti espezie desberdin daude, haien artean, ahate gorriztak, ahatebeltzak, beltxarga oihulariak, zerra txikiak eta antzara hankagorriztak, hankahoriak, muturzuriak eta nanoak.\nElur-berdantzak, elur-hontzak, eper zuriak, txirri lepokodunak eta zapelatz galtzadunak, aldiz, mendi goialdean bizi diren hegaztiak dira.\nGehienak migratzaileak dira, Lappiko negu hotzak jasaten dituzten hegazti bakarrak, eper zuriak, eskandinaviako lagopodok, kaskabeltz handiak, laponiako kaskabeltzak eta okil hiruatzak baitira .\nArrainak.\nEremu hau arrantza paradisu bat da, amuarrain artiko handi ugari baitago bertako aintziretan. Bestalde, K\u00e4kk\u00e4l\u00f6joki eta P\u00f6yrisjoki ibaiak amuarrain arruntez eta izokinez beterik dadue."}
{"id": "65996", "revid": "137486", "url": "https://eu.wikipedia.org/wiki?curid=65996", "title": "Tarvantovaarako Eremu Basatia", "text": "Tarvantovaara Eremu Basatia (finlandieraz: \"Tarvantovaaran er\u00e4maa-alue\"; iparraldeko samieraz: \"Darvv\u00e1tv\u00e1ri meahcceguovlu\") Enonteki\u00f6 udalerriko eremu basati bat da. Ipar Finlandiako eremu basati hau, 1991. urtean sortu zen eta, gaur egun, 670 km\u00b2-ko azalera dauka. Lepp\u00e4j\u00e4rvi herrixkaren mendebaldean eta Kaaresuvanto herrixkaren iparraldean dago, Norvegiako mugan. Mugaz gertu, eremu hauetan eta bertako tunturietan ospetsua den tundra eremua nagusitzen da.\nEremu Basatia Enonteki\u00f6ko gainontzekoetatik bereizten duten ezaugarrietako bat bere pinudiak dira. Izugarrizko baso eremu zabala osatzen dute pinuek; hala ere, iparraldeko eremua zingira eta urkidien esku dago .\nBerezitasunak.\nEremu Basatia Enonteki\u00f6ko gainontzekoetatik bereizten duten ezaugarrietako bat bere pinudiak dira. Izugarrizko baso eremu zabala osatzen dute pinuek; hala ere, iparraldeko eremua zingira eta urkidien esku dago .\nLandaredia.\nLehen aipaturiko zuhaitzez gain, hainbat landarek osatzen dute inguru zingiratsuak, haien artean, harrautsi loreak.\nFauna.\nHonez gain, hegazti kopuru eta espezie anitz dago eremu honetan; ipar-belatzak, arrano beltzak eta txirri hankalaburrak, esaterako. Bestalde, hartz arrea, otsoa, ipar-katamotza, jatuna eta azeri artikoak bezalako Finlandiako harrapari handienak bertan aurki daitezke .\nArrantzari ugari ikus daiteke bertako ibaietan arrantzan uda partean, ohiko igarabez edo urtxakurrez gain."}
{"id": "65997", "revid": "6327", "url": "https://eu.wikipedia.org/wiki?curid=65997", "title": "Gasteizko katedrala", "text": ""}
{"id": "65998", "revid": "371", "url": "https://eu.wikipedia.org/wiki?curid=65998", "title": "KeiKe", "text": ""}
{"id": "66001", "revid": "880", "url": "https://eu.wikipedia.org/wiki?curid=66001", "title": "Foruzain", "text": ""}
{"id": "66016", "revid": "56334", "url": "https://eu.wikipedia.org/wiki?curid=66016", "title": "Christie's", "text": "Christie's ospe handiko enkante etxea da.\n1766ko abenduaren 5ean James Christie-k sortu zuen Londonen (Ingalaterran) eta berehala lortu zuen arrakasta.\nAzken urteetan egin dituen enkanteetako batzuk hurrengoak dira: Vincent Van Gogh, Pablo Picasso, Leonardo da Vinci, Rembrandt, Napoleon Bonaparte edo Lady Diren obrak edo beraienak izan diren gauzak.\nEztabaida piztu da gizartearen kultur ondarea kontsideratu den hainbat objektu sartu duenean enkantean, kolekzio partikularretan bukatuko baitute hauek eta ez denon eskura.\n1823. urteaz geroztik, egoitza nagusia King Street-en dago, St. James's, baina mundu guztian ditu filialak: New York, Paris, Geneva, Erroma, Milan, Los Angeles, Amsterdam, Hong Kong, Singapur, Bangkok..."}
{"id": "66018", "revid": "219", "url": "https://eu.wikipedia.org/wiki?curid=66018", "title": "Hindu Kush", "text": "Hindu Kush (persieraz \u0647\u0646\u062f\u0648\u06a9\u0634) Afganistan eta Pakistan artean kokaturiko mendikatea da. Pamir mendien, Karakorum mendikatearen eta Himalaien mendebaldeko aldea da. Pamir mendietatik Wakhan haranak banatzen du, Kabul ibaiak bere hegoaldeko aurpegiko ura jasotzen du.\nIzena.\nNormalean \"Hindu Kush\" Kabul eta Helmand ibaiak eta Amu Daria artean dagoen mendilerroa deitzeko erabiltzen da, edo, bereziki Kabuletik ipar-mendebalderantz dagoen mendilerroa.\nSanskritoz Hindu Kush \"P\u0101riyatra Parvat\" deitzen da. Persieraz \"Hindu\" Indus haranaren biztanleei deitzeko erabiltzen da eta \"Kuh\" mendia esan nahi du.\nMendiak.\nHindu Kush mendilerroaren batez besteko altuera 4.500 metrokoa da. Hindu Kush mendiek 966 kilometroko luzera eta 240 kilometroko zabalera dituzte. Horietatik 600 kilometroak baino ez dira Hindu Kush propioa, bestea Koh-e Baba, Salang mendiak, Koh-e Paghman, Spin Ghar, Suleiman mendilerroa, Siah Koh, Koh-e Khwaja Mohammad eta Selseleh-e Band-e Turkestan izenez ezagunak dira.\nEskualdeko ibai nagusiak: Helmand, Hari eta Kabul ibaiak dira.\nEkialdeko Hindu Kush, baita Hindu Kush Handia izenaz ezaguna, iparraldeko Pakistan eta Afganistango Nuristan eta Badakhshan probintzietan dago. Hona hemen mendilerroaren mendirik altuenak:\nShakhaur mendia (7.116 m) 1976an euskal espedizio batek lortu zuen igotzea, lehenengo zazpimilakoa izan zena euskal alpinismoaren historian.\nMilitarren agerrera.\nHindu Kushen egoteko lehendabiziko armada ezaguna Alexandro Handiarena zen; Gerra Hotzan, sobietarrak eta mudjahidinak, eta, gaur egun, talibanak, Al Qaeda eta estatubatuar tropak daude."}
{"id": "66019", "revid": "219", "url": "https://eu.wikipedia.org/wiki?curid=66019", "title": "Japoniako Alpeak", "text": " Japoniako mendikate nagusiak dira, Honshu uhartea zeharkatzen dutenak. Izena William Gowland arkitektoak jarri zien XIX. mendeko bigarren erdialdean, eta Walter Weston misiolariak zabaldu zuen.\nJaponiako Alpeen 3 mendikateak honako hauek dira: Hida mendiak (\u98db\u9a28\u5c71\u8108) iparraldean, Kiso mendiak (\u6728\u66fd\u5c71\u8108) erdialdean eta Akaishi mendiak (\u8d64\u77f3\u5c71\u8108) hegoaldean.\nBadituzte 3.000 m baino altuagoak diren gainak, herrialdeko altuenak Fuji mendiaren ondoren. Altuenak Akaishi mendietako Kita-dake (3.193 m) eta Hida mendietako Hotaka-dake (3.190 m) dira. Naganoko prefekturan dagoen Ontake sumendia (3.067 m) erromesaldizko lekua da eta bitan izan ditu erupzioak berrikitan: 1979an eta 1980an."}
{"id": "66020", "revid": "219", "url": "https://eu.wikipedia.org/wiki?curid=66020", "title": "Kunlun mendiak", "text": "Kunlun mendiak () Asiako mendilerrorik luzeenetariko bat da, 3.000 km baino gehiago dituena.\nGeografia.\nTxinako mendebaldeko mugatik gertu dago, hegoalderantzako bidean, pamir mendien ondoan, gero ekialderantz jotzen Tibet iparraldeko mugara arte. Tarim arroaren hegoaldean dago, Taklamakan eta Gobi basamortuetaraino. Mendilerroak 6.000 metro baino altuagoak diren 200 mendigainak ditu. Mendirik altuenak Kongur Tagh (7.719 m.), Dingbei (7,625 m.) eta Muztagh Ata (7.546 m.) izanik.\nBere hegoaldeko aldeak Yangtze eta Huang He ibaien arroak betetzen ditu.\nFauna.\nKunlun mendietan kokatzen dira desagertzeko zorian dauden jak basatien populaziorik garrantzitsuenetarikoak.\nMitologia.\nKunlun mendiak taoismoaren paradisutzat dituzte. Kondairak dio paradisua ikusteko lehendabizikoa Zhou dinastiaren Mu erregea (K.a. 1001-K.a. 947) zela. Hantxe Huangdiren, Enperadore Horia mitikoaren, Jadezko Jauregia aurkitu zuen eta baita Xiwangmu, Mendebaldeko Ama Erregina."}
{"id": "66021", "revid": "1545", "url": "https://eu.wikipedia.org/wiki?curid=66021", "title": "Kunlun", "text": ""}
{"id": "66022", "revid": "336", "url": "https://eu.wikipedia.org/wiki?curid=66022", "title": "Fuji mendia", "text": " Japoniako mendirik altuena da, 3.776 metroko geruza-sumendia Honsh\u016b uhartean dago. Mendia erdialdeko Japonian dago, Shizuoka eta Yamanashi prefeturen artean, Tokiotik mendebalderantz. Fuji-Hakone-Izu Parke Nazionalaren barnean dago eta UNESCOk Gizateriaren Ondare izendatu zuen 2013an.\nNahiz eta sumendi aktiboa izan, azkenengo erupzioa 1707an jazo zen, Edo Aroan.\nEtimologia.\nBere izenak japonieraz honako etimologia du:\nIzen osoa, beraz, \"Fujisan\" da. Europan, batzuetan \"Fujiyama\" idatzi ohi da. Japonieraz \u5c71 (mendia) \"san\" edo \"yama\" ahozkatu daitekelako, baina izen honetan \"san\" da ahozkera bakarra. Beraz \"Fujiyama\" transkipzio okerra da.\nFuji mendiaren altuera gogoratzeko (3.776 metro) japoniarrek honako arau nemoteknikoa erabiltzen dute \"MINANARO\": \"MI\" 3 da, \"NA\" 7 eta \"RO\" 6.\nHistoria.\nFuji sumendia hiru plaka tektonikoren elkargunean dago eta zientzilariek erupzioak lau fase desberdinetan gertatu zirela ondorioztatu dute. Hirugarren fasean \"Fuji zaharra\" eratu zen, duela 100.000 urte inguru eta azkenengoan \"Fuji berria\", duela 10.000 urte.\nLehenengo igoera monje anonimo batek 633an egin bazuen ere batez ere 1600tik aurrera bihurtu zen famatua Edo (gaur egungo Tokio) Japoniako hiri boteretsua bihurtu zenetik aurrera, T\u014dkaid\u014d errepidean zihoazen ibiltariek une oro ikusten baitzuten. Horrela beraz Japoniako artean sarritan jorraturiko gaia izaten hasi zen. Lanik ezagunena Katsushika Hokusai pintorearen \"Fuji mendiari buruzko 36 bistak\" da.\nFuji sakratutzat dute antzinetik, hori zela eta, emakumeek ezin zuten tontorreraino igo, ezta atzerritarrek ere. Meiji berrezarkuntzak aurreko shogunen erregimena aldatu eta honetaz baliatuz Fuji mendia igo zuen lehenengo atzerritarra Rutherford Alcock (1868) izan zen, zortzi oredu behar izan zituen igotzeko eta hiru jeisteko, eta lehenengo emakume atzerritarra Fanny Parkes (1869). Felice Beato argazkilariak ere 1869an igo zuen. Frederick Starrek XX mende hasieran hainbat alditan igo zuen eta bere \"Chautauqua\" publikazioei esker mendia Estatu Batuetan ere ezagun egin zen.\n1936an Fuji-Hakone-Izu Parke Nazionala izendatu zuen gobernuak gertu dauden hiru eremuak babesteko.\n1966an Boeing 707 hegazkin batek turbulentzia gogorren erruz hegoa hautsi eta Fujitik gertu istripua izan zuen eta 11 pertsona hil ziren.\n2013an UNESCOk Gizateriaren Ondare izendatu zuen \"artista eta erromesen inspirazio iturri\" zela argudiatuz. Fuji mendiaren inguruan dauden 25 toki hartzen ditu izendapen honek, mendia beraz gain santutegiak, tenpluak, inguruko aintzirak eta Miho no Matsubara pinudia besteak beste.\nGeografia.\nHonshu uhartearen erdialdean kokaturik dago, Tokiotik mendebaldera. Hiru hiri txiki ditu inguruan, Shizuoka prefeturako Gotenba eta Fujinomiya eta Yamanashiko Fujiyoshida.\nFujiko bost aintzirak izenarekin ezaguten diren bost aintzirek inguratzen dute mendia, Kawaguchi, Yamanaka, Sai, Motosu eta Sh\u014djik. Ez dago urruti Ashi aintzira eta bertatik mendiaren ikuspegi itzela dago.\nGailurreko kraterrean zortzi tontor daude, altuena Ken-ga-mine da, 3.776 metrotako garaieran.\nKlima.\nFuji mendiaren gailurrena tundrako klima dago. Inoiz jaso den tenperatura baxuena -38\u00a0\u00b0C da (1981eko otsailean) eta altuena 17'8\u00a0\u00b0C (1942ko abuztuan).\nIgotzeko bideak.\nUrtero 300.000 mendizalek igotzen dute Fuji mendia (2009ko datua), gehienek uztailean eta abuztuan. Urritik maiatzera izaten diren tenperatura baxuek mendizaleak uxatzen dituzte, izan ere heriotzak izan baitira honen erruz. Japoniarrei egunsentian iristea gustatzen zaie (\u5fa1\u6765\u5149 \"goraik\u014d\") eguneko lehen eguzki izpiak bertan ikusteko.\nLau bide hasten dira gorantz eta bakotzak bost \"geltoki\" ditu altuera desberdinetan kokaturik; Kawaguchi, Subashiri, Gotenba eta Fujinomiya bideak. Bosgarren geltoki garaiena Fujinomiya da (2.300 m inguruan) baina biderik erabiliena Kaweaguchikoa da. Subashiri eta Gotenba bideek errautsez estalitako zatiak dituzte eta horregatik jende gutxien hartzen dutenak dira. Bosgarren geltokiti gora bidea asfaltatu gabe dago eta beste bost geltoki daude gailurrera bidean, guztira 10 beraz.\nGizateriaren Ondare.\nHauek dira 2013 urtean Fujisan, toki sakratua eta argialdi artistikoaren iturria multzoan UNESCOk Gizateriaren Ondare izendatu zituen leku garrantzitsuenak:"}
{"id": "66023", "revid": "1545", "url": "https://eu.wikipedia.org/wiki?curid=66023", "title": "Freikorps", "text": "Freikorps () izena armada boluntarioei deitzeko erabili zen hasiera batean, baina bi gerra handien artean izan ziren talde paramilitar faxistek eman zieten ospea.\nLehenengo Freikorpsak Frederiko II.a Prusiakoak erabili zituen Zazpi Urteko Gerran eta Napoleonen gerretan ere ikus ditzakegu. Ez ziren armada erregularraren gustuko eta erantzukizun handirik gabeko lanak esleitzen zizkieten.\nHala ere, Freikorpsen esanahia aldatzen joan zen eta 1918ko azaroko iraultzaren ondoren, erakunde paramilitar faxistak izendatzeko erabiltzen hasi zen. Weimar Errepublika garaian haietako talde ugari ezin etsirik zeuden, gerra galdu izana ezin baitzuten irentsi. Gainera, espartakisten altxamendua piztu zenean, Gustav Noske defentsa ministroak Freikorpsen bortizkeria erabili zuen hura itzaltzeko, 1919ko urtarrilaren 19an Karl Liebknecht eta Rosa Luxemburg hil zituztenean.\nFreikorps asko izan ziren Baltiko, Silesia eta Prusian Lehen Mundu Gerraren ondoren. 1920an ofizialki desegin zituzten, baina kide ohiek 1923ko estatu kolpean parte hartu zuten eta, gero, alderdi naziko lider asko Freikorps ohiak ziren, Ernst R\u00f6hm bezala, Sturmabteilungeko (SA) buruzagia izan zena edo Rudolf H\u00f6\u00df, Auschwitzeko komandantea izan zena. Gehienek Hitlerri lagundu zioten, baina askok ezin zuten ahaztu 1919 eta 1920an ez zutela komunisten aurkako borroketan parte hartu."}
{"id": "66026", "revid": "94258", "url": "https://eu.wikipedia.org/wiki?curid=66026", "title": "Espartakisten Liga", "text": "Espartakisten Liga () Lehen Mundu Gerra amaieran Alemanian antolatu zen mugimendu iraultzaile marxista bat izan zen. Karl Liebknecht, Rosa Luxemburg edo Clara Zetkin ziren sortzaileetako batzuk.\n1918a izan zen bere garai handiena, Alemanian iraultza piztu zenean Errusiako boltxebikeen antzeko zerbait lortu nahian. Espartako izena eman zioten, Erromako esklaboen iraultza lideratu zuenaren omenez. 1918ko abenduan, Komintern-ekin egin zuen bat eta Alemaniako Alderdi Komunista izena hartu zuen (KPD - Kommunistische Partei Deutschlands).\n1919ko urtarrilaren 1ean, Espartakisten Ligak edo KPDk iraultza komunista txiki bat egin zuen, Luxemburg eta Liebknecht aurka bazeuden ere, langileen laguntza ez zutelako bateratzea lortu. Alemaniako Alderdi Sozialdemokratak, armadak eta talde paramilitar ultraeskuindarrek, Friedrich Ebert kantzilerra buru, erraz lortu zuten iraultza espartakista itzaltzea. Karl Liebknecht, Rosa Luxemburg eta beste asko erori ziren betirako Freikorpsen bortxakeriaren azpian, gorpuak errekan agertu ziren eta hurrengo asteetan ere heriotzak eragiten geratu gabe jarraitu zuten.\nLehen esan bezala, Espartakisten Ligaren hondarrak Alemaniako Alderdi Komunistan (KPD) bildu ziren eta bere egunkariak \"Die Rote Fahne\" (Bandera Gorria) bizirik jarraitu zuen."}
{"id": "66027", "revid": "336", "url": "https://eu.wikipedia.org/wiki?curid=66027", "title": "Kurt Gerstein", "text": "Kurt Gerstein (M\u00fcnster, 1905eko abuztuaren 11 - Paris, 1945eko uztailaren 25) militar alemaniarra zen.\nWaffen-SS-ko garbitasun institutuaren kide izan zen eta, jakinaren gainean ez bazegoen ere, Belzec eta Treblinkako kontzentrazio-esparruetan eginiko jendetzen hilketan hartu zuen parte. Hasiera batean, \"zyklon B\" gasa tifusa gelditzeko erabiltzen zelakoan zegoen, Holokaustorako zela sumatu gabe. Jakin zuenean, Vatikanoraino zabaldu nahi izan zuen, baina ez zioten kasurik egin. Suediar diplomatiko bati ere egin ahalak egin zizkion Alemanian gertatzen ari zena zabaltzeko, baina ez honek eta ez Pio XII.a Aita Sainduaren ingurukoek ez zuten nazioarteko gizartea informatzerik lortu.\n1945en Gerstein Txostena idatzi zuen nazien kontzentrazio-esparruen helburuaren testigantza eginez. Idatzi eta berehala, bere buruaz beste egin zuen."}
{"id": "66028", "revid": "96586", "url": "https://eu.wikipedia.org/wiki?curid=66028", "title": "Emilie de Ravin", "text": "Emilie de Ravin (Mount Eliza, Australia, 1981eko abenduaren 27a) aktorea da.\nBizitza.\nOso gaztetatik balleta ikasten ibili ondoren, hamabost urterekin, Australiako ballet eskola entzutetsu batean sartzea lortu zuen. Bitartean, aktore ikasketak egin zituen, eta Australiako telesail batean bere karrera profesionala hasi zuen. Urte batzuk geroago, AEBetara joan zen bizitzera, eta han telebista eta zinemarako hainbat lanetan parte hartu zuen."}
{"id": "66029", "revid": "1310", "url": "https://eu.wikipedia.org/wiki?curid=66029", "title": "Emile de Ravin", "text": ""}
{"id": "66030", "revid": "336", "url": "https://eu.wikipedia.org/wiki?curid=66030", "title": "Katey Sagal", "text": "Katey Sagal (Hollywood, Kalifornia, Ameriketako Estatu Batuak, 1954ko urtarrilaren 19a) aktorea da.\nBiografia.\n1970eko hamarkadatik telebistarako paper txiki askotan parte hartzen hasi zen baina ospea \"Married... with children\" telesailarekin lortu zuen 1990eko hamarkadan. \"Peg Bundy\" etxekoandrearen papera egiten hamar urte igaro zituen.\nFilmografia.\nTelebista.\nTelesailetan agerraldi txiki piloa izan ditu. Hauek dira protagonista gisa egin dituen lanak eta agerraldi esanguratsuenak:"}
{"id": "66031", "revid": "1519", "url": "https://eu.wikipedia.org/wiki?curid=66031", "title": "Gobi", "text": "Gobi (mongolieraz: \u0413\u043e\u0432\u044c, txineraz: \u6208\u58c1; pinyinez: g\u0113 b\u00ec) Txinako iparraldea eta Mongoliako hegoalde artean dagoen basamortua da. Munduko basamorturik nagusienetakoa da. Iparraldean Altai mendiak eta Mongoliako estepak, hego-mendebaldean goi-ordoki tibetarra eta iparraldeko Txinako ordokia hego-ekialdean ditu. \"Gobi\" mongolieraz \"basamortua\" esan nahi du.\nKlima.\nGobiren klima aldakorra da oso tenperatura aldetik, ez bakarrik urtean zehar baita 24 ordutan ere.\nNeguko batez besteko gutxiengo tenperaturak \u201340 \u00b0C dira eta udako batez besteko tenperatura beroenak 45 \u00b0C. Prezipitazio gehiena udan jasotzen da.\nEkoeskualdeak.\nGobi bost basamortu eta erdibasamortu-ekoeskualdetan banatu daiteke:\nBizidunak.\nOrain basamortua bada ere, antzina eremu oso oparoa izan zen. Bertan aurkitu ziren aurreneko aldiz dinosauroen arrautza fosilizatuak 1923an. 26 arrautza izan ziren eta 23 cm-ko luzera zuten.\nGaur egun aurkitzen ditugun baldintzak oso gogorrak dira. Hala ere fauna nahiko zabala dago bertan. Ugaztunen artean aipatzekoak dira isats beltzdun gazelak, Mongoliako gameluak, bulgariar ipurtatsak eta Mongoliako basa astoa. Tarteka elur-lehoinabarrak, Gobiko hartzak eta otsoak ere ikusten dira. 30 musker mota ere zerrendatu dira.\nLandaretzari dagokionez sastrakak eta altuera txikiko belarra aurkitzen dira. Abeltzaintzaren jarduerak ordea nabarmen gutxitu du landaretzaren hedadura.\nPaleontologiaren aldetik, dinosauroen eta beste fosil batzuen aztarnategi inportanteak aurkitu dira Gobin, eta espedizio asko egin dira horien bila 1990eko hamarkadatik aurrera. Dinosairoei dagokienez, 80 genero deskribatu dira bertako fosiletan.\nHistoria eta populazioa.\nHistorikoki, Gobi Zetaren bideak zeharkatu izan du. Mongoliar inperioaren zati bat izan zen mongolen aroan, baina gero Mantxuen eta Txina inperialaren kontrolpean geratu zen nagusiki. Bertako biztanle tradizionalak izan dira mongolak, uigurrak eta kazakhak.\nBizimodu nomadikoa izan da bizitzeko modua inguru honetan, eta 21. mendean ere, basamortuan edo inguruetan bizi diren %25 nomadak dira. Mongolia barruko Gobi partea bi probintziak hartzen dute, Hego Gobik eta Dornogovi delakoek, eta 70.000 eta 60.000 biztanle dituzte batak zein besteak; bakoitzeko hiriburuak dira toki populatuenak basamortuan, Sainxand (20.000 biztanle) eta Dalanzadgad (12.000) herriak.\nBertako herriek desertua eta bere pasabideak ezagutu arren, Europarrentzat ez da eremu ezaguna izan. Marco Polo (1273-1275) izan zen Europan basamortu handiaren berri eman zuen lehena: bere esanetan, bere luzean igarotzeko Gobi, urtebete behar zen; eta hilabete gutxienez bere parte estuena zeharkatzeko. Hala ere, basamortutik igarotzeko bideak bertakoentzat ezagunak eta zehatzak zirela ere gehitu zuen Polok.\nOndoren, 1911 baino lehengo esploratzaileen zerrenda hau litzateke:\nArtean.\n1977ko, \"Close Encounters of the Third Kind\" pelikulan, \"S.S. Cotopaxi\" itsasontziak Habanarako bidean zihoazela, galdu egiten da eta Mongoliako Gobin agertu.\n2004ko \"Flight of the Phoenix\" pelikula Gobin galdutako hegazkinari buruzkoa da."}
{"id": "66033", "revid": "336", "url": "https://eu.wikipedia.org/wiki?curid=66033", "title": "Arabiako basamortua", "text": "Arabiako basamortua () Mendebaldeko Asiako eremu lehor zabala da, Yemendik Persiar golkoraino eta Omandik Jordania eta Irakeraino hedatua, Arabiar penintsula ia osorik hartzen duena. 2.300.000 kilometro koadroko eremua dauka. Gehiena Saudi Arabian izan arren, baditu zati batzuk Jordania, Irak, Qatar, Kuwait, Oman, Yemen eta Arabiar Emirerri Batuetan. Hegoaldean Rub al-Khali dago, munduko erg edo hondar eremurik zabalena.\nKlima zeharo lehorra da, basamortuko klima beroa (\"BWh\") K\u00f6ppen sailkapenaren arabera. Udako tenperatura beroenak 40-50\u00a0\u00b0C artekoak izaten dira eta neguko hotzenak 5-15\u00a0\u00b0C artekoak. Batez besteko prezipitazioa 100 mm ingurukoa da (50 mm baino gutxiago tokirik idorrenetan).\nHerri, hizkuntza eta kultura ezberdinetako jendeak bizi dira basamortuan. Arabiarra da talde etnikorik handiena, eta arabiera mintzairarik erabiliena. Erlijio nagusia Islam sunita da."}
{"id": "66034", "revid": "12788", "url": "https://eu.wikipedia.org/wiki?curid=66034", "title": "Taklamakan", "text": "Taklamakan (; ; ), batzuetan Takla Makan, Erdialdeko Asiako hareazko basamortua da, munduko zabalenetako bat, Txinako Xinjiang lurralde autonomoan dagoena.\nIzena.\n\"Makan\" pertsierazko hitza da, \"lekua\" esan nahi duena. \"Takla\" hitzaren esanahia ez da horren argia. Aditu batzuen ustez, uigurrerak harturiko pertsierazko mailegua da, eta \"bertan behera utzi, atzean laga\" esan nahi du. Beste azalpen baten arabera, turkieratik etor liteke, eta \"hondakinen eremua\" esan nahiko luke. Herri etimologiaren arabera, berriz, \"itzulera gabeko puntua\" edo \"sartu eta ez zara inoiz irtengo\" da esanaia. \"Heriotzaren itsasoa\" ezizena ere sarritan erabiltzen da.\nGeografia.\nTaklamakanek Tarim arro endorreikoaren erdialdea hartzen du. Munduko bigarren hareazko basamorturik handiena da; 337.000 kilometro koadroko azalera, 1.000 kilometroko luzera eta 400 kilometroko zabalera ditu. Duna mugikorrek azaleraren %\u00a085 estaltzen dute.. Hegoaldean Kunlun mendiak ditu, eta mendebaldean eta iparraldean Pamir eta Tian Shan mendilerroak. Mendebaldean eta hegoaldean 1.200-1.500 metroko garaiera du, eta iparraldean eta ekialdean 800-1.000 metrokoa, Lop Nor eremu zingiratsu gazian, hain zuzen ere.\nAlubioizko materialez osatutako geruzaren gainean hareazko 300 metro inguruko geruza aurkitzen da. Geruza horretan haizeak hainbat egitura topografiko moldatzen ditu, 200-300 metro garai diren duna piramidalak, besteak beste. Kun Lun mendietatik datozen ibaiak desagertu egiten dira basamortuan barna 100-200 kilometro inguru sarturik.\nKlima.\nHimalaia mendikatearen haizebean egonik eta neguan Siberiarik datozen aire masa hotzak iristen direnez, basamortu lehor eta hotza da. Negu aldean -20\u00a0\u00b0C-ko tenperaturak izan daitezke eta udan aldiz 40\u00a0\u00b0C-tik gorakoak. Prezipitazioak oso urriak dira, urteroko batazbestekoa 1 cm-koa baino ez da.. Himalaiako izotzen urtzeak elikatzen ditu basamortuaren ertzetan dauden oasiak.\nUdan bi aire korrontek topo egiten dute eta zirimola handiak izaten dira. Zirimola horiekk 4.000 metroko altuerara jasotzen dute harea, eta Ameriketako Estatu Batuetako mendebaldeko ertzera ere iritsi izan da harea.\nOasiak.\nBasamortuaren ertzetan oasi ugari daude. Antzina, Zetaren Bidea zeharkatzen zuten karabanek geldialdiak egiten zituzten oasi-hiri horietan. Bi bide zeuden basamortua inguratzeko, iparraldekoa (garrantzitsuena) eta hegoaldekoa:.\nAzpiegiturak.\nAzkenaldian, Txinak autopista bat egin du hegoaldeko Hotandik iparraldeko Luntaira."}
{"id": "66035", "revid": "105290", "url": "https://eu.wikipedia.org/wiki?curid=66035", "title": "Karakum", "text": "Karakum (turkmenieraz: \"Garagum\"; errusieraz: \"\u041a\u0430\u0440\u0430\u043a\u0443\u043c\u044b\"; kazakheraz: \"\u049a\u0430\u0440\u0430\u049b\u04b1\u043c\") Erdialdeko Asia basamortua da. Bere 350.000 km\u00b2 azalerak Turkmenistango %70a betetzen du. Bere izena \u201charea beltza\u201d esan nahi du.\nEkialdean Kaspiar Itsasoa, iparraldean Aral itsasoa eta Amu Daria ibaia eta ipar-ekialdean Kyzyl Kum basamortua ditu. Hegoaldean Hindu Kush mendilerrotik datozen Murghab eta Tejen ibaiak ditu.\nMunduko ubidearik handienak basamortua zeharkatzen du, 1.375 km luzera duen Qaraqum ubidea.\nMary eta Tejen oasietan kotoia hazten da. Petrolioa eta gas biltegiak ere baditu."}
{"id": "66036", "revid": "137486", "url": "https://eu.wikipedia.org/wiki?curid=66036", "title": "P\u00f6yrisj\u00e4rvi (aintzira)", "text": "P\u00f6yrisj\u00e4rvi aintzira, Enonteki\u00f6 udalerri finlandiarrean dagoen aintzira handi bat da. Hondarrezko duna ikusgarriak ezagunak dira Finlandia osoan, eta aintzira parte den P\u00f6yrisj\u00e4rvi Eremu Basatiari izena ematen dio. Bertan, laponiako berdantza, bernagorria, luma dotoreko borrokalaria, elur-hontza, eper zuria, istingorra, kaskabeltz handia, kuliska, laponiako kaskabeltza, larre-buztanikara, negu-txirta, okila, txirria, txirritxoa, txoka, txonta, urrezko txirria, urretxindor abeslaria, zapelatza eta zerra dotorea bezalako hegaztiak aurki daitezke .\nUr-hegazti espezieen artean, basahateak, herrialdeko euro bateko txanponetan agertzen diren beltxargak eta antzara ospetsuez gain, ahatebeltzak dira nagusi.\nLandareei dagokienez, bioletak, udazken garaian harrotasunez gailentzen diren azeri-mahatsak eta ahabia gorriak bezalako lore-espezieak dira aintzirako duna ospetsuetan nagusi.\nAintzira inguruan aurkitzen diren animalia ugaztunen multzoa azeri artikoen kopuru urriak, hartz arreak, ipar-katamotzak, jatunak eta otsoak osatzen dute. Bestalde, harrapari txikiak bisoi amerikarrak, erbinude zuriak eta lursaguak dira esaterako .\nAintzira handia denez, hainbat uharte ditu, ezagunena Turvekammi izenekoa da. Oso ezaguna da arrantza munduan; izan ere, bertan, laponiako amuarrain artiko eta amuarrain marroi handienak arrantzatzera uda partean etorri ohi diren arrantzaleen kopurua handia da. Ura, aintziran jaiotzen den P\u00f6yrisjoki ibaiak garraiatzen du Bothniako Golkoraino."}
{"id": "66037", "revid": "1545", "url": "https://eu.wikipedia.org/wiki?curid=66037", "title": "Negev", "text": "Negev \u2014\"Negev basamortua\" bezala ere ezaguna\u2014 (hebreeraz \u05e0\u05b6\u05d2\u05b6\u05d1; arabieraz: \u0627\u0644\u0646\u0642\u0628) Ekialde Hurbilako basamortua da, hegoaldeko Israelen kokatuta. \"Negev\" arabieraz \"idorra\" esan nahi du, hebreeraz, berriz, \"hegoaldea\".\nGeografia.\nNegevek 13.000 km\u00b2 azalera du eta aldrebesezko triangelu baten itxura: bere hegoaldeko ertza Eilaten dago, Itsaso Gorriaren kostaldean. Mendebaldean Sinai du eta ekialdean Jordania, Araba \"wadik\" muga sortuz.\nEskualdeko hiri nagusia Be'er Sheva da, 200.000 biztanle dituena. Beste hiri nagusiak Eilat, Dimona, Mitzpe Ramon eta Rahat dira.\nKlima.\nBasamortua oso leku lehorra da eta tenperatura 50 \u00b0C hel daiteke. Hona hemen:\nHistoria.\nBasamortu latza izanik gutxik bizi dira eskualdean. Hala ere, nabateoek (K. a. III. mendea-I. mendea) eskualdea okupatu eta \"Avdat\", \"Shivta\", \"Kurnub\" edo \"Petra\" bezalako hiriak eratu zituen. Gero, erromatarrek, Bizantziar Inperioak eta Otomandar Inperioak eskualdea konkistatu zuten . David Ben-Gurionek basamortuan ikusi zuen Israelgo etrokizunaren lekua eta Sde Boker kibbutzean eman zituen bere azken urteak.\nBibliaren arabera, Negeven \"Zin eremuak\" ziren (), Sinain berriz \"Paran eremuak\" ziren ()."}
{"id": "66042", "revid": "1545", "url": "https://eu.wikipedia.org/wiki?curid=66042", "title": "Karl Liebknecht", "text": "Karl Liebknecht (Leipzig, Alemania, 1871ko abuztuaren 13a - 1919ko urtarrilaren 15a) politikari sozialista alemaniarra eta Alemaniako Alderdi Komunistaren sortzaileetako bat izan zen.\nBiografia.\nAita Wilhelm Liebknecht iraultzailea izan zuen, Alemaniako Alderdi Sozialdemokrata (SPD) sortu zuenetako bat. Aita kartzelan, haurtzaroa miseria gorrian izan zuen eta ez zuen eskolaratzerik izan. Hala ere, Karlek bere kasa ikasi zuen, alderdiak unibertsitatea ordaindu zion arte. Zuzenbidea eta Ekonomia ikasi zituen eta sozialistekin aritu zen gazte-gaztetatik.\nSoldadutza egin eta gero Zuzenbidea ikasten hasi zen Westfalian. Nekazari talde bat defendatu zuen, Alemanian komunismoa ezarri nahi zutela-eta. SPD-ko kide, 1907an Stuttgarten Gaztedi Sozialisten Erakundeen Nazioarteko Batasuna sortu zuen eta \"Militarismoa eta anti-militarismoa\" liburua idatzi zuen. Atxilotu egin zuten eta 1908an, kartzelan zegoen bitartean, eserlekua lortu zuen Prusiako diputatu ganberan eta 1912an Reichstagerako hautatu zuten.\nLehen Mundu Gerra hasi zenean, Alemaniak parte hartzearen kontra agertu zen eta politiko askorekin haserretu zen, bere alderdi berekoak zirenekin eta guzti. Armadara joan beharrean izan zen eta lurperatze lanetan aritu beharra izan zuen errusiar frontean. Sekulako trauma eragin zion lanbide honek eta lizentziatu egin zuten horregatik.\nRosa Luxemburg eta Clara Zetkin ezagutu zituen eta SPDren talde erradikalenari eman zien hasiera: Espartakisten Ligari. Liebknecht-ek idatzitako artikulu batzuetan Espartaco ezizena erabili zuen sinatzeko eta hortik datorkio izena taldeari.\nBere alderdikoekin haserre, 1916ko urtarrilaren 1ean bota egin zuten SPDtik.\nGerraren aurkako manifestazio batean atxilo hartu zuten Rosa Luxemburg-ekin batera eta, traizio salaketen aurrean, bi urtetarako bortxazko lanak egotzi zizkioten.\n1918an Alemanian Azaroko Iraultza lehertu zen eta Liebknecht askatu egin zuten iraultzaileak baretzearren. Baina gutxiengo bat zen bere taldea eta gehienek SPDkoak ziren. Orduantxe, Rosa Luxemburg eta beste erradikal batzuekin batera, sortu zuten Alemaniako Alderdi Komunista.\n1918ko azaroan Weimar Errepublika aldarrikatu zenean, Friedrich Ebert sozialdemokratak osatu zuen behin-behineko gobernua. Liebknecht ez zegoen ados eta Altxamendu Espartakista lideratu zuen 1919an. Aurrez-aurreko batean atxilotu zituzten Liebknecht eta Rosa Luxemburg eta kartzelara iritsi baino lehen erail egin zituzten."}
{"id": "66043", "revid": "336", "url": "https://eu.wikipedia.org/wiki?curid=66043", "title": "Wilhelm Liebknecht", "text": "Wilhelm Liebknecht (Giessen, 1826ko martxoaren 29 - 1900eko abuztuaren 7) politiko sozialista alemana izan zen.\n1869an sortu zuen, beste batzuekin batera, Alemaniako Alderdi Sozialdemokrata.\nFilosofia, Teologia eta Filologia ikasi zituen eta parlamentaria izan zen Reichstag-en 1867tik 1870ra eta 1874tik 1900era. Frantzia eta Prusiaren arteko gerraren aurka agertu zen eta urte pare batean kartzelan sartu zuten 1848 iraultzen ondoren. \"Demokratisches Wochenblatt\" argitaratu zuen.\nKarl Liebknecht eta Theodor Liebknechten aita izan zen."}
{"id": "66044", "revid": "336", "url": "https://eu.wikipedia.org/wiki?curid=66044", "title": "Zetaren Bidea", "text": "Zetaren Bidea Asia eta Europa arteko merkataritza-bide sarea zen. Bidea antzinako Chang'an (gaur egungo Xi'an) Txinako hiriburutik Antakya edo Konstantinopolisera (gaur egungo Istanbul) zihoan.\nBere izena eramaten zuen merkatugai nagusitik zetorkion: zeta. Hau Txinan baino ez zen ekoizten eta antzinako Erroman modan zegoen. Hala ere bide beratik beste merkatugai asko eramaten ziren: harri eta metal bitxiak, artile edo liho bezalako oihalak, anbarra, bolia, laka, ongailuak, beira, koralak eta abar.\nIzena von Richthofen baroiak 1870ean jarri zion: ()\nHasiera.\nHan dinastiaren Wu enperadoreak K.a. 138an Erdialdeko Asiako Hunoen aurka. Hori zela eta, elkarrekiko merkataritza harremanak ere hasi ziren. Artean Partia zegoen, Marko Lizinio Kraso erromatarrak k. a. 53an eraso zuena. Erromatarrek hantxe aurkitu eta etxera eraman zituen aipatutako merkatugaiak.\nHala ere, berrehun urte lehenago bazegoen zetaren itsas-bide bat, \"Nanhai I\" itsasontzia aurkitzean ikusi zenez.\nSarea.\nErroma-Xi'an ardatza mugak sortzen bazituen ere, bitartean milaka bidea zeuden Asiako eskualdeen artean: horrela Turkia eta Siria, Irak eta Persia edo Kaukaso eta India eta Txinako mugak. Horrela merkataritza-hiriak sortu ziren bidearen bazterretan, hala nola, Ferganako haranekoak (Bukhara, Khiva edo Samarkanda) edo Taklamakan basamortuaren oasietan sortuak (Kashgar, Yarkant edo Hotan).\nBidean merkatugaiak ez ezik lapurrak ere ibiltzen ziren. Horiek zailago egiten zuten jadanik luzea eta latza zen ibilbidea. Hori zela eta, antzinako Erroman zeta oso garestia zen, Plinio Zaharrak adierazi zuen bezala. Bidetik ere, budismoa hedatu zen Indiatik Txinara.\nGainbehera.\nTxinako dinastia berriek- Tang eta Sung Yuan, VII. mendetik XIV. mendera aritu zirenak- politika aldatu ziren. Gainera Mongoliatik etorritako tribuek arriskutsuagoa egin zuten bidaia eta Europako Erdi Aroa ez zen antzinako Erroma bezain aberatsa ere.\nBaina benetako bukaera XV. mendean zen, nabigazioaren berrikuntzek eta inperio berrien sorrerak (Mogol Inperioa edo Otomandar Inperioa) pixkanaka pixkanaka Zetaren bidea itzali zuten.\nMarco Polo.\nNahiz eta Marco Polo bidea egiteko lehendabiziko europartzat hartu, bere osaba Mafiok eta bere aita Nicolo Polok jadanik egina zuten ibilbidea Marcok egin baino lehen. Benetan Marco Polok eman zion ospea bideari \"Il Milione\" bere liburuan."}
{"id": "66045", "revid": "137486", "url": "https://eu.wikipedia.org/wiki?curid=66045", "title": "Ounasj\u00e4rvi", "text": "Ounasj\u00e4rvi aintzira, Enonteki\u00f6n, Finlandia iparraldeko udalerrian dagoen aintzira bat da, Hetta hiriburuaren magalean hain zuzen. Herrixka, aintziraren hertzean antolatzen da eta bertara, ur-kirolak praktikatu eta Pallas-Yll\u00e4stunturi Parke Nazionalera joan nahi dituzten turista asko gerturatu ohi da urtero.\nPallas-Yll\u00e4stunturi Parke Nazionalean, herrialde osoko hegazti-espezie gehienak dute habia, eta uda partean, 150 hegazti-espezie ezberdin baino gehiago batzen dira basoetan. Batetik, negua bertan igarotzen duten eper zuriak, eskinosoak, kaskabeltz borealak eta mokokerrak daude; eta bestetik, udaberri partean etortzen diren buztanzuri eta elur-berdantza dotoreak .\nUgaztun handi asko dago ere; hartz arreak, ipar-katamotzak, jatunak, otsoak eta altze nagusiak esaterako .\nBere urak, aldamenean dagoen Muotkaj\u00e4rvi aintzirarenak bezala, Ounasjoki ibaira isurtzen dira, handik, Kemijoki ibaira joateko eta azkenik, Bothniako Golkoan amaitzeko. Aintzira, arrantza-leku ospetsua da inguruetan, laponiako amuarrain artiko, amuarrain marroi eta izokin arrain asko baitago bertako ur emankorretan. Izotz arrantza, bertako ohitura zaharretariko bat da, aspaldiko samitarrek egin ohi zutena S\u00e1pmi herrialdeko aintzira izoztuetan.\nAintzirako uharte handi eta ezagunena, Karjalansaari uhartea da, non Enonteki\u00f6ko lehen biztanleen jatorriari buruz aztertzeko balio izan duten antzinako hainbat aztarna aurkitu diren ."}
{"id": "66046", "revid": "137486", "url": "https://eu.wikipedia.org/wiki?curid=66046", "title": "Muotkaj\u00e4rvi aintzira", "text": "Muotkaj\u00e4rvi aintzira (iparraldeko samieraz:\"Muotkej\u00e1vri\"), Enonteki\u00f6 udalerrian dagoen aintzira da. Aintzira finlandiar honen hertzean, izen bera duen herrixka bat dago, Enonteki\u00f6ko aireportua eta iparraldeko sauna onenak dituena. Ounasj\u00e4rvi aintziratik hurbil dago, eta honenbestez, bere hertzean dagoen Hetta hiriburutik. Enonteki\u00f6 udalerriaren bihotzean dago, Pallas-Yll\u00e4stunturi Parne Nazionalaren mugatik oso gertu. Herrialde osoko hegazti-espezie gehienak dute habia inguruetan, eta uda partean, 150 hegazti-espezie ezberdin baino gehiago batzen dira basoetan. Batetik, negua bertan igarotzen duten eper zuriak, eskinosoak, kaskabeltz borealak eta mokokerrak daude; eta bestetik, udaberri partean etortzen diren buztanzuri eta elur-berdantza dotoreak .\nUgaztun handi asko dago ere; hartz arreak, ipar-katamotzak, jatunak, otsoak eta altze nagusiak esaterako .\nBere urak, bizilagun duen Ounasj\u00e4rvi aintzirarenak bezala, Ounasjoki ibaian isurtzen dira, handik Kemijoki ibaira joateko eta azkenik, Bothniako Golkoan amaitzeko. Aintzira, arrantza-leku ospetsua da inguruetan, laponiako amuarrain artiko, amuarrain marroi eta izokin arrain asko baitago bertako ur emankorretan."}
{"id": "66047", "revid": "119347", "url": "https://eu.wikipedia.org/wiki?curid=66047", "title": "Peril\u00e4j\u00e4rvi", "text": "Peril\u00e4j\u00e4rvi aintzira Finlandiako Enonteki\u00f6 udalerrian dagoen aintzira bat da. P\u00f6yrisj\u00e4rvi Eremu Basatiaren mugan dago, Ounasj\u00e4rvi aintziratik eta Hetta hiriburutik hurbil. Nahiz eta aintzira ez dagoen babestutako eremu batean, bertan, hegazti babestu asko aurki daiteke; hala nola, borrokalariak, istingor arruntak, kuliska pikartak, mendebal-txori mokomeheak, laponiako berdantzak, elur-berdantzak, elur-hontzak, eper zuriak, txirri lepokodunak, zapelatz galtzadunak, larre-buztanikarak, mendi-txontak, negu-txirtak, papourdinak, txirritxo handiak, txoka gorriztak, urre txirri arruntak, ahate gorriztak, ahatebeltzak, beltxarga oihulariak, zerra txikiak eta antzara hankagorriztak, hankahoriak, muturzuriak eta nanoak.\nBeste ohiko biztanle batzuk azeri zuri eta gorriak, bisoi amerikarrak, elur-orein etxekotuak, erbinude arrunt eta zuriak, hartz arreak, ipar-katamotzak, jatunak eta otsoak dira .\nVuontisj\u00e4rvi eta Tuolpaj\u00e4rvi iparraldean Peril\u00e4j\u00e4rvi aintziraren bizilagun nagusiak dira. Ura Ounasjoki ibaiaren bidez husten da, azkenik, Botniako Golkoraino iristeko.\nAintzira oso ezaguna da arrantza munduan; izan ere, bertan, amuarrain marroi eta laponiako amuarrain artiko handienak arrantzatzera uda partean etorri ohi diren arrantzaleen kopurua handia da. Gutxi gorabehera, azarotik ekainera izoztua egon ohi da aintzira eta bertako uhartea zuhaizti txiki bilakatzen da lurzoru izoztuaren gainean."}
{"id": "66049", "revid": "1659", "url": "https://eu.wikipedia.org/wiki?curid=66049", "title": "Inperio", "text": "Inperio (latinezko \"imperium\" hitzetik ekarria), aginterri edo jaurgo etnologikoki eta/edo kulturalki ezberdinak diren lurralde zabalak menpean dituen estatua da, gainera eskualde batean itzala edo botere hegemonikoa duena. Sistema honen menpean gobernatuak diren herrien multzoari inperio deritzo ere, eta inperio hauek gobernatzen dituen agintari gorenak enperadoreak dira. Hala ere, historian zehar, inperioek hitz desberdinak erabili dituzte beraien enperadoreak izendatzeko. \nGaur egun inperioa ez da soilik inperio kolonial moduan ulertzen, zenbait estatuk politika baliatzen dute lurraldeak militarki okupatu behar izan gabe hegemonia ekonomiko eta kulturaka lortzeko.\nInperioen sorrera.\nLehenengo inperio garrantzitsuenetakoa Erromako inperioa izan zen, inperioan boterean enperadorea zegoen. Inperioak 503 urte iraun zuen ( 27 K.a. - 476 K.o.), hala ere, ekialdeko inperioak 1453ra arte iraun zuen, nagusiki bizantziar inperioa deitua dena. Honen hedadura handiena 6,14 milioi km2koa izan zen. Erroma zen inperioaren hiriburua, eta bertatik hasi zen mediterraneoko herrialdeen konkista, Trajano enperadoreakin momentu handienera helduz. \nInperio honek mediterraneo osoa konkistatu zuen eta Erresuma Batura eta Kaspiar itsasora ere heldu ziren. Inperio Barbaroekin gerra galtzean amaitu zen, hauek Erroman sartu zirenean 476. urtean.\nInperioak Erdi Aroan eta Aro Modernoan.\nErdi Aroan.\nAro honetako inperiorik nagusiena Europan, Inperio Karolingioa izan zen. Dinastia karolingio hau Frankoen erreinuan bezala ezagutzen da (774-834) eta bere lurraldeak gaurko Alemania, Italia eta Frantzia barneratzen zituen.Carolingo izena Carlomagno enperadoreagatik ipini zitzaion. Inperio honek sistema feudalak erabiltzen zituen.\nErdi Aroaren amaieran, Amerikaren aurkikuntzarekin, Europako inperioek, botere eta eragina handitu zuten. Kontinente berriaren ustiapenarekin, europar inperioek ongizate egoera bat eta munduarekiko hegemonia lortu zuten.\nHauek izan ziren Erdi Aroko inperiorik esanguratsuenak:\nAro Modernoan.\nAro Modernoan, inperio transatlantikoak jaio ziren. Inperio hauek,beste kontinenteetan kokatutako lurraldeetan eragina zuten.\nAmerikaren aurkikuntzatik (1492) Frantziako iraultzera arte (1789) iraun zuen aro modernoak.\nAro modernoan hainbat inperio zeuden eta nabarmentzekoak 3 hauek dira:\nAntolamendu politikoa.\nInperio batek estatu edo nazio ugarik osatzen duten eta nagusitasun edo hegemonia estatu bakar baten menpean dagoen antolamendu politikoa jarraitzen du, era honetan, nazio edo estatu hegemonikoaren menpe dauden lurraldeek, haien nortasuna guztiz galtzen ez badute ere, basailutza harremana izango dute nagusitasuna duenarekiko. Harreman hau hainbat modutara ager daiteke: zergak, menpeko lurraldearen ustiapena, subordinazioa, kultura inposaketa edota kontrol politiko zein militarra.\nHistoriako lehendabiziko inperioak, eredu absolutista jarraitu zuten, hau da, inperio zeritzon lurralde osoko botere legegile, judizial eta betearazlea, lehen aipaturiko enperadorearengan egokitzen zen. Sarritan, enperadore hauek, botere erlijiosoa zuten ere, esate baterako: Erromatar Inperioan edo Inperio Inkan. Bestalde, nolabaiteko menpetasun erlijiosoa zuten inperioak zeuden. Inperio islamiar eta kristauetan hain zuzen ere, inperioaren kanpo zegoen eta agintaritza erlijiosoa zuen pertsona bat edo talde bat zegoen. \nInperialismoa eta haren ondorioak.\nInperialismoa, herrialde batek, munduko beste herri bat edo batzuei eragindako jazarpen eta menpekotasun politiko, ekonomiko, kultural eta militarra da. Zehazki, XIX eta XX. mendeen artean europar herrialdeek Asia, Afrika eta Ozeaniako hainbat herriekiko izandako egoera horri egiten dio erreferentzia inperialismoak. 1885. urtetik, Lehen Mundu Gerraren hasierararte doan garaiari deritzo \u201cInperialismoaren garaia\u201d.\nEragileak.\nInperialismoaren garaia ahalbidetu zuten faktoreak, esparru desberdinetan bana daitezke:\nHauetaz gain, inperialismoa bultzatu zuten bestelako zenbait eragile egon ziren. Adibidez, ongizate ekonomikoak ekarri zuen demografiaren hazkundea. Europako populazioa hamarkada pare baten bikoiztearen ondorioz, merkatua ez zuen biztanleriaren eskariarentzako beharbeste eskaintza. Horregatik, produkzioa eta lehengaien kopurua igo beharra zegoen populazio kantitate handi horren eskaria asetzeko. \nOndorioak.\nInperialismoaren garaiak oso modu ezberdinean eragin zien herrialdeei.\nNazioarteko ondorioak.\nEzarrita zegoen \"orden Politika\" (potentziek\u00a0 ez zuten gainerakoekiko nagusitasunik) Alemaniak\u00a0 hautsi zuen.\n1890.eko hamarkadan hainbat itun sinatu\u00a0 ziren eta Europan bi talde nabarmendu ziren:\nGastu militarrak areagotu\u00a0 ziren eta horren ondorioz belzismoa eta abertsaletasuna hedatzen hasi ziren. Momentu horretan potentzien artean arazoak sortzen hasi ziren, adibidez Marokon eta Balkanetan."}
{"id": "66050", "revid": "336", "url": "https://eu.wikipedia.org/wiki?curid=66050", "title": "Vibrio", "text": "Vibrio generoa bakterio Gram negatiboz osatuta dago, kakotx itxura dutenak (bazilo okerrak). Anaerobio fakultatiboak dira eta flageloen bitartez mugitzen dira. Ez dute esporarik sortzen.\nGenero honetan 20 espezie baino gehiago daude, gehienak uretan bizi direnak (ur gazitan zein gezetan). Espezie eta serotipo gehienak saprofito ez-kaltegarriak badira ere, \"Vibrio\" batzuk lehen mailako patogenoak dira: \"Vibrio cholerae\" (koleraren eragilea), \"Vibrio parahaemolyticus\" eta \"Vibrio vulnificus\" dira esanguratsuenak.\nVibrioen ezaugarri biokimiko nagusiak honako hauek dira:\nLaborategian hazteko medio hautakorrak erabiltzen dira. Medio hauek gatz konzentrazio handiak dituzte (\"Vibrio\" halofiloa baita) eta pH alkalinoa (7,5-9). Mikrobioak ez ditu eskaera nutritibo zorrotzak, ondo haziz hazkuntza-inguru arruntetan.\nPatogenia.\nVibrio patogenoek hesteetako gaixotasunak eragiten dituzte, batzuetan oso larriak. Gaitz hauek aho-bidetik harrapatzen dira, bakterioz kutsatutako ur eta janariak irensterakoan.\nPatogeno garrantzitsuenak honako hauek dira:"}
{"id": "66052", "revid": "58701", "url": "https://eu.wikipedia.org/wiki?curid=66052", "title": "Miguel Primo de Rivera", "text": "Miguel Primo de Rivera y Orbaneja (Jerez de la Frontera, 1870eko urtarrilaren 8a - Paris, 1930eko martxoaren 16a) militar, politikari eta diktadore espainiarra izan zen. 1923ko irailaren 13an, Primo de Riverak estatu kolpea eman zuen Espainian. 1876an ezarritako alderdi-biko sistemarekin amaitu eta krisian zegoen Alfontso XIII.aren erregealdia mantendu zituen. Alfonso XIII.a Donostian zen egun horretan.\nBiografia.\nMiguel militar familia batean jaio zen:\n14 urte bete zituenean, Miguel militar akademian sartu zen eta, instrukzioa bukatu zuenean, Melillara destinatu zuten. Berehala hasi zen karguz igotzen eta Maroko, Kuba (1895-1897) eta Filipinetan (bere osaba Fernandorekin) izan zen.\n1902an Casilda S\u00e1enz de Herediarekin ezkondu zen eta 6 seme-alaba izan zituzten. 1908an koronel egin zuten eta, handik gutxira, alargun geratu zen, bere emazteak seigarren umea erditzerakoan, alegia.\n1909an Afrikako Iparraldera destinatu zuten eta Marokoko Gerran hartu zuen parte. 1912an general egin zuten eta 1915ean penintsulara itzuli zen, Cadizeko gobernadore karguan.\nEspainian Afrikan gehiago saiatu ala abandonatzearen alde eztabaida piztu zenean, harrigarria bada ere, Miguel Primo de Rivera \"abandonisten\" artean zegoen: \"Yo estimo, desde un punto de vista estrat\u00e9gico, que un soldado m\u00e1s all\u00e1 del Estrecho, es perjudicial para Espa\u00f1a\" esan zuen.\nKargu handiak izaten jarraitu zuen, Valentzian, Madrilen eta Bartzelonan, besteak beste, baina hitz haiekin gobernuarekin egin zuen topo, Afrikan jarraitzearen aldekoa baitzen hau.\n1922ko maiatzean Bartzelonara destinatu zuten eta hango krisi soziala bizi beharra izan zuen: terrorismo anarkista, nagusien pistolerismoa, nazionalismo katalana... eta Berrezarkuntza garaiko sistema bipartidista hondoa jota zegoen. Bartzelonako garaietan, Lligaren alderdi kontserbadoreen laguntza izan zuen, delinkuentzia eta gizarte arazoak oso gogor tratatzen zituela-eta.\nEgoera hau larriagoa zen militarren inguruan, batez ere, Annualeko hondamendia gertatu zenetik (Hantxe hil zitzaion Migueli anaia Fernando), erregeari ari baitziren erantzukizunak eskatzen. Horrela, armadak eta alderdi kontserbadoreenek lagundurik, eman zuen 1923ko irailaren 13ko estatu kolpea. Bertan behera geratu zen 1876ko konstituzioa, prentsa askatasuna bukatu zen, gobernua eta parlamentua desegin eta Direktorio Militar batek gidaturiko diktadura ezarri zuen. Zazpi urteko erregimen totalitarioa izan zen eta euskara eta euskaldunak jazarri zituen. Adibidez, kolpetik bost egunera, euskara ekintza ofizialetatik eta erregistroetatik baztertzeko dekretua sinatu zuen.\nDiktadura.\nDirektorio militarra.\nAlfontso XIII.aren eta Eliza, armada, patronala eta kontserbadore gehienen oniritziaz Primo de Rivera izan zen Direktorio Militarraren buru eta estatuaren botere guztien jabe egin zen. Hasiera batean, oposizioa hutsa izan zen, eraitsi zuen erregimena guztiz desprestigiatuta baitzegoen, jada. Kontu honetan, azpimarratzekoa da sozialisten jarrera, guztiz sumisoa eta kolaboratzailea.\nMussoliniren modelo faxistaren itxura bazuen ere, ez zen hain totalitarioa izan eta, batez ere, kontserbadorea izan zen.\n1923-1925 bitartean anarkista eta komunistak jazartzeari eman zion, CNT legezkanpotuz eta sozialistengandik banandutako erradikal haiek erreprimituz. Kataluniako Mankomunitatea ere ezdeusean utzi zuen eta katalanismoa jazarri zuen, gaztelera ez zen edozein hizkuntza jendaurrean erabiltzea debekatuz. Alderdi politikoak ezabatu zituen eta, alderdi bakarreko ereduari jarraituz, Uni\u00f3n Patri\u00f3tica eraiki zuen. Protekzionismoa indartu zuen eta obra publiko galantak hasi zituen.\nAgintera iritsi zenean, aurreko asmo abandonistak joan zitzaizkion erabat eta Marokon finkatzeari ekin zion. Alhucemasko lehorreratzean arrakasta izugarria izan zuen eta Annualeko hondamendia ahazten hasi zen jendea. Frantsesekin bat eginda, Abd el-Krim suntsitzea lortu zuen eta horrek izugarrizko arrakasta eman zion Primo de Riverari.\nDirektorio zibila.\n1925-1930 bitartean Direktorio Militarra bukatu eta Direktorio Zibilari eman zion bide. Konstituzio baten zirriborroa egiten eta guzti hasi ziren, baina diktaduraren aldekoen artean zatiketa nabarmena zegoen garai honetarako. Gainera, 1929ko kraxak ez zion Espainiako egoera ekonomikoari onik egin eta inflazioa geldiezina zen.\nPrimo de Riveraren garai onak alde egin zuten eta erregeak ere ez zuen bere beharra ezinbestekoa ikusten. Oposizioa indartzen ari zen eta diktaduraren egunak azkenetan zeudela iragar zitekeen. Laster egingo zuten Donostiako Itunean, monarkia bera ere zalantzan jarriko zen.\n1926an Sanjuanada gertatu zen; altxamenduak ez zuen ezer lortu, baina ezinegona begi-bistan zegoen. Azkenean, dimisioa aurkeztu zuen 1930eko urtarrilaren 28an eta Parisera erbesteratu zen, Alfontso XIII.ari bere ondorengo egokiak zeintzuk izan zitezkeen esan ondoren. Damaso Berenguer izango da bere ordea hartuko duena, diktablandari hasiera emanez.\n6 aste geroago, 1930eko martxoaren 16an, erabat deprimiturik, Parisen hil zen diabetesaren ondorioz.\nOndorengoak.\nPrimo de Rivera eta Casildak 3 seme eta 3 alaba izan zituzten. Zaharrena Jos\u00e9 Antonio Primo de Rivera izan zen, \"Falange Espa\u00f1ola\"ren sortzailea. 1936an, bera eta bere anaia gazteena, Fernando, 33 eta 28 urte zituztelarik, fusilatu zituzten errepublikazaleek.\nEtxeko titulu eta ohoreak, Francok Jose Antoniori hil ondorenean emandakoa barne, bigarren semearen eskuetara joan ziren, Miguel (1904-1964).\nDiktadorearen alaba gazteenak ere, Pilar Primo de Riverak, politikan parte hartu zuen\n(1934-1977) eta \"Secci\u00f3n Femenina\" delakoaren buruzagi izan zen Frankismo garaian."}
{"id": "66053", "revid": "58701", "url": "https://eu.wikipedia.org/wiki?curid=66053", "title": "Sanjuanada", "text": "Sanjuanada Espainiako gobernua aldatzeko ahalegin bat izan zen. 1926ko ekainaren 24ko gauerako prestatu zen eta hortik datorkio izena.\nMiguel Primo de Rivera eraitsi nahi zuten eta Aguilera generala jarri gobernu lehendakari. Valeriano Weyler eta Aguilera jeneralek lideratu zuten eta Riquelme, Batet eta Gil Dolz del Castellarren laguntza izan zuten, besteak beste.\nBerehala atxilotu zituzten buruzagiak eta sanjuanadak porrot egin zuen.\nIraultzaileen kontrako epaiketa egon zen, ondorio larririk gabe, baina. Sanjuanada eragotzi bazen ere, hura eragin zituen arrazoiak ez ziren desagertu, eta urte gutxitan Primo de Riverak dimititu behar izan zuen."}
{"id": "66054", "revid": "135740", "url": "https://eu.wikipedia.org/wiki?curid=66054", "title": "Zingira", "text": "Zingira edo istinga berritzen ez den sakonera gutxiko ur eremua da, non landareak hazten diren. Hezegune eta eremu lehorren arteko transiziotzat jotzen dira. Sarritan zingiretan zohikatza sortu ohi da.\nLandaredia da zingiren ezaugarri bereizgarria, urteroko uholdeek bustiriko lurrean haz daitezkeen zuhaitz espezieez osaturiko oihanak ageri baitira bertan. Paduretan ez bezala, zingiretako flora nagusia ez dira landare belarkarak, enbor zurkaradun zuhaitzak baizik."}
{"id": "66055", "revid": "119347", "url": "https://eu.wikipedia.org/wiki?curid=66055", "title": "Orga joko", "text": "Orga jokoaren funtsa orga bati ahalik eta bira gehien emanaraztea da. Orga lurrari lotuta dago mutur batean. Jokalariak orgari atzeko aldetik heldu behar dio eta birak eman behar dizkio, orgaren gurpilak lurra ukitu gabe."}
{"id": "66056", "revid": "56334", "url": "https://eu.wikipedia.org/wiki?curid=66056", "title": "Gauerdiko eguzki", "text": "Gauerdiko eguzkia iparraldeko eta oso hegoaldeko latitudeetan gertatzen den fenomeno bat da. Eguzkiak, egunean 24 orduz irauten du argitzen ezkutatu gabe eta latitudearen arabera, uda oso bat edo egun bakarra irauten du. Islandia, Norvegia, Suedia, Finlandia, Errusia, Kanada eta Alaska herrialdeetan eta Antartika kontinentean gertatzen da fenomeno hau.\nGertaera honen aurkakoa, Gau polarra, neguan gertatu ohi da eta eguzkia agertu gabe egoten da egunetan.\nFenomenoaren azalpena.\nLurak eguzkiaren inguruan birak ematen ditu baina lurraren errotazio ardatza okertuta dago. Hori dela eta, udako hilabeteetan, ipar poloa inklinatuta gelditzen da eta aste batzuetan zehar ez da eguzkia sartzen \nFenomenoa hobeto ikusten diren tokiak.\nLaponia, Islandiako iparraldea, San Petersburgo,Feroe irlak eta Svalbard irlak dira hobeto ikusten diren tokiak besteak beste.\nSwalbard Noreguako irla bat da non fenomeno hau gehien gertatzen den lekua da. Eguzkia, ez da sartzen Apirilaren 20tik Uztailaren 22ra arte.\nEfektu negatiboak.\nFenomeno honek ere animalietan eta pertsonetan efektu negatiboak dakarza.\nAnimaliak.\nAnimaliak, gure erloju biologikoari eskker oriantztzen dira 24 orduro. Eguzki argia egunean 24 orduz ematen badu, haien bihotz-erritmoa zailtasunak izan ditzake eta desorentazioak izan dezakete.\nElur oreinak adibidez, ez dute haien erloju biologikoa erabiltzen. Hau da, eguzki argira erreakzionatzen dute baina haien bizimodua aldatzen dute egun berezi hoiretan. Hau ere gertatzen da hainbat animaliekin, Katagorriak, arratoiak eta saguak besteak beste. Hauek haien erritmo zirkadianoak aldatu dute hibernazioa aprobetxatuz. Honek milaka urteko animalien ebuluzioarengatik esker da \nPertsonak.\nGure egokitzapena ez da beste animaliena bezain nabaria. Lurreko poloetatik hurbil bizi diren biztanle gehienak udako eguzki-argira egokitzen dira. Horrela, melatoninarekiko sentikortasuna, gure erritmo zirkadianoaren hormona nagusia, aldatu egiten da urteko aldiaren arabera, gehiegizko argiaren aurrean ekoizpena orekatzeko "}
{"id": "66057", "revid": "336", "url": "https://eu.wikipedia.org/wiki?curid=66057", "title": "Gau polar", "text": "Gau polarra oso iparraldeko eta hegoaldeko latitudeetan gertatzen den fenomenoa da. Gauerdiko eguzkiaren kontrakoa da, eta neguan da ohikoa. Bertan, eguzkiaren argia agertu gabe egunak iraun ditzake. Ez da gauerdiko eguzkia bezain ohiko goragoko latitudeetan gertatu ohi baita; hala nola, Norvegia, Alaska, Kanada eta Errusia oso iparraldean, Finlandiako bi udalerritan eta Antartika kontinentean."}
{"id": "66058", "revid": "1712", "url": "https://eu.wikipedia.org/wiki?curid=66058", "title": "Gau polarra", "text": ""}
{"id": "66059", "revid": "1712", "url": "https://eu.wikipedia.org/wiki?curid=66059", "title": "Gauerdiko eguzkia", "text": ""}
{"id": "66060", "revid": "59723", "url": "https://eu.wikipedia.org/wiki?curid=66060", "title": "Pierre Loti", "text": "Louis Marie Julien Viaud (Rochefort, Itsas Charente, 1850eko urtarrilaren 14an - Bakar Etxea, Hendaia, 1923ko ekainaren 10ean) Euskal Herrian bizi zen marinel eta idazle frantziarra zen. Ezizena Pierre Loti zuen.\n1881an, Bidasoan zegoen Javelot kanoiontzi kostazaineko komandante izendatu zutenean, Hendaian ezarri zuen bere bizilekua. Geroago haren obra, bereziki \"Ramuntcho\", izugarri inportantea izan da Euskal Herriaren irudi zehatz bat ezagutarazi, bultzatu eta modan ipintzeko; gogoan izan harrezkero eta zenbait hamarkadatan Lapurdiko kostaldea (Biarritz, Donibane Lohizune, Getaria...) noble, artista eta abar askoren bisitalekua bihurtu zela. Dena dela, J. Casenave-k hainbat konplimenduren artetik, funtsezko kritika egin zion 1897an Lotiren \"Ramuntcho\" eleberriari. Aitortzen du Euskal Herriko bazterrak eta jendeak guztiz ederki integratu dituela liburuan, baina euskal nortasunaren funtsa integratzen huts egin zuela ezin bestez, Loti ez baitzen euskalduna.\nFrantziako Ontziteriaren ofiziala izanik, bidaiek bere nobelei iradoki zieten, hala nola, \"P\u00eacheur d'Islande\", \"Au Maroc\", \"Le\" \"Mariage de Loti\", \"Un P\u00e8lerin d'Angkor\",\" Vers Ispahan\"... Turkiarako haren mirespena ere ezaguna zen.\n\"Acad\u00e9mie fran\u00e7aise\" erakundearen kidea zen, non 13. eserlekua zuen 1891tik 1923ra.\nHendaiako bere bizilekua zen Bakar Etxea eraikinean zendu zen (Bakar Etxea: ma petite maison solitaire). Hendaiako etxea Lotik 1894ko azaroaren 12an erosi zuen. 1923ko ekainaren 10ean hor hiltzen da : Hilabete luzeak bazeramatzan eri, dio Louis Barthouk, eta behar bada heriotza hurbil senti zuelako indar handiak egin zituen Euskal Herriko bazterren berriz ikusteko...\". Saint Pierre d'Ol\u00e9ronen hobiratu zuten, \"Irla\"-n, \"Pierre Loti\" karrikan, 19 zenbakian. Haren hil-kutxa irekirik ehortzia zuten \"gorputza lurrari hobekiago eta lasterrago nahastekatua izan dadin\". Islamari dioen maitasunez.\nAzkaineko ohiko bisitaria.\nAzkaineko hotelera joaten zen maiz, Jean-Pierre Borda \"Otharre\" pilotariaren etxera. Hoteleko leihotik ikusten zituen pilota partidak Azkaineko plazan, hurbildik segitu zituen hango joan-etorriak: jendeen sar-jalgitzeak, ahokoak, seroren urratsak... Bere begien aurrean zituen, Elizaldean, Lakarratarrak, orduko xistera egile bakarrak.\n\u201cRamuntcho\u201d bere obrarik ezagunenetakoa XIX. mendearen amaieran argitaratu zuen, hartarako bere lagun Otharreren bizitza erreferentzia hartuta. Liburu horren edizio ugari egin dituzte gaur artean, baita hiru film ere, 1919an (mutua), 1937an eta 1958an.\nIritzi kritikoa Indotxinako gerraz.\nLotik frantsesek Indotxinan egin sarraskiak salatu zituelako arazoak ukan zituen. 1883an Le Figaro kazetan Indotxinaz jabetzean, frantses soldaduek egin aldrebeskeria batzuk aipatu zituen, eta burrunba muntatu zen bere kontra. Tzvetan Todorov hizkuntzalari eta literatura-teorialariak erraten zuen Lotiren \"Spahi baten nobela\" \"liburu arrazista eta inperialista, sexista eta sadikoa\" zela, halaber esan zuen liburu horretan ez zituela Lotik isiltzen franses soldadoek egin itsuskeriak. Eta Todorovek ere Lotik, \"Figaro\"-n, Indotxinako gerlaren kontra 1883an idatziak gogorarazten dituelarik, dio Loti ez dela \"kolonialismoaren promotorea...\", ez dela ez kolonien alde, ez kolonien kontra. Norbaiten kontra bada Loti, gehitzen du Todorovek, ez dela Indotxinan edo Senegalen diren frantses soldaduen kontra, baizik eta \"besteak igorriz gerlara gerlak deklaratzen dituzten paristar politikarien eta funtzionarioen kontra.\" Eta ezagunak dira Aim\u00e9 C\u00e9sairek kolonialismoaz eman hitzaldia-n (1955) Lotiren kontra idatzi zituen lerroak. Geroago Koldo Eizagirre bera debatean sartu zen: \"Pierre Loti jujatua izan da eta kondenatua, hain zuzen bere idazle kondizioagatik\"."}
{"id": "66065", "revid": "93330", "url": "https://eu.wikipedia.org/wiki?curid=66065", "title": "Antonio de Eslava", "text": "Antonio de Eslava (Zangoza, 1570 inguru- 1640 inguru), XVII. mendeko erdaraz idatzi zuen idazle nafarra zen.\nBiografia.\nGutxi dakigu bere bizitzari buruz. Bere anaia, Juan de Eslava, Valladolideko katedralaren razionatzailea zen. Nahiz eta bere bataio-agiria ez den aurkitu, Antonio de Eslavaren jaiotza 1570 inguru zela suposatzen da. Bere izena 1603 urterako lau egun baino ez zirenean, Zangozako erroldarako eskritura batean agertzen da:\n\"Noches de Invierno\" bere liburuaren hasieran adierazten duenez, gizon kuxkuxero eta asko irakurtzen zuena zen:\nLana.\nBere estiloak bizantziar eleberria eta morisko eleberria zaldizko eleberria eta artzain eleberriarekin batzen zituen. Iturriak \"I Reali di Francia\" (XIV eta XV. mendeetakoa) eta Ludovico Dolceren \"Le prime impresse del Conte Orlando\" (1572) zituen. Idatzi zuen liburua \"Parte primera del libro intitulado Noches de Invierno\" (Iru\u00f1ea: Carlos de Labayan, 1609) zen. Gertaerak, Venezian dira eta 11 elkarrizketan Leonardo, Fabricio, Silvio, Albanio eta Camila andrea agertzen dira. Jardundako gaiak filosofia morala, historia eta zientzia naturala dira.\nBatzuen ustez, bere eleberriak William Shakespeareari \"The Tempest\" idazteko iradoki zion. Textua ez dago gaztelaniaz idatzia baizik eta nafar-aragoieraz.\n\"Parte primera del libro intitulado Noches de Invierno\" liburuak arrakasta handia izan zuen. 1610ean bigarren edizioa prestatu zen eta hurrengo urteetan beste edizioak agertu ziren Brusela, Viena eta N\u00fcrembergen."}
{"id": "66066", "revid": "512", "url": "https://eu.wikipedia.org/wiki?curid=66066", "title": "Francisco Navarro Villoslada", "text": "Francisco Navarro Villoslada, (Viana, Nafarroa Garaia, 1818ko urriaren 9a - \"ibidem\", 1895eko abuztuaren 29a) erdaraz idatzi zuen Nafarroa Garaiko idazle, kazetari eta politikari bat izan zen.\nBizitza.\nBere izen osoa Francisco de Borja Navarro Villoslada y Navarro Villoslada zen (bere gurasoak lehengusu-lehengusinak ziren, horregatik abizena errepikatzen da eta). Vianako San Pedro eliza ondoan zegoen XVII. etxe batean jaio zen. 2005 urtetik aurrera, bere etxea Vianako liburutegi publikoa bihurtu da.\nHasierako ikasketak Vianan bertan egin zituen, eta laster sortu zion irakurtzeko nahia. Gainera, Vianako Erdi Aroko historia ongi ikasi zuen, eta bere lehen idazlan prestatu zituen kontaketa moduan.\n1829 urtetik aurrera, Filosofia eta teologia ikasi zuen Compostelako Donejakueren unibertsitatean eta zuzenbidea Madrilgo Complutense Unibertsitatean. 1840. urtean argitaratu zuen \"Luchana\" poeman karlismoaren aurkako eta Espartero liberalaren aldeko agertu zen. Arabako Gobernuko idazkaria eta Gobernazio Ministerioko ofiziala izan ondoren, karguak utzi eta \"El Pensamiento Espa\u00f1ol\" egunkaria sortu zuen. Handik gutxira alderdi karlistako kide egin zen eta hiru legegintzalditan izan zen diputatu (1857, 1865, 1867). Karlos erregegaiaren idazkaria izan zen 1869. urtean.\nEgunkari askotan lagundu zuen:\n1860an \"El Pensamiento Espa\u00f1ol\" egunkaria sortu zuen, tradizionalismo kristauaren aldekoa. Partido Tradicionalistaren diputatu eta senataria izan zen eta 1871an Borboiko Karlos Maria Isidroren idazkaria."}
{"id": "66069", "revid": "512", "url": "https://eu.wikipedia.org/wiki?curid=66069", "title": "Yoko Ono", "text": " Tokion jaiotako artista abangoardista da. John Lennonen bigarren emaztea eta musa izan zen. Gibraltarren ezkondu ziren 1969ko martxoaren 20an.\nIbilbide artistikoa.\nYoko Onok izen handia hartu zuen 60.eko hamarkadan Fluxus korrontean sartu zenean. Punkaren hasieran eragin handia izan zuela esaten duena ere bada. Arte kontzeptualaren bozeramale, Yokok artearen esentzia ideia bera dela uste du eta ideia horrek fisikoki ikusten duguna edo artelana egiteko erabili den teknikak baino garrantzi handiagoa duela. Edukia, mezua, pentsamenduaren estimulua eta kritika artea dira. Yoko Onok antolaturiko kontzertuan, ikusleek imajinatu behar zuten entzuten ari ziren musika. \"Grapefruit\" marrazki liburua editatu zuen eta \"Fly\" pelikula kontzeptuala eta disko esperimentalak egin ere bai.\nAzpimarratu behar ditugu \"Plastic Ono Band, Fly, Approximately Infinite Universe\" (70.eko hamarkadan) eta S\"eason Of Glass\" (80.eko hamarkadan). 90.eko hamarkadan beste bi diska editatu zituen, kritikak oso ondo baloratuak: \"Rising\" eta \"Blueprint For A Sunrise\". \"Walking On Thin Ice\" eta \"Never Say Goodbye\" oso arrakastatsuak izan ziren.\nJohn Lennonekin batera ere egin zituen hainbat lan: \"Unfinished Music 1: Two Virgins\", \"Unfinished Music 2: Life With The Lions\", \"Wedding Album\", \"Sometime In New York City: Live Jam\", \"Double Fantasy\" eta hil ondorengo \"Milk&amp;Honey\". Azken urteetan aurreko lanak berreditatzen aritu da eta arrakasta handia lortu du bere lanak. Askatasuna, bakea, arrazakeriaren aurkakotasuna, homofobia eta eguneroko sentsazio txikien balorazioa dira bere gaiak.\nYoko Ono Euskal Herrian.\n2014ean, Onok 81 urte zituela, Bilboko Guggenheim Museoan \"Yoko Ono: half-a-wind-show. Atzera Begirakoa\" erakusketak zenbait atal tematikotan sailkatutako 200 lan inguru jaso zituen: instalazioak, objektuak, filmak, marrazkiak, argazkiak, testua, audioa eta iraganean egindako performanceei buruzko dokumentazioa. Onoren \"Bilborako nahien zuhaitza\" lana erakusketa irauknkorrean dago. 1996an hasi zuen lan-sorta bateko parte da lan hau. Japoniako ohitura historiko eta erlijioso batean du jatorria: otoitzak eskegitzen dituzte zuhaitz, zuhaizka zein banbu landaretan. Ikusleek une zehatz batzuetan \u201cbakea\u201dren aldeko mezu bat idazteko eta ondoren zuhaitzean zintzilikatzeko aukera dute. Mezu horiek geroago artistari igorri eta gehituko ditu Reikiavik-en duen Imagine Peace Tower, 2007 proiektuan, John Lennonen omenez sortutako argi-instalazioan.Oinarrizko eskolan, japoniar haur guztiek otoitz bat abesten zuten, non gerlari batek zazpi ezbehar eta zortzi sufrimendu zeharkatu nahi zituen, mundua hobetzen laguntzeko. Sinestezina iruditzen zitzaidan. Nik horrelakoa izan nahi nuen. Denborarekin, ahaztu egin zitzaidan otoitz hori, eta zorigaitz asko gertatu zitzaizkidan, harik eta une batean hori gehiegi zela uste nuen arte, eta \"nahikoa da!\" Esan nuen arte. Zazpi zorigaitz eta zortzi sufrimendu horiek zazpi zoriontasun eta zortzi altxor bihurtu nituen, hemen irudikatuak \"(japoniar kaligrafiaren karaktereetan). Euskadiko hiri eder honi, Bilbori, egiten diodan ekarpena dira."}
{"id": "66070", "revid": "119347", "url": "https://eu.wikipedia.org/wiki?curid=66070", "title": "Fluxus", "text": "Fluxus (latinez, \"fluxu\" esan nahiko luke) mugimendu artistikoa da.\n\"Fluxus-arte-dibertsioa sinplea behar du, entretenigarria eta handinahirik gabea, teknika berezien erabileraren beharrik gabe, entsaiatu beharrik ez eta balio komertzialik ere ez\" (George Maciunas).\n60 eta 70.eko hamarkadetan izan zuen arrakasta handiena. Ohiko artelana merkantzia izatearen aurka azaldu zen eta antiarte bezala definitu zuen bere helburua.\n1962an George Maciunas (1931-1978) izan zen bere hasierako antolatzaile informala eta AEB, Europa edo Japonian izan zituen adierazpen artistikoak.\nAmeriketan eta Europan John Cage izan zen eragin handiko bultzatzaile, arte totalaren bila beti ere.\nDada bezalaxe, Fluxus zaila da definitzen edo kategorizatzen.\nFiliouren hitzetan, \"espirituaren egoera da eta pentsatzeko, adierazteko eta aukeratzeko erabateko askatasuna suposatzen du. Esan daiteke Fluxus ez zen izan, ez dakigu noiz jaio zen eta ez dago bukatzeko arrazoirik\". Gainera, Filiouk Fluxus eta arte kontzeptuala ez direla gauza bere uste du eta Duchamp-en proposamena alderantziz jartzen du. Harek eguneroko gertakizuna artearen barruan sartzen badu, Filiouk artea eguneroko gertakizunean desegiten dela uste du."}
{"id": "66071", "revid": "119347", "url": "https://eu.wikipedia.org/wiki?curid=66071", "title": "Manolo Blahnik", "text": "Manolo Blahnik (Santa Cruz de La Palma, 1942ko azaroaren 27a, -) ospe handiko zapata diseinatzale kanariarra da eta bere izena eman die sortu dituen zapatei.\nManoloren aita txekiarra da eta ama, berriz, La Palma uhartekoa. Arkitektura eta literatura ikasi zituen Genevan, baina dena bertan behera utzi zuen Parisera joan zenean arte ikasteko asmoz.\n1970ean Londonen jarri zen bizitzen eta argazkilari lanak egin zituen Sunday Timesentzako. Pixkanaka modan sartu zen eta Eric Boman edo Paloma Picasso zituen bere lagunen artean. 1971n Diana Vreeland ezagutu zuen, Vogue USAren editorea eta honek bultzatu zuen egungo diseinatzaile lanetara.\n1973an Londonen, Old Church Street Chelsean, bere lehen zapata denda ireki zuen, Zapata.\nGaur egun, bere zapatak 500$ eta 2900$-en artean ordaintzen dira."}
{"id": "66073", "revid": "499", "url": "https://eu.wikipedia.org/wiki?curid=66073", "title": "Trebi\u00f1uko Konderriko herri aurkibidea", "text": ""}
{"id": "66075", "revid": "11782", "url": "https://eu.wikipedia.org/wiki?curid=66075", "title": "Oltza", "text": ""}
{"id": "66077", "revid": "6327", "url": "https://eu.wikipedia.org/wiki?curid=66077", "title": "Mohammed Siyad Barre", "text": ""}
{"id": "66080", "revid": "512", "url": "https://eu.wikipedia.org/wiki?curid=66080", "title": "Zufre", "text": "Zufre Huelvako probintzian dagoen udalerri andaluziarra da. 450 m-ko altueran eta Huelvatik 131 km-tara kokaturik, 2007ko datuen arabera 987 biztanle zituen 341 km\u00b2-tan banaturik."}
{"id": "66081", "revid": "512", "url": "https://eu.wikipedia.org/wiki?curid=66081", "title": "Cortegana", "text": "Cortegana Huelvako probintzian dagoen udalerri andaluziarra da. 673 m-ko altueran eta Huelvatik 121 km-tara kokaturik, 2007ko datuen arabera 4.977 biztanle zituen 174 km\u00b2-tan banaturik."}
{"id": "66082", "revid": "56334", "url": "https://eu.wikipedia.org/wiki?curid=66082", "title": "Cartaya", "text": "Cartaya Huelvako probintziako (Andaluzia) udalerri bat da. Itsas mailatik 26 metro gorago dago, eta Huelvatik 35 kilometrora. 2011n 19.044 biztanle zituen, eta guztira 226,4 kilometro koadro ditu."}
{"id": "66083", "revid": "103793", "url": "https://eu.wikipedia.org/wiki?curid=66083", "title": "San Martin", "text": "San Martin izenak hainbat esanahi ditu.\nJakingarriak.\nEuskal Herritik kanpoko toki ugarik \"San Mart\u00edn\" izena daramate."}
{"id": "66086", "revid": "336", "url": "https://eu.wikipedia.org/wiki?curid=66086", "title": "Emmy Rossum", "text": "Emmanuelle Grey Rossum (New York City, New York, Ameriketako Estatu Batuak, 1986ko irailaren 12 - ) aktore estatubatuarra da."}
{"id": "66089", "revid": "7855677", "url": "https://eu.wikipedia.org/wiki?curid=66089", "title": "Deustuko Gazte Lokala", "text": "Deustuko Gazte Asanblada Deustoko Luzarra kaleko 1.zenbakian kokatuta dago. Bilboko Okupazio Mugimenduko partaide da, besteak beste, Kukutza III eta Zazpikatu Gaztetxearekin batera.\nHistoria.\nElkarte honen historia orain dela urte batzuk hasi zen, Deustuko gazteentzat asanblada bat sortzea beharrezkoa zela ikusi zenean. Gazte guztiei deialdia egin, eta behin eta berriz bildu ondoren azkenean 1989.urteko Otsailaren 28an Gazte Asanblada sortu zuten helburu batzuk lortu nahian; hauen artean garrantzitsuena kultura alternatibo bat lortu eta eskaintzea zelarik, beti ere eurek autogestionatutakoa. Ideia hauek guztiak abian jartzeko lokal baten beharra ikusi zen eta udalarekin kontaktuan ipini ziren. Hainbat bilera egin ondoren udalak lokal bat konpontzeko konpromisoa hartu zuen, baina alkate aldaketa zela eta konponketa hauek bukatzen zeudelarik promesa guztiak bertan behera geratu ziren. Gauzak nola zeuden ikusirik okupazioa izan zen hauen irteera, beraz, 1991ren Ekainaren 21ean Luzarra kalean zegoen merkatu zaharra okupatu zen, honela sortu zen Deustuko Gazte Lokala.\n2008 urtean Gazte Lokalaren parean zegoen Txoridenda eraikina okupatu zen, Gazte Lokalak zeuzkan muga fisikoak zirela medio. Udalarekin akordio batera iritsi eta bi eraikinen kudeaketa gauzatzeko.\n2017 urtean Bilboko udalak aurre abisurik gabea akordioa hautsi eta Deustuko Gazte Lokala desalojatzeko agindua eman zuen . \"Gazte Lokala DEFENDA DEZAGUN\" kanpaina abiarazi zuten gaztetxeko kideek, eta zenbait hilabeteko tentsioaren ostean, udal hauteskundeak gerturatu ahala eta auzoan zuen babesa ikusita, Bilboko udalak bere asmoak baztertu zituen."}
{"id": "66094", "revid": "336", "url": "https://eu.wikipedia.org/wiki?curid=66094", "title": "Venta Laperra (leizea)", "text": "Venta Laperrako leizea Karrantzan (Bizkaia) dagoen haitzuloa da. Ezaguna da batez ere lau bisonte eta hartza baten labar-pinturak direla-eta, K. a. 25000an, Goi Paleolitoko Gravetiar bukaeran edo Solutrear hasieran datatuak.\n1904an labar-artearen lehen aur\u00adkikun\u00adtza egin zen Euskal Herrian: irudi bat, kobazuloaren sarreran bertan. Bi urte beranduago, Breuilek beste lau irudi gehiago aur\u00adkitu zituen: buruzagirik gabeko hiru bisonte azefalo, hatz oso bat, zehaztasun gutxiko bobido bat eta lerro-segida ulertezin bat. Hai\u00adtzean halakoxe sakontasuna duen grabatu batez eginak daude. Grabatu hauen ezaugarri bereizgarria honetan da\u00adtza: kobazuloaren sarreran zeudela eta eguz\u00adkiaren argitan ikus daitez\u00adkeela. Gure herrian aur\u00adkitu ditugunen artean, zaharrenak eta Auri\u00f1aciense aldiari dagoz\u00adkionak dira. Apellanezi gertakari honek zera pen\u00adtsarazten dio, Paleolito aldi an\u00adtzinakoetan, Kantabriako artea, Euskal Herriko sartalderaino zetorrela, beste arte formula ba\u00adtzuk (piriniotarrak) hartu ahal izateko edo bere-bereak sor\u00adtzeko, Herria libre utziz."}
{"id": "66095", "revid": "119347", "url": "https://eu.wikipedia.org/wiki?curid=66095", "title": "Saskia Sassen", "text": "Saskia Sassen (Haga, Herbehereak, 1949ko urtarrilaren 5) soziologo, hirigile eta ekonomilari amerikarra da. Globalizazioa eta migrazioari buruz egindako azterketengatik ezaguna da.\nGaur egun Columbiako Unibertsitateko eta Londresko Ekonomia Eskolako soziologia irakaslea da. Richard Sennett soziologo eta historialariarekin ezkonduta dago."}
{"id": "66096", "revid": "119347", "url": "https://eu.wikipedia.org/wiki?curid=66096", "title": "Desordutan", "text": "Desordutan 2005ean, Tolosako hiru lagunek sortutako taldea da.\nIbilbidea.\nTxus, I\u00f1igo eta Gorkak sortu zuten proiektu akustiko bat da, gitarra akustikoa, baxua eta bateriaz baliatuz. Beranduago, bigarren gitarra-jotzailearen etorrerarekin (Egoitz) hirukoa pop-rock bandan bilakatu zen. Beranduago berriz, lan kontuak zirela medio, Gorkak erreleboa Juleni pasa behar izan zion. Hasieratik azpimarratu nahi izan ditu laukoteak abestien doinu eta melodiak; letra eta poema landuak doinu melodikoez eskeiniak\u2026baino base rockeroa baztertu gabe.\nLehen kontzertua 2006ko apirilean eman zuten Tolosako Bonberenean. Urte horretako abenduan bertan, lehen maketa grabatu zuten Tolosako Bonberenean, Screech eta Etxebe teknikari zirelarik. Nahasketaz Karlos Osinaga \u2018Txap\u2019 arduratu zen. Lagun artean egindako lan hau \u2018DESORDUTAN\u2019 izenarekin kaleratu zuten eta autoekoiztua izan zen. \u2018Ordularien\u2019 lehen maketa honek makina bat kontzertu eskaintzeko aukera eman die azken urte hauetan, eta baita bandak bere nortasuna eta norabidea definitzeko ere. Hasieran anekdotikoa zen haizezko instrumentuen laguntza esaterako, orain taldearen baitan funtsezkotzat hartu daiteke, batik bat zuzenekoetan. Esan beharra dago, taldekideek beste formatu musikaletan ibiliak direla eta badutela nolabaiteko esperientzia beste taldetan: kamara orkestra, txaranga, musika banda, kolaborazioak beste rock taldeekin\u2026 Lanaren helburua, taldearen musika hedatu eta zuzeneko gehiago eskaini ahal izatea alegia, ez dute amaitutzat jotzen eta dagoeneko kanta berriak eta zuzeneko formatu ezberdinetan ari dira lanean ate gehiago irekiko lizkieken lehen diskari begira."}
{"id": "66098", "revid": "688664", "url": "https://eu.wikipedia.org/wiki?curid=66098", "title": "Ainhoa Tirapu de Go\u00f1i", "text": ""}
{"id": "66099", "revid": "1491", "url": "https://eu.wikipedia.org/wiki?curid=66099", "title": "Ainhoa Tirapu", "text": "Ainhoa Tirapu de Go\u00f1i (Iru\u00f1ea, Nafarroa Garaia, 1984ko irailaren 4a) futbolaria da. Atezain jokatu du. Soiltasuna eta seriotasuna izan dira Tirapuren ezaugarri nagusiak ate azpian, bere taldekideei ziurtasuna emanez.\nBiografia.\nKimikan lizentziaduna da eta Toxikologian Masterra du.\nFutbolean, hamar urte zituela hasi zen Bara\u00f1aingo Lagunak areto-futbol taldean.\nBadajozko Puebla taldean denboraldi bat egin eta gero, 20 urte zituela, 2005-2006ko denboraldian ailegatu zen Athletic-era. Bertan hamabost denboraldi egin ondoren, 2020an agurra eman zion bere karrerari. Futbolari gisa 358 partida ofizial jokatu zituen Espainiako selekzioarekin 46 partida 2015era arte, 2013ko Eurokopa eta 2015eko Munduko Txapelketa.\nAFE Emakume Futbolarien Elkarteko presidenteordea izan da. Emakumeen futbolak lortutako lehen hitzarmenaren negoziazio mahaian jokalarien bozeramaile izan zen. Euskal selekzioaren ofizialtasunaren aldeko aldarrikapenean ere izandakoa da."}
{"id": "66100", "revid": "336", "url": "https://eu.wikipedia.org/wiki?curid=66100", "title": "Vanessa Rodr\u00edguez", "text": "Vanessa Rodr\u00edguez Vega (Barakaldo, Bizkaia, 1979ko azaroaren 29a - ) futbolaria da. Atzelari postuan jokatzen du."}
{"id": "66101", "revid": "1545", "url": "https://eu.wikipedia.org/wiki?curid=66101", "title": "Leire Zabala", "text": "Leire Zabala V\u00e1zquez (Barakaldo, Bizkaia, 1980ko uztailaren 30a - ) futbolari ohia da. Atzelari postuan jokatzen zuen. Lau aldiz izan zen txapelduna Athletic Clubarekin.\nKirol ibilbidea.\nHasieran Barakaldoko Bizkerre taldearekin jokatu zuen 1999tik 2002ra. 2002ko udazkenean Athletic Clubetik talde eratu berritik deitu zuten.\nHorrela, Athleticen emakume taldea 2002-03 denboraldian sortu zen, Leioa Futbol Taldeagaz batu zenean. Leioa Taldea bi urte lehenago sortua zen, 2000 urtean, lehenago Sondikako taldean aritzen zen jokalari batzuek klub berria sortu zutenean. Azkenean Sondikako jokalari gehienak talde berrira pasa ziren, eta hori izan zan lehenengo Athletic haren oinarria, hainbat fitxaketa egin baziren ere.\nLeioa taldeak ia partidu guztiak irabazten zituen. Azken mailatik abiatuta nahiko izan ziren bi denboraldi gorengo mailara heltzeko. Eta ez hori bakarrik,azken urte horretan Superligan, jokatzeko aukera eskuratu zuten, eta Athleticek, ikusitakoarekin txundituta zegoena, talde biak batzeko eskaintza bat luzatu zien. Eta Leioak onartu zuen.\n2002ko azaroaren 24an debutatu zuen Irantzu Athleticekin, 22 urterekin.\nEz zen bukatu hor bolada ona eta Superligako lehen denboraldi hartan txapeldun geratu ziren. Gainera, partida bi San Mamesen bertan jokatu zituzten, eta horietako azkenekoan, liga eskuratu zutenenean, bete-beteta egon zen. Ezin zen gehiago eskatu, behe-behe mailatik superligako txapeldunak izatera pasa ziren ia partida guztiak irabazita. Amets betean bizi zituzten urte haiek.\nGeroago, beste bi urtean jarraian irabazi zuten Superliga. Hala ere, emaitzak ez ziren hasierako denboraldian bezain ikusgarriak; lehen urteko gol festak ohikoak izan ziren, hurrengo bi urteetan berriro irabazi zuten baina nagusitasuna ez zen erabatekoa izan. \nGuztira Athleticen 6 denboraldi egin zituen, 110 partida eta 6 gol."}
{"id": "66102", "revid": "336", "url": "https://eu.wikipedia.org/wiki?curid=66102", "title": "Marta Moreno", "text": "Marta Moreno Rem\u00edrez (Iru\u00f1ea, Nafarroa, 1982ko abenduaren 18a - ) futbolaria da. Atzelari postuan jokatzen du."}
{"id": "66105", "revid": "512", "url": "https://eu.wikipedia.org/wiki?curid=66105", "title": "Al\u00e1jar", "text": "Al\u00e1jar Huelvako probintzian dagoen udalerri andaluziarra da. 574 m-ko altueran eta Huelvatik 112 km-tara kokaturik, 2007ko datuen arabera 811 biztanle zituen 41 km\u00b2-tan banaturik."}
{"id": "66107", "revid": "512", "url": "https://eu.wikipedia.org/wiki?curid=66107", "title": "Errodrigo Semenoitz Arradakoa", "text": "Errodrigo Semenoitz Arradakoa (Gares, 1170 - \u2020 Vienne, 1247ko ekainaren 10a) elizgizon eta historialari nafarra zen. \"El toledano \"izenez ere ezaguna, Toledoko artzapezpikua izan zen.\nBiografia.\nGaztaroan Boloniako Unibertsitatean ikasi zuen. Gero Osmako apezpiku (1208) eta Toledoko artzapezpiku (1209) bihurtu zen. Toledon katedral berriaren lehenengo harria jarri zuen. Toledotik itzal handia izan zuen Alfontso VIII.aren eta Fernando III.aren erreinaldietan. Palentziako unibertsitatea sortu zuen. 1212ko Navas de Tolosako guduan Alfontso VIII.ari lagundu zion eta kronikari bihurtu zen. Nafarroaren eta Gaztelaren arteko tentsio handiko garaian, erreinu musulmanen kontrako kristauen aliantza babestu zuen, Gaztelaren gidaritzapean.\n1214an erregeak Milagroko gaztelua eman zion, baita inguruko eskualdea ere. 1217an, Honorio III.a aita sainduak gurutzada bat antolatzeko agindua eman zion. Horrela Caceres (1217) eta Requena (1218) eraso zituen baina ezin zituen konkistatu. 1231an, Fernando III.a Gaztelakoa erregea zela, Quesada eta Cazorla hartu ziten. 1238an, Jaume I.a Aragoikoak Valentzia okupatu zuenean, Toledorako aldarrikatu zuen. Lyonen hil zen, Inozentzio IV.a aita saindua ikusi eta bueltan zeudela.\nLanak.\nHainbat historia lan argitaratu zituen. Horietan, Nafarroako Eneko Enekoitz erregeari \"Aresta\" ezizena onartzen dio. Bestalde, Semenoitz Arradakoak zabaldu zuen indar musulmanen kontrako ustezko Clavijoko guduaren kontakizuna; bertan, Santiago \"Matamoros\" soldaduei agertu bide zitzaien lehendabiziko aldiz, etsaiaren kontrako borrokan adorea emateko. Frogatuta dago gudu hori ez zela inoiz gertatu.\n\"De rebus Hispaniae\" idazlanean, Nafarroako Erresumako mendebaldea (\"itsasaldeko Nafarroa\" ere deitu izan dena) Gaztelaren mende geratu zen unearen berri bildu zuen (1199-1200). Antso VII.a errege nafarraren eta Alfontso VIII.a errege gaztelarraren adiskidea izanik, anbiguetatez jantzitako narrazioa eman zuen bertan, Gaztelak lurralde horiek atzeman (\"adquisivit\") zituela azalduz."}
{"id": "66108", "revid": "119347", "url": "https://eu.wikipedia.org/wiki?curid=66108", "title": "Alosno", "text": "Alosno Huelvako probintzian dagoen udalerri andaluziarra da. 183 m-ko altueran eta Huelvatik 43 km-tara kokaturik, 2007ko datuen arabera 4.409 biztanle zituen 193 km\u00b2-tan banaturik."}
{"id": "66109", "revid": "137256", "url": "https://eu.wikipedia.org/wiki?curid=66109", "title": "Diego Lizarrakoa", "text": "Diego Ballestero de San Crist\u00f3bal y Cruzat, ezagunago frai Diego Lizarrakoa edo Didacus Stellae (Lizarra, 1524ko apirilaren 13 - Salamanca, 1578), elizgizon frantziskotar, teologo eta idazle aszetiko nafarra zen.\nBiografia.\nFrantzisko Xabierkoaren loba, Okzitaniako Tolosan eta Salamancako Unibertsitatean ikasi zuen, non greziera eta hebreera menperatu zituen. Portugalen eman zituen urte asko eta Filipe II.a Espainiakoak teologo izendatu zuen. Bere Lukasen Ebanjelioaren \"Enarrationes\" Inkisizioarekin arazoak sortu zituen."}
{"id": "66110", "revid": "512", "url": "https://eu.wikipedia.org/wiki?curid=66110", "title": "Aracena", "text": "Aracena Huelvako probintzian dagoen udalerri andaluziarra da. 732 m-ko altueran eta Huelvatik 106 km-tara kokaturik, 2007ko datuen arabera 7.351 biztanle zituen 184 km\u00b2-tan banaturik."}
{"id": "66112", "revid": "12788", "url": "https://eu.wikipedia.org/wiki?curid=66112", "title": "Pedro Malon de Chaide", "text": ""}
{"id": "66113", "revid": "512", "url": "https://eu.wikipedia.org/wiki?curid=66113", "title": "Aroche", "text": "Aroche Huelvako probintzian dagoen udalerri andaluziarra da. 420 m-ko altueran eta Huelvatik 135 km-tara kokaturik, 2007ko datuen arabera 3.306 biztanle zituen 499 km\u00b2-tan banaturik."}
{"id": "66114", "revid": "512", "url": "https://eu.wikipedia.org/wiki?curid=66114", "title": "Joaquin Martinez de Zu\u00f1iga", "text": "Joaquin Martinez de Zu\u00f1iga eta Diaz de Ilarraza (Aguilar Kodeskoa, 1760ko ekainaren 16 - Manila, 1818ko martxoaren 7) elizgizon eta historialari nafarra zen.\nBiografia.\n1779an Valladoliden agostinotar bihurtu zen. Gero Mexikon eta Filipinetan egon zen, non Inkisiziorako egin zuen lan."}
{"id": "66115", "revid": "1545", "url": "https://eu.wikipedia.org/wiki?curid=66115", "title": "Ayamonte", "text": "Ayamonte Huelvako probintzian dagoen udalerri andaluziarra da. 63 m-ko garaieran eta Huelvatik 52 km-ra kokaturik, 2007ko datuen arabera 19.380 biztanle zituen 142 km\u00b2-tan banaturik. Turismogune ezaguna da eta, industria horretan, Isla Canela nabarmentzen da."}
{"id": "66117", "revid": "2048", "url": "https://eu.wikipedia.org/wiki?curid=66117", "title": "Serafin Olabe", "text": "Serafin Olabe D\u00edez (Sevilla, 1831ko uztailaren 4- Calahorra,1884ko urtarrilaren 15) militar, politiko eta idazle nafarra zen.\nBiografia.\nAita bezala, Artilleriako militarra zen. 1851n alferiz bihurtu eta hiru urte geroago O'Donnellen altxamenduan lagundu zuen. 1858an teniente bihurtuta, Filipinetara bidali zuten eta, han, 1862an Kotxintxinan teniente koronel izendatu zuten. 1869an Kuban, koronel bihurtu zen. Bigarren Gerra Karlistan Lizarra hartu zuen eta, gero, armada utzi.\n1872an, Nafarroako diputatu hautatu zuten, \"Partido Radical\"en lehendabizi eta, gero, \"Partido Republicano Federal\"en. Espainiako Lehen Errepublikan, Nafarroa Errepublika Federalaren estatu bihurtzearen alde egin zuen.\nAzkenean, kontserbadoreago bihurtu eta katolizismo eta foralismoen alde egin zuen. \"Nafarroako Euskara Elkargoa\"ren kidea zen."}
{"id": "66118", "revid": "512", "url": "https://eu.wikipedia.org/wiki?curid=66118", "title": "Galaroza", "text": "Galaroza Huelvako probintzian dagoen udalerri andaluziarra da. 564 m-ko altueran eta Huelvatik 117 km-tara kokaturik, 2007ko datuen arabera 1.615 biztanle zituen 22 km\u00b2-tan banaturik."}
{"id": "66119", "revid": "88969", "url": "https://eu.wikipedia.org/wiki?curid=66119", "title": "Francisca Sarasate", "text": "Francisca Sarasate Navascu\u00e9s (A Coru\u00f1a, 1853ko azaroaren 29a - Iru\u00f1ea, 1922ko maiatzaren 1a), nafar idazlea izan zen, Pablo Sarasate biolinistaren arreba. Liburuak Francisca Sarasate de Mena gisa sinatzen zituen, bere senarraren abizena erabiliz. \nBizitza eta lanak.\nFrancisca Sarasate A Coru\u00f1an jaio zen, 1853ko azaroaren 29an. Hala ere, nafartzat zuen bere burua, gurasoak nafarrak zirelako: aita, Miguel Sarasate, Iru\u00f1ekoa, eta ama, Javiera Navascues, Orbaitzetako Olakoa; Pablo Sarasate biolin-jotzailea neba zuen. Juan Cancio Mena idazlearekin ezkondu, eta 1916ko apirilean alargundu zen.\n1876an kaleratu zuen Madrilen \"Un libro para pollas\" izenburuko eleberria. 1878an, nebari buruzko idazkia argitara eman zuen, hau da, \"Noticias biogr\u00e1ficas del primer periodo de la vida art\u00edstica de Pablo Sarasate\". 1881ean, anaiari eskainitako olerki liburua agertu zuen Iru\u00f1eko \"Eco de Navarra\" izeneko moldetegian: \"Horizontes po\u00e9ticos: libro r\u00edtmico\". 26 olerki laburren artean, luzera dezenteagoko Fr\u00e9d\u00e9ric Souli\u00e9ren \"Bi itsuak\" eleberriaren itzulpen dramatikoa ere eskaini zuen.\n1882an, eta Teresa Avilakoaren hirugarren urteurrena ospatzeko aitzakiaz ospatu emakumezko idazleen sariketan, urrezko luma eskuratu zuen \"Amor divino\" izeneko olerkiarekin. Nolanahi ere, hura ez zen karrikaratu 1888ra arte, \"Fulvia o los primeros cristianos\" eleberri historikoa agertu zen urtera arte, izan ere, Zaragozako Mariano Salasen moldiztegietatik ateratako idazki horretan jaso baitzen. Horretan Francisca Sarasate de Mena sinatu zuen.\n1894an \"Romancero Aragon\u00e9s\" izenburukoa agertu zuen Zaragozan, Faustino S\u00e1nchez Gil diputatuaren hitzaurre batez hornitua, eta 1896an \"Cuentos bascongados\" atera zuen Bartzelonan. 13 ipuin labur zekartzan eta, pentsa daitekeenaren kontra, euskarak eta euskal gaiak arras agerpen txikia zeukaten. 1899an, \"Poes\u00edas religiosas\" argitaratu zuen Madrilen, San Francisco Saleskoaren moldiztegian, eta hartan Orreagako Ama Birjinari eta San Frantzisko Xabierkoari eginiko olerki bana zituen. Azkenik, \"Pensamientos m\u00edsticos\" argitaratu zuen 1910ean, Bartzelonan.\nCamille Saint-Sa\u00ebns musikari frantsesak bere \"Aragoiko jota opus 64\" eskaini zion: \"A mademoiselle Paquita Sarasate\". Iru\u00f1ean zendu zen, 1922ko maiatzaren lehenean."}
{"id": "66120", "revid": "512", "url": "https://eu.wikipedia.org/wiki?curid=66120", "title": "Villarrasa", "text": "Villarrasa Huelvako probintzian dagoen udalerri andaluziarra da. 75 m-ko altueran eta Huelvatik 37 km-tara kokaturik, 2007ko datuen arabera 2.142 biztanle zituen 72 km\u00b2-tan banaturik."}
{"id": "66121", "revid": "105290", "url": "https://eu.wikipedia.org/wiki?curid=66121", "title": "Botere legegile", "text": "Botere legegilea Estatua banatua dagoen hiru botereetako bat da, botere judiziala eta botere betearazlearekin batera. Botere honek legeak onartu, ezeztu eta aldatzen ditu.\nDemokrazia askotan bi ganberatan da banandua:"}
{"id": "66123", "revid": "56334", "url": "https://eu.wikipedia.org/wiki?curid=66123", "title": "Valdelarco", "text": "Valdelarco Huelvako probintzian dagoen udalerri andaluziarra da. 623 m-ko altueran eta Huelvatik 125 km-tara kokaturik, 2007ko datuen arabera 229 biztanle zituen 15 km\u00b2-tan banaturik."}
{"id": "66124", "revid": "512", "url": "https://eu.wikipedia.org/wiki?curid=66124", "title": "Paymogo", "text": "Paymogo Huelvako probintzian dagoen udalerri andaluziarra da. 177 m-ko altueran eta Huelvatik 81 km-tara kokaturik, 2007ko datuen arabera 1.292 biztanle zituen 214 km\u00b2-tan banaturik."}
{"id": "66125", "revid": "152215", "url": "https://eu.wikipedia.org/wiki?curid=66125", "title": "1936ko Euskadiren Autonomia Estatutua", "text": "1936ko Euskadiren Autonomia Estatutua, jatorrizko euskal izenaz Euzkadiren Berjabetasun-Araudia, Euskal Herriaren zati baterako onartu den lehenengo autonomia estatutua izan zen, ipar-mendebaldeko hiru herrialdeak (Araba, Bizkaia eta Gipuzkoa) hartzen zituena.\nAurrekariak.\nEstatutua hainbat urteko prozesu luze baten emaitza izan zen. Hasiera batean, autonomia estatutu bateratua aurkeztu nahi izan zen Araba, Gipuzkoa, Bizkai eta Nafarroa Garairako. 1930 eta 1936 artean, hainbat estatutu proiektu egin ziren:\nEusko Ikaskuntzaren proiektua.\nErrepublika etorri bezain pronto, alkate nazionalistek (haien buruan zegoen Jose Antonio Agirre, Getxoko alkatea) ekin zioten autonomiaren aldeko mugimenduari eta estatutu proiektu bat presta zezala agindu zioten Eusko Ikaskuntzari. Proiektu hau Errepublikaren garaian zehar prestatu ziren proiektu guztien abiapuntua izango da.\nProiektu honen eragozpen handiena zehaztasun eza zen; herriak ordezkaritza maila eskasa izatea ere kritikatu zitzaion.\n1931ko ekainaren 7an EAJk, Elizarekiko harremanak estatu zentralaren menpe geratzen zirela-eta, oso-osorik gustuko ez badu ere, Eusko Ikaskuntzaren autonomia proiektua onartu egiten du. Sozialistak, errepublikarrak eta karlistak ere oro har alde daude. Autonomia osatu nahi duten 520 herrietatik 480k onartzen dute hasierako proiektu hau. Eusko Ikaskuntzaren proiektutik abiatuta, bi proiektu ezberdin elaboratu ziren: karlista eta EAJrena, eta ezkertiarrena.\nLizarrako estatutua.\nAlkate euskal nazionalistek eta karlistek batzarrera deitu zuten eta 1931ko ekainaren 14an bildu ziren udalek Eusko Ikaskuntzaren proiektuan oinarritutako Estatutua onartu behar zutela-eta. Hasieran Iru\u00f1ean egiteko asmoa bazuten ere, Lizarrara aldatu zuten azkenean. Puntuz puntu eztabaidatu zuten eta bilera honetan hainbat aldaketa erabaki ziren, Estatutuari kutsu nazionalista, eskuindar eta konfesionala emango ziotenak. Horrela sortu zen Lizarrako estatutua.\nLizarrako proiektua izan zen EAJ eta Comuni\u00f3n Tradicionalista (karlistak) alderdien arteko koalizioaren oinarrizko programa 1931ko hauteskunde orokorretan eta emaitza onak eman zizkien (14 eserleku), baina, ezkerra aurka zuen neurrian, ez zuen etorkizunik izan, Konstituzioaren arabera Gorteetan onartu behar baitzen.\nAurkeztu ziren Nafarroa Garaiko 220 udaletatik, 200 agertu ziren alde (%89,93) eta Uztailaren 13an Iru\u00f1ean buruturiko batzarrak berriro esan zion baietz Estatutuari.\nHorrela, irailaren 22an 420 alkatez osaturiko ordezkaritza joan zen Madrilera eta estatutu proiektua aurkeztu zion Niceto Alcala Zamorari. Irailaren 25 eta 26an Gorteetan eztabaidatu zen eta Eliza-Estatu harremanen artikulua konstituzioaren aurkakoa zela eta atzera bota zuten guztiz.\nAbenduaren 9an onartuko zen Espainiako Bigarren Errepublikako Konstituzioa eta bertan Eliza-Estatu harremanak banatuta geratu ziren erabat, ilegalizatu zuten erlijio ordenen lana, eta erlijioa hezkuntza ofizialetik at jarri zen. Garbi zegoen Lizarrako autonomia proiektuak ez zuela irtenbide zuzenik izango.\nBatzar Kudeatzaileen (diputazioen) proiektua.\nOraingo honetan deitzaileak diputazioak ziren (ezkerra gehiengo), haiek ere Eusko Ikaskuntzaren proiektuan oinarritutako Estatutua onartu behar zuela-eta. Hemen ere hainbat aldaketa erabaki ziren, Estatutuari kutsu demokratiko, ezkertiar eta akonfesionala emango ziotenak.\nLizarrakoa baino demokratikoagoa zen. Autonomia-maila, berriz, txikiagoa.\nOnarpen prozesua zaila izan zen eta, azkenean, bi testu prestatu zituzten:\nHala ere, garai honetarako eskuinak agintzen zuen gobernu zentralean eta Lizarrako proiektu hau ere ez zen aurrera joango.\n1936ko Estatutua.\n1936ko hauteskundeetan Fronte Popularrak irabazi zuenean, gutxiengo nazionalistak garbi zuen Euskadiren autonomia gobernu honen akordio baten baitan egongo zela. Batzorde bat osatu zen, kontsentsua bilatzeko asmoz; Indalezio Prieto, Euskadiko sozialisten buruzagia, zen buru; eta idazkaria Jose Antonio Agirre zen, gutxiengo nazionalistak Gorteetan zuen taldeko burua.\nLanak bizkor joan ziren aurrera eta 1936ko ekainerako proiektua bukatuta zegoen jada. Akordio bat falta zen Finantza arloan, diputatu eskuindarrek (Oriol, tartean) egindako oposizioa zela-eta. Esaten zutenez, bateraezinak ziren Estatutua eta Kontzertu Ekonomikoen erregimena. Errealitatean, Estatutuaren onarpena atzeratzeko aitzakia besterik ez zen.\nGerra hasi bezain laster eten egin zen autonomia prozesua, baina gobernu zentralak EAJk gerran modu eraginkorrago batean parte hartzea behar zuen eta Estatutuaren onarpenaren aldeko urratsak bizkortu zituen. 1936ko urriaren 1ean, Espainiako Parlamentua Valentzian egokitu eta gero, onartuko zen Estatutua eta, onartu zen testuak aldaketa batzuk bazituen:\nHala ere, gutxi iraungo zuen lortutako autonomia honek, Francok urtebete baino gutxiagoan bereganatu baitzuen lurraldea eta Eusko Jaurlaritzak erbestean jarraitu beharko du bere jarduna."}
{"id": "66126", "revid": "880", "url": "https://eu.wikipedia.org/wiki?curid=66126", "title": "Euskadiko Autonomia Erkidegoa", "text": ""}
{"id": "66127", "revid": "6327", "url": "https://eu.wikipedia.org/wiki?curid=66127", "title": "Eusko gudaroste", "text": ""}
{"id": "66129", "revid": "201", "url": "https://eu.wikipedia.org/wiki?curid=66129", "title": "Botere legegilea", "text": ""}
{"id": "66130", "revid": "201", "url": "https://eu.wikipedia.org/wiki?curid=66130", "title": "Legegile", "text": ""}
{"id": "66131", "revid": "1484", "url": "https://eu.wikipedia.org/wiki?curid=66131", "title": "Soraya S\u00e1enz de Santamar\u00eda", "text": "Mar\u00eda Soraya S\u00e1enz de Santamar\u00eda Ant\u00f3n (Valladolid, Espainia, 1971ko ekainaren 10) legelari, abokatu, irakasle eta Espainiako Alderdi Popularreko kidea da. 2011 eta 2018 bitartean Mariano Rajoyren gobernuan Espainiako presidente-ordea izan zen. 2011 eta 2016 bitartea Espainiako Gobernuaren bozeramalea izan zen.\nBizitza.\n1971n jaio zen Valladoliden eta 23 urterekin Zuzenbideko Lizentziatura lortu zuen Valladolideko Unibertsitatean, bere promozioko lehenengoa izanik.\n27 urte zituela Estatuko Abokatu Gorpuan sartu zen oposizioak gainditu ondoren, oposizioetan lehenetariko postua lortuz. Administrazio-Zuzenbideko irakaslea izan da Madrilgo Carlos III Unibertsitatean. Brasilen ezkondu zen bere senarrarekin, Estatuko Abokatua dena.\n28 urte zituela Madrilera joan zen lan-eskaintza bat zela eta. Hura lortu eta Moncloan lan egiten sartu zen. 2008an diputatu moduan sartu zen Gorte Orokorretan.\nEspainiako VIII. Legegintzaldian (2004-2008) PPko Politika Autonomikorako eta Lokalerako idazkari exekutiboa izan zen. Aldi berean Espainiako Diputatuen Kongresuko eserleku bat bete zuen Madrildik. 2008ko martxoaren 31n, Mariano Rajoyk, Alderdi Popularreko buruzagiak, Alderdi Popularreko bozeramaile izendatu zuen Espainiako Diputatuen Kongresurako.\n2011n Espainiako Gobernuko Presidenteordea eta Bozeramailea izendatu zuten."}
{"id": "66132", "revid": "499", "url": "https://eu.wikipedia.org/wiki?curid=66132", "title": "Soraya S\u00e1enz De Santamar\u00eda", "text": ""}
{"id": "66133", "revid": "58701", "url": "https://eu.wikipedia.org/wiki?curid=66133", "title": "Bella ciao", "text": "Bella ciao () Bigarren Mundu Gerrako abesti italiarra da. Bere jatorria ezezaguna da. Badirudi musikak folk estiloko abesti batean duela jatorria, baina letraren egilea ezezaguna da. Bai abestiaren izenburuak eta bai jorratzen duen gaiak agur abesti bat irudikatzen dute. Mundu osoan ezagutzen diren italiar kantu guztien arteko zerrendan, bost lehenen artean omen dago, \"Arrivederci Roma\" edo \"La donna \u00e8 movile\" kantuekin batera. \nEuskaraz.\nItzulpena.\nOHARRA: Jarraian erakusten den itzulpena hitzez hitzeko hurbilketa da, eta ez du jatorrizko doinua mantentzen.\nEgokitzapena.\n1970eko hamarkadan Hibai Rekondo abeslariak euskarazko bertsioa sortu zuen:"}
{"id": "66134", "revid": "201", "url": "https://eu.wikipedia.org/wiki?curid=66134", "title": "Donostiako danborrada", "text": ""}
{"id": "66136", "revid": "6327", "url": "https://eu.wikipedia.org/wiki?curid=66136", "title": "Euskal foruak", "text": ""}
{"id": "66139", "revid": "1545", "url": "https://eu.wikipedia.org/wiki?curid=66139", "title": "UEFA Euro 2008", "text": "UEFA Euro 2008, Eurokopa 2008 edo UEFAren Europako Futbol Txapelketa 2008 Austria eta Suitzan ospatu zen 2008ko ekainaren 7tik 29ra. 16 selekzio izan ziren parte-hartzaileak; Austria eta Suitza zuzenean sailkatu ziren, antolatzaile izateagatik, eta beste 14 taldeek sailkapen fasea gainditu behar izan zuten. Austria eta Polonia debutariak izan ziren txapelketa honetan.\nEkainaren 29ko finalean Alemania eta Espainia neurtu ondoren, azken hau suertatu zen garaile.\nSailkapen fasea.\nSailkapen faserako zozketa 2006ko urtarrilaren 27an burutu zen Montreuxen (Suitza).\nSailkapen fasea 2006ko Munduko Futbol Txapelketa amaitu eta hilabetera hasi zen, Austria eta Suitza zuzenean sailkatu zirelarik, antolatzaile izateagatik.\nSailkapen fasearen formatua aurreko txapelketetan egindakoaren ezberdina izan zen. Zazpi multzoetako txapeldun eta txapeldunordeak zuzenean sailkatu ziren txapelketarako, bi antolatzaileekin batera 16 selekziotako lehiaketa osatuz. Ezberdintasun nagusia bigarren postuan gelditu zirenek play-off norgehiagokarik jokatu beharrean zuzenean sailkatzean datza, aurreko kasuetan gertatu ez bezala. Hirugarren postuan gelditu zirenek ez zuten sailkatzeko aukerarik izan. Zazpi multzoetatik sei 7 selekziok osatzen zuten, eta bestea, A multzoa, 8 selekziok.\nZozketa.\nTxapelketako multzoak erabakitzeko zozketa 2007ko abenduaren 2an burutu zen, Lucerneko \"Kultura eta Batzarren Gunea\"n. Jarraian zerrendatutako pertsonak izan ziren zozketaren arduradun:\nEuro 92 eta Euro 96 txapelketetan oinarritutako formatura itzuliz, talde bakoitzeko partida guztiak bi estadiotan jokatzea erabaki zen, serie bakoitzeko buruak partida guztiak hiri berean jokatuz. 2000 eta 2004an bezalaxe, 4 serie ezberdinetan banatu ziren sailkatutako selekzioak, 2006ko Munduko Futbol Txapelketa eta Euro 2008ko sailkapen faseetako batez besteko puntu kopuruan oinarrituz. Suitza eta Austria, antolatzaile izateagatik, eta Grezia, aurreko edizioko txapeldun izateagatik, izan ziren hautatutako lehen taldeak. Herbehereak hautatzerako orduan UEFAko koefizientean oinarritu ziren.\nEpaileak.\nHamabi epaile eta hogeita lau marrazain aukeratu ziren txapelketarako:\nHoriez gain, laugarren epaile bezala arituko diren beste zortzi epaile ere aukeratu ziren:\nEuskalduna(k).\nKopako euskaldun bakarra, Espainiako selekzioan: Xabi Alonso\nEstatistikak.\n David Villa ( 4)\n Xavi Hern\u00e1ndez"}
{"id": "66140", "revid": "371", "url": "https://eu.wikipedia.org/wiki?curid=66140", "title": "Eurokopa 2008", "text": ""}
{"id": "66143", "revid": "512", "url": "https://eu.wikipedia.org/wiki?curid=66143", "title": "Aljaraque", "text": "Aljaraque Huelvako probintzian dagoen udalerri andaluziarra da. 35 m-ko altueran eta Huelvatik 8 km-tara kokaturik, 2007ko datuen arabera 16.386 biztanle zituen 34 km\u00b2-tan banaturik."}
{"id": "66144", "revid": "512", "url": "https://eu.wikipedia.org/wiki?curid=66144", "title": "Almonte", "text": "Almonte Huelvako probintzian dagoen udalerri andaluziarra da. 75 m-ko altueran eta Huelvatik 55 km-tara kokaturik, 2007ko datuen arabera 20.726 biztanle zituen 861 km\u00b2-tan banaturik."}
{"id": "66145", "revid": "512", "url": "https://eu.wikipedia.org/wiki?curid=66145", "title": "Bollullos Par del Condado", "text": "Bollullos Par del Condado Huelvako probintzian dagoen udalerri andaluziarra da. 131 m-ko altueran eta Huelvatik 47 km-tara kokaturik, 2007ko datuen arabera 13.737 biztanle zituen 50 km\u00b2-tan banaturik."}
{"id": "66146", "revid": "512", "url": "https://eu.wikipedia.org/wiki?curid=66146", "title": "Chucena", "text": "Chucena Huelvako probintzian dagoen udalerri andaluziarra da. 147 m-ko altueran eta Huelvatik 62 km-tara kokaturik, 2007ko datuen arabera 2.043 biztanle zituen 26 km\u00b2-tan banaturik."}
{"id": "66149", "revid": "58701", "url": "https://eu.wikipedia.org/wiki?curid=66149", "title": "Nicanor Zabaleta", "text": "Nicanor Zabaleta Zala (Donostia, Gipuzkoa, 1907ko urtarrilaren 7a \u2013 San Juan de Puerto Rico, Puerto Rico, 1993ko martxoaren 31) musikaria izan zen, harpa-jotzaile gisa mundu osoan famatua.\nBizitza.\nDonostiako kontserbatorioan hasi zituen musikako ikasketak, eta Madrilen segitu zituen gero. 1923. urtean Parisa joan zen, eta M. Tournierrekin osatu zituen harpa-ikasketak. M.S. Rosseau eta E. Cools musikagileekin konposizioa ikasi zuen. 1933. urtean Bilbon jo ondoren, kontzertuak ematen hasi zen Europa eta Amerika osoan. Ospea eta arrakasta handia lortu zuen mundu osoan. Teknika miresgarria zuen, eta harparen baliabideak berritzeko ahalegin handiak egin zituen: berak erabili zuen aurreneko aldiz zortzi pedaleko harpa, zazpikoaren ordez. Musikagile askok idatzi zituzten lanak Zabaletarentzat: J.M. Damase, D. Milhaud, H. Villa-Lobos, J. Rodrigo, eta A. Ginasterak, besteak beste. Bestalde, ikerketa-lan handia egin zuen, eta XVI-XVIII. mendeetako espainiar eta portugaldar musikagileen lanak berreskuratu zituen."}
{"id": "66150", "revid": "201", "url": "https://eu.wikipedia.org/wiki?curid=66150", "title": "Erradiaktibitate", "text": ""}
{"id": "66151", "revid": "201", "url": "https://eu.wikipedia.org/wiki?curid=66151", "title": "Erradioaktibo", "text": ""}
{"id": "66152", "revid": "119347", "url": "https://eu.wikipedia.org/wiki?curid=66152", "title": "2008ko Esku Huskako Buruz Buruko Pilota Txapelketa Nagusia", "text": "2008ko Esku Huskako Buruz Buruko Pilota Txapelketa Nagusiaren emaitzak hauek izan ziren:"}
{"id": "66153", "revid": "6327", "url": "https://eu.wikipedia.org/wiki?curid=66153", "title": "Euskal Estatistika Institutua", "text": ""}
{"id": "66156", "revid": "6327", "url": "https://eu.wikipedia.org/wiki?curid=66156", "title": "1936ko Euskal Autonomia Erkidegoko Estatutua", "text": ""}
{"id": "66158", "revid": "119347", "url": "https://eu.wikipedia.org/wiki?curid=66158", "title": "Atapuerca", "text": "Atapuerca Burgosko probintziaren ekialdean dagoen udalerri txikia eta izen bereko mendigunea da, Ibeas de Juarros herriaren iparraldean dagoena.\nHerriak 195 biztanle zituen 2005ean.\nEtimologia.\nXabier Kintanaren ustez Atapuerca erdal-euskal tautotoponimoa izan daiteke (\"ate-puerta\"). Hori euskaldunon antzinako mendebalderako hedaduraren erakusgarria litzateke.\nMugakideak.\nArlanzon ibaia hegoaldean, Vera ibaia iparraldean eta Demandako mendilerroa ekialdean ditu ingurune honek.\nAztarnategia.\nEzaguna da bertan topatutako historiaurreko aztarna garrantzitsuengatik, eta hauek direla-eta ingurua Gizateriaren Ondaretzat hartu dute. Aurkikuntzen artean, gutxienez hiru hominido mota daude: \"Homo antecessor\", \"Homo heidelbergensis\" eta \"Homo sapiens\". Izan ere, Europako hominidorik zaharrena bertan topatu dute."}
{"id": "66160", "revid": "512", "url": "https://eu.wikipedia.org/wiki?curid=66160", "title": "Candamo", "text": "Candamo/Candamu Asturiasko (Espainia) erdialdean dagoen udalerria da."}
{"id": "66162", "revid": "98220", "url": "https://eu.wikipedia.org/wiki?curid=66162", "title": "Castrill\u00f3n", "text": "Castrill\u00f3n Asturiasko (Espainia) iparraldean eta kostaldean dagoen udalerria da."}
{"id": "66163", "revid": "512", "url": "https://eu.wikipedia.org/wiki?curid=66163", "title": "Corvera de Asturias", "text": "Corvera Asturiasko (Espainia) iparraldean dagoen udalerria da."}
{"id": "66164", "revid": "119347", "url": "https://eu.wikipedia.org/wiki?curid=66164", "title": "Hermilio Oloritz", "text": "Hermilio Oloritz Azparren (Iru\u00f1ea, 1854 - 1919ko maiatzaren 5a) idazle, historialari eta politikari nafarra zen, \"Cartilla Foral\" (1894) manifestuaren egilea, Gamazada garaietan idatzi zuen. Gainera, Nafarroarako ereserki bat proposatu eta 1910an Nafarroako banderaren sortzaileetako bat izan zen.\nEkintza politikoa.\nNahiz inoiz ez zen inongo alderdien kidea izan, Nafarroako Euskara Elkargoan hartu zuen parte. Bere idazlan politiko nagusia 1894ko \"Cartilla Foral\" izenekoa zen. Honek bere ideologia azaldu zuen galdera-erantzunen bitartez:\nOloriz eta bera bezalako foruzaleen aburuz, 1841an estatuak Nafarroarekin 1512an eginiko ituna hautsi zuenez, Nafarroak 1512 baino lehenengo statusa berreskuratzeko eskubidea zuen.\nBere garaikidea zen Sabin Aranak era bereko proposamenak egiten zituen, hala ere, Aranaren proposamenek Bizkaia zuten begipuntuaren xedea (Euskal Konfederazioa kontuan hartuta, noski). Politikoki Arturo Kanpion edo Aranak begirunea zioten Olorizi. Era berean, politikoari baino idazleari Zorrilla, Campoamor edo Men\u00e9ndez Pelayok.\nNafarroarako ereserkia.\n1894an \"Cartilla Foral\" manifestuan honako ereserki proposatu zuen:\nHala ere, ez zen ereserki ofiziala bihurtu, baizik eta \"Nafarroako Gorteen Ereserkia\""}
{"id": "66165", "revid": "512", "url": "https://eu.wikipedia.org/wiki?curid=66165", "title": "Illas", "text": "Illas Asturiasko (Espainia) iparraldean dagoen udalerria da."}
{"id": "66167", "revid": "98220", "url": "https://eu.wikipedia.org/wiki?curid=66167", "title": "Muros de Nal\u00f3n", "text": "Muros de Nal\u00f3n Asturiasko (Espainia) iparraldean eta kostaldean dagoen udalerria da."}
{"id": "66168", "revid": "98220", "url": "https://eu.wikipedia.org/wiki?curid=66168", "title": "Pravia", "text": "Pravia Asturiasko (Espainia) iparraldean dagoen udalerria da."}
{"id": "66169", "revid": "98220", "url": "https://eu.wikipedia.org/wiki?curid=66169", "title": "Soto del Barco", "text": "Soto del Barco/Sotu'l Barcu Asturiasko (Espainia) iparraldean eta kostaldean dagoen udalerria da."}
{"id": "66170", "revid": "119347", "url": "https://eu.wikipedia.org/wiki?curid=66170", "title": "Nafarroako Euskal Elkargoa", "text": "Nafarroako Euskal Elkargoa () 1877an Iru\u00f1ean nafar talde intelektual eta foruzaleak sortu zuen euskal kultura suspertzeko.\nIdeologia.\nElkartearen programak honela zioen:\nIru\u00f1ea, 1878ko urtarrilaren 6an\nEsteban Obanos, Florencio Ansoleaga, Estanislao Arantzadi, Salvador Etxaide, Ram\u00f3n Irurozki, Ferm\u00edn I\u00f1arra, Juan Iturralde Suit.\nEuskara Elkargoak apolitikotzat zuen bere burua eta ideologia ezberdineko pertsonak bildu nahi zituen. Berez ez zuen aktibitate politikorik egin, baina bere kide nagusiek foruzaleak ziren. Era berean, \"Jaungoikoa eta Fueroak\" zuen lelotzat eta zazpi herrialdeen batueraren aldekoa zen (elkarteak lehendabizikoz \"Zazpiak bat\" leloa proposatu zuen).\nJatorria.\nSorrera.\nElkartea sortzeko ideia 1876 eta 1878 artean Madrilen argitaratutako \"La Paz\" egunkari foruzaleak sortu zuen, foruak indargabetu zuen legeari buruzko eztabaidan. Arturo Kanpionek, 1876an Madrilen zuzenbidea ikaslea eta \"La Paz\" egunkariaren lankide, iradokizuna bota zuen eta 1868 urtetik euskara suspertzeko elkarte bat sortzearen aldeko nafar talde batek horren alde egin zuen.\n1877ko urrian, hasieran \"Nafarroako Akademia Etnografikoa\" zeritzon elkartea sortu zuten Estanislao Arantzadi Izkue, Esteban Obanos, Nicasio Landa, Florencio Ansoleaga, Aniceto Lagarde, Juan Jos\u00e9 Herr\u00e1n, Juan Iturralde Suit, Guiriorreko Markesa, Joaqu\u00edn Herr\u00e1n, Nicanor Espoz, Antero Irazoki, Ferm\u00edn I\u00f1arra, Serafin Olabe, Hermilio Oloritz eta Arturo Kanpionek.\nElkartearen barnean sei lan-sail eratu ziren: 1-Euskal hizkuntza eta literatura; 2-Etnografia, historia, artea eta legedia; 3-Moralitatea eta hezkuntza; 4-Nekazaritza; 5-Industria; 6-Merkataritza . Euskal Herriko beste herrialdeetako intelektualekin harremanetan jarri ziren. Hala nola Ipar Euskal Herriko Anton Abadia, Emmanuel Intxauspe, Joan Piarres Duvoisin eta Luis Luziano Bonaparterekin; Mateo Moraza, Pedro Ega\u00f1a, Fermin Herran eta Ramon Ortiz de Zarate arabarrekin; Jose Manterola, Nicolas Soraluze eta Juan Benanzio Arakistain gipuzkoarrekin; eta Fidel Sagarminaga, Antonio Trueba eta Juan B. Eustaquio Delmas bizkaitarrekin.\nAmaiera.\n1886an Lau-Buru aldizkaria argitaratzetik akitu zen. Honela 1882an hasi eta euskal herritar politikariak bildu zituen ibilbideari amaiera eman zitzaion, eta euskal politikaren diasporaren hastapena izan zen, honela Nafarroako Euskara Elkargoko kultur ideiaren gainbehera ere hasi zelarik. Elkargoa kulturalki politikaren eraginpean zegoenez, haren inguruko eraso latzak jasan zituen."}
{"id": "66172", "revid": "119347", "url": "https://eu.wikipedia.org/wiki?curid=66172", "title": "Frankfurteko aireportua", "text": "Frankfurteko aireportua (alemanez \"Flughafen Frankfurt am Main\") Alemaniako aireporturik handiena da, Frankfurteko erdigunetik 12 kilometrora kokatuta dagoena. 1936an zabaldu zen eta Lufthansaren operazio-toki nagusia da.\n2014. urtean 59.636.948 bidaiari pasatu zen Frankfurteko aireportutik, Europako 3. aireportu handiena eta munduko 8.a izanik."}
{"id": "66174", "revid": "9301269", "url": "https://eu.wikipedia.org/wiki?curid=66174", "title": "Salburuko parkea", "text": "Salburuko parkea Gasteizko ekialdean dagoen hezegune bat da. Parke hau Gasteizko Eraztun Berdearen harribitxia da, bai bere balio ekologikoagatik bai denboran zehar izan duen bilakaeragatik. Parkea osatzeko lehen lanak 1994. urtean egin ziren, eta oraindik ere garatze prozesuan dago. 2007an parkeak 216 hektarea zituen, Salburuko auzoaren eta Arkautiko Ertzaintzaren akademiaren artean.\nSalburuko parkeko hezegune-sistema lau urmael nagusik osatzen dute egun. Gasteiztik hurbilen dagoena Beto\u00f1uko urmaela da; ekialderago Arkautiko urmaela dago; bi hauen artean, iparraldean, Larregana deiturikoa dago, eta Beto\u00f1ukoaren alboan Durantzarra izenekoa.\nHistoria.\nSalburuko parkea Arabako Lautadaren azpian dagoen akuifero kuaternarioak gainezka egiten duen tokietako bat da. XIX. mendean hezegunea lehortzeko lanak egin ziren, lurrak nekazaritzarako aprobetxatu ahal izateko. \"Aintzirako kanala\" izeneko ubidea eraiki ondoren, sistema osoa drainatzea lortu zen, Beto\u00f1u aldean urpean geratu zen zati txiki bat salbu.\n1994an Gasteizko Udalak, Ingurugiro Gaietarako Ikastegiaren eskutik, hezegunea leheneratzea erabaki zuen. Lehenengo Beto\u00f1uko urmaela berreskuratu zen, aintzirako kanala itxiz. Geroago Arkautikoa birsortu zen, eta gero gainerako urmaelak. Lanak oraindik egiten ari dira.\nEkosistemak.\nHezeguneetako ekosistema urtarrez osaturik egoteaz gain, Salburuak antzina Arabako Lautada estaltzen zuen hariztiaren hondarretako bat dauka. Bestalde, parkearen hegoaldean Gasteizen ospetsuak ziren Salburuko zelaien zati bat ere geratzen da. Ekosistema honen zatirik handiena desagertu egin zen Salburuko auzo berria eraikitzean, 2005. urtean.\nEkipamenduak.\nSalburuak informazio-puntu bat dauka bisitariak hartu eta parkearen inguruko argibideak emateko. Puntu honetatik Arkautiko urmaelean kokaturik dagoen kamera telegidatu bat maneiatu daiteke parkeko landaredia eta fauna behatzeko. Bestalde, hegaztiak ikusteko bi behatoki daude parkeko leku estrategikoetan.\n2008an Salburuko hezeguneen interpretazio-zentroa izango denaren lanak amaitu ziren. Zentro hau, Ataria deitzen dena, 2008an zehar jarriko da abian, eta bertan ingurumen-hezkuntzari, ikerketari eta sentsibilizazioari loturako jarduerak eskainiko dira.\nSariak.\nSalburuak nazioarteko bi aitorpen jaso ditu:"}
{"id": "66176", "revid": "119347", "url": "https://eu.wikipedia.org/wiki?curid=66176", "title": "Cartilla Foral", "text": "Cartilla foral 1894an Hermilio Oloritz iruindarrak gaztelaniaz idatzitako manifestu txikia zen. Foruzaleen helburu guziak azaltzen zituen, gero karlismoak eta euskal nazionalismoak aldarrikatuta.\nHistoria.\nNafarroako Erresumak, Gaztelako Erresumak 1512an inbaditua, bere \"statusa\" mantendu zuen 1841 arte. Lehen Gerra Karlistaren aitzakiari esker, Espainiako liberalek egoera aldatu zuten.\nHirugarren Gerra Karlistan gauzak okertu egin ziren eta, 1893an, nafarrek \"Gamazada\" izeneko altxamendua erreforma berrien kontra egin zuten. Gauzak horrela, Hermilio Oloritz Nafarroako Euskara Elkargoaren kideak \"Cartilla Foral\" idatzi zuen.\nEdukia.\nManifestua galdera-erantzuna estruktura erabiltzen du. Oloritzek gaztelaniaz idatzi zuen. Eduki osoa irakurtzeko hona hemen gaztelaniazko Wikipediaren artikulua.\nManifestuan ere Nafarroarako ereserkia proposatzen da:\nHala ere, ez zen ereserki ofiziala bihurtu, baizik eta Nafarroako Gorteen Ereserkia."}
{"id": "66179", "revid": "512", "url": "https://eu.wikipedia.org/wiki?curid=66179", "title": "Igeltsu (argipena)", "text": ""}
{"id": "66180", "revid": "119347", "url": "https://eu.wikipedia.org/wiki?curid=66180", "title": "Igeltsu (minerala)", "text": "Igeltsua mineralogian kaltzio sulfato bihidratatuari deitzen zaio, Ca(SO4) 2(H2O).\nEraikuntza eta eskulturagintzan mineral hori berotuz eta ehotuz lortzen den materialari ere \"igeltsu\" deitzen zaio, urarekin nahasten denean azkar gogortzen dena."}
{"id": "66182", "revid": "1712", "url": "https://eu.wikipedia.org/wiki?curid=66182", "title": "Igeltsu (Minerala)", "text": ""}
{"id": "66184", "revid": "512", "url": "https://eu.wikipedia.org/wiki?curid=66184", "title": "Bonares", "text": "Bonares Huelvako probintzian dagoen udalerri andaluziarra da. 81 m-ko altueran eta Huelvatik 30 km-tara kokaturik, 2007ko datuen arabera 5.603 biztanle zituen 66 km\u00b2-tan banaturik."}
{"id": "66185", "revid": "512", "url": "https://eu.wikipedia.org/wiki?curid=66185", "title": "Cala\u00f1as", "text": "Cala\u00f1as Huelvako probintzian dagoen udalerri andaluziarra da. 291 m-ko altueran eta Huelvatik 64 km-tara kokaturik, 2007ko datuen arabera 4.355 biztanle zituen 283 km\u00b2-tan banaturik."}
{"id": "66187", "revid": "119347", "url": "https://eu.wikipedia.org/wiki?curid=66187", "title": "Berrocal", "text": "Berrocal Huelvako probintzian dagoen udalerri andaluziarra da. 283 m-ko altueran eta Huelvatik 79 km-tara kokaturik, 2007ko datuen arabera 380 biztanle zituen 126 km\u00b2-tan banaturik."}
{"id": "66188", "revid": "512", "url": "https://eu.wikipedia.org/wiki?curid=66188", "title": "Corteconcepci\u00f3n", "text": "Corteconcepci\u00f3n Huelvako probintzian dagoen udalerri andaluziarra da. 572 m-ko altueran eta Huelvatik 114 km-tara kokaturik, 2007ko datuen arabera 615 biztanle zituen 49 km\u00b2-tan banaturik."}
{"id": "66189", "revid": "512", "url": "https://eu.wikipedia.org/wiki?curid=66189", "title": "Cortelazor", "text": "Cortelazor Huelvako probintzian dagoen udalerri andaluziarra da. 622 m-ko altueran eta Huelvatik 120 km-tara kokaturik, 2007ko datuen arabera 295 biztanle zituen 40 km\u00b2-tan banaturik."}
{"id": "66190", "revid": "119347", "url": "https://eu.wikipedia.org/wiki?curid=66190", "title": "Cumbres de Enmedio", "text": "Cumbres de Enmedio Huelvako probintzian dagoen udalerri andaluziarra da. 593 m-ko altueran eta Huelvatik 140 km-tara kokaturik, 2007ko datuen arabera 50 biztanle zituen 14 km\u00b2-tan banaturik."}
{"id": "66191", "revid": "512", "url": "https://eu.wikipedia.org/wiki?curid=66191", "title": "Encinasola", "text": "Encinasola Huelvako probintzian dagoen udalerri andaluziarra da. 432 m-ko altueran eta Huelvatik 150 km-tara kokaturik, 2007ko datuen arabera 1.614 biztanle zituen 178 km\u00b2-tan banaturik."}
{"id": "66192", "revid": "512", "url": "https://eu.wikipedia.org/wiki?curid=66192", "title": "Fuenteheridos", "text": "Fuenteheridos Huelvako probintzian dagoen udalerri andaluziarra da. 702 m-ko altueran eta Huelvatik 116 km-tara kokaturik, 2007ko datuen arabera 658 biztanle zituen 178 km\u00b2-tan banaturik."}
{"id": "66193", "revid": "119347", "url": "https://eu.wikipedia.org/wiki?curid=66193", "title": "Hinojales", "text": "Hinojales Huelvako probintzian dagoen udalerri andaluziarra da. 606 m-ko altueran eta Huelvatik 143 km-tara kokaturik, 2007ko datuen arabera 353 biztanle zituen 178 km\u00b2-tan banaturik."}
{"id": "66194", "revid": "512", "url": "https://eu.wikipedia.org/wiki?curid=66194", "title": "Hinojos", "text": "Hinojos Huelvako probintzian dagoen udalerri andaluziarra da. 90 m-ko altueran eta Huelvatik 59 km-tara kokaturik, 2007ko datuen arabera 3.806 biztanle zituen 178 km\u00b2-tan banaturik."}
{"id": "66196", "revid": "119347", "url": "https://eu.wikipedia.org/wiki?curid=66196", "title": "Sarri, Sarri", "text": "Sarri, Sarri Kortatu taldearen euskarazko abesti ezagunenetakoa da. Hitzak Fermin Muguruzak eta Josu Landak idatziak dira, Frederick \"Toots\" Hibbertek Toots and the Maytals bere taldearentzat moldaturiko \"Chatty Chatty\" musikaren gainean. Abestiak Ruper Ordorikaren laguntza izan zuen.\nHitzak 1985. urtean idatzi zituzten, urte horretako San Fermin egunean etakide izateagatik kondenatutako bi preso Martuteneko espetxe barruan Imanol Larzabal kantariak emandako kontzertu baten aukera baliatuz, bozgorailu batean ostenduta ihes egin ondoren. Iheslariak I\u00f1aki Pikabea, \"Piti\", eta Joseba Sarrionandia, \"Sarri\", ziren. Gertaera haren omenez Kortatu taldeak\n\"Sarri, Sarri\" kanta egin zuen.\nHogei urte geroago AVT erakundeak Fermin Muguruza, Kortaturen abeslaria izan zena, boikotatzeko erabili zuen. AVT-ek Muguruza salatu zuen bere emanaldi batzuetan abestia interpretatu zuelako."}
{"id": "66198", "revid": "201", "url": "https://eu.wikipedia.org/wiki?curid=66198", "title": "Gerra Napoleonikoak", "text": ""}
{"id": "66221", "revid": "1519", "url": "https://eu.wikipedia.org/wiki?curid=66221", "title": "Santi Leon\u00e9", "text": "Santiago Leon\u00e9 Puncel (Iru\u00f1ea, Nafarroa, 1972ko uztailaren 21a -) historialaria da, historiagintzaz arduratzeagatik nabarmendua. Halaber, ohiko zutabegilea da Berria eta Noticias taldeko egunkarietan.\nNafarroako Foruen inguruko tesiarekin doktoretza lortu zuen, zein, 2005ean, egokitu zuen bere lehen liburua (\"Los fueros de Navarra como lugar de la memoria\") plazaratzeko. Bigarren liburua, \"Euskal Herri imajinario baten alde\", 2008an argitaratu du. Nazionalismoa eta historiagintza hizpide hartuta, Espainiako Historia Akademia, nabarrismo ofiziala eta Nabarralde taldea, besteak beste, kritikatu ditu. Izan ere, Leoneren ustez, aipatutakoen historia idazteko moduan, historiak berak, norabide batean edo bestean, egungo nazioa zein izan behar duen markatzen baitu, egungo biztanleriak erabakitzen duena erabakitzen duela."}
{"id": "66223", "revid": "96586", "url": "https://eu.wikipedia.org/wiki?curid=66223", "title": "Esplorazioen Aroa", "text": "Esplorazioen Aroa XV. mendetik XVII. mendera bitarte eman zen garai historikoa da. Denbora horretan zehar, europarrek, batez ere, portugaldarrek, espainiarrek eta britainiarrek, ia mundu osoa zeharkatu zuten, berori kartografiatzen eta konkistatzen. Europako lurralde horien zabalkundearen kausa, batik bat, Asiako aberastasunaren nahia izan zen, horrela, merkatu berrien bila abiatuz.\nEgindako bidaietan europarrek eurentzako ezezagunak ziren zenbait lurralde aurkitu zituzten, nahiz eta leku horietako gehienetan ordurako jendea bizi zen. Europarrak ez ziren askorentzako, bestalde, esplorazio eta aurkikuntzen garaia ezagutzen ez zituzten kontinenteetako inbaditzaileen iritsiera ekarri zuen.\nEsplorazio globala portugaldarren honako aurkikuntzekin hasi zen: Madeira eta Azoreetako atlantiar artxipelagoetakoa, Afrikako kostaldekoa eta 1498an Indiako itsas-ibilbidekoa. Horrez gain, hasiera hartan, Gaztelako Koroa, Kristobal Kolonek (1492-1502) Ameriketara egin zituen bidaia transatlantikoak eta munduko lehen zirkumnabigazioa (1519-1522) garrantzitsuak izan ziren. Aurkikuntza horiek zenbait espedizio behar izan zituzten; bai itsaso bidezkoak (Ozeano Atlantikoa, Indiakoa eta Pazifikoa zeharkatuz) zein lurrekoak (Amerika, Asia, Afrika eta Australia zeharkatuz), XIX. mendera arte luzatu zirenak, Poloetako herrialdeen esplorazioekin bukatuz XX. mendean.\nEuropak bestelako kontinenteetan egindako esplorazioek mundu mailako merkataritzaren gorakada ekarri zuten; horrela, kolondar trukaketa deritzona emanez: Mundu Zaharra (Europa, Asia eta Afrika) eta Berriaren (Amerika eta Australia) artean 1492. urtetik aurrera eman zen trukaketa izan zen, non giza populazioak, kulturak, gaixotasunak, elikagaiak, animaliak eta landareak besterendu zituzten bi hemisferioetakoek. Gertaera garrantzitsua izan zen ekologiaren, nekazaritzaren eta kulturaren historian.\nEsplorazio zein aurkikuntzek munduko mapen eraketak ahalbidetu zituzten, munduaren ikuskera berria txertatuz eta bata bestearengandik urruti kokaturiko zibilizazioak harremanetan jarriz. Haatik, Esplorazioen Aroak ekarritako ondorio oro ez zen positiboa izan: esklabutza, esplotazioa, konkista militarra, gaixotasunen barreiaketa eta Europa eta bere kolonien nagusitasun ekonomikoa konkistatutako lurraldeekiko izan ziren, besteak beste, ekarri zituen ondorio bortitzak. Kristautasunaren hedapena ere har daiteke garaiaren efektutzat, islamarekin batera erlijio zabalduena bilakatuz.\nGarai hartako esploratzaileen artean, zerrenda luzeago baten artean, besteak beste, honako hauek nabarmen daitezke: Kristobal Kolon, Juan Sebastian Elkano, Vasco da Gama, Pedro \u00c1lvarez Cabral, Juan de la Cosa, Bartolom\u00e9 D\u00edaz, Juan Caboto, Diego Garc\u00eda de Moguer, Fernando Magallanes, Andres Urdaneta, Diego de Almagro, Katalina Erauso, Garc\u00eda Jofre de Loa\u00edsa, Menc\u00eda Calder\u00f3n, Miguel L\u00f3pez de Legazpi, Ines Suarez, Francisco Pizarro, Francisco de Orellana, Isabel Barreto, Willen Barents eta Jacques Cartier.\nGarai hartan oso bitarteko prekarioekin burutu zituzten esplorazioak, izan ere, itsasontziak oso ahulak ziren ekaitzen aurrean, kapitainek zein gidariek zailtasunez zehatz zezaketen longitudea, teredoek (edo zur zizareek) ontzietako zur puskak erasotzen zituzten, elikadura ezegokia zen bidaia luzeetarako, higienea eta bizi-baldintzak ontzietan eskasak ziren eta espedizioek zekartzaten arriskuak eta har zitezkeen gaixotasunak nabarmenak ziren. Hala ere, baldintzak baldintza, esploratzaileek aberastasun pertsonala lortzeko, balio handiko lehengaiak eskuratzeko edota beraien lurraldeak hedatzeko itxaropenez burutu zituzten bidaiak.\nAurrekariak.\nLur planetatik egindako esplorazio kulturalen lehen aurrekariek lehen idatziak agertu ziren unean dute jatorria. Baina, nabarmentzekoa da, Antzinarotik Aro Garaikidera europarrek Asian jarri zutela arreta, klima eta merkatu arrazoiak zirela eta. Merkataritza, batez ere, arrazoi erabakigarria izan zen esplorazioei hasiera emateko, Asiaraino itsasbide bat aurkitu behar izan zutelako Europara \"ekialdeko\" espezieak eramateko.\nIbilbide komertzialak: itsasbidea eta lurreko bidea.\nAntzinarotik bi ibilbide komertzial ezarri ziren \"ekialdera\": bata itsasbidezkoa, Egipto eta Iraketik abiatzen zena; eta bestea lur bidezkoa, Zetaren Bidea.\nIndiara eta Txinara iristeko itsas ibilbideak haize montzonikoak baliatzen zituen: apiriletik ekainera bitartean, Asiako ekialdera abiatzen ziren ontziak, Suezetik edo Basoratik, Itsaso Gorrian edo Persiako Golkoan nabigatuz, hurrenez hurren; Arabiar itsasoraino, non hego-mendebaldeko montzoiak \u2014lurrerantz jotzen baitu\u2014 Indiako Ozeanora eta Txinako itsasora bultzatzen zituen. Sei hilabete geroago, urria eta abendua bitartean, ipar-ekialdeko montzoiak \u2014itsasorantz jotzen baitu\u2014 jatorrizko portuetara itzultzea errazten zuen.\nLurreko ibilbidea edo Zetaren Bidea, \u00a0bi adar eta helmugako puntu desberdinekin osatzen zen, bata ekialdeko Mediterraneoko portu batzuetan amaitzen zen, batez ere Alexandrian, Damaskon eta Alepon, eta bestea Itsaso Beltzeko zenbait lekutan. Pekin eta Shanghaitik abiatzen ziren biak, Txinako Xian hirira iristeko. Hiri hori, tradizioz, europarrek ibilbide horren ekialdeko muturtzat hartu izan dute. Xianetik Asia zeharkatzen zuten; lehengoa Kaspiar itsasoaren hegoaldea eta Bagdad inguratzen zuten, eta ibilbide horrek Aral itsasotik zetozen adarrak jasotzen zituen. Bigarrena Bukhararaino zihoan, Asiako erdialdean, Indiako Delhi eta Agratik desbiderazio bat jasoz. Bukharatik harantzago, Samarkandan, Pamiren iparraldean, Zetaren Ibilbidea bitan banatzen zen berriro: iparraldetik, Almatyrantz eta ekialdetik Himalaia inguratuz.\nOzeano Bareko espedizioak.\nGaur egun Ozeano Barea ezagutzen dugun horretara iristeko europarrek zuten interesa Alexandro Handiaren agintaldian jada bazegoen (336 k.a.). Baina Alexandro Handiaren espediziotik eta ondoren haren inperioaren desegitetik, europar gutxi iritsi ziren espeziak eta zeta eskuratu zitezkeen lurraldera. Ekialdearekin komunikatzeko bide hori arabiarrek monopolizatua egon ohi zen. Alexandria, Alepo eta Damasco zeharkatzeko zailak ziren; erromatarrak behin baino gehiagotan saiatu ziren haiek zeharkatzen eta zituzten merkantzien jatorria jakiten, baina ez zuten informazio hori lortu. Erdi Aroaz geroztik, Europa egonkortu ondoren, abenturazale batzuek Mongolia, Txina eta Indiari buruzko lehen eskuko albisteak lortu zituzten. Hala, XIII. eta XIV. mendeen artean, europarrek \"Catay\" zeharkatu ahal izan zuten, Marko Polok ezagutzen zituen txinatar lurraldeei berak eman zien izena, Kublai Khanen inperioaren goraldian.\nEurasiako espedizioa.\nErdi Aroaren amaieran Eurasia lehorretik zeharkatu zuten Europako espedizio batzuk Aurkikuntzen Aroaren aurrekariak izan ziren. Mongolek Europa arpilatzeko mehatxua egin zuten arren, Eurasiako zati handi bat ere bateratu zuten, Txinaren eta Ekialde Ertainaren artean komunikazio-bideak eta ibilbide komertzialak ezarriz. Zenbait europarrek ekialdeko eskualdeak esploratzeko aprobetxatu zituzten komunikazio-bideak; gehienak genovarrak, florentziarrak eta veneziarrak izan ziren, Europa eta Ekialde Hurbilaren arteko merkataritza Italiako hiri-estatuetako merkatarien kontrolpean egotera iritsi baitzen.\nBidaiari horietako lehena Giovanni da Pian del Carpine izan zen, Mongoliara iritsi eta Europara itzuli zena 1244 eta 1247 bitartean. Hala ere, bidaiarik ospetsuena Marko Polorena da, \"ekialde\" osoa zeharkatu baitzuen 1271tik 1295era. Bidaiaren zerrenda \"Marko Poloren Bidaiak\" liburuan kontatzen da; lan horrek hedapen handia izan zuen Europa osoan.\nBidaia horiek ez zuten berehalako eraginik izan, baina ibilbideak edo bidaien zati ona ezagutzeko aukera eman zuten (Love, 2006, 11. orr.). Hala ere, Mongoliako Inperioa sortu bezain laster erori zen. Hala, ekialderako ibilbideak arriskutsuagoak eta ibiltzeko zailagoak bihurtu ziren. XIV. mendeko izurri beltzak ere oztopatu zuen merkataritza-fluxua. Lurretik ekialderako ibilbidea luzeegia eta zailegia zen salgai handien merkataritza bati eusteko, eta, gainera, mendeetan zehar europarrek aurre egin zieten Inperio Islamiarren eskuetan egon zen. Otomandar Inperio oldarkor eta hedakorraren igoerak are gehiago mugatu zituen europarren itxaropenak.\nTxinak burututako esplorazio-bidaiak.\nTxinak baita ere esplorazio-bidaiak burutu zituen. Zheng He (1371-1435) esploratzaile eta marinel txinatarra izan zen; eta Yong enperadorearen agindupean egindako espedizio gehienak zuzendu zituen, Ming dinastiaren baitan. Nabigatzaileak egunkari bat idatzi zuen, \u00a0munduko lehen iparrorratzetako bat zuen, eta lehen karta nautiko batzuk ere egin zituen. Zheng Hek Asiako hego-ekialdea aztertu zuen \u2014Kotxintxina, Malaka, Siam, Java, Kalkuta, Sri Lanka\u2014, baita Persiar Golkoa, Ekialdeko Afrika eta Egipto ere. Horrez gain, Zheng Hek marfila, tindagaiak eta harribitxiak salerosi zituen; eta 1405etik 1433ra burutu zituen espedizioak zazpi bidaitan. Gainera, zalantzak zalantza, ikertzaile batzuek diote aipaturiko esploratzaile txinatarra Kristobal Kolon baino lehenago iritsi zela Amerikara.\nAsiaren baliabideak.\nMerkataritza-bideek espezia preziatuak ekartzen zituzten; hazi eta zurtoinek abantaila ugari ematen zituztelarik. Alde batetik, garai hartako kontserbazio-metodo eskasak sendotzen zituzten, hala nola gazia eta ketua, eta elikagaiez denbora luzeagoan gozatzeko aukera ematen zuten. Bestetik, plater askok zituzten zaporearen eta usain ustelaren zati batzuk kentzeko aukera ematen zieten. Eta, hirugarrenik, farmakopea iturri ziren, zenbait propietate antiseptiko, eta digestiorako eta arnas aparaturako estimulatzaile zituzten (Gheerbrant,1990,15. orr.). Horregatik guztiagatik, kanela-zuhaitzen basoa, besteak beste, estimuan zuten europarrek.\nLabore horien garrantzia kontuan hartuta, akatsa litzateke pentsatzea Afrikaren kolonizazioa piperbeltzagatik edo kanelagatik bakarrik egin zela, edo, oro har, espeziengatik; nahiz eta agian baloratuenak izan. Konstantinopla hartu zenean, turkiarrek Itsaso Gorrian eta Persiar Golkoan hazten ziren ostra eta perlen iritsiera moztu zuten Europara. Horretaz gain, Txinatik zetozen zeta, portzelana, lurrin, ehunak koloreztatzeko tindagai eta alfonbren salerosketa oztopatu zen; baita Indiatik ekartzen hasi ziren diamanteen hedapena mugatu (Campbell, 2003,128. orr.).\nXV eta XVI. mendeko gizartea.\nXV. mendeko gizartea zenbait aldaketen lekuko izan zen. Kontzientzia kolektiboagotik, gizarte indibidualagora pasa zen; esate baterako, landa-eremuko bizitzaren ordez hirietako bizitza etorri zen, non pertsonen arteko loturak ez ziren hain estuak. Herrialdeen eta kulturen arteko merkataritza ere aldatu egin zen, balio handiko salgai txikietatik askoz ere merkantzia handi eta ugariagoetara pasatuz; eta horrek, itsas garraio hobea eskatzen zuen.\nEsplorazioen Aroaren hasieran, XV. mendean, Johannes Gutenberg-ek historiaren bilakaera gehien aldatu duen objektuetako bat asmatu zuen: karaktere mugikorren inprenta; ekarpen garrantzitsua ezagutzaren zabalkunderako.\nXV. mendetik XVI. mendeko bigarren erdira arte Italiar Gerrak deiturikoak gertatu ziren, alegia, Frantzia, Espainia, Germaniako Erromatar Inperio Santua, Ingalaterra, Eskozia, Veneziako Errepublika, Aita Santuaren Lurraldea eta Italiako beste hiri-estatu batzuen artean gertaturiko zenbait gatazka.\nXVI. mendean zehar, hainbat erlijioso, filosofo eta politikari Mendebaldeko Europan Eliza Katolikoaren erabilera eta ohituretan aldaketa sakona eragiten saiatu ziren. Horrela hasi zen Erreforma Protestantea, Martin Lutero apaiz katoliko agustindarraren predikuaren bitartez. Horri erantzuteko sortu zen Kontrarreforma, Eliza berritzeko eta doktrina protestanteen aurrerapena saihesteko. Horrez gain, XVI. mendeko bigarren erdian Frantziako erlijio gerrak eman ziren: hugonote eta katolikoen arteko gatazkak.\n1347an, izurri beltzaren lehen agerraldia eman zen Europan, eta, ondorioz, populazioaren herena gutxienez hil zen. Beldurra eta nahasmena izan ziren nagusi herri xehearen, agintarien eta medikuen artean, eta denek behar izan zituzten konponbide eta azalpenak. Hala, alferrikakotzat jotzen hasi zen greko eta latindar idazkietan oinarritutako medikuntza klasikoa, eta medikuntza esperimentalarekin ordezkatu zuten. XVI. mendean eskolastikaren \u2013kristautasunaren\u00a0 agerkunde erlijiosoa ulertzeko arrazoia erabili zuen korrontea\u2013 gainbeherarekin humanismoa izeneko korronte filosofiko, filologiko, intelektual, artistiko eta hezitzailea zabaldu zen, berpizkundearekin estu lotuta zegoena. Hain zuzen ere, horrexek markatuko zuen Europako kulturaren mundu-hedapenaren hasiera, eta horrek hautsi egin zuen Erdi Aroko mundu-ikuskerarekin (adibidez, geozentrismotik heliozentrismora igaroz). Hauxek izan ziren, besteak beste, berpizkunde garaiko \u2013XV eta XVI. mende bitarte\u2013\u00a0 izen entzutetsu batzuk: Martin Lutero, Antonio Moro, Johannes Kepler, Giordano Bruno, Hugo Grotius, Leonardo da Vinci, Miguel de Cervantes eta Artemisa Gentileschi.\n1453an, Otomandar turkiarrek Konstantinopla hartu eta Bosforo itsasartea kate baten bidez itxi zuten; horrela Europarekiko merkataritza asko zailduz eta Asiatik zetozen produktu guztiak garestitu ziren.\nEsplorazioen Aroa posible izan zen, besteak beste, kartografian, nabigazioan eta ontzigintzan egindako hobekuntzei esker. Bestalde, abenturari bide eman zion lorpen teknikoa karraka izan zen, eta ondoren, karabela iberiar penintsulan; bi hauek ozeano atlantikoan ibiltzeko gaitasuna zuten ontziak izan ziren.\nEuroparren espantsioaren zergatik.\nGarai horretan, Europako potentziek munduaren zatirik handiena menderatu zuten. Europako zibilizazio klasikoko eskualde garatuenak munduko beste edozein eskualde baino urbanizatuago zeuden arren, Europako zibilizazioak gainbehera eta kolapso mailakatuko aldi luzea jasan zuen. Aro moderno goiztiarrean, Europak bere nagusitasuna berreskuratu ahal izan zuen; historialariek kausak eztabaidatzen dituzte oraindik.\nEuropak garai honetan izan duen arrakasta ez dator bat beste eskualde batzuetakoarekin. Adibidez, Erdi Aroko zibilizazio aurreratuenetako bat Txina izan zen. Kristau aroko 1000. urtean ekonomia monetario aurreratua garatu zuen. Txinak nekazaritza libre bat zuen, jada bizirik irauteko nekazaria ez zena eta bere produktuak saldu eta merkatuan aktiboki parte har zezakeena. Adam Smithen arabera (XVIII. mendean idazten zuen), Txina aspalditik zen munduko herrialderik aberatsenetako, emankorrenetako, hobekien landuenetako, industriazaleena, urbanizatuenetako eta oparoenetako bat. Abantaila teknologikoa zuen eta burdin urtuaren, pistoi-hauspoen, zubi esekien eraikuntzaren, inprentaren eta iparrorratzaren ekoizpenaren monopolioa zuen. Hala ere, bazirudien aspaldi utzi ziola aurrera egiteari. Marko Polok, XIII. mendean Txina bisitatu zuenak, XVIII. mendeko bidaiariek bezala deskribatzen ditu bere laborantza, industria eta gizarte-antolaketa.\nEuroparen gorakadari buruzko teorietako batek dio Europako geografiak zeregin garrantzitsua izan zuela bere arrakastan. Ekialde Ertaina, India eta Txina mendiz eta ozeanoz inguratuta daude, baina behin kanpoko hesi horiek gaindituta, ia lauak dira. Aldiz, Pirinioek, Alpeek, Apeninoek, Karpatoek eta beste mendikate batzuek Europa zeharkatzen dute, eta kontinentea ere hainbat itsasok banatzen dute. Horrek nolabaiteko babesa eman zion Europari Erdialdeko Asiako inbaditzaileen arriskuaren aurka. Suzko armen aroaren aurretik, nomada horiek euroasiar kontinentearen periferiako nekazaritza-estatuak baino militarki handiagoak ziren, eta Indiako iparraldeko lautadetan edo Txinako haranetan sartzen zirenean, ia geldiezinak ziren. Inbasio hauek sarritan suntsitzaileak izan ziren. Islamaren Urrezko Aroa Bagdadeko mongoliar arpilatzearekin amaitu zen 1258an. Indiak eta Txinak aldian behingo inbasioak jasan zituzten, eta Errusiak mende pare bat igaro zituen uztarri mongol-tatariarraren azpian. Erdialdeko eta mendebaldeko Europa, logistikoki Asia Erdialdeko bihotzetik urrunago zegoena, ez zen hain kaltebera mehatxu horien aurrean.\nGeografiak desberdintasun geopolitiko garrantzitsuei lagundu zien. Bere historiaren zatirik handienean, Txina, India eta Ekialde Ertaina potentzia nagusi bakar baten pean bateratuta egon ziren, inguruko mendi eta basamortuetara iritsi arte hedatu zena. 1600. urtean, Otomandar Inperioak Ekialde Ertain ia osoa kontrolatzen zuen, Ming dinastiak Txina gobernatzen zuen eta Mogol Inperioak India menderatzen zuen. Europa, aldiz, gerran zeuden hainbat estatutan banatuta zegoen ia beti. Inperio paneuroparrek, Germaniako Erromatar Inperioaren salbuespen nabarmenarekin, erortzeko joera izan zuten agertu eta gutxira. Europaren sorreran beste faktore geografiko garrantzitsu bat Mediterraneo itsasoa izan zen, milaka urtetan zehar ondasun, pertsona, ideia eta asmakizunen trukea sustatzen zuen itsas superautobide gisa funtzionatu zuena.\nIa nekazaritza-zibilizazio guztiak oso mugatuta geratu ziren beren inguruneagatik. Produktibitateak txikia izaten jarraitzen zuen, eta aldaketa klimatikoek erraz bultzatzen zituzten goranzko eta gainbeherako zikloak, zibilizazioen gorakada eta beherakada eragiten zutenak. Hala ere, 1500. urtearen inguruan aldaketa kualitatibo bat gertatu zen munduaren historian. Aurrerapen teknologikoak eta merkataritzak sortutako aberastasunak aukerak zabaldu zituzten.\nAskok argudiatu dute, halaber, Europako erakundeek hedatzeko aukera eman ziotela, jabetza-eskubideak eta merkatu libreko ekonomia beste leku batzuetan baino indartsuagoak zirela, Europak berezko duen askatasun-idealaren ondorioz. Azken urteetan, ordea, Kenneth Pomeranz bezalako ikertzaileek zalantzan jarri dute iritzi hori. Europaren itsas hedapena, kontinentearen geografia kontuan hartuta, bere estatu atlantikoen lana izan zen neurri handi batean: Portugal, Espainia, Ingalaterra, Frantzia eta Herbehereak. Hasiera batean, portugaldar eta espainiar inperioak izan ziren konkistatzaile eta eragin-iturri nagusiak, eta haien batasunak Iberiar Batasuna ekarri zuen, \"Inoiz eguzkia sartzen ez zen\" munduko lehen inperioa. Laster hasi ziren ingelesak, frantsesak eta holandarrak, iparraldekoagoak, Atlantikoa menderatzen. XVII. eta XVIII. mendeetan izandako gerra batzuetan, Napoleonen Gerrekin amaitu zirenak, Britainia Handia munduko potentzia berri gisa agertu zen.\nEsplorazioen hastapena: Portugal.\nPortugalek merkataritza eta trukerako bide berriak hedatu eta ireki behar izan zituen, batez ere erresuma bakarrarekin muga eginez. Henrike nabigatzailearen lanak ekarpena egin zuen horretan, flotaren kartografian eta eraketan diharduen erakunde bat sortu baitzuen; Gaztelak, berriz, lan hori ekimen pribatuari utzi zion. Portugalek bidali zituen lehen espedizio handiak Henrike nabigatzailearen agindupean izan ziren. Ozeano Atlantikoan sartu ziren, 1419an Madeira uharteetara eta 1427an Azoreetara iritsiz, horren ostean 1439an, bi uharteak kolonizatuta geratuz (Love, 2006, 10. orr.).\nProiektua Afrikako mendebaldeko kostaldea esploratzea zen. Mendeetan zehar, Mendebaldeko Afrikaren eta Mediterraneoaren arteko ibilbide komertzialek Saharako Basamortua zeharkatzen zuten. Ibilbide horiek Afrikako iparraldeko estatu islamikoek kontrolatzen zituzten, Portugalen aspaldiko arerioek; beraz, portugaldarrek Mendebaldeko Afrikarekin zuzenean itsas bidetik merkaturatzea espero zuten, lurralde islamikoak saihestuz.\nAfrikaren zirkumnabigazioa.\nAfrikatik egindako espedizioek kontinentearen aberastasuna ageriko egin zuten; bertan zura, ehiza eta arrantzaren oparotasuna aurkitu zuten, baita esklabutzaren botere-formaren berri izan zuten.\nBi hamarkadatan Saharako muga gaindituta egon zen eta gaur egun Senegal deritzogun lurraldean urrearen eta esklaboen merkataritza hasi zen. La Minan eta Sao Tom\u00e9 eta Principen gotorlekuak eraikitzen hasi ziren, azukrea ekoizten zuen lehen kolonia bihurtuz, eta gainera, Europan eskari handia izanik.\nMugarri erabakigarria izan zen 1487. urtea,\u00a0 Bartolom\u00e9 D\u00edazek Esperantza Oneko lurmuturra zeharkatu eta bataiatu baitzuen; Indiako Ozeanora iritsiz. Indiako Ozeanoak, ozeano tropikala izateagatik, berezko korronte-erregimena izan arren, Vasco da Gamak (Indiara iritsi zen lehen europarrak), 1497an, Mozambike begiztatu zuen, eta haren atzetik Afrikako ekialdeko kostaldeko hainbat lurralde.\nIndiako kostaldean, zehazki Kalkuta eta Goan, porturatzea garrantzitsua izan zen; baita ibilbide berriak zabaltzea, besteak beste, Zetaren Ibilbideari uko egin ahal izateko; beste kokaleku batzuen jabetza hartzea xede zutelarik. Hala, portugaldarrak esploratzen eta jabetzak bereganatzen hasi ziren, modu mugatuan bada ere: Mozambike 1505ean, Goa 1510ean, Indiarekin muga eta portua izateko, gaur egungo Ekialdeko Timor 1514an eta Macao 1557an, Txinarekin muga eta portua izateko, S\u00e1nchez i Cervell\u00f3k (1995) laburtzen duenez. Hala ere, aipaturiko baliabide horiek izan arren, Portugalek portu gehiago behar zituen Afrikako eta Arabiako kostalde osoan zehar Lusitaniako merkataritza-flotei euskarria emateko; horrela, Portugaldar inperioaren sorrerari hasiera eman zitzaion, XV. mendetik XX. medera iraun zuelarik.\nBrasilen aurkikuntza.\nPedro Alvarez Cabralen agindupean ustezko nabigazio-akats baten ondorioz (baina, halere, Tordesillasko Itunaren ondorioz Portugali zegokion lurraldera desbideratuz), Portugalek ofizialki aurkitu zuen ondoren bere inperioaren kolonia aberatsena eta hiriburu izango zena: Brasil. Beraz, Brasilgo aurkikuntza ausazkoa izan zen, jomuga ez baitzuten bertan jarri, ezpada Afrikan.\nXV. mendean Brasilgo aurkikuntzak eta XVI. mendean ekarri zituen aberastasun handiek lusoen \u2013Lusitaniako biztanleak\u2013 nahi-kolonialak martxan jarri zituzten. Ez zuten Asiarekiko interesa eten, baina Iberiar Penintsulak ez zuen Asian eta Afrikan sakontzeko populazio nahikorik Amerikako aberastasunak esploratzen eta ustiatzen jarraitu bitartean. Amerikak diamanteak eskaintzen zituen, banilla bezalako espezia berriak zituen, eta XVIII. mendean kautxutik latexa ateratzen hasi ziren ontziak egiteko eta ehunak iragazgaizteko (Gheerbrant, 1990, 79. or.). Brasilek eskaini zitzakeen baliabideetan arreta jartzeak Asiako zenbait lurralde galtzera eraman zuen Portugal, ez baitzuen izan nahikoa baliabide dena mantentzeko. Aitzitik, Hego Amerikak arreta gehien jaso izan zuen arren, Portugalek ez zuen Afrikarekiko kolonizazio-harremana eten.\nMonopolio portugaldarren gainbehera.\nPortugaldarren esplorazioak eta kolonizazioak aurrera egin zuten. Japonian salerosketak burutu zituzten lehen europarrak izan ziren. Portugaldarren estrategia \"ekialderako\" bide komertzialak kontrolatzen zituzten gotorlekuen eraikuntzan zetzan. Horrela, gotorlekuak eta koloniak Afrikako eta Asiako kostaldean kokatu zituzten: Luanda, Mozambike, Zanzibar, Mombassa, Sokotra, Ormuz, Kalkuta, Goa, Mumbai, Malaka, Macao eta Timorren. Gainera, Portugalek aurreko atalean aipaturiko Brasil ere mendean zeukan, Tordesillasko Hitzarmenak (1494) arautzen zuen bezala.\nEdonola ere, kostaldeko eremuez haratago joaterakoan, oztopoak kausitu zituen Portugalek. Herrialdeak ez zuen giza- zein ekonomia-baliabiderik horrelako inperioa ustiatzeko. Portugaldar inperioa eta monopolioa mehatxatzen zituzten Europako beste botereen aurrean gotorlekuek ez zeukaten erresistentziarik egiterik. Hala, herbeheretarrek, frantziarrek eta ingelesek portugaldarren monopolioa amaiarazi zuten.\nGaztelako Filipe II.a, 1580an, Portugalgo errege ere bihurtu zen, dinastiaren kontuak tarteko. Bi inperioak batuta, kanpoko arerioei aiseago aurre egin zieten. Macao, Timor, Goa, Angola, Mozambike eta Brasil portugaldarren esku geratu ziren, euren presentzia eraginkorra suertatu baitzen. Herbeheretarrak Brasil bereganatzen saiatu ziren, eta une batean lurraldearen erdia ere mendean hartu arren, azkenean atzera egin zuten.\nAmerikaren baliabideak.\nInteresgune nagusia espezien merkataritza izan zen, Amerikak ekoizpenerako lurra eskaini baitzuen, esaterako Europatik demanda handia zuten azukrea bezalako produktuak lortzeko. Baina baita beste aberastasun batzuk ustiatzeko aukera eman zuen, hala nola metal preziatuak, batez ere urrea eta zilarra; gainera hauen metaketek XVIII. mendetik aurrera emango zen industria-gizartea ekarriko zuten.\nAmerikan nagusiki garatu eta ustiatu ziren produktuak hauek izan ziren: artoa, manioka, kakahuetea, pipermorroa (piperrak, oro har, mota askotakoak, preziatuak izan ziren), anana, ahuakatea, banilla, tomatea, patata, kakaoa (eta berarengandik eratorritako txokolatea), tabakoa eta kotoia. Aurretik Europako zenbait lurraldeetan ezagunak ziren zenbait produktu ere heldu ziren Amerikara: azukrea, kafea eta latexetik eratorritako kautxua.\nBestalde, tinte emaile ziren landare edo espezieak Aurkikuntzen Aroan preziatuak izan ziren Europan. Paubrasilia echinata landareak ez zuen Amerika jatorri izan, Sri Lankan (Indiako ozeanoko uharte eta estatua) baizik; hala ere, Hego Amerikan antzeko landare bat aurkitu zen, jatorrizkoaren antzekoa bertatik eratorritako tintea kalitate txarragokoa izan arren. Kanpetxe makila, esaterako, tinta ekoizleengandik eskaera asko jaso izan zituen zuhaixka zen; izan ere, kolore asko eman zitzakeen. Haatik, ia mende bat behar izan zuen ekoizpen erregular bat izatera iristeko. Ekua makila eta anila ere baliagarriak suertatu ziren tinta ekoizpenerako, bata bere kolore beltzarengatik bestea kolore urdinarengatik, hurrenez hurren. \u00a0 \u00a0 \u00a0 \u00a0 \u00a0\nEspainiar esplorazioak.\nGaztelako erresuma, Atlantikora esplorazioak beranduago hasi zituen arren, Portugalekin lehian aritu zen; XV. mendean lehia hori are zuzenagoa bilakatuz. Bi lurraldeen arteko lehen konfrontazioa Kanariar Uharteen jabetza nahia zela eta eman zen; ondoren, Alcazobaseko Itunak, uharteak Gaztelaren esku utziko zituelarik. Bestalde, Gaztelaren baliabideak Granadako erresumaren aurkako gerra-ahaleginari eskainiak zeuden penintsula barruan.\nAmerikaren aurkikuntza.\nAragoirekin bat eginda, Gaztelak itsasoan kolonia berriak ezartzeko eta bide berriak esploratzeko aukera eta baliabideak topatu zituen. Horrela, Gaztela eta Aragoiko erregeek, 1492an, Kristobal Kolon babestu zuten Indiara mendebaldetik iristeko ahaleginean; espezieen ibilbidearen alternatiba gisa eta, Alcazobaseko Ituna betez Afrika hegoaldeko ibilbidea Portugalen esku utziz.\nNolanahi ere, Kolon ez zen Asiara heldu, Mundu Berrira baizik. Pedro Alvares Cabral itsasgizon portugaldarra ere 1501ean ailegatu zen Ameriketara; egungo Brasilera, hain zuzen ere. Bi botere horien artean lurralde berriak banatzeko, Tordesillasko Ituna adostu zen 1494an.\nItun horrek bi lurraldeen \u2013Portugal eta Gaztela\u2013 arteko muga ezarri zuen, Portugalek lurraldeen banaketari dagokionez zenbait eskaera egin ondoren. Portugaldarrek Cabo Verdeko uharteetatik mendebaldera igarotzen zen meridianoaren ekialdean zegoen Europakoa ez zen lurralde guztia jabetu zuten. Horrek Afrika, Asia eta Hego Amerikako ekialdeko zatia eta Brasilgo muturra bere eskuetan jartzen zituen. Gaztelakoek, berriz, mendebaldeko lurraldeak \u2013ordura arte ia ezezagunak ziren lurrak\u2013 jabetu zituzten, batez ere Amerikako kontinentearen mendebaldea eta Ozeano Bareko uharte batzuk.\nHertsiki, zenbaiten arabera, Amerikako kontinentea asiar kulturek aurkitu zuten, Kolon iritsi baino zenbait milurte lehenago, baina, Kolon iritsi arte, Europan, Afrikan eta Asian finkatutako kultura gehienek ez zuten ezagutzen.\nKolon eta Europako beste esploratzaile batzuk atsekabeturik geratu ziren aurkitutakoarekin. Gaztelakoentzako, hasiera batean, Afrika edo Asiako lurraldeek ez bezala, Karibekoek ez zuten beraien nahiei loturik preziatuak ziren ondasunik. Hala ere, beranduago, egungo Peruko zein Mexikoko urre eta zilarren oparotasunak txunditurik utzi zituen esploratzaileak; bertan amerikar inperiorik boteretsuenak kokatuta zeudelarik. Horrela, konkistatzaileen talde txikiek mendean hartu izan ahal zituzten lurralde horiek (Hernan Cortesek Aztekar inperioa 1521ean, eta Francisco Pizarrok Inka Inperioa, 1532an), suzko armen nagusitasunari esker. Inperio horiek garaitutakoan, urre eta zilar oparo horiek Europara eraman zituzten urte askotan.\n1496an Bartolome Kolonek Santo Domingori izena eman zion; Amerikako lehen europar kokalekua izateagatik eta Espainiako gobernu kolonialaren lehen egoitza izateagatik ezaguna. Une hartan, halere, ez zen ezagutzen Mexikoko Golkoaren beste aldean zegoen kontinentearen zatia, ezta Lurreko ozeanorik handienaren, alegia, Ozeano Barearen, benetako tamaina ere.\nAmerikaren barnealdean espainiarrek bi inperio handi aurkitu zituzten: Azteka eta Inka; zabalak eta populatuak. Espainiako konkistatzaileek inperio horietako herriekin egindako aliantzek \u00a0eta europarrek inkontzienteki eramandako gaixotasunek, batez ere baztangak, eragindako hondamendi demografikoek erraztu zuten haien konkista. Beste kasu batzuetan, kultura indigenen erresistentzia hain izan zen tematia, europarrek konkistatu nahi izanak gerra luzeak eskatu zituela edo, besterik gabe, ezinezkoa bihurtu zela.\nMunduari lehen bira.\nEspedizioaren helburu nagusia Molukuetako \u2013Indonesiako espezieen irlako\u2013 espezieak ustiatzeko Espainiarentzako itsasbide eraginkor bat aurkitzea zen, Portugaldarren menpeko uretatik igarotzea ekidinez. Lurraren inguruko lehen itzulia Magallanesi aitortzen bazaio ere, Juan Sebastian Elkano getariarraren eginkizunaren emaitza izan zen; izan ere, Molukuetatik mendebalderantz nabigatzen itzultzearen erabakia berak hartua izan zen.\nLurra zirkumnabigatzeko aukeratutako ibilbidea arriskuz beteta zegoen, izan ere, \"Viktoria\" ontziarekin inoiz zeharkatu ez zuten Indiar Ozeanoko eremuetan nabigatu zuten. Horrez gain, portugaldarrekin zeukaten lehia hark are gehiago zailtzen zuen helburua, Portugali zegozkion lurrak eta haien erasoak ekidin behar zituztelako. Hala ere, Elkanok mendebaldera jarraitzea erabaki zuen, neguan ekialdetik jotzen zuen montzoia baliatuz.\nHorrela, Lurraren lehen itzulia Elkanok Molukuetatik itzultzeko hartutako erabakiaren ondorio izan zen, itsasontziko kapitain zen Gomez de Espinosaren oniritziarekin.\nBidaia urratsez-urrats.\nIritsi eta berehala Elkanok bi gutun idatzi zizkion erregeari. Lehenengoan, Cabo Verden atxiloturik zeudenen askatasuna bideratzea eta espedizioak erregeari zor zizkion irabaziak marinelen artean banatzea eskatzen zion. Bigarrengoan espezieen Kontratazio Etxe berri bat Coru\u00f1an sortzea proposatu zion, Europa iparraldetik horiek erostera Lisboara zetozen merkatariek gertuago izan zitzaten.\nAmazonas ibaiaren jaitsiera.\nLurreko ibai luze eta emaritsuenaren aurkikuntza ez zen izan aurrez pentsatutako saiakera batengatik, zenbait gertaerengatik baizik. Ibai horren zati bat ezagutzen zen, Vicente Y\u00e1\u00f1ez Pinz\u00f3nek ibaiko bokalea arakatu zuelako 1500ean, baina barrualdea ezezaguna zen oraindik. Berrogei urte geroago, Francisco Pizarrok bere anaia zen Gonzalori agindu zion iparraldeko probintziaz arduratzeko, \"Quitoren gobernazio\" deiturikoa.\n1540ko abenduaren 1ean, Gonzalo Pizarrok lehen saiakera egin zuen Cuscotik abiatuta, ehun pertsona eta beste hainbeste zaldirekin batera; baina, halere, kopuru txikiegia zenez porrot egin zuten. Horregatik, Francisco de Orellana, Gonzarro Pizarroren lehengusuak, bigarren saialdi baterako laguntza eskaini zuen.\nDenak batera abiatu ziren; baina, hogeita hamar legoa egin ondoren, espedizioa hedatuta zegoelarik, eta beren helmugara iristean, espero zen ezer ez zegoela ohartu ziren. Egindako ibilbidea horren akigarria izanik, gaztelarrek beste bide bat aurkitzen saiatu ziren gerora Coca ibaia deituko zitzaionari jarraituz.\nHandik Napo ibaira iritsi ziren, eta bertan brigantin\u2013bela karratuak dituen bi mastako itsasontzia\u2013 bat eraikitzen hastea erabaki zuten, tresnak eta gaixotutako kideak garraiatzeko, elikagaiz hornitutako herrixka batera iritsi arte. Baina horrelako ezaugarridun herririk ez zen agertu hornidura gehienak jadanik kontsumitu zituztenean; beraz, Orellanak proposatu zuen hirurogeita hamar pertsonekin aurreratzea bestelako ontzi txikiago batzuekin, espedizio osoa ez mugitzeko. Hala ere, korronteak ez zien atzera egiten utzi, eta beraz, taldekideei jakinarazten ere ez; egunean 25 legoa egin zituzten, hau da, 120 kilometro inguru. Bestalde, Gonzalo Pizarrok, pazientzia agortuta, Quitora lurretik bueltatzea erabaki zuen.\n1.200 kilometro inguru egin ondoren, Orellanaren kideek hornidurak lortu zituzten; eta hilabete igaro ondoren, Perura eraman behar zituen ontzia eraiki zuten. 1541eko otsailaren 11n, Orellanako kideek atzean utzi zituzten etorkizuneko Napo eta beste ibaiadar batzuk, hala nola Ibai Beltza; Amazonasen nabigatzeko xedez. Handik hamabost egunera, herrixka bat aurkitu zuten, eta han beste itsasontzi bat eraikitzera jo zuten.\nXing\u00f3 ibaiaren bokaletik igarotzean, sabana ageriko egiten joan zen. Ibilbidean zehar bertako biztanleen erasoak jasan zituzten. Gaztelarrek nabaritu zuten marea Ibaian sartuta, eta, beraz, bokaleak gertu egon behar zuen ordurako. Horrela, Orellanaren kideak 1542ko uztailaren erdialdean iritsi ziren estuariora. Hala eta guztiz ere, espedizioko kideek eraso berriak jaso zituzten, kasu horretan karibekoen aldetik, eta baita ere matxuraren bat tarteko ontzietako bat konpondu behar izan zuten (Gheerbrant, 1990, 19. eta 20. orr.); horrela, 1542ko abuztuaren 26an iritsi zen espedizioa Atlantiar itsasora.\nIparraldeko Europako herrialdeen esplorazioak.\nTordesillasko Ituna onartzeari muzin egin zioten iparraldeko herrialdeek. Itsas-usadio luzea edukita, Frantziak, Ingalaterrak eta Herbehereek kolonizazio-bidaiei ekin zieten; teknika eta mapa berriak bertara iritsi zirelarik, nahiz eta iberiarrek hori oztopatu nahi izan zuten. Misio horietako lehena, John Cabot nabigatzaile italiarrarena izan zen, 1497an, Ingalaterrak sustatuta. Britainiarrek zein frantziarrek Ipar Amerikara jo zuten batez ere, Asiarako bidea irekita aurkitu nahian; gainera, Erdialdeko Amerikaren eta Hego Amerikaren aldean horrenbesteko oparotasuna (urreari eta zilarrari zegokienez) ez zuelakoan, Gaztelak ez zuen zonalde hori aintzat hartu. Horrela, 1525ean, Giovanni da Verrazzano bikingoen ostean egungo AEBetako kostaldea bistaratu zuen lehen europarra bihurtu zen. XVII. mendetik aurrera, frantziarrak eta ingelesak Ipar Amerikan koloniak ezartzen hasi ziren.\nAfrikari dagokionez, Portugalen monopolioa mehatxatu zuten ipar Europako herrialdeek (XVII. mendean), nork bere koloniak sortuz. Horrela, gutxinaka, Gaztelako zein Portugalgo monopolioak behera egin zuen haien aurrean. Iparraldeko europarrek lurralde berriak esploratzeari ekin zioten; ezagutzen ez zituzten Ozeaniako zein Ozeano Bareko hainbat tokitara iritsiz. Willem Janszoon edo Abel Tasman esploratzaile herbeheretarrek Australiako kostaldea esploratu zuten lehenengo europarrak izan ziren. XVIII. mendean, James Cook britainiarrak Polinesiako lehendabiziko mapak marraztu ahal izan zituen.\nEsplorazio ingelesak.\nBritainiarrek Esplorazioaren Aroa amaitzear zegoela, XVII. mende inguruan, hasi ziren esplorazioak maiztasun gehiagorekin burutzen, aurretik horretarako nahikoa baliabide ez zutelako.\nMartin Frobisherrek (1535/1539-1594) Artikoan barrena ibilbide bat eratu zuen, Asia ainguratzeko bide baten bila. Espedizio guztiak Kanadako ipar-ekialdera iritsi ziren, Bereizmen Uhartearen eta Frobisher badiaren inguruan, eta bertan Baffin uharteko kostaldeak, Hudson itsasartea eta bere izena daraman badia aztertu zituen.\nFrancis Drakek 1577. eta 1580. urteen bitartean munduari bigarren bira eman zion. Henry Hudsonek (1565-1611), bere aldetik, AEBn kokatuta dauden eta bere izena daramaten ibaia eta badia aurkitu zituen, nahiz eta aurretik Giovanni de Verrazanok, 1524an, esploratu zuen ibai hori.\nJames Cookek (1728-1779) Ozeano Barean hiru bidaia burutu zituen. Haietan, eremu zabala mapetan zehazki marraztu ahal izan zuen. Berari esker ezagutzen ez ziren irlak eta kostaldeak dokumentatu ziren. Bere arrakasta nagusiak, Australiako ekialdeko kostaldearen eta Hawaiiren aurkikuntza zein Zeelanda Berria eta Ternua kartografiatzea izan ziren.\nWalter Raleighek Ipar Amerika kolonizatzeko proiektua sortu zuen, 1584an Roanoke uhartean (gaur egungo Ipar Carolina) Virginia kolonia sortuz, Isabel erreginaren omenez.\nEsplorazio frantziarrak.\nJacques Cartier, Saint Malotik abiatuz, Amerika esploratu zuen lehen frantziarra izan zen, zehazki Labrador eta Ternuako kostaldeetara iritsiz, eta bertako hiritarrekin objektuak trukatzeko abagunea edukiz. 1535eko maiatzean, Cartier berriro abiatu zen ontzidi berriarekin, Frantzia Berrira, geroago Kanadako Quebec probintzia izango zena. Bigarren bidaia horretan, Gaspesiako penintsulan aurkitu berri zuten ibaian \u2013San Lorentzo\u2013 sartu nahi izan zuten. Atlantikoko ibilbide berria zein San Lorentzoko nabigazioa gogorrak eta gorabeheratsuak izan ziren. Ur-ibilgua oso zabala izaten jarraitzen zuen, baina uharte handi bat, egungo Orleans uhartea, atzean utzita, frantsesek haren etengabeko estutzea ikusi zuten, horrela ibaiertz batean indiar herri bat ikusiz. Han, Stadacone tribuarekin lehen harremana izan zuten, ondoren, Quebec hiria izango zena eraiki zuten lekuan (Appell y Ballester, 1968, 24 eta 25. orr.). 1535eko urrian, Cartierren kideek beste meandro bat zeharkatu zuten, Hochelegua izeneko mendixka eta herri batera iristeko. Bertakoek adeitasunez hartu zituzten gero Montreal hiria izango zenaren barruan (Appell eta Ballester, 1968, 26. orr.); horrela, Kanadaren esplorazio frantsesaren lehen zatia bukatuz.\nRen\u00e9-Robert Cavelier de La Salle (1643-1687) ere nabarmendu zen, Ipar Amerikan Aintzira Handien eskualdea eta Mississippi ibaia esploratu baitzituen. Horrez gain, Louis Antoine de Bougainville (1729-1811) izan zen munduari bira eman zion lehen frantziarra, zeinek Malvinak, Tahiti, Samoa, Salomon uharteak eta Hebrida Berriak esploratu zituen.\nAipatutakoaz gain, Jean-Fran\u00e7ois de la Perouse (1741-1788) Ozeano Barean aritu zen, Bougainville eta Cooken lanari jarraitu nahiean. Filipinak eta Macao inguruko zonaldea esploratu zuen, bere izena daraman itsasartea aurkituta.\nHerbehereetako esplorazioak.\nOliver van Noort (1559-1627) munduari bira eman zion lehen herbeheretarra izan zen. Willem Barentsek (1550-1597), 1596an, Svalbard artxipielagoa aurkitu zuen, eta Barents Itsasoari izena eman zion. Hornos Lurmuturrera 1616an Willem Schouten eta Jacob Le Maire marinelak iritsi ziren.\nAbel Janszoon Tasman (1603-1659) Tasmania, Zeelanda Berria zein Tonga eta Fiji aurkitu zituen esploratzailea izan zen. Jacob Roggeveenek (1659-1729), bere aldetik, Pazko uhartea eta Samoako zenbait irla aurkitu zituen.\nHerbehereek Afrikako hegoaldea kolonizatzean portugesen antzeko helburuak izan zituzteen, hornikuntza-oinarriak behar izan zituztelako. Baina, herbeheretarren kasuan, kolonizazioa enpresa pribatu batek egin zuen, Ekialdeko Indietako Herbeheretar Konpainiak, hain zuzen. Enpresa horrek lehen biztanleak garraiatu eta lehen kokalekuak antolatu zituen.\n1652an, Jan van Riebeeckek zuzendutako kolono-talde bat Itxaropen Oneko lurmuturrera iritsi zen. Europarren eginkizuna barazkiak landatzeko eta ardoa egiteko kokaleku bat sortzea izan zen, hau da, Ekialdeko Indietako Herbeheretar Konpainiako kideek Asiarako bidean jasandako eskorbutoaren kontra eraginkortasun handiko produktuak. Kontinentearen alde hartan nagusi zen klima mediterraneoa askoz ere osasungarriagoa zen Afrikako beste eskualde batzuetakoarekin alderatuta; beraz, gaixotasunek kalte gutxiago eragiten zieten kolonoei. Era berean, lurraldeak hainbat barazki landatzeko aukera ematen zuen. Horregatik guztiagatik, europarren ondorengo populazioa bikoiztu egiten zen belaunaldi berri bakoitzarekin, eta populazioa pixkanaka barneratzen joan zen. Aitzitik, mende eta erdi besterik ez zen izan, Europako gerra napoleonikoek eta Herbehereek Napoleoni emandako babesak Kolonia galtzea ekarri zutelako britainiarren aurrean.\nErrusiako esplorazioak.\nErrusiarrek egindako esplorazioak Siberiara mugatzen ziren, edo, zehatzago, Siberiako ekialdeko aldera, eta Alaskara.\nUral mendietaik Ozeano Barera arte masa kontinental ikaragarri bat zegoen, Aurkikuntzen Aroa baino mende asko lehenago ezagutzen zena. Mongolak eta tartaroak Siberiako zenbait aldeetatik edo haien inguruko mendietatik zetozen. Era berean, japoniarrek eta txinatarrek ekialdeko eta Kamtxatka penintsulako kostaldea esploratu zuten, Kuril uharteetatik milia gutxira dagoena. Mendebaldekoentzat Siberia ere ez zen gutiz ezezaguna, Marko Polok lurralde horren berri eman baitzuen; baina, tamainaren handitasuna zela eta, bere barneko zati handi bat ezezaguna zen.\nIvan III. Handiaren esku zeuden tartaroen porrotak eta 1478 inguruan duke-estatu bat sortzeak ahalbidetu zien errusiarrei basailu edo menpeko izateari uztea eta, ondoren, Siberia kolonizatu eta esploratzea. Ivan III.aren ondorengoek beren politikekin jarraitu zuten, erresumarentzat nolabaiteko egonkortasuna lortuz, eta haien hedapena ahalbidetu zuten.\n1586an errusiarren diru sarreren kantitate esanguratsu bat Siberiako larru ekoizpenetik zetorren, horretan baizetzan bertako aberastasunaren zati handi bat. Semion Dezhniov izan zen europarrentzako ezezagunak ziren lurraldeei buruzko lehen eskuko informazioa lortu zuena; Jenisei ibaira heltzeaz gain, Lena ibaiarekin topo egin zuelarik, Lurreko ibai luzeenetariko batekin, alegia.\nOndoren, aurkikuntzen Arotik kanpo, errusiarrek ekialderantz jarraitu zuten. Dezhniovek espedizioa egin eta mende bat baino gehiagora, Vitus Bering daniarrak tsarraren (errusiar-erregearen) zerbitzuko errusiar talde baten buru izan zen, ondoren bere izena jasoko zuen kanaletik (Bering itsasoa) egindako espedizioan. Azkenik, esplorazioaren bidez Alaskaren jabetza lortu zuen 1741ean (Fuster, 1998, 78. orr.).\nEsplorazioen Aroaren amaiera.\nEsplorazioaren Aroa amaitutzat XVII. mendearen hasieran jotzen da, aurkikuntza nagusiak jada eginak baitziren. Ordurako, europar itsasontziak planetako edozein itsasotan nabigatzeko gai ziren, eraikitze-teknika garatuen eta marinelen ezagutzaren ondorioz.\nHala ere, esplorazioek aurrera jarraitu zuten; oraindik esploratzeke zeuden lurraldeak zeudelako. Europako eta Asiako kontinenteak baino ez ziren ia osorik esploratu. Europarrak edo europarren ondorengoak Ipar Amerikako azpikontinentearen erdialdera\u00a0 sartzeko prozesua ez zen behin betiko amaituko Sezesio Gerra (1861-1865) amaitu arte.\nAustraliako ekialdeko kosta 1770ean baino ez zen esploratu; eta Ozeano Artiko eta Antartikoa XIX. mendera arte ez ziren esploratu. Halaber, kontinenteen barnealdera bidaiatzeak tarte luzeagoa eskatu zien europarrei; Afrikakoa, esaterako, XIX. mendearen bigarren erdialdean eta XX. mendearen hasieran esploratu zen, batik bat merkataritza murritza zuelako edota tropikoko gaixotasunek oztopo larria jartzen zutelako."}
{"id": "66224", "revid": "512", "url": "https://eu.wikipedia.org/wiki?curid=66224", "title": "El Almendro", "text": "El Almendro Huelvako probintzian dagoen udalerri andaluziarra da. 229 m-ko altueran eta Huelvatik 47 km-tara kokaturik, 2007ko datuen arabera 845 biztanle zituen 171 km\u00b2-tan banaturik."}
{"id": "66225", "revid": "119347", "url": "https://eu.wikipedia.org/wiki?curid=66225", "title": "Almonaster la Real", "text": "Almonaster la Real Huelvako probintzian dagoen udalerri andaluziarra da. 913 m-ko altueran eta Huelvatik 100 km-tara kokaturik, 2007ko datuen arabera 1.831 biztanle zituen 322 km\u00b2-tan banaturik."}
{"id": "66230", "revid": "105290", "url": "https://eu.wikipedia.org/wiki?curid=66230", "title": "Egia deseroso bat", "text": "Egia deseroso bat () AEBetako dokumentala da, Al Gore AEBetako presidenteorde ohiak zuzendutakoa. 2007an Oscar Saria irabazi zuen.\nFilmean, berotze globalaren arriskuen eta horren eragile nagusien berri ematen da. Klima aldaketarena egia deserosoa omen da zenbait agintarirentzat, hortik dator filmaren izenburua.\nEdukia.\nLurra aldatzen doala nabari da, kutsatzen gaudelako. Hala ere, jende askok uste du Lurra hain handia izatean ezin diogula horrenbesteko eraginik sortu. Hau esaten dutenei esan behar zaie Lurraren zati zaurkorrena atmosfera dela; oso fina delako (1m3 esfera bat bernizatzean geratzen den berniz geruza bezalakoa). Hain fina da non bere konposizioa aldatzeko gai garen, honek Lurraren beroketa dakar, atmosferak beste portaera bat baitu.\nEguzkitik izpi ultramoreak Lurrera heltzen direnean, zati gehiena berriro unibertsora itzultzen da eta beste zatia atmosferagatik lurrean geratzen da, prozesu hau ona da guretzako, horrela Lurraren tenperatura konstantea eta jasangarria izatea eragiten baitu . Baina, airearen kutsadura sortzen duen karbono dioxidoagatik, atmosferaren geruza loditu egin da, horrela izpi ultramore gehiago gelditzen dira lurrean ezin baitute atmosfera pasa, ondorioz lurreko tenperatura igotzen doa.\nRoger Levelle ikertzailea izan zen lehena atmosferan karbono dioxido kopurua neurtzen. Neurketak hamarkada askotan egunero egiten zituzten hirietatik urruneko zonalde batean, horrela kutsaduraren eraginik ez izateko. Erantzunak hauek izan ziren:\nUrteko gorabeheren arrazoia ondorengoa da: urteko erdi batean hego hemisferioa eguzkitik hurbilago dago (gure neguan eta udazkenean) eta beste erdian iparraldea (gure udan eta udaberrian). Azken hemisferioan landaretza handiagoa da eta eguzkitik hurbilago egotean fotosintesia (karbono dioxidoa hartu eta oxigenoa eman) egiteko erraztasun handiagoa dute, ondorioz atmosferan karbono dioxido gutxiago pilatzen da.\nGainera, lurburuetako elurren laguntzaz ikerkuntza hau milaka urte atzerago eraman dute. Elurra urtez-urte jaisten joan da izotz bihurtuz eta erortzen zen bakoitzean bere artean aire burbuilak batuz. Ikertzaileek izotzean zuloak egin eta izotzaren zati luze bat hartzen dute. Ondoren, aurretik aipatutako burbuila horiek analizatzen dituzte eta badakitenez urtero sortzen den elurraren altuera, hainbat urte atzeragoko airearen konposizioa ezagutu dezakete. Guri interesatzen zaiguna: urte horretan atmosferako karbono dioxido kantitatea ezagutu dezakete, baita ere isotopoen laguntza urte horretako tenperatura.\nAntartika.\nAdibidez, Antartikan egin dute ikerkuntza. Hemen, elur sakonera oso handiak diren 650.000 urte atzerantz egiteko gai izan dira. Grafikoki ikusirik, ikusten da nola epe horretan zikloak egon diren eta ikusten da baita nola karbono dioxido kantitatea eta tenperatura argi kointziditzen dutela, eta nola biak asko igo diren. Balioak ikusirik, nabaritzen da nola urte horietan inoiz ez dela pasatu 300 parte/milioiko. Baina, gaur eguneko karbono dioxido kantitatea 400 parte/milioikoa da gutxi gorabehera eta 50 urte geroago 600 parte/milioikoa, ondorioz lurreko tenperatura izugarria izan daiteke. Adibide gisa hurrengo datua: tenperatura neurtzen hasi den urte guztiak kontutan hartuta urte beroenak 1990tik honanzkoak izan dira. 2003an adibidez bero bolada bat egon zen Europan eta 35.000 hildako inguru ekarri zituena.\nLurreko tenperatura igotzen doanez mendietako elurra desagertzen doa. Gertaera hau oso arriskutsua, munduko biztanleriaren %40k hartzen duen ibai eta lakuetako uraren erdia baino gehiago elurraren urtzetik baitator, ondorioz mende erdi buruan ur falta handia jasango dute.\nHonetaz gain, ozeanoetako tenperatura ere igotzen hasi da, ondorioz haizearen abiadura eta hezetasuna ere, azkenik ekaitz handiagoak sortuz, adibidez: Katrina. Gainera itsasoak berotzean ur asko batera lurruntzen da, honek euri-jasa handiak sortzen ditu, baina soilik zonalde batean, eta baliteke alboko herrian euri tantarik ere ez egitea. Gainera, tenperatura igoerak lehorteak ere areagotzen ditu, aireak ez baitu hezetasuna itsasotik soilik hartzen, lurretik ere hartzen ditu, lurra sikatuz.\nEsan beharra dago, aldaketaren lehen abisuak heltzen ari direla nagusiki Artikoan, hona hemen adibide batzuk:\nAntartikoari begiratuz, hemen izotza bi zatitan banatzen da, batetik lur gainean dagoena eta bestetik uraren gainean dagoena. Azken hau urtzen bada (Artikoan gertatzen dena) ez da itsasoaren ur maila igoko, baina, lur gainekoa urtzen bada bai. Ikertzaileek ikusi zuten 2002an itsas gainean zegoen izotzezko penintsula bat nola urtzen zen eta handik gutxira alboan zuen lur gainekoa urtzen hasi zen. Ondorioz, hurbileko uharteetan bizi ziren biztanle batzuk Zeelanda Berrira eraman behar izan zituzten. Adibidez, Antartiko mendebaldea uharte eta itsas gainean eratutako izotzak dira, zati hori urtuz gero itsasoaren ur maila 6 metro igoko dela diote zientzialariek.\nBaina, ikertzaileen ustez honek baino urtzeko arrisku handiagoa duen zonalde bat dago munduan: Groenlandia. Hau urtuz ere, itsas maila 6 metro igoko litzateke.\nGroenlandia urtzen doa goiko irudian ikusten den bezala, honen arrazoi nagusia ondorengoa da: ikertzaileek ikusi zuten nola bai Antartikoan bai Groenlandian lakuak sortzen zirela eta hauek berriro izoztu beharrean lur azpian pitzadurak bezalakoak eratzen zituztela lurrera arte. Gero, lur gainean ura pilatu eta \"aqua planing\" bezalakoa egin (uretan irrist) eta lurra itsasora bidaltzen du. Ondorioz, Groenlandia edo Antartiko mendebaldea urtuko balira munduko mapa guztiak berriro egin beharko litzateke, kostaldeak aldatuko baitira eta txarragoa dena hildako eta errefuxiatu kopurua izugarria izan daiteke.\nTenperaturan igoera.\nTenperatura igoera ez da lur osoan berdin nabarituko. Lurrean beroa ekuatoretik poloetara garraiatzen dela esan genezake, ozeanoko korronte eta haizeei esker. Baina garraio hori ez da lineala, hau da, adibidez ekuatorean gradu bat igotzeak Artikoan zazpi graduko igoera dakar, eta ondorioz ozeano korronte eta haizeen norabideak aldatuko dira.\nTenperatura aldaketa animaliengan ere ikusten da; Holandako ikerketa baten ondorengoa ikusi zuten. Orain dela 25 urte txori migratzaileak apiril inguruan heltzen ziren, horrela kumeak ekainean jaiotzeko eta epe hau zen barearen (kumeen janaria) irteera ere. Baina tenperatura igotzean irteera hau maiatz erdialdera pasatu da, kumeak eboluzionatu egin behar izan dira azkarrago jaiotzeko, baina ezin izan dute guztiz lortu, ondorioz jateko falta izaten dute. Gainera, tenperatura hotzeko egunen kopurua jaistean hainbat animalia pozoitsu eta arriskutsu ez dira hiltzen, ondorioz, kalteak eta arriskuak sortzen dituzte: pertsonengan, animalietan eta nagusiki landareetan. Itsasoko arrezifeak kolorea galdu dute, honek hauetatik bizi diren animalietan kalteak dakartza.\nAldaketaren arrazoiak.\nLurraren aldaketa hain bizkor gertatzearen arrazoiak ondorengoak izan daitezke:\nBeraz, argi dago zerbait egin behar dela, aldakuntzak ez dira bat-batean gertatu behar aldakuntzarekin nabaritzeko, aldakuntzak geldika gertatzen badira ere arazoa konpondu behar da. Egia da, populazioan hainbat arrazoi daudela aldakuntzaren benetako eraginarekin konturatzen ez garena, 3 arrazoi nagusi:\nOndorioz, pertsona bakoitzak egin behar du zerbait arazoa konpontzeko, baina, nagusiki agintari politikoek egin behar dute: Kiotoko protokoloa sinatu zuten estatuek legeak betez eta besteek Kioto sinatuz; nagusiki Estatu Batuek, hala ere, esan behar da bertako hainbat estatu eta hirik bere kabuz sinatu zutela eta bertako arauak jarraitzen dituztela."}
{"id": "66231", "revid": "880", "url": "https://eu.wikipedia.org/wiki?curid=66231", "title": "EGI DESEROSO BAT", "text": ""}
{"id": "66241", "revid": "336", "url": "https://eu.wikipedia.org/wiki?curid=66241", "title": "Organismo zelulabakar", "text": "Organismo zelulabakarrak zelula bakarra dute, eta zelula hori modu independentean bizi da (Van Leeuwenhoek-ek uretan azterturiko izakien antzera). Zelula bakar horrek itxura aldakorra daukate eta organismoaren bizitzeko moduari egokituta daude. Organismo zelulabakarrak moneroak, protistoak eta onddo batzuk dira.Izaki zelulabakarren kopurua lurreko handienetarikoa da; beste izaki bizidun guztiak baino askoz handiagoa. Hala ere, ezagunak zaiakigun izaki bizidunak funtzio desberdinak dituzten zelulez osatuta daude; organismo zelulaniztunak dira. Dena den, organismo zelulaniztun hauek sortzetik zelula bakar batetik datoz. Organismo oro bere bizitzaren hasierako aldi batean zelula bat izatetik igarotzen da (zigotoa).\nIzaki zelulabakar gehienak prokariotoak dira, adibidez, bakterioak; baina izaki zelulabakar eukariotoak ere badaude, adibidez, protozooak.\nHaien sistema bakunagatik, organismo zelulabakarrak zelulaniztunak baino primitiboagoak deritze. Izaki zelulabakarrak zelula bakar batez osatuta daude; izaki zelulaniztunak, ordea, zelula espezializatuen multzoez. Multzo horiek ehunak sortzen dituzte; ehun horiek batu eta organoak sortzen dituzte; eta organo horiek batu eta aparatuak osatzen dituzte; eta azkenekoz organismo konplexua eratzen dute.\nIzaki zelulabakarretako zirkulazioa zelulako zitoplasmaren mugimenduaz gauzatzen da, ziklosia deritzona.\nZelula bakar batez osatutako organismoak direnez, izaki zelulabakarrak mikroskopiko bezala sailkatzen dira, salbuespen batzuekin: Xenofioforoak tamaina handiko foraminifero zelulabakarrak dira, 20 cm-ko neurri makroskopikora hel daitezkeenak."}
{"id": "66242", "revid": "336", "url": "https://eu.wikipedia.org/wiki?curid=66242", "title": "Organismo zelulaniztun", "text": "Organismo zelulaniztuna zelula bat baino gehiagoz eratutako organismoa da. Zelula horiek euren jarduera koordinatzen dute, eta hasierako zelula beretik sortu dira guztiak. Organismo zelulaniztun gehienetan, zelulak egitura konplexuagoetan biltzen dira: ehunetan. Ehunek, era berean, organoak osatzen dituzte, eta horiek aparatu edo sistematan daude antolaturik. Zelulaniztunak dira protisto gutxi batzuk, alga batzuk, onddo batzuk, landare guztiak eta animalia guztiak.\nOrganismo hauek hainbat ezaugarri komun dituzte: organismoko zelula guztiak zelula bakarretik datoz, zelulak ezin dira independenteki bizi (organismoa osatzen duten beste zelulen beharra dute) eta zelula talde ezberdinek funtzio ezberdinak betetzen dituzte organismoaren barruan . Zelula-lanaren banaketa organismo zelulaniztunen ezaugarri bereizgarria da, zelulabakarretan ez baita ematen.\nJatorria eta teoriak.\nOrganismo zelulaniztun guztien jatorria organismo zelulabakarra da eta zelula-zelula adhesioa eta zelula arteko komunikazioa gertatzea \"condicio sine qua non\" da organismo zelulaniztunak eratzeko. Zelulabakar izatetik zelulaniztun izateko prozesua etengabe gertatu da historian zehar, organismo protisto zein eukariotoetan. Orain arte, organismo zelulaniztunen jatorriaren teoriak fosilekin egindako ikerketetatik edota genoma ezberdinen konparazioetan oinarritu izan dira. Gaur egun, aldiz, gure arbaso diren organismo zelulabakarren genoma aztertzen da organismo zelulaniztunen jatorria deskribatzeko .\nTeoria klonala.\nTeoria honen arabera organismo zelulabakar batek mitosia jasatean, baina zelula-alabak guztiz ez banatzean gertatzen da. Ia organismo zelulaniztun guztiek jatorri hau dute (uretako organismo zelulaniztun guztiek eta lurreko gehienek). Zelula-zatiketa osagabearengatik sortutako klonek kolonia bat osatzen dute, eta denborarekin zelula-masa bat eratzen da. Periferiako zelulak ingurunearen eraginpean geratzen dira, barnealdekoak, aldiz, gainazaleko geruzak babesten dituenez, ingurunetik isolatuta geratzen dira. Hautespen naturalak mota honetako unitate funtzionalak bultzatu ditu, elkartze prozesuek abantailak ematen dituztelako. Horietatik abiatuta, zelula-taldeak bereizi egiten dira garatzen diren bitartean, eta hainbat funtziotan espezializatzen dira. Horrela, zelula anitzeko antolaketa-moduak agertu dira . Garapen klonal hertsian, zelulen berezko aldaketa genetikoa oso zaila da (klon beretik datozelako), beraz, mutazio somatikoen, fusio intergenotipikoaren edota patogeno batzuen infekzio bidez lortzen dira aldaketak .\nTeoria agregatiboa.\nTeoria honen arabera, genetikoki ezberdinak diren zelulak batzean sortzen da organismo zelulaniztuna. Zelula ezberdinak batzeak dakartzan abantailengatik ematen da, baina jatorri klonala baino ez-ohikoagoa da . Modu honetan sortzen diren organismoen zelulak independenteki bizi dira haien bizi-ziklo ia osoan, baina noizbehinka agregatu egiten dira organismo zelulaniztun moduan jokatzeko .\nJatorria azaltzen duten esperimentuak.\n\"Saccharomyces cerevisiae\" legamiekin esperimentu sinple bat egin zen organismo zelulaniztunak zelulabakarretatik datozela frogatzeko. Legamia hauek organismo zelulabakarrak dira, baina 60 egunetan agregatu eta organismo zelulaniztun bezala jardun dezakete. Zelula-talde horiek lanaren jatorrizko banaketa bat ere garatzen dute: zelula batzuk hil egiten dira, eta, beraz, beste batzuk hazi eta ugaldu egin daitezke .\nZelulaniztasun sinplea Vs konplexua.\nAutore batzuek organismo zelulanitz konplexuen eta sinpleen artean bereizketa egiten dute, organismo zelulen kokapenaren arabera. Honela, zelula guztiak ingurunearekin kontaktuan dauden organismoak sinpletzat jotzen dira; aldiz, organismo barnean zelulak dituztenak konplexu bezala izendatzen dira. Adibide bezala ditugu filamentu morfologia duten organismoak (sinpleak) edo ehunak dituzten organismoak (konplexuak).\nKonplexutasunaren bereizketa egiteak garrantzi handia du hurrengo arrazoiengatik:"}
{"id": "66244", "revid": "137486", "url": "https://eu.wikipedia.org/wiki?curid=66244", "title": "Enonteki\u00f6 aireportua", "text": "Enonteki\u00f6ko aireportua (finlandieraz, \"Enonteki\u00f6n lentoasema\"; ipar samieraz, \"Eanodaga girdingieddi\") Lappiko Hetta herrixka finlandiarrean dagoen aireportua da. Larunbatero eta martxotik maiatzera egunero hegaldiako daude Helsinki hiriburuko aireportura eta 2009tik Parisera ere hegaldiak daude. 2008. urtean 21.245 bidaiari igaro ziren bertatik .\nNahiz eta, Ivalokoaren ostean, herrialde osoko iparren dagoen aireportua, eta bestea bezain garrantzitsua ez izan, 2008. urtean, 20.000 pasatxo bidaiarik erabili zuten; izan ere, Finlandiako Eskandinaviako mendien atea bihurtu da ."}
{"id": "66245", "revid": "96586", "url": "https://eu.wikipedia.org/wiki?curid=66245", "title": "Irakasle alu bat", "text": "Irakasle alu bat Xabier Mendiguren Elizegi gipuzkoar idazleak idatzitako liburua da. 1996an Elkar argitaletxeak argitaratu zuen."}
{"id": "66247", "revid": "2048", "url": "https://eu.wikipedia.org/wiki?curid=66247", "title": "Gamazada", "text": "Gamazada XIX. mendeko Nafarroa Garaiko herri matxinada bat izan zen, 1893an Germ\u00e1n Gamazo alderdi liberaleko Ogasun Ministroa Nafarroako foru-erregimena deusezten saiatu zenean gertatu zena. Gamazadaren erdigunea Nafarroa Garaian izan zen arren, mobilizazioak Hego Euskal Herri osora barreiatu ziren. \nProtesta eta istiluek 1893ko maiatzetik 1894ko martxora iraun zuten. Nahiz eta \"Gamazada\" izenak istiluei erreferentzia egiten dien, protesta eragin zuen legea izendatzeko ere erabili izan da. Euskal nazionalismo politikoaren sorrera ekarri zuen, Gernikako Sanrokadan nabarmenen.\nHistoria.\nTestuingurua.\n1841ko Nafarroako foruak eraldatzeko legetik aurrera, Nafarroako foruak eskumen fiskaletara zeuden mugaturik, funtsean. Bestalde, Espainiaren kontzesiotzat hartzen ziren foruak, legearen arabera, eta estatuak deusezta zitzakeen, hala erabakiz gero. Eta horixe gertatu zen, hain zuzen.\n1893ko maiatzaren 11n, Germ\u00e1n Gamazo Ogasun Ministroak Estatuko Aurrekontuen lege berria aurkeztu zuen. Lege horretako 17. artikuluak honela zioen:\nNafarrek berehala asaldaturik eta haserre erantzun zuten, eta pertsonaia publiko guztiak agiriaren kontra mintzatu ziren. Udaletxeek, merindadeek eta parlamentariek kexa gutunak bidali zizkioten gobernuari. Sinadura bilketak antolatu eta jendea kalera atera zen legeari uko egingo ziola esanez. Manifestaldiak eta istiluak izan ziren, eta talde batek armak ere hartu zituen. Gatazka Hegoaldeko lau lurraldeetara zabaldu zen.\nManifestazioak eta sinadura bilketak.\nLegeak, edo legearen 17. artikulu hark, 1893 eta 1894 urteetan Nafarroa Garaian, bai herriaren, bai erakundeen mobilizazio orokorrak, manifestazioak eta sinadura bilketak eragin zituen.\n1893ko maiatzaren 16an hasi ziren kexa gutunak bidali eta sinadura bilketak egiten. Maiatzaren 28rako manifestaldiak deituak izan ziren hirietan, astebete beranduago Iru\u00f1ean manifestaldi bateratu handi bat egiteko hitzordua ere ezarriz. Hegoaldeko hiriburu guztietan urduritasuna zen nagusi eta gobernuaren kontrako aldarriak entzuten ziren.\n1894ko ekainaren 2an matxinada armatua ere bazegoen, nolabait: bi egunetan zehar Lopez Zabalegi sarjentuak bost kiderekin batera Obanos eta Garesen izan zuena. Lopez Zabalegi sarjentuak fusilak hartu eta taldetxo batekin Garesetik Iru\u00f1erantz jo zuen, foruen alde oihuka. Gertaera horrek ez zuen ondoriorik izan, baina aitzakia horrekin gobernuak hurrengo egunerako antolatua zegoen Iru\u00f1eko manifestaldi bateratua debekatu zuen. Hala ere, ekainaren 4an, Gamazoren neurriaren aurkako manifestazioak 15.000 lagun baino gehiago bildu zituen Iru\u00f1eko kaleetan, estamentu eta ideologia guztietakoak. Hori Nafarroan ordu arte izandako manifestaziorik handiena izan zen. Manifestaldi bukaeran Gernikako Arbola kantatu zuen Iru\u00f1eko Orfeoiak.\nErakundeek 120.000 sinadura inguru bildu zituzten neurriaren aurka, Nafarroa Garaiak 300.000 biztanle izanik. Ekainaren 6an igorri zitzaizkion bildutako sinadurak Maria Kristina erregeordeari.\nIstiluak eta negoziaketak.\nAbuztuaren hasieran Gasteizen istiluak gertatu ziren. Egun batzuk geroago, 16 eta 17an, Iru\u00f1eko Orfeoia Gernikan gonbidatua zelarik, Espainiako bandera erre zuten publikoki, gaur egun Sanrokada deitzen den ekintzan. Abuztuaren 20an istilu bortitzak izan ziren Guardian, Guardia Zibila herrian zabaldu zen, eta hildako bat eragin, Fernando Cano, baita hainbat zauritu ere. 27an, istiluak izan ziren Donostian, udal musika taldeak Gernikako Arbola jotzeari uko egin ziola eta, entzuleek behin eta berriz eskatu arren. Donostiarrek, haserre, kalean bildu eta Londres hotelari eraso zioten. Bertara oporretara iritsi berria zen Sagasta ministroa, eta hura babesten ari zen Guardia Zibilak tiroka uxatu zuen jendea, sei hildako eta zauritu anitz gertatuz, Sagastaren tiroen gaua deitu izan den horretan. Hurrengo egunetan, istiluek eta gobernuarekiko etsaitasun keinuak nonahi ikus zitezkeen. Bizkaia eta Gipuzkoan gatazkak ugariak ziren eta Bilboko langileak protestan hasi ziren, Gobernuak ontzioletako enkarguak Ferroli esleitu nahi zizkiolako.\nIstilu horiek guztiek ez zuten ministroaren legea atzera botatzea lortu, kexak gorabehera gorteek onartu egin baitzuten. Nolabait giroa lasaitu asmoz, gobernuak Nafarroako delegatuak deitu zituen Madrilera, negoziatzera. Gogo txarrez joan ziren Nafarrak, eta legea atzera bota ezean zer mintzaturik ez zela adierazi zuten. Negoziazioa gogorra izan zen, eta Gamazo ministroak foru berezitasunak errotik kentzeko mehatxua bota zuen, baina Nafarrek ez zuten amore eman. 1894ko otsailean negoziaketak porrot egitean, Nafarroa eta beste probintziak indarrez baketzeko aukera kontuan hartzen hasi omen zen Maria Kristina. Etxabe-Susaetak \"El Partido Carlista y los Fueros\" liburuan adierazi zuenez, Maria Kristina erregeordeak Mart\u00ednez-Campos jeneralari galdetu zion eskua sartu behar zuenetz, eta honela erantzun zion jeneralak:\nNafar delegatuak 1894ko otsailaren 18an itzuli ziren Iru\u00f1erako trenean, eta txaloka hartu zituzten. Castejonen 50.000 lagun kontatu zituzten lekukoek. Hango giroak biziki hunkitu zituen bertan ziren Arana anaiak.\nManifestazio, istilu, sinadura bilketa eta negoziazioek ez zuten legea baliogabetzea lortu. Hala ere, legea ez zen sekula indarrean ezarri. Gamazok, Sasgastarekin desadostasunak tarteko, dimititu egin zuen, eta bere ondorengo zen Am\u00f3s Salvador legea aurrera eramaten saiatu bazen ere, ezin izan zuen legea aplikatu Kubako altxamendua eta Filipinetako iraultza zirela eta.\nGamazada foruzaletasunaren eta euskaltzaletasunaren inguruan sorturiko lehen herri mugimendua izan zen. Foruen defentsak Hegoaldeko herrialde guztien batasuna indartu zuen, bai eta \"Laurak Bat\" goiburua ere.\nGamazadaren ondorioak.\nGamazada goresteko, Nafarroa Garaiko herri eta hiri askotan kale eta plaza nagusiei \"Foruak\" izena jarri zieten. 1894ko ekainean Nafarroako foruak oroitarazi eta askatasuna aldarrikatuko zuen monumentu bat eraikitzea onartu zen Iru\u00f1ean. 1903an Iru\u00f1eko Sarasate pasealekuan eraiki zen gaur Foruen monumentua deitzen dena, Nafarroako Jauregiaren ondoan.\nMonumentuaren oinarriko idazkiak honela dio:\n\"Gu gaurko euskaldunok\"\n\"gure aitasoen illezkorren\"\n\"oroipenean, bildu gera emen\"\n\"gure legea gorde nai\"\n\"degula erakusteko.\"\nEuskal nazionalismoaren hastapenetan eragin handia izan zuen gamazadak, Aranatarren pentsamendua Bizkaitarren nazionalismo izatetik lau probintzien batasunera bideratu baitzen. Herritarren ikuspuntutik, foruzaletasuna eta euskaltasunaren aldeko lehen herri ekintzak izan ziren, eta hegoaldeko Euskal Herritarren artean lau probintzien elkartasun sentimendua hauspotu zuen.\nArana Goiri anaiak Gamazadan.\n1894ko otsailaren 18an Nafarroako Castej\u00f3n udalerrian lorpen hura ospatzeko ekitaldi edo manifestazio masibo eta erraldoi bat antolatu zen. Hori dela eta, Arana Goiri anaiak eta abertzale talde bat zekartzan tren berezi bat Bilbotik Iru\u00f1era ailegatu zen. Arana anaien talde abertzale hau manifestazio hartara batu eta bizkaitarrek nafarrenganako elkartasuna adierazten zuen honako esaldia zeraman pankarta ondo zuri eta hizki gorriduna erakutsi zuten:\nPankarta hura, aurretik eta gau batez Iru\u00f1eko Iru\u00f1a kafetegian diseinatu eta Estanislao Arantzadi nafar diputatuaren Juana emazteak josi zuen.\nAipatzekoa da, manifestazio hartara bertaratu zen bizkaitar abertzaleen ordezkaritzako kideek haritz hosto orlegi eta lokarri zuri-gorriz osatutako ikurrak zeramatzatela.\nManifestapen hartara Euskal-Erria eta Bilboko Zirkulu Integrista elkarteak ere bertaratu ziren. Nafarroako Foru Aldundiak Sabin Aranari gonbidapena luzatu eta hark nafar aldundiei aurrean honako hitzaldi hau zuzendu zien:\nIru\u00f1etik Bilbora itzultzean, Sabin Aranak zorion mezu bat idatzi eta bere amaieran honako hitz hauek jarri zituen:"}
{"id": "66248", "revid": "1519", "url": "https://eu.wikipedia.org/wiki?curid=66248", "title": "Bataiotegi", "text": "Bataiotegia bataioa egiteko kristauek erabiliko duten eraikuntza da. Hau elizari erantsia edota independenteki egon daiteke, baina beti elkarrengandik gertu. Kristautasunaren hasieran, katekumenoak bertan bataiatzen ziren, ume, gazte zein helduak, honela neofito bihurtuz. Bataio eguna \"dies natalis\" izango zen: jaiotzaren eguna. Funtsezko elementua bataio igerilekua da eta bertan murgiltzen da bataioa hartzen duen pertsona.\nGaur egun, eliza gehienetan bataiotegia eliz barruan kokatzen da, bataiarri edo ponte izeneko ontzia.\nEzagutzen den lehen bataiotegia Laterango bataiotegia (Erroma) da eta bera izango da ondoren eraiki zirenen eredu."}
{"id": "66249", "revid": "58701", "url": "https://eu.wikipedia.org/wiki?curid=66249", "title": "Sanrokada", "text": "Sanrokada 1893ko abuztuaren 16an Gernikan izandako matxinada zen. Abertzaletasunaren lehendabiziko ekintza publikoa zen, Espainiar gobernuak foruen kontra eginiko erasoak eta euskal probintzien arteko elkartasunak eragindakoa.\nTestuingurua.\nSagastaren gobernuaren Ogasun Ministroa, German Gamazo liberala, 1841ko Nafarroako Lege Hitzartuak ezarritako zerga-araubide forala ezereztatzen saiatu zen. Horretarako, 1893ko maiatzaren 11n Aurrekontuetarako Lege proposamena aurkeztu zuen, euskal herrialdeetako zerga-araubidea murrizten zuena. Horrek istilu asko eragin zituen Nafarroan eta beste euskal probintzietan, Gamazada izendatzen den matxinada.\nNafarrak berehala asaldatu ziren eta maiatzaren bukaera eta ekainaren hasieran hainbat mobilizazio burutu zituzten. Tartean, ekainaren 4an manifestaldi handi bat deitu zen Iru\u00f1ean, 15000 pertsona baino gehiago bildu zituena. Manifestaldiaren bukaeran, Gernikako Arbola kantatu zuen Iru\u00f1eko Orfeoiak.\nGertakariak.\nAbuztuaren erdi aldera, Iru\u00f1eko Orfeoia Bilbora joan zen, Nafarroari eginiko omenaldi batean parte hartzeko. Beste alde batetik, Gamazadaren aldeko zenbait politikarik Gernikan herri-bazkaria prestatu zuten, San Rokeak zirela eta. Bazkaria abuztuaren 16an egin zen, eta nafarrak, bilbotarrak eta kataluniarrak ziren konbidatuak: foruzaleak, karlistak, bizkaitarrak eta \"Uni\u00f3 Catalanistaren\" zenbait kide, zehazki.\n\"Gernikarra\" eta \"Tradicionalista\" elkarteen (liberala eta karlista, hurrenez hurren) balkoietan Espainiako banderak zeuden eskegita. Bazkarian zehar Espainiaren aurkako oihuak izan zirenez, foruzaleek eta karlistek alde egin zuten. Geroago, bizkaitar batzuek elkarte bietako bandera espainiarrak erre zituzten 'Gora Euskeria askatuta' oihukatuz. Batzuen ustez, bizkaitarren artean Ramon de la Sota zegoen.\nEgun batzuk geroago, abuztuaren 27an, Donostian hiru lagun hil ziren Sagastaren aurkako manifestazio batean. Manifestazioa \"Gernikako Arbola\" jotzeko Udal Bandaren zuzendariaren ezetzak sortu zuen. Bilbon bizkaitarrek \"Gernikako Arbola\" kantatzen zutenean, kontrakoek \"Marseillesa\" abesten zuten."}
{"id": "66250", "revid": "119347", "url": "https://eu.wikipedia.org/wiki?curid=66250", "title": "Laterango bataiotegia", "text": "Laterango bataiotegia Erroman dagoen bataiotegia da, gaur egun eliza bihurtua. 324an eraiki zen, Konstantinoren garaian eta arte paleokristauaren barruan. San Joan Laterangoa basilikari atxikia zegoen hasieran eta oinplano zirkularra zuen, hala ere Sixto III.aren garaian oinplano oktogonala egin zitzaion.\nBataiategi guziak bezala, kanpoaldea xumea izan arren barnealdea guztiz dekoratua zegoen. Sabaian Milvio Zubiko guduaren istorioa (312) ageri da. Gaur egun mantentzen den dekorazio zati batzuk ez dira paleokristauak. Kanpoaldea adreiluzkoa da eta Francesco Borrominik diseinatutako frisoa du, Alexandro VII.aren armarriarekin.\nErdian metalezko bataiontzi oktogonala kokatzen da, kupulaz estalia eta honen inguruan kanoi gangaz estalitako deanbulategia (eraztun ganga). Oktogono itxura du, porfiriozko zortzi zutabereik, korintiar ordenako marmolezko kapitelekin. Sarrera gisa nartexa dauka."}
{"id": "66251", "revid": "58701", "url": "https://eu.wikipedia.org/wiki?curid=66251", "title": "Ortodoxoen bataiotegia", "text": "Ortodoxoen edo Neonen bataiotegia (italieraz \"Battistero Neoniano\" edo \"degli Ortodossi\") Ravennan kokatzen da eta Teodoriko Handia errege ostrogodoak eraiki zuen V. mende bukaeran.\nOinplano oktogonala du eta inguruan lau gune kokatzen dira. Kanpoaldea xumea den arren, barnealdea mosaikoz guztiz dekoraturik dago. Kupulan tondo bat azaltzen da eta honen inguruan bi erregistro.\nHondo neutroak erabiltzen zituzten, urrezkoak zein urdinak. Apostoluek eskuetan koroak daramatzate, salbamenaren koroak irudikatuz."}
{"id": "66259", "revid": "105290", "url": "https://eu.wikipedia.org/wiki?curid=66259", "title": "Igeltsu", "text": "Igeltsua batez ere eraikuntza eta eskulturagintzan erabiltzen den material zuriari deitzen zaio, urarekin nahasten denean azkar gogortzen dena. Lehortu ondoren mortairu eta zementua bezain gogorra geratzen ez denez, konglomeratzaile baino gehiago akabera moduan erabiltzen da.\nIgeltsu naturalak (ezpurutasunik gabea), \"CaSO4 2\u00b7H2O\", ez du eraikuntzan erabilpenik, baina labean egosiz gero igeltsu erdi hidratatua lortzen da, \"CaSO4 \u00bd\u00b7H2O\", eta hau da eraikuntzan erabiltzen den materiala, urarekin nahastuz gogortu egiten baita; birrindua saltzen da azken hau.\nHistoria.\nGizakiak, sua menpean zuelarik, igeltsua prestatzen ikasi zuen, buztina aldera batera utziz; emokatzeko, hormarriak lotu eta etxebizitzetako juntadurak ixteko hasi ziren erabiltzen.\nIgeltsuaren faseak labean.\nIgeltsu naturala, edo \"CaSO4 2\u00b7H2O\", kaltzio sulfatoa eta bi ur molekulek osatzen dute. Tenperatura altuan ur molekulak askatu egiten dira, baina hori gertatu bitartean igeltsuak fase ezberdinak jasaten ditu, eraikuntzan erabiltzen diren igeltsu ezberdinak lortuaz:"}
{"id": "66260", "revid": "119347", "url": "https://eu.wikipedia.org/wiki?curid=66260", "title": "Carlo Goldoni", "text": "Carlo Goldoni (Venezia, 1707ko otsailaren 25a \u2013 Paris, 1793ko otsailaren 6a) antzerkigile eta musikagile italiarra izan zen.\nKomedia italiarraren sortzailetako bat izan zen: hala dio Chioggia hiriko Poli jauregian haren omenez jarritako plakak; hiri hartan bere bizitzako hainbat urte eman zituen eta bertan idatzi zuen bere operetan ezagunetako bat: \"Le baruffe chiozzotte\".\nGoldoni bere garaiko antzerkigintza berrriztatzen saiatu zirenetako bat dugu. Nahiz eta zenbait lanetan \"Comedia dell\u2019Arte\" deritzonaren arauei jarraitu, gehienetan aipatu estiloaren kontra azaldu zen eta pertsonaien eta ekintzaren ingurukoak deskribatzen dituztenak ageri lagatzen ahalegindu zen, bizi izan zueneko garaiko gaiak eta benetako pertsonak integratuz. Opera askotan Baldassare Galuppirekin jardun zuen lanean. Gerora beste musikari batzuek ere Goldoniren libretoei heldu diete: Joseph Haydn-ek edo Ermanno Wolf-Ferrarik kasu."}
{"id": "66262", "revid": "105290", "url": "https://eu.wikipedia.org/wiki?curid=66262", "title": "Konglomeratzaile", "text": "Konglomeratzaile, erreakzio kimikoak medio, material bat edo gehiagoren zatiak lotzeko gaitasuna duen materialari deitzen zaio.\nEraikuntzan zementua, igeltsua eta karea dira konglomeratzaile ezagun eta erabilienak. Urarekin nahasten direnean pasta bat sortzen da. Pasta hori sortzeko konglomeratzaile bat erabiltzen denean konglomeratzailearen izena ematen zaio pastari, zementu pasta adibidez. Konglomeratzaile bat edo gehiagoz eginiko pasta bada pasta konposatua deitzen zaio.\nMotak.\nHiru mota daude:"}
{"id": "66263", "revid": "105290", "url": "https://eu.wikipedia.org/wiki?curid=66263", "title": "Aglomeratzaile", "text": "Aglomeratzailea, erreakzio fisikoak medio material bat edo gehiagoren zatiak lotzeko gaitasuna duen materialari deitzen zaio. Eraikuntzan buztina da aglomeratzaile ezagunena.\nIkus, gainera.\nKonglomeratzaile"}
{"id": "66264", "revid": "1545", "url": "https://eu.wikipedia.org/wiki?curid=66264", "title": "Letrango San Juan bataiategia", "text": ""}
{"id": "66265", "revid": "6327", "url": "https://eu.wikipedia.org/wiki?curid=66265", "title": "Zorrozaurre", "text": ""}
{"id": "66266", "revid": "1545", "url": "https://eu.wikipedia.org/wiki?curid=66266", "title": "San Joan Laterangoa bataiategia", "text": ""}
{"id": "66267", "revid": "90523", "url": "https://eu.wikipedia.org/wiki?curid=66267", "title": "Betun", "text": ""}
{"id": "66268", "revid": "1545", "url": "https://eu.wikipedia.org/wiki?curid=66268", "title": "Ortodoxoen bataiategi", "text": ""}
{"id": "66269", "revid": "1519", "url": "https://eu.wikipedia.org/wiki?curid=66269", "title": "Betun (hidrokarburo)", "text": "Betuna (latinezko \"bit\u016bmen\" ) oso likatsua (giro-tenperaturan), beltza, itsaskorra eta karbono disulfuroan disolbagarriak diren likido organikoz osatutako nahastea da, hidrokarburo aromatiko poliziklikoz osatua dagoena batez ere. Naturala edo artifiziala izan liteke.\nBetun artifiziala petrolio iraztegietako azpiproduktua da, petrolioaren distilazio frakzionatuaren hondarrak dira. Frakziorik pisutsuena eta irakite-punturik altuena duena da. Ez da asfalto (betun eta beste mineraleen nahasketa) edo galipotarekin (material karbonosoen distilaziotik sortua eta kimikoki desberdina) nahastu behar.\nBetunik gehienek sufrea, metal astunak (nikela, banadioa, beruna, kromoa, merkurioa) eta elementu toxikoak (artsenikoa, selenioa) dituzte.\nJatorria.\nBetun naturalak antzinako alga mikroskopiko eta garai hartako beste bizidun batzuen hondakinen pilaketetan du jatorria. Izakin hauek hil eta bizi ziren lakuaren hondoan pilatu ziren hondakinak, bero eta presioaren ondorioz betun, kerogeno eta petroleo bezalako elementuetan bilakatuz.\nErabilpenak.\nErabilpenik garrantzitsuena errepideetako bidezoruetako lokailu bezala du.\nBetunaren alternatibak.\nBetuna, petroliotik ez ezik, beste elementu batzuetatik ere lor liteke:"}
{"id": "66288", "revid": "336", "url": "https://eu.wikipedia.org/wiki?curid=66288", "title": "Barbara Bush", "text": "Barbara Pierce Bush (Manhattan, 1925eko ekainaren 8a - Houston, 2018ko apirilaren 17a) George H.W. Bush, Estatu Batuetako 41. presidentearen emaztea izan zen, 1989 eta 1993 urteen bitartean Lehen Dama izanik. George W. Bush presidente ohiaren eta Floridako aurreko gobernadore izandako Jeb Bushen ama zen."}
{"id": "66290", "revid": "336", "url": "https://eu.wikipedia.org/wiki?curid=66290", "title": "Barbara Bush (First Lady)", "text": ""}
{"id": "66291", "revid": "512", "url": "https://eu.wikipedia.org/wiki?curid=66291", "title": "Fernando Chivite", "text": "Fernando Luis Chivite del Pozo (Iru\u00f1ea, 1959 - ) idazle eta poeta nafarra da.\nBiografia.\nFernando Luis Chivitek Nafarroako Unibertsitatean filosofia ikasi zuen eta, egun Burlatan bizi da.\n\"Diario de Noticias\" eta \"El Correo\" egunkarientzako ere lan egiten du. Beatriz Chivite poeta gaztearen aita da."}
{"id": "66292", "revid": "119347", "url": "https://eu.wikipedia.org/wiki?curid=66292", "title": "Juan Jos\u00e9 Ben\u00edtez", "text": "Juan Jos\u00e9 Ben\u00edtez (Iru\u00f1ea, 1946ko irailaren 7a - ) kazetari eta idazle nafarra da, \"Caballo de Troya\" bere eleberriaz ezaguna. Objektu Hegalari Ezezagunei (O.H.E) buruz hainbat liburu ere idatzi ditu. Bere lan ugariak eta gai horiek lantzen daramatzan urteak J.J. Ben\u00edtez gaur egun gai horietan erreferente nagusietariko bat da.\nBiografia.\nGoardia Zibil baten semea izanik, txikitatik etxe-koartelen giroa ezagutu zuen. 1962 eta 1965 artean, Nafarroako Unibertsitatean Kazetaritza ikasi zuen. Gero Murtziako \"La Verdad\", Zaragozako \"Heraldo de Arag\u00f3n\" eta Bilboko \"La Gaceta del Norte-n\" lan egin zuen. Azken egunkari honetan, Bilbon, ufologia ikertzeari ekin zion. 1975an Turinera joan zen, han gordetzen den Jesusena omen den hiljantzi edo hil ohiala ezagutzeko; gertaera honek bere biografiara eta lanera benetako aldaketa ekarri zuen: ordutik \"Caballo de Troya\" (Troiako Zaldia) eleberri-sailari ekin zion. Eleberri horietan benitezek Jesusen gainean zuen ikuspegia bildu zuen.\nBibliografia.\nSaiakerak:\nPoesia:\nNobela poliziakoak:\nFilosofia:\nIkerketa:\nTelebistarako \"Planeta Encantado\" Saila \nEleberri historikoa:"}
{"id": "66294", "revid": "512", "url": "https://eu.wikipedia.org/wiki?curid=66294", "title": "Ignacio Baleztena Azkarate", "text": "Ignacio Baleztena Azkarate (Iru\u00f1ea, 1887ko apirilaren 2a - Iru\u00f1ea, 1972ko irailaren 23a) nafar abokatu, idazle eta politikari karlista izan zen. Iru\u00f1eko Baleztena etxean bizi izan zen.\nBiografia.\nDeustuko eta Salamancako Unibertsitateetan zuzenbidea ikasi zuen. Gazte-gaztetik politikari ekin zion eta 1918an Iru\u00f1eko zinegotzi hautatu zuten. 1922an inauguratu Amaiurko monolitoaren harira, haren aldeko jarrera hartu zuen. Espainiako Bigarren Errepublikan, Lizarrako estatutuaren alde egin zuen. Espainiako Gerra Zibilean, errekete boluntarioa izan zen eta Emilio Molari lagundu zion.\nGuda ondoren Nafarroako museoko zuzendaria eta Eusko Ikaskuntzako kidea izan zen. \"El Pensamiento Navarro\" eta \"Diario de Navarra\" egunkarientzako ere lan egin zuen, \"Premin de Iru\u00f1a\" eta \"Tiburcio de Orkabio\" ezizenak erabiliz. \"Joshe Miguel\" eta \"Radica\" astekari karlistak zuzendu zituen. Sanferminak ere bultzatu zituen: \"Uno de enero, dos de febrero...\" abestiaren egilea izateaz gain, Riau-riaua sustatu eta \"Muthiko Alaiak\" pe\u00f1a sortu zuen."}
{"id": "66295", "revid": "119347", "url": "https://eu.wikipedia.org/wiki?curid=66295", "title": "Laibach", "text": "Laibach (Ljubljana hiriaren alemanezko izena da) Esloveniako musika industriala egiten duen taldea da.\n1980an sortu zen gazteen kultur elkarte gisa meatzari herrixka batean: Trbovlje-n.\nHasieratik, Laibach taldeak haustura nahi zuen eta, horretarako pieza oso ezberdinak aurkeztu zituen batera, nazismoa, estalinismoa edo nazionalista esloveniarrak elkartuz.\n\"Ekintzak\" egiteari eman zion. Horrela deitu zieten, bai ematen zituzten kontzertuei eta baita egiten zituzten beste agerraldi publikoei ere. Lehen ekintza probokazio kontsideratu zuten, jada, eta langileek salatu zuten: berehala debekatu zuten. Handik gutxira, Yure Pengov kazetariak elkarrizketa egin zien telebistan eta, horren ondoren, betirako betoa jaso zuten.\nLehenengo grabazioak Erdialdeko Europako erdi mailako zigiluen laguntzaz editatu zituzten, baina etorkizun distiratsua izateko gauza zirela erakutsi zuten.\n1985ean \"Occupied NATO Tour\"-en parte hartu zuten eta Ekialdeko Europan izena hartzen joan ziren, Mute Records zigilu ingelesak fitxatu zituzten arte. Pop-rock abesti ezagunak bertsionatu zituzten: Queenen \"One Vision\" eta Beatlesen \"Let It Be\" lekuko.\nEsloveniak independentzia lortu zuenean, etxera itzuli eta beren \"ekintzekin\" segitu zuten.\n2003 \"WAT\" \"(We Are Time)\" argitaratu zuten, nazioarteko egoera larriaren isla. Lehen singleak, \"Tanz Mit Laibach\", AEB eta Alemania ditu mintzagai; beren hitzetan, Bigarren Mundu Gerraren ondoren, AEB-k Alemaniari lagundu zion krisi ekonomiko larri hartatik ateratzen. Orain, Alemaniak eskaintzen dio AEBri gerrak egiten jarraitzeko aitzakia: \"Horrela bada, luzerako dantzaldia dugu\" diote.\nLaibach NSK (Neue Slovenische Kunst - Arte esloveniar berria) kolektiboko kide dira. NSK estatu bat da, baina haren mugak ezin dira espazioan aurkitu, denboran baizik. NSK noizbehinka agertzen da lurralde batean eta estatuaren antolaketa ezartzen dio lurralde horri. NSK-k iragana berreskuratu eta orainaren isla bihurtzen du. Horren atzean salaketa bortitzena dago eta sistema politiko ororen \u2014bai demokratiko, bai diktadura\u2014 azalpena, bera osatzen duten estruktura totalitario ezkutuak azaleratuz.\n2004-2005 maiz agertu ziren Europan (Espainian ere bai) eta AEBetan. Azken hori 2006ko irailaren 9an aurkeztu zuten dokumental batean laburtzen da: \"Divided States of America\".\n2006ko urriaren 23an \"Volk\" diska atera zen, munduko himno askoren bertsioak aurkeztuz. Kontzeptu joko arin batean, \"Volk\" terminoak \"herri\" esan nahi du alemanez, baina \"otso\" esloveniarrez edo errusiarrez. Diskaren azalean dagoen marrazkian ardiak ageri dira (herria) eta barruko orrialdeetan, berriz, otso beldurgarria.\nBai \"America\" eta \"Anglia\" abestietan eta baita diska barneko libretoan ere, kultura ingelesaren inperialismoaren aurka egiten duten kritika garbia agertzen da, ohikoa dena baino esplizitoagoa azken lan horretan."}
{"id": "66297", "revid": "336", "url": "https://eu.wikipedia.org/wiki?curid=66297", "title": "Uzkio", "text": "Uzkio bi herri hauetako bat izan daiteke:"}
{"id": "66299", "revid": "93330", "url": "https://eu.wikipedia.org/wiki?curid=66299", "title": "Marino Aierra", "text": "Marino Aierra Redin (Irunberri, 1903ko maiatzaren 8 - Caaguaz\u00fa, Buenos Airesko probintzia, 1988ko urtarrilaren 11) Espainiako Gerra Zibilaren ondoren Hego Amerikara ihesi joandako itzultzailea eta apaiz sekulartua zen.\n1928an apaiz bihurtu zen eta Gerra Zibilean Altsasuko apaiza zen. Gerra ondoko errepresioa ikusteak Uruguaira ihes egitea eragin zuen. Hantxe 1940an sekulartu eta Argentinara joan zen.\nArgentinan klaseak ematen eta bizargin bezala lan egin zuen. Itzultzaile bihurtu eta liburu bat idatzi zuen: \"No me avergonc\u00e9 del Evangelio (desde mi parroquia)\". Liburuak Nafarroan izandako errepresioa azaltzen du eta, arrakasta izateaz gain, Jimeno Jurio edo Juli\u00e1n Casanova bezalako historialariak erabilia zen.\n2002an, Mintzoa argitaletxeak liburuaren bigarren argitaraldia egin zuen: \"\u00a1Malditos se\u00e1is! No me avergonc\u00e9 del Evangelio\" deiturikoa.\n2008an Helena Tabernak \"Berri Ona\" filma egin zuen bere bizitzaren inguruan."}
{"id": "66301", "revid": "28807", "url": "https://eu.wikipedia.org/wiki?curid=66301", "title": "Jos\u00e9 Mar\u00eda Iribarren", "text": ""}
{"id": "66302", "revid": "46380", "url": "https://eu.wikipedia.org/wiki?curid=66302", "title": "Rafael Garc\u00eda Serrano", "text": "Rafael Garc\u00eda Serrano (Iru\u00f1ea, Euskal Herria - Madril, Espainia, ) idazle eta kazetari nafarra izan zen.\nBiografia.\n\"Haz\", \"Arriba\", \"Siete flechas\" eta \"El Alc\u00e1zar\" egunkarietan eta \"Pyresa\" agentzian lan egin zuen. \"Jos\u00e9 Antonio Primo de Rivera\" literatura saria lortu zuen Espainiako Gerra Zibilari buruzko bere liburuei esker.\nGarc\u00eda Serranok, gutxienez, zortzi filmen gidoiak idatzi zituen, tartean bere eleberrian oinarritutako \"La fiel infanter\u00eda\" (1960). Gainera, Ladislao Vajdaren \"Ronda espa\u00f1ola\" (1952); Pedro Lazagaren \"La patrulla\" (1954) eta \"Los econ\u00f3micamente d\u00e9biles\"; eta Rafael Gilen \"La casa de la Troya\" (1959); \"T\u00fa y yo somos tres\" (1961), \"El marino de los pu\u00f1os de oro\" (1968) eta \"A la Legi\u00f3n le gustan las mujeres (...y a las mujeres les gusta la Legi\u00f3n)\" (1976) filmenak ere idatzi zituen.\nBere semea Madrilgo \"Radio Intercontinental\"en kazetaria den Eduardo Garc\u00eda Serrano da."}
{"id": "66303", "revid": "56334", "url": "https://eu.wikipedia.org/wiki?curid=66303", "title": "Pablo Anto\u00f1ana", "text": "Pablo Anto\u00f1ana Txasko (Viana, Nafarroa Garaia, 1927ko urriaren 29a - Iru\u00f1ea, Nafarroa Garaia, 2009ko abuztuaren 14a) gaztelaniazko idazlea izan zen.\nBiografia.\nLogro\u00f1on Irakasletza eta Zaragozan Zuzenbidea ikasi zituen. El Busto, Sansol eta Desojo herrietako idazkaria izan zen. 1955ean Elvira Sainzekin ezkondu zen eta bi alaba izan zituen.\nEuskal kulturaren aldeko lan handia egin zuen bai frankismo garaian zein ondorengo urteetan. Asisko Urmeneta marrazkigilearekin euskara ikasten aritu zen, Jorge Cortes Izal eta Jose Maria Jimeno Juriorekin batean.\n1979ko ekainetik Eusko Ikaskuntzaren kidea zen. \"Diario de Navarra\", \"Diario de Noticias\" eta \"Gara\" egunkariko \"Mugalari\" atalean idatzi zuen, hala nola artikulu ugari hainbat aldizkaritan.\n1996an Vianako Printzea Saria lortu zuen eta 2007an Manuel Irujo Saria."}
{"id": "66305", "revid": "105290", "url": "https://eu.wikipedia.org/wiki?curid=66305", "title": "Harpa", "text": "Harpa hari instrumentua da, hiruki formakoa, eskuez jotzen diren luzera desberdineko hariak dituena.\nHainbat harpa mota daude, mundu osoan hedatuta baitaude, baina Europan ezagunak dira folk harpa edo zeltiarra. Eskoziako gaeleraz \"cl\u00e0rsach\" izena du, eta Irlandakoaz \"cl\u00e1irseach\". Izan ere, musika tresna hau Irlandako ikurretakoa da. Harpa-jole ezagunen artean, Nicanor Zabaleta donostiara dugu. Irlandan berriz, Turlough Carolanek ospe handia izan zuen."}
{"id": "66307", "revid": "1545", "url": "https://eu.wikipedia.org/wiki?curid=66307", "title": "San Juan (Puerto Rico)", "text": "San Juan (gaztelaniaz ahoskatua) Puerto Ricoko hiririk handiena eta hiriburua da, uhartediaren ipar-ekialdeko kostaldean kokatutakoa.\nUNESCOk Gizateriaren Ondare izendatu zuen San Juango monumentu historikoen multzoa. 1521en espainiarrek sortua, Amerikako hirugarren hiribururik zaharrena da- aurrekoak Santo Domingo (1496) eta Panama Hiria (1521) izanda-.\nAuzoak.\nHiria 18 auzotan banatuta dago:\nHerri eta hiri senidetuak.\nSan Juan de Puerto Rico ondorengo herri eta hiriekin senidetuta dago:\nSan Juan de Puerto Rico Iberoamerikako Hiriburu Hirien Batasunaren (; ) partaide da, 1982ko urriaren 12tik, jarraian agertzen diren hiriekin senidetasun erlazioak hasiz: "}
{"id": "66316", "revid": "6327", "url": "https://eu.wikipedia.org/wiki?curid=66316", "title": "Fernao Magallaes", "text": ""}
{"id": "66317", "revid": "119347", "url": "https://eu.wikipedia.org/wiki?curid=66317", "title": "Villavieja de Yeltes", "text": "Villavieja de Yeltes Salamancako probintziako (Espainia) udalerri bat da, El Abadengo eskualdean dagoena. 2009ko urtarrilaren 1eko erroldaren arabera herrian 939 pertsona bizi ziren. Herriko jaiak abuztuaren 27an hasten dira."}
{"id": "66319", "revid": "44278", "url": "https://eu.wikipedia.org/wiki?curid=66319", "title": "Aitzabal (Urkilla)", "text": "Aitzabal Gipuzkoako mendia da, 752 metro ditu eta Urkillako mendilerroan kokatuta dagoena."}
{"id": "66321", "revid": "512", "url": "https://eu.wikipedia.org/wiki?curid=66321", "title": "Nore\u00f1a", "text": "Nore\u00f1a Asturiasko erdialdean dagoen udalerria da, Oviedoko eskualdean kokatutakoa."}
{"id": "66322", "revid": "512", "url": "https://eu.wikipedia.org/wiki?curid=66322", "title": "Nava", "text": "Nava Asturiasko erdialdean dagoen udalerria da, Oviedoko eskualdean kokatutakoa."}
{"id": "66323", "revid": "58701", "url": "https://eu.wikipedia.org/wiki?curid=66323", "title": "Grado (Asturias)", "text": "Grado (asturieraz \"Grau\") Asturiasko erdialdean dagoen udalerria da, Oviedoko eskualdean kokatutakoa."}
{"id": "66324", "revid": "98220", "url": "https://eu.wikipedia.org/wiki?curid=66324", "title": "Belmonte de Miranda", "text": "Belmonte de Miranda edo Miranda Asturiasko erdialdean dagoen udalerria da, Oviedoko eskualdean kokatutakoa."}
{"id": "66325", "revid": "512", "url": "https://eu.wikipedia.org/wiki?curid=66325", "title": "Llanera", "text": "Llanera Asturiasko erdialdean dagoen udalerria da, Oviedoko eskualdean kokatutakoa."}
{"id": "66327", "revid": "512", "url": "https://eu.wikipedia.org/wiki?curid=66327", "title": "Morc\u00edn", "text": "Morc\u00edn Asturiasko erdialdean dagoen udalerria da, Oviedoko eskualdean kokatutakoa."}
{"id": "66328", "revid": "512", "url": "https://eu.wikipedia.org/wiki?curid=66328", "title": "Yernes y Tameza", "text": "Yernes y Tameza Asturiasko erdialdean dagoen udalerria da, Oviedoko eskualdean kokatutakoa."}
{"id": "66329", "revid": "512", "url": "https://eu.wikipedia.org/wiki?curid=66329", "title": "Teverga", "text": "Teverga (Teberga asturieraz) Asturiasko erdialdean dagoen udalerria da, Oviedoko eskualdean kokatutakoa.\nNatura parkea.\nLas Ubi\u00f1as-La Mesako natura parkeak udalerri hau barne hartzen du."}
{"id": "66330", "revid": "512", "url": "https://eu.wikipedia.org/wiki?curid=66330", "title": "Proaza", "text": "Proaza Asturiasko erdialdean dagoen udalerria da, Oviedoko eskualdean kokatutakoa."}
{"id": "66331", "revid": "219", "url": "https://eu.wikipedia.org/wiki?curid=66331", "title": "Sariego", "text": ""}
{"id": "66332", "revid": "512", "url": "https://eu.wikipedia.org/wiki?curid=66332", "title": "Sariegu", "text": "Sariegu Asturiasko erdialdean dagoen udalerria da, Oviedoko eskualdean kokatutakoa.\nParrokiak.\n2009ko izendegiaren arabera Kontzejua hiru parrokia ditu:"}
{"id": "66333", "revid": "512", "url": "https://eu.wikipedia.org/wiki?curid=66333", "title": "Santo Adriano", "text": "Santo Adriano Asturiasko erdialdean dagoen udalerria da, Oviedoko eskualdean kokatutakoa."}
{"id": "66334", "revid": "512", "url": "https://eu.wikipedia.org/wiki?curid=66334", "title": "Riosa", "text": "Riosa Asturiasko erdialdean dagoen udalerria da, Oviedoko eskualdean kokatutakoa."}
{"id": "66335", "revid": "58701", "url": "https://eu.wikipedia.org/wiki?curid=66335", "title": "Salas", "text": "Salas Asturiasko erdialdean dagoen udalerria da, Oviedoko eskualdean kokatutakoa."}
{"id": "66336", "revid": "512", "url": "https://eu.wikipedia.org/wiki?curid=66336", "title": "Ribera de Arriba", "text": "Ribera de Arriba edo La Ribera Asturiasko erdialdean dagoen udalerria da, Oviedoko eskualdean kokatutakoa."}
{"id": "66338", "revid": "512", "url": "https://eu.wikipedia.org/wiki?curid=66338", "title": "Quir\u00f3s", "text": "Quir\u00f3s Asturiasko hegoaldean dagoen udalerria da, Oviedoko eskualdean kokatutakoa.\nNatura parkea.\nLas Ubi\u00f1as-La Mesako natura parkeak udalerri hau barne hartzen du."}
{"id": "66340", "revid": "98220", "url": "https://eu.wikipedia.org/wiki?curid=66340", "title": "Les Regueres", "text": "Les Regueres () Asturiasko erdialdean dagoen udalerria da, Oviedoko eskualdean kokatutakoa."}
{"id": "66341", "revid": "119347", "url": "https://eu.wikipedia.org/wiki?curid=66341", "title": "Salas de los Infantes", "text": "Salas de los Infantes Burgosko probintziaren hego-ekialdean dagoen udalerria da, Demandako mendilerroaren eskualdean kokatutakoa eta bertako hiriburua dena.\n2007an 2.080 biztanle zituen.\nHerriak.\nUdalerri honek Arroyo de Salas, Castrovido, Hoyuelos de la Sierra, Terrazas eta Quintanar de la Sierra herriak ere barne hartzen ditu."}
{"id": "66342", "revid": "10726", "url": "https://eu.wikipedia.org/wiki?curid=66342", "title": "Iggy Pop", "text": "Iggy Pop (Muskegon, Michigan, 1947ko apirilaren 21, -) abeslari estatubatuarra da, punk rock munduan oso ezaguna.\nJatorrizko izena James Newell Osterberg, Jr. du eta, James Newell Osterberg berari bezalaxe, berritzaileen ohorezko tokia gordetzen zaio punk rock munduan.\nBiografia.\n60ko hamarkada bukaeran eta 70eko hasieran The Stooges taldearen abeslari eta lider izan zen. Ospe handia lortu zuen banda horrek bere zuzeneko aurkezpenetan, Iggyk eszenategitik publiko gainera salto egiten zuenean, edo haragi gordina eta kakahuete manteka erabiliz bere gorpua igurtzitzen zuenean. Botilak hautsi eta beiraz zartatzen zuen bere burua eta ondorengo urteetan artista askok imitatu egin zuten.\nMuskegon (Michigan) izan zen bere jaiolekua, baina Ann Arbor-en bizi zen nerabe zen bitartean. Bateria jotzen hasi zen institutuko hainbat bandatan. Haietako bat zen The Iguanas eta talde hartantxetik hartu zuen Iggy ezizena.\nBlues zaletasun handiaz, Chicagora (Illinois) joan ohi zen behin baino gehiagotan hori ikasteko. Garai hartan osatu zuten The Psychedelic Stooges eta bere izena aldatzen joan zen, Iggy Stooge hasieran, Iggy Pop geroxeago. Bi urte entsaiatzen aritu eta gero, aurkezpena egin zuten Ann Arborren.\n1968an editatu zuten lehen diska. Hasierako bi lanak \"The Stooges\" eta \"Fun House\" izan ziren eta ez zuten merkatuan arrakasta handirik lortu. Hala ere, diska horiuen eragina handia izan zen punk mugimendu sortu berrian. Dena dela, garai hartarako heroinak harrapatu zuen Iggy eta banda desegin egin zen.\nDavid Bowie abeslariak ekoitzi zien \"Raw Power\" albuma Ingalaterran, probokoazioa eta sentsualitate karga handiko diska eta punk rock eremuan kokatzen den lehenengoetakoa. \"Search and Destroy\" ezaguna dago lan horretan. Arazo ugari izan zen diska ateratzean: azala Bowieren manager Tony DeFriesek aukeratu zuen eta nahasketak Los Angelesen egin ziren. Iggyren ideia beste zerbait zen eta zeresana piztu zen. \"Rough Power\" izeneko bertsio \"pirata\" bat ere merkaturatu zen, Iggyren nahasketak barneratuta. 1997an Sonyk bere gustuko bertsioa berreditatu zion, gitarra eta bateriari protagonismo handiagoa emanez.\nTaldeak berriro biltzea erabaki zuen, baina arazoak ez ziren bukatu: Dave Alexander ez zen proiektuan sartu, alkohol arazo handiak baitzituen (horrexen ondorioz hil zen 1975ean). Ron Ashetonek, berriz, gitarra utzi eta baxua hartu zuen eta gitarra jotzaile berria Williamson izan zen. Bowieren laguntza artean han zen, baina Iggy gero eta okerrago zegoen. The Stoogesen azken kontzertuan kideek motero talde batekin borrokan ibili ziren eta Iggyren adikzioak etenaldi luze bat ireki zuen ondoren.\n1977an, Iggyk eta Williamsonek \"Kill City\" albuma grabatu zuten. The Stoogesen garaiko abestiak zeuden, \"I Got Nothin\" bezala, eta askok The Stoogesen lana kontsideratzen dute eta ez Iggy eta Williamsonena.\nDavid Bowie eta Iggy Berlinera joan ziren bizitzera, biak ere kokainaren adikzioari alde egiteko asmoz; garai hartan, Bowiek esnea eta kokaina besterik ez omen zuen hartzen. Bere laguntzaz berriro ere \"The Idiot\" eta \"Lust for Life\" kaleratu zituen Iggyk. Publikoak pozik hartu zituen.\n1979 eta 1982 artean \"Party\" eta \"Zombie Birdhouse\" segitu zuten, arrakasta handirik gabe. 1983an itzuli zen berriro, heroina baztertuta, jada. Ezkondu eta \"Blah Blah Blah\" atera zen (new wave). \"Instinct\" hurrengo lanaz rockera itzuli zen.\n\"Brick by Brick\" albumak aupatu zuen, Guns n' Roses taldeko Slash eta Duff McKaganekin elkarlanean, edo B-52'seko Kate Piersonekin. \"Main Street Eyes\", \"I Won't Crap Out\" edo \"The Undefeated\" izan ziren ezagunak egingo ziren abestietako batzuk.\n1993an, \"American Caesar\" atera zen, rock and rolla berriro danba-danba. Bertan sartu zuten Iggyk aspalditik zuzenean jotzen zuen \"Louie Louie\"ren bertsioa.\n2003ko lanean berriro joan ziren biltzen The Stoogeseko kideak, hainbat lan egiteko. Azkenean gira bat antolatu zuten eta hasierako diskak, \"The Stooges\" eta \"Funhouse\", jo zituzten batez ere.\n2007an The Stooges taldeak \"The Weirdness\" aurkeztu zuten, taldeak sinaturiko lehen lana 1973az geroztik.\nZinean ere aritu da, bai aktore lanetan, bai filmei musika jartzen."}
{"id": "66343", "revid": "105290", "url": "https://eu.wikipedia.org/wiki?curid=66343", "title": "Kultima", "text": "Kultima (iparraldeko samieraz: \"Guldd\u00e1n\") Kuttanenetik 10 km iparraldera dagoen Enonteki\u00f6 udalerriko herrixka bat da. Oso txikia da, hamar biztanle inguru ditu, eta natura basatiaren erdian dago, aintzira natural, oihan zahar eta mendixka artean. Oso gaizki komunikatua dago eta bertara Kuttanenetik abiatzen den errepide zaharkitu batetik baino ezin da iritsi.\nNahiz eta, antzinako eraikuntzak herrixkan zutik dirauten, ez da honengatik ospetsua, txirrindulari, piraguista eta mendizale edo ibilzaleek bertan euren gustuko ekintzak egiteko dituzten abantailengatik, baizik."}
{"id": "66344", "revid": "105290", "url": "https://eu.wikipedia.org/wiki?curid=66344", "title": "Merindadeak", "text": "Merindadeak () Burgosko probintziaren (Espainia) iparraldean dagoen eskualde zabala da, Euskal Herriarekiko mugakidea.\n27 udalerritan banatuta dago, eta 2.821 km2-tan zabaltzen da. 2007an 25.304 biztanle zituen (8,97 biz./km2). Hiriburua Villarcayo da.\nMugakideak.\nMendebaldean eta ipar-mendebaldean Kantabria, ipar-ekialdean Bizkaia, ekialdean Araba eta hegoaldean Burgosko Ebro, Bureba eta P\u00e1ramos eskualdeak."}
{"id": "66346", "revid": "219", "url": "https://eu.wikipedia.org/wiki?curid=66346", "title": "Valle de Mena", "text": ""}
{"id": "66347", "revid": "336", "url": "https://eu.wikipedia.org/wiki?curid=66347", "title": "Medina de Pomar", "text": "Medina de Pomar Burgosko probintziaren ipar-ekialdean dagoen udalerria da, Merindadeak izeneko eskualdearen herrigunerik populatuena dena Villarcayo hiriburuaren aurretik.\nUdalerri ospetsua da Merindadetan dagoena. Haren paisaia mendiz zein ibaiz beteta dago. Lausako pinudiak, Teslako mendi-lepoak edo Nela, Trueba eta Salon ibaiak besteak beste, aipatzekoak dira. 5.610 biztanle dauka baina udan biztanle kopurua asko handitzen da."}
{"id": "66348", "revid": "336", "url": "https://eu.wikipedia.org/wiki?curid=66348", "title": "Espinosa de los Monteros", "text": "Espinosa de los Monteros Burgosko probintziaren iparraldean dagoen udalerria da, Merindadeak izeneko eskualdean kokatutakoa.\nHerriak eta auzoak.\nUdalerriak honako auzoak ditu:\nInguruko herriak ere udalerriaren barne daude: B\u00e1rcenas, Las Machorras, Para, Quintana de los Prados, Santa Olalla eta Cuatro R\u00edos Pasiegos."}
{"id": "66349", "revid": "512", "url": "https://eu.wikipedia.org/wiki?curid=66349", "title": "Trespaderne", "text": "Trespaderne Burgosko probintziaren ipar-ekialdean dagoen udalerria da, Merindadeak izeneko eskualdean kokatutakoa.\nHistoria.\nEskualdean Erdi Paleolitoko aztarnategiak daude. Erromatarrek herriburuko haitzean gotorleku bat eraiki zuten, Erdi Aroan Tedeja gaztelua izango zena. Antso Nagusiak O\u00f1a inguruko eskualdea birpopulatu zuen. Gero Merindad de Cuesta Urriaren barnean geratu zen, San Salvadorreko abadea bertoko alkatea izanik. 1896an independentzia lortu eta bere udala egin zuen.\nBanaketa administratiboa.\nUdalerriak zazpi herri ditu:"}
{"id": "66350", "revid": "56334", "url": "https://eu.wikipedia.org/wiki?curid=66350", "title": "Valle de Tobalina", "text": "Valle de Tobalina Burgosko probintziaren ipar-ekialdean dagoen udalerria da, Merindadeak izeneko eskualdean kokatutakoa.\nGeografia.\nEbro haranean dago, iparraldean Arcena mendilerroaren eta hegoaldean Pancorboko haizpitartearen artean; Villarcayo alderdiburutik 35 kilometrora dago, eta 86 Burgosetik. Udalerriak 157,49 km\u00b2-ko azalera du eta 568 metroko altuerara dago.\nValle de Tobalina Burgosko probintziaren ipar-ekialdeko muturrean dago. Hegoaldean Burebarekin egiten du muga, mendebaldean Merindad de Cuesta-Urriarekin eta ekialdean Miranda Ebroko lurrekin. Arabako Valderejo eta Gaubea haranek Arcena mendilerroa partekatzen dute iparraldean. Haranak Burgosko mendien zati triangeluar bat hartzen du, ekialdetik mendebaldera zabaltzen dena, eta Arcena mendilerroak eta La Llana-Obarenes mendilerroak utzitako zeharkako espazioa hartzen duena. Antzina \u00abFond\u00f3n de Tobalina\u00bb deiturikoa, bi mendilerroek Sobrongo haitzartean duten elkarketaren ondorioz leundua dago. Haranaren kontrako muturrean ere mugak naturalak dira, baina ez hain markatuak. Haran hori Ebro ibaiak zeharkatzen du.\nBanaketa administratiboa.\nUdalerriak hogeita zortzi herri ditu:\nGainera, hamar auzo ditu:\n(*) \"Hustuak.\"\nHistoria.\nHaranean historiaurreko aztarnak egotea ia ezezaguna da. Garai honetakoak dira Puron ibaiaren haitzartean dauden kobazulo ugari, bizigarritasun-baldintza oso onak eskaintzen zituztenak, baina oraindik ez da aztarna arkeologiko esanguratsurik aurkitu. Bestalde, Santa Mar\u00eda de Garo\u00f1a herrian Burdin Aroko herrixka bat egon zitekeela adierazten dute. Haranaren erromanizazioak, bere adierazgarririk hoberena, 27. bidetik abiatzen zen erromatar bidean du, Briviesca parean, Friaserantz, eta Herr\u00e1ndik jarraitzen zuen Lausa Haranarantz.\nVIII. mendean musulmanek inbaditu zuten harana; IX. mendearen lehen erdian, Gorobel mendilerroaren hegoaldean dauden lurrak okupatzeko lehen saiakerak agertzen dira jada. Valpuestaren sorrera, IX. mendearen hasieran birpopulatu zutena, segur aski Tobalinaren garaikoa izan zen. Lurralde honen birpopulatzea adierazten duen lehen agiria 852. urtekoa da, Herr\u00e1ngo San Martin elizaren sorrera hain zuzen ere.\n860tik aurrera Rodrigo kondearen jaurerripean geratu zen, sarrazenoen sarrera babesten zuen gotorlekuez jositako mugaldea zen Gaztelako Konderriaren zati bihurtuz. Alfontso VIII.aren erregealditik aurrera, birpopulatze prozesua sendotu zen, lehen garaiko familia-zenobio txikiak xurgatzen dituzten monasterio garrantzitsuen eraketei esker.\nEsparru geografiko horretan, monarken babesean, noblezia-leinuek botere sozial eta ekonomikoa gauzatu zuten. Bere boterea, ondare oinarri zabala zuen arren, herrixka ugariren gainean zituzten eskubideetatik sortu zen, erregeen lagapenetatik eta komunitateen eta noblezia txikiaren gain egindako presiotik zetozenak. XI. mendetik XIII. mendera kondeak ziren talde horretako ordezkariak; XIV. mendearen erdialdean, berriz, familia talde bat finkatu zen, hala nola Villalobos, Manrique, Salazar eta, batez ere, Velasco.\nModernitatera igarotzean, Tobalinak Gaztelako bilakaera historiko orokorrean murgildu zen erabat. Komunitateen Matxinadan nabarmendu zen, gainontzeko Merindadeetan bezala. XVIII. mendean, Borboien gorakadarekin eta berrantolaketa administratiboarekin, Tobalinak bere independentzia juridikoa bereganatu zuen. XIX. mendeak sakonki markatu zuen harana. Independentzia Gerran Napoleonen armadek Trespaderneko ibilbideak erabili zituzten Pancorboko pasabidean gertatutako gerrillarien topaketetatik aldentzeko. Ondoren, Karlistaldietan murgildu zen harana.\nXX. mendeko bilakaera historikoak Tobalina Gerra Zibilaren gudu-zelai bilakatu zuen. Bi aldeen arteko muga izanda, Arcena mendilerroan guduak izan ziren. 1960ko eta 1970eko hamarkadetan haran osoa despopulatu izanak gainbehera sakoneko prozesuan dagoen errealitatea erakutsi zuen. 1964ko irailaren 17an, sute batek Lozares de Tobalina herrixka ia erabat suntsitu zuen. Uztondo batzuetan hasi zen, eta haize bortitzaren ondorioz, etxe batzuetan su hartu eta azkar zabaldu zen. Hemeretzi etxebizitzetatik hiru baino ez zituzten salbatu, eta eliza, baita uzta ere, hogei zereal bagoitan ebaluatua."}
{"id": "66352", "revid": "58701", "url": "https://eu.wikipedia.org/wiki?curid=66352", "title": "Apostoleion (Konstantinopla)", "text": "Apostoleion edo Apostolu Santuen eliza (, \"Agioi Apostoloi\") Konstantinoplan zegoen eliza zen. Konstantino I.a Handiaren mausoleoa zen eta 550ean sagaratu zuten.\nTurkiarrek hiria konkistatu zutenean hau suntsitu zuten eta bere ordez meskita bat eraiki zuten. Gaur egun ezagutzen ditugun datu guziak Prokopio Zesareakoaren eskutik iritsi zaigu.\nOinplano zentralizatua zuen, gurutze greko formakoa. Gurutzearen bost laukiek kupula bana zuten eta erdian, gurutzaduran, kokatzen zen Konstantinoren sarkofagoa. Honen inguruan, hamabi apostoluen erlikiak zeuden, mausoleoari martyriumaren esanahia gehituz. Badirudi, enperadoreak, bere burua 13. apostolua bezala ikusten zuela.\nEredu hau, geroago eraikiko ziren eraikinetan errepikatuko zen, ezagunena Veneziako San Marko basilika."}
{"id": "66355", "revid": "93330", "url": "https://eu.wikipedia.org/wiki?curid=66355", "title": "Lucia Bakedano Azkona", "text": "Lucia Bakedano Azkona, (Iru\u00f1ea, 1938ko abenduaren 18a -), idazle nafarra eta artikulugilea da hedabideetan. Bere literatur lanak hainbat sari jaso ditu.\nBiografia.\nLuc\u00eda Baquedano Azcona 1938ko abenduaren 18an jaio zen Iru\u00f1ean. Idazkaritza ikasi zuen eta bederatzi urtez idazkari lanetan aritu zen, ezkondu eta Tarragonara joan zen arte. Geroago bere jaioterrira itzuli zen eta han dagoeneko amona bihurtu duten lau seme-alaben ama izan zen.Irakurle familia batean hazi zen eta oso txikitatik ipuinak eta idazkera interesatu zitzaion. Beti argi izan zuen haur eta gazte ikusleengana jo nahi zuela, fantasiazko, errealismoko edo umorezko ipuin eta eleberriekin.\nLiteratura ibilbidea.\n1979an, Santamar\u00eda Fundazioaren literatura-sarien deialdira aurkeztu zen \"Cinco panes de cebada\" eleberriarekin. Lan hau \u201cGran Angular\u201d sarirako finalista ere izateak Lucia idazten jarraitzera animatu zuen. 1981ean \u00a0S.M. argitaletxeak argitaratu zuen nobela honetan Pirinioetako eskola batera iristean irakasle gazte batek dituen arazoak aztertzen ditu.\nHaur literaturako \"El Barco de Vapor\" lehiaketan hainbatetan hartu du parte: 1980an bigarren saria lortu zuen \"La mu\u00f1eca que tiene 24 pecas\" liburuarekin, 1986an, \"Fantasmas de d\u00eda\" liburuak lehen saria izan zuen. Liburu hau 1988ko IBBYren Ohorezko Zerrendan eta Municheko Jugendbibliothek-en liburu gomendatuen urteko boletinean agertu zen. Almeriako Liburu Azokako saria ere jaso zuen, \"Me llamo Pipe\" liburuagatik. 1993an Haurrentzako Espainiako Batzorde Katolikoaren saria jaso zuen \"La casa de los diablos\" liburuagatik, eta 2002an sari bera jaso zuen, \"El pueblo sombr\u00edo\" lanagatik. Hogei liburu idatziak ditu.\n2009an, Iru\u00f1eko V\u00e1zquez de Mella-Bayonneeskola publikoko ikasleek \"Fantasmas de d\u00eda\" antzezlana estreinatu zuten Nafarroako hiriburuko Gaiarre antzoki ezagunean. "}
{"id": "66356", "revid": "692575", "url": "https://eu.wikipedia.org/wiki?curid=66356", "title": "Espa\u00f1a", "text": ""}
{"id": "66357", "revid": "28807", "url": "https://eu.wikipedia.org/wiki?curid=66357", "title": "Ram\u00f3n Irigoien", "text": ""}
{"id": "66358", "revid": "512", "url": "https://eu.wikipedia.org/wiki?curid=66358", "title": "Francisco Javier Irazoki", "text": "Francisco Javier Irazoki (Lesaka, Nafarroa Garaia, 1954ko urriaren 21a) gaztelaniazko poeta eta kazetaria da.\nObra.\nBesteak beste, \"Cloc, Kantil, R\u00edo Arga\" eta \"Elgacena\" agerkarietan idatzi izan du.\nHiru poema bilduma idatzi ditu: \"Argoma\" (\"Otea\"), \"Desiertos para Hades\" (\"Hadesendako basamortuak\"), \"La miniatura infinita\" (\"Txikidura finigaitza\").\n1992an Euskal Herriko Unibertsitateak hiru poema bildumak batu eta \"Cielos segados-Zeru segaz jotakoak\" izeneko liburuan bildu zituen (euskarazko itzulpena Patziku Perurenarena da).\nLanen zerrenda.\nAntologia hauetan ere hartu du parte:"}
{"id": "66359", "revid": "65203", "url": "https://eu.wikipedia.org/wiki?curid=66359", "title": "Jose Luis Gonz\u00e1lez", "text": "Jos\u00e9 Luis Gonz\u00e1lez Urbiola (Iru\u00f1ea, 1959ko maiatzaren 31), liburuetan Joseluis Gonz\u00e1lez, idazle eta poeta nafarra da.\nBiografia.\nLiteratura irakaslea, 2003tik 2007ra Iru\u00f1eko Udalaren Kultur Arloko zuzendaria izanda, CDNek bere alderdiak izendatua. Gaur egun, Nafarroako gobernuarentzat lan egiten du.\nNafarroako Unibertsitatearen \"Nuestro Tiempo\" aldizkariaren arlo bat zuzentzen du."}
{"id": "66361", "revid": "512", "url": "https://eu.wikipedia.org/wiki?curid=66361", "title": "Amado G\u00f3mez Ugarte", "text": "Amado G\u00f3mez Ugarte (Laudio, 1956 -) euskaraz eta gaztelaniaz aritutako idazle arabarra da.\n\"El Mundo\", \"Tribuna de Salamanca\" eta \"Noticias de Alava\" egunkarientzako zutabegile gisa egin du lan."}
{"id": "66362", "revid": "56919", "url": "https://eu.wikipedia.org/wiki?curid=66362", "title": "Jeronimo Mendieta", "text": "Jeronimo Mendieta (Gasteiz, 1525 - Mexiko Hiria, 1604ko maiatzaren 9a), elizgizon eta historialari arabarra izan zen.\nBiografia.\nHogei urte zituela, 1545an, frantziskotar bihurtu zen. 1554an Mexikora, orduko Espainia Berrira, bidali zuten ebanjelizatzeko zereginarekin. 1570ean etxera itzuli zen eta hiru urte geroago berriro joan zen Mexikorantz.\nBibliografia.\nLiburu bakarra idatzi zuen \"Historia eclesi\u00e1stica indiana\" izenekoa, Mexikon 1570 eta 1597 artean egina. Liburu honetan, Mendietak Karibe eta Mexikoren lehendabiziko ebanjelizazioa azaltzen du ikuspuntu idiliko eta etnozentriko batetik eta, baita, bertoko hirien egoera kulturala ere.\nLiburua argitaratu zenerako hiru mende pasa ziren, baina edukia ezaguna zen, batez ere frai Joan de Torquemadak zenbait kapitulu editatu zituelako.\nMendieta bere liburuan oso kritikoa da konkistaren ibilbidea ikusita, berarentzat ebanjelizazioa aberastasuna baino askoz ere inportanteagoa zelako. Horrela Frantzisko Asiskoaren ikasgaiak jarraitu zituen. Kritika hauek erregearen gustukoak ez zirenez, liburua gordetzea eragin zuten."}
{"id": "66363", "revid": "512", "url": "https://eu.wikipedia.org/wiki?curid=66363", "title": "Prokopio Zesareakoa", "text": "Prokopio Zesareakoa () Bizantzioko VI. mendeko historialari garrantzitsu bat izan zen. Justiniano I.aren erregealdia Prokopioren obrei esker ezagutzen dugu. Hauek dira Zesareakoaren lan nagusiak:"}
{"id": "66364", "revid": "46380", "url": "https://eu.wikipedia.org/wiki?curid=66364", "title": "Valentin Foronda", "text": "Valentin Tadeo Foronda Gonzalez de Etxabarri (Gasteiz, Araba, 1751ko otsailaren 14 - Iru\u00f1ea, 1821eko abenduaren 24), ekonomialari eta idazle ilustratua zen.\nBiografia.\nHandikien familia batean jaioa, San Carlos bankua eta Filipinetako Konpainia sortu zituen Frantzisko Cabarr\u00fasekin batera, eta Euskalerriaren Adiskideen Elkarteko zein Filadelfiako American Philosophical Society elkarteko kide izan zen.\n1789 baino lehen moderatua bazen ere, gero liberalago bihurtu zen eta, 1793an, Inkisizioak Hego Euskal Herria astindutako Konbentzio Gerran frantsesen alde egin izana leporatu zion. Horregatik Bergaratik alde egin behar izan zuen, eta Europan zein Ameriketako Estatu Batuetan bizi izan zen. Politikari ere ekin zion eta auziak izan zituen absolutistekin."}
{"id": "66365", "revid": "119347", "url": "https://eu.wikipedia.org/wiki?curid=66365", "title": "Petri II.a Lopez Aiarakoa", "text": "Petri II.a Lopez Aiarakoa (Gasteiz, Araba, 1332 - Calahorra, Errioxa, 1407ko apirilaren 16a) poeta, politikari, historialari, idazle eta jauntxo arabarra izan zen. Gaztelako Erresumako kantzelaria ere izan zen. Aiara leinuko pertsonaiarik garrantzitsuena izan zen.\nBiografia.\nFernan Perez Aiarakoaren semea, ikasketak Avignonen egin zituen.\nAiara kantzelariak hasieran (1353. urtetik) Gaztelako Piarres I.a \"Ankerra\" erregearen alde egin bazuen ere, hark ihes egin zuenean, Gaztelako Henrike II.a Trastamarakoaren bandora pasa zen Gaztelako Gerra Zibilean.\nErrege berriari esker Gasteiz eta Toledoko alkatetza eta Artziniega, Orozko eta Laudioko jaurerriak lortu zituen. Gero Gaztelako Joanes I.a eta Gaztelako Henrike III.a erregeen zuzendaritzapean egon zen zenbait gerratan parte hartuz, Gaztelako Erresumako kantziler izaten eta atzerrian erregearen itunak negoziatzen.\nNaiarako guduan (1367) preso hartu zuten eta, aska zezaten, familiak ordaindu behar izan zuen. Gasteizko (1373) eta Toledoko (1375) alkate nagusia izan zen. Gaztelako enbaxadore Aragoin, bere erregearen eta Aragoiko Petri IV.a Zeremoniazalearen arteko auzien konponbidea ekarri zuen. Joan I.a errege berriak enbaxadore izendatu zuen Karlos IV.a frantsesaren aurrean. Haren aholkulari izan zen ingelesen aurka, frantsesek irabazi zuten Rosebekeko guduan.\n1385ean portugaldarrek preso hartu zuten Aljubarrotan. Urtebete eman zuen Oviedeseko gazteluan familiak, Gaztelako eta Frantziako erregeekin batean, bahi saria ordaindu aurretik. Joan I.a hiltzean (1890), Henrike III.a adin txikikoa zelarik, Gorteek Erregeordetza Kontseilukoa izateko deitu zioten.\n1398an Erresumako Kantzelari Nagusi izendatu zuten.\nAiararen idazki nagusiak.\n\"Cr\u00f3nicas de Palacio \"eta \"Rimado de Palacio \"dira Aiararen idazki nagusiak. Bera zerbitzari izandako lau erregeen kronikak oso ezagunak dira; mintzaira zalua darabil, pertsonaien psikologia ematen du eta gertaerak bizitasun handiz kontatzen ditu, elkarrizketak tartekatuz. \"Rimado de Palacio\"-ren zati handiena Oviedeseko gartzelaldian idatzi zuen. Hiru parte ditu: lehena aitorpen batez abiatzen da eta gizartearen satira batez amaitzen; bigarrenean erlijioko eta lirikako motiboak ageri dira; hirugarrena San Gregorioren \"Moralia in Job \"liburuaren iruzkin luzea da. \"Rimado-\"ren satira eta irakaspen edukia interesgarriagoa da bertan erabiltzen duen olerki forma baino. Oviedesen preso zela \"Libro de Cetrer\u00eda o de la caza de las aves \"idatzi zuen. Halaber, idazle latinoen itzultzailea izan zen, eta zenbait olerki ere idatzi zituen.\nIdazlanen zerrenda.\nItzulpenak latinetik gaztelaniara:"}
{"id": "66366", "revid": "1545", "url": "https://eu.wikipedia.org/wiki?curid=66366", "title": "Federico Baraibar", "text": "Federico Baraibar Zumarraga (Gasteiz, Araba, 1851ko maiatzaren 28a - Gasteiz, Araba, 1918ko otsailaren 25a) idazle, itzultzaile eta arkeologo arabarra izan zen. Halaber, Gasteizko alkatea izan zen 1897 eta 1902 urteen bitartean.\nBiografia.\nGasteizen filosofia eta Zaragozan zuzenbidea ikasi zituen. Latinezko irakaslea zen, eta arkeologia eta lexikologiari ere ekin zion.\nBere omenez, Gasteizko Mendizorrotza auzoko institutu batek bere izena du.\nBiografia.\nFilosofia-Letren ikasketak egin ondoan, Gasteizko Institutuko zuzendari, Arabako Diputatu Nagusi eta Gasteizko alkate izan zen. Euskaltzain urgazlea eta Espainiako Errege Akademiako kide arrunta. Bere lan ugariaren gai nagusiak Arabako arkeologia eta hiztegigintza izan ziren. Ezaguna da, besteren artean, haren \"Vocabulario de palabras usadas en Alava y no inclu\u00eddas en el Diccionario de la Real Academia Espa\u00f1ola\" (1903), gehienbat Arabako erdaran gelditu diren euskal hitzen gordailua, hiztegigintzaren eredutzat hartzen den liburua. Eranskin gisa beste zenbait artikulu argitaratu zituen, hala nola \u00abNombres vulgares de animales y plantas usados en Alava\u00bb. Haren \"Vocabulario\"-ren bigarren argitaraldia plazaratu gabe gelditu zen, moldiztegian zegoela; E. Kn\u00f6rrek dihardu bigarren argitaraldi hori prestatzen.\nHaren garaiko helenista bikainenetakoa izan zen eta zenbait itzulpen ere argitaratu zituen Baraibarrek: \"Comedias escogidas de Arist\u00f3fanes, traducidas del griego \"eta \"Tragedias, poes\u00edas y obras varias de Alejandro Manzoni\".\nIdazlanen zerrenda.\nHona hemen bere liburu, artikulu eta hitzaldien zerrenda:"}
{"id": "66367", "revid": "56334", "url": "https://eu.wikipedia.org/wiki?curid=66367", "title": "Asun Balzola", "text": "Asun Balzola Elorza (Bilbo, 1942ko uztailaren 18a - Madril, 2006ko ekainaren 22a) ilustratzaile, idazle eta itzultzaile bizkaitarra izan zen.\nIlustratzaile ibilbidea.\nAsun Balzola Bizkaiko industria inprenta enpresan hasi zen lanean, eta haur liburuen ilustrazioari ekin zion Aguilar argitaletxearen eskutik, 1962an. 22 urterekin izandako istripu baten ondorioz, ezindua geratu zen, eta lanbidea bertan behera utzi zuen. Honela, 60. hamarkadan, Madrilgo Arte Ederren fakultatean, marrazkigintza eta margolaritza ikasi zituen. 1967. urtean, denboraldi baterako Italiara joan zen bizitzera eta bertan, ezkondu egin zen. Hamar urte geroago, Espainiara itzuli zenean, Madrilen geratzea erabaki zuen.\nHonela,\u00a01976an\u00a0idazteari eta ilustratzeari ekin zion. Berak idatziriko lehenengo liburua,\u00a0\"Historia de un erizo\"\u00a01978. urtean idatzi zuen, eta Ilustrazio onenaren bigarren saria lortu zuen lan honekin. Madrilgo Ilustratzaileen Elkarteko buru izendatu zuten 2001eko urtarrilean. 2002an, berriz, Madrilgo Ilustratzaileen Elkarteko ohorezko lehendakaria izan zen, Antonio Fraguas \"Forges\" autorearekin batera.\n2006. urteko ekainaren 22an hil zen Madrilen, 63 urte zituela.\nIlustrazio teknika.\nBere liburuetako ilustrazio askotan hutsunearekin jolasten du Asun Balzolak, gainazal zuri handiak eskainiz, ikusleak imajina, margo, goza dezan. Estilo askea duela esan daiteke, estilo zehatzik ez baitu, baina bere lanetako irudiak, maiz, koloretako orbanez eginak daude, betiere akuarela erabiliz.\nBalzola euskal ilustrazioak eman duen ilustratzaile handienetarikoa da. Estatuko editorial gehienekin egin zuen lan, eta baita Europako eta AEBtako batzuekin ere. Prentsa eta publizitaterako marrazteaz aparte, Diseinu Grafikoan ere aritu zen (kartelak, egutegiak, txartelak, eta abar) eta berak eginiko liburu asko maketatu zituen.\nBere obrek, erlazio zuzena dute idazlearen bizitza pertsonalarekin. Hau da, Asun Balzolak bere bizitza liburu ezberdinen bidez azaltzen digu. Horretan, kontuan hartu beharreko liburua da 1998. urtean idatziriko\u00a0\"Txoriburu\". Liburu hau, bere bizitzako lehen urteen kontaketa eta umetako oroitzapenak izateaz gain, helduei zuzenduriko lehenengo liburua da.\nLanak.\nHaur Literatura.\nAsko dira Asun Balzolak ilustratutako liburuak. Hauek dira berak idatzi eta ilustratutakoak.\nBere lana:\nBeste lanetan ilustratzaile gisa aritu da.\nBere lan batzuk beste hizkuntzetara itzuli dira.\nErakusketak.\nApic Federazioaren ete aldizkariaren aurkezpena programarekin batera1"}
{"id": "66368", "revid": "336", "url": "https://eu.wikipedia.org/wiki?curid=66368", "title": "Urea", "text": "Urea CO(NH2)2 formula duen konposatu kimiko organikoa da, koloregabea, uretan eta alkoholean disolbagarria dena. Ugaztunen gernuan dago (giza gernuak 20 gramo/litroko urea du). Odolean eta linfan kopuru askoz txikiagoan ere agertzen da.\n1828.urtean urearen sintesia laborategian lortu zuen Friedrich Wohler kimikari alemaniarrak. Urea izan zen modu artifizialean sintetizatutako bigarren molekula organikoa, amonio oxalatoaren ondoren. Gaur egun, urea lortzen da amoniako eta karbono dioxido erabiliz tenperatura altuetan (200\u00ba C).\nUrea giza zein ugaztunen proteinen katabolismoaren produktua da. Gibelean sortu, giltzurrunetan iragazi eta gernuaren bidez kanporatzen da. Janarien bitartez hartutako nitrogenoa da katabolizatzen dena: proteinen amoniakoaren pilaketa toxikoa da, eta iraitzi behar da. Gibelean gertatzen den urearen zikloaren bitartez aminoazidoen amoniakoa karbono dioxidoarekin konbinatzen da urea sortzeko, ATP gastatuz. Beste animalia batzuek (hegaztiek, adibidez) proteinen amoniakoa ez dute urea moduan iraizten, azido uriko moduan baizik.\nGiltzurrun-gutxiegitasunak urearen kontzentrazioa odolean areagotzen du, uremia bat agertuz.\nUreak erabilera industrialak ditu: plastikoak egiteko, adibidez. Nekazaritzan eta abeltzaintzan erabiltzen da ere, ongarrien eta pentsuen osaketan parte hartzen baitu."}
{"id": "66370", "revid": "105290", "url": "https://eu.wikipedia.org/wiki?curid=66370", "title": "Los Nikis", "text": "Los Nikis 1980ko hamarkadan jaio zen musika talde espainiarra da, pop-punk estiloan kokatu ohi dutena .\nLetra zorrotz eta dibertigarriek eta musika maila ona baino hobeak ospea eman zien garai hartako Espainian. \"El imperio contraataca\", \"La naranja ya no es mec\u00e1nica\" edo \"Por el inter\u00e9s te quiero Andr\u00e9s\" abesten errazak ziren gaiak ziren eta jarraitzaile ugari zuten. Hala ere, 90. hamarkadan musika mundua utzi eta kide bakoitza bere lanbidera joan zen. Hamarkadaren bukaeran \"M\u00e1s de lo mismo\" diska argitaratu zuten edizio mugatuan.\nJoaqu\u00edn Rodr\u00edguez izan zen berriro musikara itzuli zen kide bakarra eta Los Acusicas taldea osatu zuen Mauro Canutekin batera (Los Vegetales). Lehen diska \"Ha sido \u00e9ste\" izan zen eta Emilio Niki eta Nacho Canuten (Fangoria) elkarlana izan zuen.\nTaldea desegin zen arren, jarraitzaile asko du oraindik eta urtero antolatu ohi dute kontzertu \"tributo\" horietako bat, Los Nikis taldearen bertsioak entzun ahal izateko.\nPartaideak:"}
{"id": "66371", "revid": "119347", "url": "https://eu.wikipedia.org/wiki?curid=66371", "title": "Santa Kostantza (Erroma)", "text": "Santa Kostantzaren mausoleoa Erroman kokatzen da Santa Ines basilikaren alboan. bertan Konstantina, Konstantino I.aren alaba dago hilobiratua. IV. mendean eraiki zuten mausoleo gisa eta gaur egun eliz bezala daukate Konstantina bera saindu kontsideratzen baitute.\nHarresiz kanpo zegoen basilika bati atxikia zegoen, basilika honek, martyrium zentzua zuen lurrazpian zituen katakonbatan Santa Inesen gorpua gordetzen baitzen. Gaur egun basilika desagertua dago, mausoleo exentoa bakarrik ikus daiteke.\nArkitektura.\nOinplanoa zentralizatua zen eta basilikarekin komunikatzeko balio zuen zeharkako gunea dauka. Aukeratutako oinplanoaren jatorria Hilobi santua da. Kupulaz estalitako nukleo bat ikus daiteke eta honen inguruan kanoi gangaz (eraztun ganga) estalitako deanbulategia. Hormetan nitxoak daude eta kupulak binaka jarrita dauden pilareetan deskantsatzen du. Material nagusia adreilua da.\nBarnealdea.\n1256an erdiko gunean altare bat kokatzen da eta gaur egun horrela iritxi den arren, hipotesi bat izango litzateke sarkofagoaren berezko kokalekua zela kupularen azpiko gune hau. Kanpotik xume ikusten bada ere, barnekaldea guztiz dekoratua dago mosaikoz.\nPilareak granitozkoak dira eta binaka kokaturik daude. Hauek bi espazio banatzen dituzte: sarkofagoaren gunea eta deanbulategia. Hauen gainean eta altuera gehituz entaulamendu bat kokatzen da.\nMosaikoak.\nDenbulategiko gangako mosaikoak bakarrik iritsi zaizkigu. Hala ere kupulakoak ezagutzen ditugu XVII. mendeko marrazki batzuei esker. Kupula hamabi zatitan zegoen banatuta eta bakoitzean Ordo \"commendationis animae-\"rekin lotutako eszena bat azaltzen zen.\nEranztun gangan gai kristau zein paganoak nahasten dira. Tramu batean, puttiek egindako mahats bilketa errepresentatzen da. Zentzu eukaristikoa izan arren festa \"bakikoekin\" ere lotu daiteke. Orokorrean hegaztiak, paumak, palmerak, tresnak, landare motiboak... agertzen dira zentzu dekoratiboan.\nBi nitxoetako mosaikoak bakarrik iritsi zaizkigu, ez dakigu besteak ere berdin apaindurik egongo ziren. Lehenegoan Jesus gaztea azaltzen da mendi baten gainean eta bertatik lau ibai sortzen dira: paradisuaren irudikapena. Bere inguruan San Petri, San Paulo eta lau ardi (lau ebanjelisten errepresentazioa) ditu. Bigarren nitxoko gaia dudagarria bere interpretazioa. Espazioa eta denbora ez dira irudikatzen, sakratuak bilakatuz. Bi gizon daude, eta bi interpretazio izan ditzake, alde batetik Itun Zaharreko Jainkoa izan daiteke Moisesi legeak ematen, beste alde batetik Itun Berriko Jesus izan daiteke San Petriri paradisuko giltzak ematen."}
{"id": "66372", "revid": "71145", "url": "https://eu.wikipedia.org/wiki?curid=66372", "title": "Armentiako parkea", "text": "Armentiako parkea Gasteizko Eraztun Berdeko parkeetako bat da. Gasteizko hego-mendebaldean dago, Armentia herriaren gainean. Gasteizko mendien barreneko muinotxoetako batean hedatzen den erkamezti bat da bere osagai nagusia. Parkeak 161 hektarea ditu, eta Gasteiz mendietako baso inguruneak, hiri inguruko berdeguneak eta hiri ekosistema lotzen dituen igarobide ekologikoa da; horixe da, hain zuzen, Armentiako parkeak ekologiaren ikuspegitik duen balio nagusia.\nParkearen jabea Arabako Foru Aldundia da. 1974an Aldundiak parke botaniko bat sortzeko proiektua jarri zuen martxan gune honetan, eta hainbat zuhaitz espezie landatu zituen, bai bertakoak zein kanpokoak. 1990eko hamarkadan gunearen kudeaketa Gasteizko Udalaren eskuetan geratu zen, eta 1998an parkea osatzeari ekin zitzaion."}
{"id": "66374", "revid": "1150", "url": "https://eu.wikipedia.org/wiki?curid=66374", "title": "Abel Janszoon Tasman", "text": ""}
{"id": "66375", "revid": "535", "url": "https://eu.wikipedia.org/wiki?curid=66375", "title": "Da\u00f1obeitia", "text": ""}
{"id": "66376", "revid": "49276", "url": "https://eu.wikipedia.org/wiki?curid=66376", "title": "Mediar Gerrak", "text": "Mediar Gerrak Greziako zenbait hiri-estaturen eta Akemenestar Inperioaren gatazka jarraituak izan ziren, K.a. 499an hasita eta K.a. 448an amaituta. Edonola ere, gehienetan Mediar Gerrak izenak Grezia kontinentalaren bi inbasio (K.a. 490 eta K.a. 480-479) adierazten ditu. Bietan, greziar aliatuek arrakastaz aurre egin zioten etsaiari. Dena den, greziar guztiek ez zuten bat egin persiarren aurka; persiarren armada itzelak hurbildu ahala, neutral bilakatzen zirelako edo haien alde egiten zutelako.\nGreziar hiri-estatuen eta Pertsiar inperioaren arteko talka gertatu zen Ziro II.a Handia enperadore pertsiarrak Joniako greziar hiri-estatuak inbaditu zituenean, K.a 547an. Horren ondoren, tirano bana jarri zuen hirietan, zeinak arazo iturriak izan baitziren greziarrentzat baita pertsiarrentzat ere.\nK.a. 499an, Aristagoras Miletokoa tiranoak espedizio bat antolatu zuen Naxos uhartea konkistatzeko Pertsiaren laguntzarekin. Espedizioak porrot egin zuenez eta haren dimisioa aurreikusiz, Aristagorasek Anatoliako heleniarrak zirikatu zituen Pertsiar inperioaren kontra matxinatzeko. Hau izan zen joniar matxinadaren hasiera, K.a. 493 arte iraun zuena eta, eten gabe, Anatoliako gero eta eskualde gehiago sartu ziren gatazkan.\nAristagorasek Atenasen eta Eretriaren laguntza militarrarekin, K.a. 498an, pertsiar eskualdeko Sardes hiriburua konkistatu eta kiskali zuen. Dario I.a Handia errege pertsiarrak zin egin zuen Atenasez eta Eretriaz mendeku hartuko zuela. Matxinadak jarraitu zuen kale-zulo batean K.a. 497-495 urteen artean, baina K.a. 494ean, pertsiarrek indarrak bildu zituzten Mileto erasotzeko, matxinadaren epizentroa. Ladeko guduan, joniarrek behin betiko porrota jasan zuten. Hurrengo urtean, matxinada bukatu zen eta gainontzeko kideak suntsituak izan ziren.\nInperioa babesteko beste matxinadetaz eta lehorreko greziarren interferentzietaz aske egoteko, Dariok erabaki zuen Grezia konkistatzea eta Atenas eta Eretria zigortzea Sardes erretzeagatik. Greziako lehen inbasioa K.a. 492an hasi zen. Mardonio jeneral pertsiarrak Trazia eta Mazedonia menperatu zituen, baina arazo batzuk direla eta kanpainia bertan behera utzi zuen.\nK.a. 490an, beste armada bat bidali zuten Greziara, baina oraingo honetan Egeo itsasoan zehar, Datis eta Artaphernes jeneralen esanetara. Espedizio horrek Zikladeak konkistatu zituen eta, setio baten ostean, Eretria sarraskitu zuen. Hala ere, Atenasen kontra zihoala, pertsiar armada garaitua izan zen Maratongo guduan eta honela amaitu ziren, momentuz, pertsiarren erasoak.\nOrduan, Dario hasi zen pentsatzen Grezia osoa konkistatzea, baina K.a. 486an hil zenez, Xerxes I.ak hartu zuen arloaren ardura. Xerxek berak gidatu zuen Greziako bigarren inbasioa inoiz ez ikusitako armada handienetariko batekin. Greziar hiri-estatuak garaitzean Termopiletako guduan, pertsiarrek errazago izan zuten hustutako Atenas sutan jartzeko eta Grezia gehiena kontrolatzeko. Alabaina, pertsiarrek suntsitu nahi zutenean greziar konbinatutako flota, izugarrizko porrota jasan zuten Salaminako guduan. Hurrengo urtean, konfederatutako greziarrek kontraerasoan Plateako guduan pertsiar armada zeharo birrindu zuten eta honela bukatu zen Akemenestar Inperioaren inbasioa Grezian.\nGeroago, greziar aliatuek Pertsiako gainontzeko flota Mikalako guduan hondoratu zuten. Ondoren, Sestosko garnizioa (K.a.479) eta Bizantziorena (K.a. 478) kanporatu zituzten. Europatik pertsiar tropen atzera egitea eta Mikalako garaipena direla eta, Mazedoniak eta Greziako hiri-estatuek independentzia berreskuratu zuten. Pausanias jeneralaren ekintzengatik Bizantzioko setioan, greziar estatu askok Espartaren albotik alde egitean, pertsiar kontrako aliantza Atenasen inguruan egin zen, Delosko Liga eratuz.\nDelosko Ligak Pertsiaren kontrako kanpainak jarraitu zituen hurrengo 30 urteetan. Hasieran, pertsiar garnizioak Europatik egotzi zituen. Eurimedonteko guduan K.a. 466an, Ligak lortutako garaipen bikoitzak Joniako hirien askatasuna ziurtatu zuen.\nDena dela, Ligaren parte-hartzea Egipton (Inaros II.aren Artaxerxes I.aren kontrako matxinada porrot itzela izan zen), hurrengo kanpainak bertan behera utzi ziren. Ziprera bidalitako ontziteriak, K.a. 451ean, ezer gutxi lortu zuen eta horren atzeratzearen ostean, Mediar Gerrak bukatutzat eman ziren. Beste informazio iturriren arabera, borroken amaiera gauzatu zen Atenas eta Pertsiaren arteko itun batekin, hau da, Kaliasen bakearekin.\nIturriak.\nGatazkari buruzko informazio gehiena greziarra da; pertsiarrena ez da aurkitzen. Historialaririk garrantzitsuena Herodoto zen. \"Historiaren aita\" izenekoa K.a. 484an, Halikarnason (Anatolia) jaio zen, orduan pertsiar inperioaren zati bat. Honek \"Ikerketak\" idatzi zituen, K.a. 440-430. urteen artean, non saiatu baitzen Mediar Gerren hasiera azaltzen, oraindik memoria kolektiboan zegoelako. Herodotok gertakizunak nobelatzean, Historia disziplina gisa sortu zuen.\nTom Holland historialariak dio: \"Lehenbiziz, kronikari batek ez du fabulatzen gatazka baten jatorria antzinean bilatzean, ez jainkoen apetan eta nahietan, ezta herri baten gogoan haren patua adierazteko ere. Egilea, berriz, egiaztatu ditzakeen azalpenetan oinarritzen da\".\nGeroagoko beste historialari batzuek, Tuzididesek adibidez, Herodoto eta haren metodoak kritikatu zituen.\nHale ere, Tuzididesek historia hasi zuen Herodotok utzi zuen tokian (Sestosko setioan) Herodotoren historia egokia eta zehatza zela pentsatzen zuelako, eta ez zela beharrezkoa beste berridazketa bat egitea. Plutarkok Herodoto kritikatu zuen \"Herodotoren gaiztakeria\" saioan, esanez Herodoto \"filobarbaro\" bat zela (barbaroen laguna) nahiko greziarren aldekoa ez zelako; beraz, horren ustez Herodotok, agian, ez zuen lan inpartziala egin.\nHerodotori buruzko ezezko ikuspegia Europako Errenazimenduan zabaldu zen, nahiz eta irakurria izan. Alabaina, haren ospeak ikerkuntza arkeologikoak birgaitu zituen, gertakizunak egiaztatu zituztelako. Ikuspegi modernotik Herodotok lan sakona egin zuen \"Historian\", baina zenbait xehetasun eszeptizismoz begiratzen dira (gehienbat tropen kopurua eta datak). Oraindik ere historialari batzuek pentzaten dute Herodotok historia gehiena asmatu zuela.\nGarai hartako antzinako informazio iturriek ez dute ondo azaltzen Greziako historia militarra Bigarren Mediar Gerraren eta Peloponesoko Gerraren artean (K.a. 479-431). Periodo horri, antzinako idazleek \"Pentekontetzia \"deitu ziotena (\"\u03c0\u03b5\u03bd\u03c4\u03b7\u03ba\u03bf\u03bd\u03c4\u03b1\u03b5\u03c4\u03af\u03b1\", \"Berrogeita hamar urteak\"), greziarrentzat bakezko eta garapenezko aldia izan zen.\nTuzididesek ematen du periodo horren iturririk onena eta garaikideena \"Peloponesoko Gerraren Historian\", historialari modernoek, orokorrean, lehen mailako iturri fidagarritzat hartzen dutena. Tuzididesek bakarrik aipatzen du periodo hori Atenasen goraldia azaltzeko eta honen eragina Peloponesoko Gerran; beraz, aipamena laburra da, agian selektiboa eta datu faltarekin. Dena dela, Tuzididesen informazioa erabiltzen da denboraldiaren kronologia egiteko, baina datu arkeologikoak edo beste egileenak baztertu gabe.\nPlutarkok ematen du zehaztasun gehiago \"Bizitza paraleloak\" lanean, Temistokleren, Aristidesen eta, gehienbat, Zimonen biografietan. Plutarkok lana idatzi zuen 600 urte gertakizunen ostean, beraz, harena bigarren mailako iturria da, nahiz eta berak askotan iturriak aipatu, eta horrek baieztatukoaren egiaztatzea baimenten du. Haren biografietan, desagertutako antzinako historiak aipaten ditu, periodoren xehetasunak emanez, Herodotok eta Tuzididesek aipatzen ez dituztenak.\nAldi horren informazio-iturririk handiena \"Biblioteka Historikoa\" da, Diodoro Sikulok K.a. I. mendean Sizilian idatzitakoa. Honen datu asko oinarritzen dira Efororen \"Historia unibertsala\" lanean. Diodororen informazioa bigarren mailakoa da eta, askotan, historialari modernoek berataz barre egiten dute haren estilo eta zehaztasun faltagatik, beste tokitan aurkitu ezin daitezkeen antzinako aldiaren xehetasun asko emten badu ere.\nSakabanaturiko xehetasun gehiago Pausanias geografoak ematen du \"Greziako deskribapena\" lanean. K.o. X. mendeko bizantziar Suda hiztegiak zenbait anekdota eskeintzen ditu, inon agertzen ez direnak. Garrantzia gutxiagoko beste iturri batzuk dira: Gneo Ponpeio Trogorena (Juniano Justinok azalduta); Kornelio Nepoterena; Ktesias Knidokoarena (Foziok azalduta), jatorrizko moduan ez agertu arren. Dirudienez, testu hauek fidagarriak ez izatean (batez ere Ktesiasena), ez dira oso komenigarriak periodo honen historia berreraikitzeko.\nGatazkaren jatorria.\nDenboraldi klasikoko greziar askok pentsatzen zuten Mizenastar zibilizazioaren osteko Aro Ilunean, anitz greziarrek alde egin edo Anatoliara emigratu zutela, han ezarriz. Historialari modernoek onartzen dute emigrazio hau gertatu zela, baina ez zen greziar Mediterraneoko kolonizazioa izan, hau beranduago gertatu zelako. Halere, badaude uste dutenak, greziar klasikoen alderantziz, joniar emigrazioa ez dela erraza azaltzen. Kolono horiek, gehienbat hiru taldetakoak ziren eoliarrak, doriarrak eta joniarrak. Joniarrak Lidia eta Kariako kostaldeetan kokatu ziren, hamabi hiri fundatuz, Jonia eskualdeari izena eman ziotenak: Mileto, Mios eta Priene Karian; Efeso, Kolofon, Lebedos, Teos, Klazomene, Fozea eta Eritrae Lidian; gehi Samos eta Kios uharteak. Nahiz eta joniar hiriak burujabeak izan, jatorrizko kultura onartzen zuten eta, beharbada, tenpluak eta plazak komunak zituzten \"Panionion\" izenekoa; beraz kultura-liga bat osatzen zuten, non onartu edo ez onartu zitzaketen beste hiri edo joniar talde batzuk.\nJoniako hiriak burujabeak izan ziren Anatoliaren mendebaldeko lidiarrek menperatu arte. Aliates Lidiako erregeak Mileto eraso ondoren, gatazka amaitu zen Mileto eta Lidiaren arteko itun batekin. Horren arabera, Miletok barneko autonomia izango zuen baina Lidia kanpoko arazoetaz arduratuko zen.\nBitartean, Lidia gatazkan zegoenez Mediarekin, Miletok armada bat prestatu zuen Lidia laguntzeko. Azkenean, lidiarrak eta mediarrak sinatutako itunak muga finkatu zuen Kizil-Irmak ibaian. Kresok, Aliatesen ondorengoa K.o. 560 inguruan izatean, erabaki zuen Anatoliako gainontzeko greziar hiri-estatuak konkistatzea.\nZiro II.a Handia pertsiar printzeak matxinada bat zuzendu zuen azken mediar erregearen kontra, Astiages, K.a. 553an. Zirok, Astiagesen bilobak, mediar aristokrata gehienen babesa zuen. K.a. 550. urtearen inguruan, Ziro garaileak Akemenestar Inperioa fundatu zuen, zeinak Mediar inperioren ordezkatu baitzuen.\nBestalde, Kresok ikustean Media eta Pertsiaren arteko gerrak abagune bat zela haren erresuma hedatzeko, Delfos orakuluari galdetu zion eraso egitearen egokitasunez. Orakuluak ohiko anbiguotasunez erantzun zuen: \"Kresok Kizil-Irmak ibaia zeharkatuz gero, inperio handia suntsi lezake\". Profezian oinarriturik, Kresok pertsiarrak eraso zituen, baina gainditua izatean, Zirok Lidia menperatu zuen. Kizil-Irmak ibaia zeharkatuz, Kresok inperio handi bat suntsitu zuen, berea.\nLidiarrak borrokan zeudela, Zirok joniarrei mezuak luzatu zizkien Lidiaren kontra matxinatzeko, baina joniarrek ideia baztertu zuten. Behin Zirok Lidiaren konkista bukatu, menpeko joniar hiriei ezarri zien Kresorekin zituzten baldintza berberak. Zirok ez zien leporatu joniar hiriei aurreko laguntza eza, baina joniarrak defentsarako prestatu zirenean, Zirok Harpagos jenerala bidali zuen haien kontra. Lehenik, Fozea eraso zuen. Fozearrek, pertsiar menekoak izan baino lehen, hiria utzi zuten eta Siziliarantz itsasoratu ziren, batzuk geroago itzuli baziren ere.\nHainbat Teosko biztanlek emigratu zuten Harpagos hiria erasotzean, baina gainontzeko joniarrek tokian jarraitzean, poliki-poliki menperatuak izan ziren.\nOndorengo urteetan, konkista amaitu ondoren, pertsiarrek zaila izan zuten joniarrak gobernatzeko. Ziro saiatu zen bertako handikien laguntza eskuratzen gobernatzeko, adibidez Judeako apaizgoarekin egin zuen moduan. Greziari dagokionez, garai hartako talde nagusia aristokrazia zen, baina oso banaturik zegoen barneko liskarrekin. Orduan, pertsiarrek tirano bana jarri zuten Joniako hirietan, horrek suposatzen bazuen ere Joniako barruko arazoetan sartzea. Are gehiago, zenbait tiranok berezko bide bat hartu zuten. Tiranoen lana zaila zen pertsiarren izenean gobernatzean, hiritarren gorrotoa jasan zutelako. Iraganean, tiranoek greziar hiri-estatuak gobernatu zituzten, baina sistema hori desagertzen ari zen. Antzinako tiranoek saiatzen ziren gogorrak eta buruzagi onak izaten; pertsiarrek jarritakoak, berriz, ordezkoak baino ez ziren eta pertsiarren babes militarra edukitzean haien gobernua absolutista bilakatu zen. Mediar Gerren bezperan, again, populazioa nahigabeturik, prest zegoen matxinatzeko.\nGerrak antzinako Mediterraneoan.\nMediar Gerretan, bi etsaiek lantzaz hornitutako infanteria eta jaurtitzaile arinak erabili zituzten. Greziarrek nahiago zuten infanteria astuna, pertsiarrek, berriz, tropa arinagoak hobesten zituzten.\nPertsia.\nPertsiar armada inperioren hainbat naziotako soldaduez osatuta zegoen. Alabaina, Herodotoren arabera, uniformetasuna zegoen armamentuan eta borroka egiteko estiloan. Tropek honako armak hauek zituzten: arkua, lantza laburra, ezpata edo aizkora eta zumezko ezkutua. Orokorrean, larruzko jipoi bat zeramaten, goi mailako gizakiek metalezko armadura bazuten ere. Dirudienez, pertsiarrek arkuak erabiltzen zituzten etsaiak txikitzeko eta gero azken erasoa ezpatez eta lantzez triskatzeko. Garrantzia handiko pertsiar formazioa sparabara zen. Gerrari horiek ez zuten arkurik, baina haien zumezko ezkutuak eta lantzak handiagoak ziren. Haien helburua zen atzeraguardia babestea. Zalditeriak, beharbada, borroka egiten zuen jaurtitzeko arma arinekin.\nGrezia.\nGreziarren borrokatzeko modua, gutxienez K.a. 650etik, (Txigi olpean irudikatuta dagoen moduan) hoplita falangean oinarritua zegoen, tropa jaurtitzaileez babesturik. Hoplitak oinezko soldaduak ziren, erdi-klasekoak (Atenasen \"zeugites\" izenekoak), berezko armamentua eskuratzeko gai zirenak. Armadura astuna papar edo lihotorax batez osatuta zegoen, \"knemidak\", kasko bat eta ezkutu biribil eta ahur bat (aspis edo hoplon). Hoplitak lantza luzeekin (dory) armatuta zeuden, pertsiarrenak baino askoz luzeagoak, eta ezpata bat (xifos). Armadura astunari eta lantza luzeagoei esker greziarrak hobeak ziren aurrez-aurreko borroketan, babes handiago ematen baitzieten. Borrokatxoak egiten zituztenek (psiloi) garrantzia handia zuten liskarretan, Plateako guduan, adibidez, greziar armadaren erdiak ziren. Ez da aipatzen greziarrek Mediar Gerretan zalditeria erabili zutenik.\nItsas armada.\nGatazkaren hasieran, Mediterraneoaren mendebaldeko itsas armada guztiak trirremetan oinarritzen ziren, hau da, hiru arraun-lerroak zituen itsasontzia. Garai horretako eraso taktikarik usuena zen brankekin oldartzea (itsasontziek branketan brontzezko ariete bat zuten) edo abordatzea, itsasontziek zeramatzaten soldaduekin.\nEskarmentu gehiago zuten potentziek hasi ziren erabiltzen \"diekplous\" izeneko maniobra. Ez dago argi zertan zetzan, agian, itsasontzien artean nabigatzea eta alboetatik oldartzea.\nPertsiar itsas armada, gehienbat, inperioko itsas-gizonez osatuta zegoen: feniziarrak, egiptoarrak, ziliziarrak eta ziprearrak. Pertsiar inperioko beste eskualde batzuek itsasontziak horni litzakete, guduak irauten zuen bitartean.\nHasierako kontaktuak Pertsia eta Grezia kontinentalaren artean (K.a. 507).\nArtafernesek, Dario I.aren anaiak eta Anatoliako satrapak, K.a. 507anSardes hiriburuan Atenasko enbaxada bat jaso zuen, seguruena Klistenesek bidalitakoa, Pertsiaren laguntza eskatuz Espartaren mehatxuen kontra.\nHerodotoren ustez, Astafernesek atenastarrei buruzko aurretiko albisterik ez zuenez, bere buruari galdutu zion \"Nor dira hauek?\". Astafernesek eskatu zien \u201clur eta ur\u201d menpekotasun-sinboloaren gisa, akemenestar laguntzaren truke. Antza denez, enbaxadoreek onartu zuten. Honetaz gain, Astafernesek eskatu zien Hipias atenastar tiranoa berriro onartu behar zutela eta hori egin ezean, mehatxu egin zien Atenas erasotzearekin. Pertsiaren arriskua gora behera, atenastarrek nahiago zuten demokraziarekin jarraitzea. Horregatik enbaxadoreak itzultzean gaitzetsiak izan ziren.\nBeste interpretazio bat izan zitekeen akemenestar mandatariak atenastarrak menpekotzat hartzea, \"lur eta ur\" ematea agindu ziotelako; beraz, atenastarren joniar matxinadan parte-hartzean, akemenestar agintariaren iritziz, hori zinaren apurketa eta matxinada zen.\nJoniar matxinada (K.a. 499-493).\nJoniar matxinadarekin lotuta zeuden Eolia, Hexapolis doriarra, Zipre eta Karia erreboltak lotu ziren Pertsiaren kontra, K.a 499tik K.a. 493 arte luzatu zirenak. Arazoaren mamia zen Anatoliako greziar hirien nahigabea Pertsiak inposatutako tiranoekin, gehienbat Miletoko Histieo eta Aristagoras. Aristagorasek, K.a. 499an, Artafernesekin batera espedizio bat antolotu zuen Naxos konkistatzeko. Miletoko tiranoak azken helburutzat zuen haren finantza- eta entzute-egoerak sendotzea. Naxosko setioak (K.a. 499) porrot egin zuen eta Aristogaresek kontuan harturik Miletoko boterea galduko zuela, Joniako hiri guztiak zirikatu zituen Pertsiako Dario I.aren kontra matxinatzeko.\nPertsiarrak saiatu ziren Joniako estatu-hiriak kontrolatzen tokiko tiranoen bidez, nahiz eta greziarrentzat eta pertsiarrentzat etengabeko arazoen jatorria izan. K.a. 498an, Atenas eta Eretriako tropek Sardes hartu eta erre egin zuten. Alabaina, Joniarako itzulian pertsiar armadak Efesoko guduan garaitu zituen. Kanpaina hau izan zen joniarren erasoaldi bakarra, horren ostean, defentsiban jarri ziren.\nPertsiarrek erantzun zuten hiru erasorekin matxinatutako euskualdeen periferia konkistatzeko, baina matxinada Kariara hedatu zenez, Diariok izugarrizko armada bat antolatu zuen. Hasieran, kanpaina arrakastatsua izan zen Karian, nahiz eta segada batean Pedasoko guduan garaitua izan. K.a. 496-495 urteen artean, gatazka kale-itsu batean sartu zen.\nK.a. 494rako, pertsiarrek armada eta ontziteria sendotu zituzten matxinadaren epizentroa, Mileto, erasotzeko. Joniar flota saiatu zen Mileto defendatzen baina Ladeko guduan suntsitua izan zen samostarrak desertatu zutelako. Ondoren, Mileto setiatu eta konkistatua izatean, haren populazioa esklabo bihurtu zen. Karia amore ematearekin, matxinada bukatu bazen ere, pertsiarrek K.a. 493. urte osoa behar zuten mendebaldean kostako hiriak menperatzeko. Azkenean, joniarrek bake-itun bat ontzat eman zuten.\nJoniar matxinada izan zen Grezia eta Akemenestar inperioren arteko gatazkarik handiena, Mediar Gerren lehen fasea izanik.\nPertsiar inperioak berriro Anatolia kontrolatu zuen, baina Dariok zin egin zuen Atenas eta Eretria zigortuko zituela matxinada laguntzeagatik. Bestalde, ikusirik Greziako egoera politikoak inperioa desegonkortu zezakeela, erabaki zuen Grezia konkistatzea.\nLehen Mediar Gerra (K.a. 492-490).\n\"Artikulu nagusia \" Lehen Mediar Gerra\nJonia konkistatu ondoren, pertsiarrek pentsatu zuten Atenas eta Eretria zigortzea eta Grezia osoa menperatzea pertsiar inperiorako mehatxu bat desagertzeko asmoz. Greziako Pertsiak egindako lehen inbasioa bi kanpaina nagusitan oinarritu zen.\nMardonioren kanpaina (K.a. 492).\nMardonio jeneralak, Darioren suhiak, K.a. 492ko kanpaina zuzendu zuen. Honek Trazia berreskuratu zuen, K.a. 513tik Pertsiar inperioaren zati bat zena. Mardoniok ere, lortu zuen Mazedonia Pertsiar inperioko mendeko bat izatea, nahiz eta burujabetasun handia izan. Mardonioren ekinaldia eten egin zen ekaitz batek haren ontziteria suntsitu zuenean Athos mendiko kostan. Mardonio bera zauritua izan eta gero, traziar tribu batek mediarren kanpamentua erasotzean, Pertsiara itzuli zen.\nHurrengo urtean, Dariok planak argi utzi ondoren, enbaxadoreak bidali zituen Greziako hiri guztietara, eskatuz men egitea. Hiri gehienek onartu zuten Atenas eta Esparta izan ezik, mezulariak hil zituztenak. Atenas borrokarako prest eta haren alboan Esparta egonik, Dariok hurrengo urterako kanpainia bat agindu zuen.\nDatis eta Artafernesen kanpainia (K.a. 490).\nK.a. 490ean, Datisek eta Artafernesek (Artafernes satraparen semea) armada anfibio baten agindua hartu zuten, Ziliziarako itsasoratu zena. Lehenbizi Rodas uhartera abiatu ziren, non Lidiako tenplu baten kronikak baitio Lindos hiria alperrik setiatu zutela. Ondoren, flota Naxosera abiatu zen biztanle hauek zigortzeko hamar urte lehenago egin zuten erresistentziagatik, baina pertsiar espedizioaren porrotean bukatu zen. Hiritar askok mendietara ihes egin zuten eta harrapatutakoak pertsiarrek esklabo bihurtu zituzten. Ondoren, pertsiarrek naxostarren hiria eta tenpluak erre zituzten. Gerora, ontziteria, Eretriarako bidean, Egeoko uhartez uharte joan zen gatibuak eta tropak hartzeko.\nArmada, Eretria helburu zelarik, Eubeara abiatu zen. Eretriarrek ez zioten oztoporik jarri pertsiarren lehorreratze eta aurreratzeari, setio baterako prestatzen ziren bitartean. Pertsiarrek sei egunez harresiak eraso zituzten, bi alboetan galerak eraginez, baina zazpigarrenean, Eretriako bi handikik, traizioa eginez, pertsiarrei ateak zabaldu zizkieten. Ondoren, erasotzaileek hiria birrindu zuten, tenpluak eta aldareak arpilatu eta sutan jarri. Gainera, Darioren aginduak jarraituz, hiritar guztiak esklabo bihurtu zituzten.\nMaratongo gudua.\n\"Artikulu nagusia\" Maratongo gudua\nHorren ostean, pertsiar ontziteria Atikako kostaren hegoaldera abiatu zen, Maraton badian lehorreratuz, Atenastik 40 kilometrora.\nMiltziades Gazteak gidatuta, atenastar armada abiatu zen Maraton lautadaren bi irteerak ixteko. Bost egunetako borrokan ez zenez ezer erabaki, pertsiarrek itsasontzietara itzuli ziren itsasoz Atenas erasoteko asmoz. Behin mediar zalditeria (soldadurik trebeenak) itsasontzietan, 10.000 atenastar muinoetatik lautadara jaitsi ziren. Greziarrek, lehenbizi, oinezko pertsiar hegalak eraso zituzten eta, beranduago, zentroa. Emaitza pertsiar soldaduen txikizio izan zen. Armadaren gainontzekoa, borroka utzirik, itsasontzietara igo zen. Herodotoren arabera, pertsiarrek 6.400 hildako izan zituzten; greziarrek, berriz, bakarrik 192.\nBizirik irten ziren pertsiarrak itsasoratu orduko, greziarrak ahalik eta azkarren Atenasera abiatu ziren. Garaiz heldu ziren ekiditzeko Astafernesen Atenasen lehorreratzea. Aukera galduta zela ikusirik, Astafernesek bukatutzat eman zuen urte horretako kanpaina eta Asiara itzuli zen.\nMaratongo gudua Mediar Gerren inflexio-puntu bat izan zen, non greziarrak konturatu baitziren pertsiarrak garaituak izan zitezkeela. Honetaz gain, agerian geratu zen greziar hopliten nagusitasuna eta horien indarra, zentzuz erabiltzen zenean.\nGuden arteko urteak (490-480).\nAkemenestar inperioa.\nLehenengo inbasioak porrot egin eta gero, Dario hasi zen beste armada erraldoi bat antolatzen. Honekin, behingoz, Grezia guztiz menperatuko zuen, baina K.a. 486an, Egiptoko matxinadak atzeratu zuen Greziako espedizioa. Dario hiltzean Egiptoko martxa prestatzen zuen bitartean, Pertsiako tronua haren semeari, Xerxes I.ari, egokitu zitzaion. Xerxesek Egiptoko matxinada zapaldu bezain pronto, Grezia inbaditzeko prestatu zen. Eskala handiko inbasioa izatean, epe luzeko prestaketa behar zuen, biltegiratze eta izen-emate itzelekin. Xerxesek agindu zuen Helesponton zubi bat egitea bere armada Europara zeharkatu ahal izateko, eta kanal bat egitea Athos mendia mozteko, K.a. 492an pertsiar flota suntsitua izan zelako, kostaren bazterretik nabigatzen zen bitartean. Garai hartan ez zegoen beste estatu bat anbizio handiko bi ekimen horiek egiteko gauza zenik. Alabaina, Egiptoko eta Babiloniako matxinadek beste urte batez atzeratu zuten ekinaldia. Greziar hiri-estatuen artean bazeuden persiarrei begiko zaienak, adibidez Argos, zeinek agindu baitzuten persiarrak beren mugetara iristean desertatuko zutela.\nAleuadatar familiak, Tesaliako Larisa gobernatzen zuena, inbasioan abagune bat ikusi zuen haren boterea hedatzeko\nTebasek, nahiz eta esplizituki mediar aldekoa ez izan, susmaten zen inbasio-indarra heltzen zenean persiarrak lagunduko zituela.\nK.a. 481ean, prestaketaren, gutxi gorabehera, lau urteren ondoren, Xerxes hasi zen tropak biltzen Europa inbaditzeko. Herodotoren arabera, 46 naziorekin osatu ziren tropak. Urte horretako udan eta udazkenean, pertsiar armada Anatolian elkartu zen. Ekialdeko satrapietako tropak Kapadoziako Kritalan batu eta gero, Xerxesek Sardesera zuzendu zituen negua igarotzeko. Udaberria heldu orduko, Abidosera mugitu zen mendebaldeko satrapien armadekin biltzeko. Orduan, armada guztia Europarantz abiatu zen, bi pontoien bidez Helespontoa zeharkatuz.\nPertsiar armadaren tamaina.\nXerxesek bildutako tropen tamaina eztabaidagarria da. Aditu gehienek uste dute Herodotok eta beste antzinako iturriek emandako 2,5 milioi gehiegi zirela; gaur egun pentsatzen da 200.000ren bat izango zirela. Pertsiar itsas armadari dagokionez, gutxiago eztabaidatzen da; orokorrean onartzen dira Herodotok eta beste antzinako iturri batzuk proposatutako 1.207 itsasontziak, gaurko ikertzaileen ustez, zenbaki hau Salaminako gudukoa baino txikiago izan beharko bazen ere. Mediar Gerrei buruzko beste lan berri batzuek ez dute zenbaki hori onartzen, pentsatzen dutelako 1.207 izan zirela Iliadan aipaturiko greziarren konbinatutako flotaren itsasontziak. Lan horien arabera, pertsiarren itsasontzien kopurua ez zen 600 baino gehiago izango.\nGreziako hiri-estatuak.\nAtenas.\nMaratonen ostean, Miltiades, Maratongo heroia, Parosko kanpaina militar batean zauritua izan zen. Ezgai zegoelarik, Alkmeonidar familia indartsuak haren kontra joan zen, kanpainaren porrota leporatuz. Izun galanta bat ezarri zioten Miltiadesi atenastar herriari huts egiteagatik, baina zaurien ondorioz hil zen zenbait aste geroago.\nTemistoklek, behe mailako herrian oinarriturik, Miltiades hutsunea bete zuen, hurrengo hamarkadan Atenasko beso luzeko politikaririk handiena bilkatu zelarik. Garai horretan, Temistoklek itsas armada handitu zuen. Atenastarrak konturatzen ziren Grezia konkistatzeko pertsiar interesa ez zela amaitu; beraz, flotaren indartzea eta Pertsiaren mehatxua lotuta zeuden. Aristides, Temistoklesen aurkari handia eta \"zeugiten\" txapelduna (hopliten goi-mailako klasea) politika horren kontra zegoen.\nK.a. 483an, zilar-zainak aurkitu ziren Lauriongo meatzetan. Temistoklek proposatu zuen zilarra erabiltzea trirreme berriak egiteko, Eginaren kontra gerraren aitxakia erabiliz.\nPlutarkok iradokitzen du Temistoklek nahita ekidin zuela Pertsia aipatzea uste zuelako oso urruneko mehatxua zela atenastarrak konbentzitzeko, baina Pertsia haren benetazko kezka zen. Fineren arabera, hainbat atenastarrek onartzen zuten ontziteria handitzea beharrezkoa zelako pertsiarren aurrean eta jakitunak zirelako mediarren prestaketaz. Aristidesen oposizioa gorabehera, Temistokleren proposamena aurrera joan zen, beharbada atenastar txiro askok ontziterian arraunlari moduan lan egin nahi zutelako. Ez dago argi hasieran 100 edo 200 itsasontzi onartu ziren egiteko. Finek eta Hollandek uste dute hasieran 100 itsasontzi egin zirela, baina gerora, gehiago egin zituztela. Aristidesek jarraitu zuen Temistokleri oposizioa egiten, eta bien arteko tentsioa gehiengo mailara K.a. 482ko neguan heltzean, atenasterrek Aristides ostrazismora bidali zuten. Hollanderen ustez hau izan zen historiako lehen erreferenduma, eta horren ostean Temistokleren ekimenek ez zuten oztoporik izan; are gehiago, pertsiar prestaketen oharturik, atenastarrek baimena eman zioten, Temistoklek eskatutako baino itsasontzi gehiago egiteko. Honela, pertsiar inbasiorako prestatzen ari ziren bitartean, Temistokle Atenasko liderra bilakatu zen.\nEsparta.\nEspartako Demaratos erregea K.a. 491n boteretik kendu zuten eta ordezkoa haren iloba (Leotikidas) izan zen. Demaratos umiliaturik, K.a. 490aren ostean, Darioren gortera exiliatu zen, Susan, Greziari buruzko arazoetan kontseilari izateko. Espartarrak Xerxesi lagundu zion bigarren inbasioan. Herodotoren VII. liburuaren amaieran, azaltzen da Demaratosek, bigarren inbasioa baino lehen, argizarizko taula lau bat bidali zuela Espartara. Argizaria kentzean, marraztutako mezu bat agertu zen hondoan, Xerxesen planak ohartaraziz. Hala ere, beste historialari batzuk uste dute testu hau geroko egile batek sartu zuela, VII. eta VIII. liburuen arteko hutsune bat betetzeko; beraz, pasadizo honen egiatasuna zalantzan dago.\nKorintoko Liga.\nK.a. 481ean, Xerxesek enbaxadoreak bidali zituen Greziako hiri-estatuetara elikagaiak, lurra eta ura eskatuz, Pertsiara sumisio gisa. Enbaxadorek, berariaz ez ziren Atenas eta Espartara joan pentsatuz pertsiar eskakizunak hiri horiei ez zitzaiela interesatzen. Pertsiaren kontrako estatuak hasi ziren elkartzen aurreko hiri horiekin. Korinton, K.a. 481ko udazkenean, estatuen kongresu bat egin zen baita hiri-estatuen aliantza bat burutu ere. Konfederazio horrek boterea zuen laguntza eskatzeko eta tropak bidaltzeko defendatu behar ziren puntuetara, baina kideekin kontsultatu ostean. Herodotok ez zuen aipatu izen bat aliantzarako, bakarrik deitu zien\"\"\u03bf\u1f31 \u1f1d\u03bb\u03bb\u03b7\u03bd\u03b5\u03c2\" (greziarrak) edo \"aliantza zin egin duten greziarrak\" (Godleyek itzulita) edo \"elkarrekin dauden greziarrak\" (Rawlinsonek itzulita). Hemendik aurrera \"aliatuak\" deituko ditugu. Atenas eta Esparta kongresuko buruzagiak ziren, estatu guztien interesa defentsa izanik. Ezer gutxi dakigu kongresuan egindako eztabaidetaz. Bakarrik 700 greziar hiri-estatuetatik 70 ordezkari bidali zituztela. Hala ere, kopurua ezohikoa zen banatutako Greziar hartan, bereziki kongresuan zeuden hiri-estatu batzuk, teknikoki, elkarren aurkako gerran zeudelako.\nBigarren Mediar Gerra (K.a. 480-479).\n\"Artikulu nagusia\" Bigarren Mediar Gerra\nTrazia, Mazedonia eta Tesalia K.a. 480. urtearen hasieran.\nPertsiarrek Helesponto zeharkatu zuten K.a. 480eko apirilean eta Greziara abiatu ziren. Hiru hilabete behar zuten, oposiziorik gabe, joateko Helespontotik Termaraino. Eten bat egin zuten Doriskon itsas armadarekin elkartzeko. Xerxesek tropa berrantolatu zuen unitate taktikoetan, ordura arte martxarako erabilitako formazioak baztertuz.\nAliatuen kongresua K.a. 480eko udaberrian bildu zen eta erabaki zuen Tenpeko haran estua defendatzea, Tesaliako mugan, Xerxesen aurreratzea oztopatzeko. Han egonda, Alexander I.a Mazedoniakoak esan zien Xerxesen armadak harana beste partetik zeharka zezakeela, baita pertsiar armadaren tamainaz ere, orduan, greziarrak atzera joan ziren. Gerora, jakin zuten Xerxesek Helespontoa zeharkatu zuela.. Gauzak honela, Temistoklek proposatu zuen beste estrategia bat: Greziaren hegoaldera joateko (Beozia, Atika eta Peloponeso) pertsiarrek Termopiletako igarobide estua zeharkatu behar zutelako, zeina greziar hoplitek blokea lezakete pertsiar armadaren tamaina gorabehera. Gainera, pertsiarrek Termopilak itsasoz saihestea eragozteko, atenastar eta aliatu itsas armadek Artemisioneko itsasartea oztopa lezakete. Kongresuak onartu zuen estrategia Badaezpada, Peloponesoko hiriek beste plan bat antolatu zuten Korintoko itsmoa defendatzeko, Atenasko emakumeak eta umeak Peloponesoko Trezena hirira eraman zituzten bitartean.\nTermopilak eta Artemisoko guduak (K.a. 480).\n\"Artikulu nagusiak\" Termopiletako gudua eta Artemisioneko gudua\nXerxesek kalkulatu zuen Termopiletara helduko zirela Olinpiar Jokoak eta Karneiako jaialdiaren garaian. Espartarrek sakrilegiotzat hartzen zuten egun horietan borroka egitea, baina mehatxua hain serioa zen non Leonidas erregea bidali baitzuten haren 300 bizkarzainekin (\"hippeis\" izenekoak). Ohiko hippeis gazteak beteranoekin ordezkatu zituzten, nahiz eta hauek seme-alabak izan. Leonidasek Peloponesoko beste aliatuen kontingenteen laguntza izan zuen, gehi Termopiletarako bidean lotu zirenak. Aliatuek igarobidea okupatu zuten, Fozeako harresiak eta igarobidearenak berreraiki eta gero, Xerxes etorrera itxaron zuten.\nPertsiarrak Termopiletara abuztuaren erdira heldu zirenean, Xerxesek hiru egunez itxaron zuen greziarrek ihes egingo zutelako ustean, baina konturatu zenean aliatuak ez zirela mugituko, erasotzea agindu zuen.\nAlabaina, aliatuen posizioa hopliten gerra-sistemara egokitzen zen; pertsiarren kontingenteek greziarren falangea, armadaren buruan zegoela, eraso egin behar zutelako. Bi egunetan greziarrek aurre egin zieten pertsiarrei, hilezkorrak barne. Hala ere, bigarren egunaren amaieran, tokiko biztanle batek (Efialtes Trakiskoa) Xerxesi erakutsi zion mendiko zidor bat aliatuak atzeguardiatik harrapatzeko.\nEsploratzaileek ohartarazita saihetsetik erasotuak zirela, Leonidasek armada aliatu gehienari alde egiteko esan zion, eta atzeguardia babesteko 2.000 gizonekin geratu zen. Azken egunean, greziarrak harresietatik lur zabalera irten ziren ahalik eta pertsiar gehienak hiltzeko, baina azkenean, pertsiarrek hil edo harrapatu zituzten. Termopiletako guduarekin batera, aliatuen itsas armada batek Artemisioneko itsasartea defendatzen zuen, honela Termopiletako greziarren hegala babestuz. Hor, aliatuek hiru egunez pertsiarrak eten zituzten, baina Leonidasen eta greziar tropen porrotaz jabetzean, greziar ontziteria, seriozki kalteturik, eta ikusirik zentzugabekeria zela Termopiletako hegala defendatzea, Salaminako uhartera erretiratu zen.\nSalaminako gudua (K.a. 480ko iraila).\n\"Artikulu nagusia\" Atenasen suntsiketa eta Salaminako gudua\nTermopiletako garaipenak adierazten zuen Beozia osoa Xerxesen eskuetan erori zela eta Atika zabalik zegoela pertsiarren inbasiorako. Atenasko populazioaren enparaua Salaminara ebakuatu zen. Aliatuak lerro bat hasi ziren prestatzen Korintoko istmoa defendatzeko, horretarako harresi bat eraiki zuten, Megaratirako errepidea moztuz eta Atenas pertsiarrei abandonatuz. Atenas erori zen haren defendatzaile eskasak Akropolian garaituak izan ondoren. Orduan, Xerxesek agindu zuen Atenas suntsitzea.\nPertsiarrek ia Grezia osoa konkistatuta zuten, baina Xerxesek ez zuen espero horrenbesteko erresistentziarik. Haren lehentasuna zen ahalik eta lasterren gerra bukatzea. Aliatuen armada birrintzekotan, Greziak amore emango zuen. Greziarrek, alderantziz, suntsiketa ekidin nahi zuten edo, Temistoklek nahi zuen bezala, pertsiar flota hondoratu mediar inbasioarekin bukatzeko. Honela, aliatuen itsasontziak Salaminako kostatik kanpo egon ziren irailean, pertsiarren etorrera gertu bazegoen ere. Atenasko suntsiketaren ondoren, aliatuen ontziteria Salaminako kostatik at egon zen pertsiarrak gudura erakartzeko. Temistoklek engainaturik, pertsiar armada Salaminako itsasartean sartu zen. Han egonda, pertsiar flotaren tamaina handia oztopo bat zen maniobratzeko, ondorioz desantolatu zen. Abaguneaz baliatuz, aliatuek eraso egin zuten erabateko garaipena lortuz, gutxienez 200 itsasontzi hartu edo hondoratu zituzten. Honela, Peloponesoa ziurtatu zen.\nHerodotoren arabera, Xerxesek nahi zuen itsasartetik errepide bat egitea Salaminako atenastar ebakuatuak erasotzeko, baina egitasmoa azkar laga zen. Pertsiako itsas-nagusitasuna galdurik, Xerxes beldur zen aliatuak Helespontora abiatuko ote ziren pontoiak apurtzeko. Horregatik, Mardonio, borondatez, Grezian geratu zen ondo aukeratutako armada batekin konkista bukatzeko. Bitartean, Xerxes Asiara erretiratu zen armadaren zati handienarekin. Mardoniok negua Beozian eta Tesalian igaro zuen bitartean, atenastarrak kiskalitako hirira itzuli ziren negua pasatzeko.\nPlatea eta Mikalako guduak (K.a. 479ko ekaina).\nArtikulu nagusia Platea eta Mikalako guduak\nNeguan, aliatuen arteko tentsioa hasi zen. Atenastarren ezinegona handia zen ez zutelako istmo bat babestuak izateko, baina beren ontziteria ezinbestekoa zen Peloponeso defendateko eta, gainera, uste zutenez haiekin izandako trataera ez zela ona izan, udaberrian erabaki zuten aliatuen ontziterian parte ez hartzea.\nMardonio jakitun zenez istmoren kontra eraso bat zentzugabea zela, Tesalian gelditu zen. Bitartean, aliatuek ez zuten nahi Peloponesotik kanpo tropak bidaltzea. Mardoniok kale itsu hortatik ateratzeko, Alexander I.a Mazedoniakoaren bitartez atenastarrei bakea eskaini zien. Atenastarrek ziurtatu zuten Espartako delegazio bat zegoela entzuteko nola Atenasek Pertsiaren proposamena ukatzen zuen. Ondorioz, Atenas berriro ebakuatu zen eta pertsiarrak hegoalderantz abiatu ziren hiriaz jabetzeko. Mardoniok berriro bake-proposamena egin zien Salaminan zeuden atenastar errefuxiatuei. Orduan, Atenasek, Megarak eta Platearekin batera mezulariak bidali zituzten Espartara laguntza eske, mehatxatuz ez lortzekotan, Pertsiaren baldintzak onartuko zituztela. Eskaera horri espartarrek erantzun zuten izugarrizko armada bat antolatuz Peloponesoko hiri guztien artean, eta pertsiarren bila abiatu ziren. Mardoniok entzun zuenean aliatuak bidean zeudela, Beoziara erretiratu zen, eta Platearen inguruan zegoela, saiatu zen lur zabalean aurkitzen zalditeria erabiltzeko. Aliatuak, Pausaniasek zuzenduta, Plateako gainetan egon ziren pertsiarren taktikak eragozteko. Zenbait egunen ondoren, non maniobrek kale itsu batera eraman zuten, Pausaniasek agindu zuen tropak aliatuen jatorrizko posizioetara atzeratzea. Mugimendu hori ez zen zuzena izan, atenastarrak, espartarrak eta tegeatarrak hainbat muinotan isolaturik utzi zituelako, beste kontingenteek urrun sakabanaturik zeudenean Platearen inguruan. Mardoniok egoera ezin hobea zela ikusirik, agindu zuen armada osoarekin oldartzea. Hala ere, pertsiar infanteriak ezin zuen ezer lortu haren armamentua ahulagoa zelako greziar hoplitena baino. Orduan, espartarrek Mardonioren bizkarzainak erasotzean haren buruzagia hil zuten. Horren ostean, pertsiar armada guztia barreiatu zen; 40.000 soldaduk lortu zuten Tesaliarako bidetik alde egitea, baina gainontzekoek pertsiar kanpamentura ihes egin zuten non harrapaturik egotean, greziarrek sarraski bat egin eta erabateko garaipena lortu zuten.\nHerodotoren arabera, Plateako guduaren arratsaldean, garaipenaren zurrumurruak aliatuen itsas armadaraino heldu zirela, Mikala (Jonia) kostaldetik kanpo zegoela. Adoreak puztuta, aliatuek, egun berean, izugarrizko garaipena lortu zuten Mikalako guduan pertsiar flota suntsituz. Egun horretan, pertsiarren itsas-boterea gainbehera joan zen, greziarena kontrako bidea hartzen zuen bitartean. Gaur egun, zenbait historialarik dudan jartzen dute Plateako gudua egun berean gertatuko zenik, hala eta guztiz ere, litekeena da gertakizuna aliatuek Greziako garaipenaren berri entzun ondoren izatea.\nGreziarren kontraerasoa (K.a. 479-478).\nMikala eta Jonia.\nMikala zen, nolabait, gatazkaren beste fase berri baten hasiera, non greziarrek pertsiarren kontrako erasora jo baitzuten. Mikalaren garaipenaren berehalako emaitza izan zen Anatoliako greziar hirien bigarren matxinada. Samostarrek eta miletoarrek aktiboki borrokatu zuten pertsiarren kontra Mikalan, hortaz, haren altxamendua argi eta garbi adieraztean, beste hiri batzuek adibidea jarraitu zuten.\nSestos.\nMikalarena gertatu eta gutxira, aliatuen flotak Helespontora jo zuen itsasontzi-pontoiak apurtzeko, baina jadanik kenduta zeuden. Peloponesokoak etxera itzuli ziren baina atenastarrek erabaki zuten Traziako Chersonesos eraso egitea, oraindik pertsiarren esku zegoelako. Pertsiarrak eta haien aliatuak ere Sestosera abiatu ziren. Haien artean Oebazo Kardiakoa zegoen, pontoien kableak eta beste ekipamendua zituena.. Pertsiar gobernadorea, Artaiktes, aliatuak erasoko ez zutelakoan, ez zen prestatu setio baterako, baina atenastarrek Sestosi setio jarri zioten. Setioak hainbat hilabete iraun zuen, tropan nahigabea sortuz, baina, azkenean, elikagaiak hirian agortu zirenean, pertsiarrek gutxien zaindutako hiriko toki batetik, gauez alde egin zuten. Atenastarrak hiriaz jabetu ziren hurrengo egunean.\nAtenastar tropa gehienak berehala joan ziren pertsiar tropak jazartzeko. Oebazusenak Traziako tribu batek harrapatu zituen, buruzagia Plistorus jaikoari sakrifikatuz. Azkenean, atenastarrek Artaiktes iritsi zuten, harekin zeuden pertsiar batzuk hil zituzten eta Artaiktes preso hartu zuten. Artaiktes, Eleoko jendeak eskatuta, gurutziltzatu zuten, Eleo hiria Chersonesos gobernadoreak harpilatu zuelako. Atenastarrak, eskualdea lasaitu eta gero, Atenasera itzuli ziren pontoietako kableak trofeo gisa harturik.\nZipre.\nK.a. 478an, oraindik heleniar aliantza indarrean zegoela, aliatuek flota bat antolatu zuten, Pausaniasen agindu pean, Pelopenesokok 20 itsasotzi eratu zituen, Atenasek beste 30 itsasontzi, baina ez dago jakiterik beste aliatuen kopurua zenbatekoa zen. Tuzididesen arabera, flota hau Ziprerantz abiatu zen uharte gehienak menperatuz. Ez dago argi Tuzididesek esandakoa. Sealeyk iradokitzen zuen hori, funtsean, eraso bat zela Zipreko pertsiar garnizioetatik ahalik eta altxor gehiena lortzeko. Ez da azaltzen aliatuek hiria kontrolatu nahi zuten, laster Bizantzioraino abiatu zirelako. Bestalde, Delosko Ligak Zipre behin eta berriz erasotzeak aditzera ematen du aliatuek irlan ez zituztela garniziorik edo hauek azkar bota zituztela.\nBizantzio.\nHorren ondoren, flota Bizantziora abiatu zen hiria setiatzeko eta, azkenean, konkistatzeko. Bizantzio eta Sestosen menperatzeak aliatuei ahalbideratzen zien Asiaren eta Europaren itsasarteak kontrolatzea (aurretiaz pertsiarrek zeharkatutakoak) eta Itsaso Beltzeko merkatuan sartzea.\nSetioren ondoren Pausaniasen arazoak hasi ziren. Ez dago argi zer gertatu zen, Tuzididesek xehetasun gutxi ematen dituelako eta ondoko historialarien irudimen izugarriak gehiegi argitzen ez duelako. Haren harrokeria eta bidegabeko ekintzen erruz, (Tuzididesek dio bortizkeria zela), Pausaniasek aliatu askoren begirunea galdu zuen, batez ere persiarren aginteaz askatuta izandakoena. Joniarrek eta beste batzuk atenastarrei eskatu zieten kanpainaren lidergoa hartzea, eta honela adostu zuten. Espartan, egoeraz jabeturik, Pausanias deitu zuten epaitua izateko, etsaiekin kolaboratu izanaz. Nahiz eta epaileek esan errugabea zela, ez zuen ospea ezta agindua berreskuratu.\nPausanias Bizantziora itzuli zen hiritar arrunt gisa, K.a. 477an, baina agintea berreskuratu ondoren atenastarrek kanporatu zituen. Orduan, Bosforo zeharkatu zuen eta Kolonain, Troade ibaian, finkatu zen, berriro pertsiarrekin kolaboratzeaz salatua izan zen. Espartako prozesuan zegoela epaiketa berria izateko, erabaki zuen gosez bere buruaz beste egitea.\nDenbora-tartea argi ez bada ere, Pausanias Bizantzioko agintaria izango zen K.a. 470era arte.\nBitartean, espartarrak Dorkis Bizantziora bidali zituzten indar txikiarekin, aliatuen indarraren buruzagia izateko. Hala eta guztiz ere, ohartu zen gainerako aliatuek jada ez zirela espartarren zuzendaritza onartzeko prest eta, ondorioz, etxera itzuli zen.\nDelosko Ligaren guduak (K.a 477-449).\nDelosko Liga.\n\"Artikulu nagusia\" Delosko Liga\nBizantzioren ondoren, espartarrak prest zeuden gerran haren parte-hartzea uzteko, haien ustez, Grezia eta Joniako hiriak askatu ondoren, Ligaren hasierako helburua lortu zelako. Hala ere, sentsazioa zen ezinezkoa zela epe luzerako Anatoliako greziar hiriak bermatzea.\nMikalaren ostean, Leotikidas II.a erregeak proposatu zuen Anatoliako greziar guztiak Europara lekualdatzea, pertsiar menpetik askatzeko. Xantipok, Mikalako buruzagi atenastarrak, ideia baztertu zuen; joniar hiriak jatorriz Atenasko koloniak zirelako eta Atenasek, norbait defendatzekotan, joniar koloniak defendatuko zituen. Adierazpen horiek markatu zuten aliantzaren zuzendaritza Atenasera pasatu zen momentua. Atenasen zuzendaritza esplizitua hasi zen Esparta Bizantziora erretiratu zenean. Ordura arte, Xerxesen inbasioaren aurkako borrokaren aliantzaren buruzagiak Esparta eta Peloponesoko Liga izan ziren. Espartak eta beste aliatuek atzera egin zutenean, kongresu bat antolatu zen Delos uharte sakratuan itun berri bat ezartzeko pertsiarren kontra. Aliantza horretan Egeoko uharte asko sartuta zeuden, eta hartutako izena zen \"Atenasko Lehen Aliantza\", usuena Delosko Liga bazen ere. Tuzididesen arabera, Ligaren helburu nagusia zen \"pertsiarrengandik pairatutakoaz mendekua hartzea\". Xede hori hiru ahaleginetan gauzatu zen: inbasio bat prestatzean; pertsiarren aurkako mendekua bilatzean, eta gerraren harrapakinak banatzeko bide bat antolatzean. Bazkideek konpromezuren bat hartu zuten: armadak biltzea edo zergak altxortegi bateratu bati ordaintzea. Estatu gehienek aukeratu zuten zergak ordaintzea.\nPertsiaren kontrako kanpainak.\n\"Artikulu nagusia: \"Delosko Ligaren gerrak\nK.a. 470eko hamarkadan zehar, Delosko Ligak Trazian eta Egeon kanpainak egin zituen eskualdeko gainerako pertsiar garnizioak kentzeko, batez ere Zimon politikari atenastarraren agindupean. Hurrengo hamarkadaren hasieran, Zimon Anatoliako kanpaina hasi zen, greziarren posizioa sendotzeko.\nPanfiliako Eurimedonteko guduan, atenastarrek eta aliatuen flotak garaipen bikoitz izugarria lortu zuten: itsasoan, flota pertsiarra suntsitu zuten eta, greziar soldaduak lehorretatzean, pertsiar armada eraso eta garaitu zuten. Ondoren, pertsiarrek jarrera pasiboa hartuz, saiatu ziren borroketan parte ez hartzen.\nK.a. 460. urtearen amaieran, atenastarrek erabaki handinahia hartu zuten Pertsiar inperioaren Egiptoko satrapiako matxinadari laguntzean. Hasieran, greziarrek garaipenak izan arren, ezin zuten Menfisko Pertsiako garnizioa harrapatu, hiru urteko setio luze baten ondoren. Gerora, pertsiarrek kontraeraso egin zuten, eta Atenasko indarra 18 hilabetetan setiatu zuten, ezabatu baino lehen. Hondamendi horrek, gertatu zena Peloponesoko Lehen Gerraren bitartean, atenastarrei konturarazi zien pertsiarren kontrako gerrak baztertu behar zituztela. Hala ere, K.a. 451n, Grezian su-etena adostu zenean, Zimonek Ziprera espedizio bat gidatu zuen. Kition setiatze ari zela, Zimon hil zen eta atenastarrak erretiratu ziren, baina garaipen bikoitza lortu zuten Zipreko Salamina guduan alde egitean.\nKanpaina horrek ez zuen bakarrik adierazi Delosko Ligaren eta Pertsiaren liskarren amaiera baizik eta Mediar Gerren bukaera ere.\nBakea Pertsiarekin.\nZipreko Salaminako guduaren ostean, Tuzididesek ez du gehiago aipatzen pertsiarren gatazka, bakarrik dio greziarrak etxera itzuli zirela. Bestalde, Diodorok dio Salaminaren ostean bake-itun bat sinatu zela pertsiarrekin: Kaliasen bakea. Litekeena da Diodorok puntu honetan, Efororen \"Historia unibertsala\" jarraitzea, zeinak haren irakaslearen (Isokrates) eragina nabaria baita bake-ituna K.a. 380an gertatu zela esatean. Hala ere, K.a. IV. mendeko Kalistenes eta Teoponpo historialariek dudan jarri zuten tratatu hori gertatu zenik.\nAgian, atenastarrak saiatu ziren aldez aurretik pertsiarrekin negoziatzen. Plutarkoren arabera, Eurimedonteko garaipenaren ostean, Artaxerxesek greziarrekin bakea adosteko, Atenasek Kalias enbaxadorea izendatu zuen. Hala ere, Plutarkok adierazten zuen moduan, Kalistenesek ukatzen zuen bakea K.a. 466. urtearen inguruan gertatu zenik. Herodotok ere aipatzen du Kaliasek zuzendutako enbaxada Susara bidali zela Artaxerxekin negoziatzeko. Enbaxada data c. K.a. 461ean zen, Argosen eta Atenasen arteko aliantza egin eta gero, Argosko ordezkariak zeudelako. Enbaxadaren helburua zen nolabaiteko bakea lortzea, baina negoziazioen porrotaren ondorioz, atenastarrek Egiptoko matxinada lagundu zuten. Antzinako iturriak ez daude ados bake ofiziala zen ala ez, edo adostutakoa errespetatu zenentz.\nHistorialari modernoen iritziak banatuta daude; adibidez, Finek Kaliasen bakea onartzen duen bitartean, Sealeyek ukatzen du. Hollandek, berriz, onartzen du nolabaiteko akordioa egin zela Atenas eta Pertsiaren artean, baina ez zela benetako itun bat izan. Finen ustez, Kalistenesek ukatzen duenean Eurimedonteren ostean itun bat sinatu zela, ez du baztertzen beste momentu batean bakea sinatu zenik. Gainera, gehitzen du Teoponpo hitz egiten ari zela Pertsiarekin, K.a. 423an, negoziatutako hitzarmen bati buruz. Ikuspuntu hauek zuzenak badira, ozpotorik handiena kentzen da tratatuaren existentzia baieztatzeko. Itunaren existentziari buruzko beste argudio bat da K.a. 449ko atenastarren berehalako atzera-egitea. Horrek, Fineren arabera, zentzua zuen bake-itun bat egin ondoren. Bestalde, Tuzididesek ez zuen aipatu akordioren bat sinatu zenik, Pentekontetzia lanaren helburua, atenastar boterearen igoera azaltzea zelako, eta ustezko itun batek, gehi Delosko Ligaren betebeharrek, Atenasen agintaritza azkarrago bultzatuko zuten. Aitzitik, Tuzididesen pasarte batzuk hobeto interpretatzen dira bake-itun batez; beraz, historialari modernoak ez daude ados tratatuaren existentziarekin.\nAntzinako iturriek xehetasun sendoak ematen dituzte itunari buruz:\nPertsiar ikuspuntutik, termino hauek ez ziren hain iraingarriak izan, hasieran irudi zezaketen moduan. Persiarrek jadanik Asiako greziako hiriei berezko legeekin gobernatzeko baimena eman zietelako (Artafernesek burutu zuen berrantolaketa, Joniar matxinadaren ondoren). Termino horien arabera, joniarrak oraindik pertsiarren menpekoak ziren. Bestalde, Atenasek itsas-nagusitasuna Zipreko Salaminan eta Euridemonten erakustean, edozein lege-mugak, izatez, errealitate militarra adierazten zuen. Pertsiar tropen mugimendua erresumaren barruan mugatuta egoteak Artaxerxesi ziurtatzen zion atenastarrek ez zutela Pertsia inbadituko.\nOndorioak eta geroko gatazkak.\nPertsiarekin izandako gatazka amaitu zenean, Atenasko inperioa, Delosko Ligarekin, gauzatu zen. Nahiz eta liskarrak desagertu, Atenasen aliatuek jarraitu behar zuten dirua edo itsasontziak ematen. Atenas eta Espartaren arteko gatazka, K.a. 460tik aldizka pizten zen Grezian, baina, azkenean, K.a. 445ean amaitu zen 30 urteko bake-itun batekin. Hala ere, Espartaren eta Atenasen arteko etsaitasuna gero eta handiagoa izatean, Bigarren Peloponesoko Gerran bukatu zen 14 urte beranduago. Gatazka honek, 27 urtez luzatu zena, ez zuen bakarrik ekarri Atenasen boterearen suntsiketa eta atenastar inperioaren zatiketa, baizik eta Espartaren nagusitasuna Grezian ere. Hala ere, Atenasek ez zituen bakarrik ondorioak pairatu, gatazkak Grezia osoa ahuldu zuen.\nGuduetan behin eta berriz garaiturik eta barneko matxinadez beterik, K.a. 449 geroztik, pertsiarrak ez ziren gai izan greziarren kontra borrokatzeko. Hori dela eta, Artaxerxesek eta haren ondorengoek \"banatu eta irabaziko duzu\" politika ezarri zuten. Greziarrei zuzenean eraso egin beharrean, pertsiarrak, haien helburuak lortzeko, saiatu ziren politikariak erosten Atenas Espartaren kontra jartzeko. Honela, greziarrek, barne gatazketan arduraturik, ez zuten Pertsia erasotuko. Grezia eta pertsiaren arteko gatazka ez zer gertatu K.a. 396 arte, Espartako Agesilao II.a erregeak Anatolia inbaditu zuenean; Plutarkoren iritziz, greziarrak hain lanpetuta zeuden beraien boterea birrinduz non ezin zutela barbaroekin borroka egin.\nDelosko Ligaren gerretan, Grezia eta Mediaren arteko boterearen balantza pertsiarren alde mugitu zen. Hala ere, mende erdi baten barneko greziar gatazken ondoren, Pertsia ez zen gai izan boterea berreskuratzeko. Pertsiarrek parte hartu zuten Peloponesoko gerran K.a. 411n, Espartarekin elkarren arteko laguntzako ituna sinatuz. Horren arabera, Pertsiako flota Espartarekin borroka egingo zuen Jonia kontrolatzearen truke.\nK.a. 404an, Ziro Gaztea saiatu zenean Pertsiako tronua lortzen, Grezia osotik 13.000 mertzenario errekrutatu zituen. Espartak, elkarren arteko laguntzeko ituna jarraituz, 700-800 soldadu bidali zituen, benetako helburua jakin gabe. Ziroren porrotaren ostean, Pertsia saitu zen Joniar hiriak kontrolatzen, gatazkaren bitartean matxinatu zirelako. Joniarrek, amore eman gabe, Espartari laguntza eskatu zioten, zeinak K.a. 396-395ean eman baitzien. Atenas, ostera, Pertsiaren alde lerrokatzean, gatazka gogor bat hasi zen Grezian: Korintoko gerra.\nGera bukatzerakoan, K.a. 387an, Espartak Pertsiari laguntza eskatu zion haren posizioa indartzeko. Gerra amaitu zen Antalzidasen Bakea itunarekin eta Artaxerxesek Anatoliako greziar hiriak berreskuratu zituen. Bakea ziurtatzeko, Artaxerxesek Greziako hiri-estutuak mehatxatu zituen bake ituna errespetatzen ez bazuten. Hitzarmen iraingarriak Joniako greziar hiriak sakrifikatzen zituen Espartaren kontinentean nagusitasunaren truke.\nItun horren ondorioz, greziar hizlariak hasi ziren Kaliasen bakeari erreferentzia egiten (fikziozkoa edo ez) eta Erregearen Bakearekin kontrajartzen zuten, antzinako garai onak gogora ekartzen zituelako, Delosko Ligak greziar Egeoa Pertsiako boteretik aske utzi zuenean."}
{"id": "66380", "revid": "512", "url": "https://eu.wikipedia.org/wiki?curid=66380", "title": "Juan Goienetxe", "text": "Juan Goienetxe izan daiteke:"}
{"id": "66381", "revid": "12788", "url": "https://eu.wikipedia.org/wiki?curid=66381", "title": "Juan de Goyeneche y Aguerrevere", "text": ""}
{"id": "66382", "revid": "201", "url": "https://eu.wikipedia.org/wiki?curid=66382", "title": "Itsaslapur", "text": ""}
{"id": "66384", "revid": "59723", "url": "https://eu.wikipedia.org/wiki?curid=66384", "title": "Roberto Benigni", "text": "Roberto Benigni (Castiglion Fiorentino, Toskana, 1952ko urriaren 27a) italiar zinema- eta telebista-aktorea eta zuzendaria da, \"La vita \u00e8 bella\" filma egiteagatik ezaguna.\nBerak idatzitako, zuzendutako eta protagonizatutako film frankotan agertu da, maiz Nicoletta Brasci emazteak lagunduta. Italian ospe handi lortu du, eta azken urteotako aktore komiko hoberenetakotzat jotzen da. \"La Vita \u00e8 bella\" filmari esker, nazioartean ere ezagun bihurtu zen: izan ere, Oscar sarietan Gizonezko aktore onenarena, kanpoko film onenarena eta soinu banda onenarena irabazi zituen. Geroztik, Asterix ekoizpen frantziarretan ere parte hartu du."}
{"id": "66385", "revid": "1491", "url": "https://eu.wikipedia.org/wiki?curid=66385", "title": "Alejandro Rojas-Marcos", "text": "Alejandro Rojas-Marcos de la Viesca (Sevilla, 1940ko irailaren 2a) espainiar politikaria da, ideologia andaluzista duena.\nSevillako Unibertsitatean Zuzenbidea ikasi zuen. 1962an, lizentziatu ostean, talde politiko klandestino bat sortzeko erabakia hartu zuen. Halere, hasierako pausoak zailak izan ziren eta 1965arte ez zuen \"Andaluziako Konpromiso Politikoa\" sortzea lortu. Talde honetan, beste batzuen artea, Diego de los Santos, Luis Uru\u00f1uela, Guillermo Jim\u00e9nez, Juan Carlos Aguilar eta \u00c1ngel Taranc\u00f3nek osatu zuten. 1966an, Konpromisoak Rojas-Marcos Familia Tertzioetarako hauteskundeetara aurkeztu dadila erabaki zuen. Zinegotzi hautatua izan arren, beranduxeago, diktaduraren gabezia demokratikoak salatuz, dimititu egin zuen.\n1968an, Alfonso Fern\u00e1ndez (PSOE), Manuel Ben\u00edtez Rufo (PCE), Eduardo Saborido (CCOO) eta Sevillako Unibertsitateko Zuzenbide Zibileko katetraduna zen Alfonso de Coss\u00edorekin batera, azken honek zuzendutako Sevillako Mahai Demokratikoa sortu zuen.\nHurrengo urteetan, Tribunal de Orden P\u00fablico zenak bi aldiz auzipetu zuen, 1969 eta 1971an. Bigarrengoan, bi urteko zigorra ezarri zioten. Azkenean, zigor hau hiru urteko erbestealdi batengatik aldatu zioten. Urte horretan bertan, Konpromisoa Andaluziako Aliantza Sozialista bihurtu zen.\n1974an, Andaluziako Aliantza Sozialistak Parisen gertatutako Espainiako Junta Demokratikoaren sorreran parte hartu zuen eta Rojas Marcos bere Batzar Iraunkorreko Idazkari hautatu zuten.\n1976an Andaluziako Aliantza Sozialista, Andaluziako Partidu Sozialista bihurtu zen.\nFranco hil eta gero, 1979 eta 1982 eta 1989 eta 1991 urteen artean diputatu aukeratu zuten. PSA Partidu Andaluzista bihurtu zen. 1994 eta 1996. urteen artean Andaluziako Parlamentuan diputatu izan zen.\n1991an Sevillako alkate aukeratu zuten. Alderdi Popularrarekin zeukan paktu baten ondorioz, kargu honetan 1995arte mantendu zen. Paktu berarekin, 1995 eta 1999 urteen artean, Soledad Becerril (PP) alkate zela, alkateorde izan zen.\nHala eta guztiz ere, 1999. urtean aurreko urteetako erlazio ona apurtu egin zen. Horren ondorioz PSOErekin paktua lortu zuen eta Sevillako Metro Erakundea zuzendu zuen.\n2004ko ekainean, Europar Koalizioaren barruan Partidu Andaluzista ordezkatzen, europar hauteskundeetara aurkeztu zen, baina ez zuten hautatu. 2004 bukaeran politikatik erretiratu egin zen."}
{"id": "66386", "revid": "6327", "url": "https://eu.wikipedia.org/wiki?curid=66386", "title": "Laponia (herrialdea)", "text": ""}
{"id": "66387", "revid": "1519", "url": "https://eu.wikipedia.org/wiki?curid=66387", "title": "Doinu", "text": "Doinu edo melodia irizpide estetiko baten arabera antolatzen den soinu eta nota-segida, atal eta tartetan banatua, entzuleek beste doinuetatik bereizi eta identifikatzen dutena. Sekuentzia lineal batean moldatzen da, hau da, denboran zehar, eta berezko nortasuna eta esanahia du soinu-ingurune berezi baten barruan.\nBere zentzurik literalenean, melodia bat altuera eta erritmo konbinazio bat da, zentzu figuratuagoan, hitza, batzuetan, zabaldu egin den bitartean, tinbrea bezalako beste musika elementu batzuen segidak sartzeko. Hondoko akonpainamenduari dagokionez, melodia lehen planoa dela esan daiteke. Baina lerro melodiko bat edo ahots bat ez da nahitaez lehen mailako melodia bat. Melodia erritmo, soinu, altuera eta abarrez osatuta dago.\nDoinua bertsogintzan.\nEuskal kulturaren kontestuan, bertsolaritzan kantatzeko doinua edo airea bereziki aztertu eta dokumentatu den gaua da. Doinua hitzaren laguntzailea da eta neurri mota bakoitza doinu askotan kanta daiteke.\nEhunka dira Euskal Herriko bertsolariek erabili zituzten eta erabiltzen dituzten doinuak. Juanito Dorronsorok Bertsozale Elkartearentzat egin zuen lanak 3.000 baino gehiago detektatu zituen, eta elkartearen Xenpelar Dokumentazio Zentroak lana osatzen jarraitzen du. Euskal kantutegiko doinuak, elizakoak eta abesti ezagunak erabiltzen dira gehienbat. \n21. mendean, doinu berrien ekarpena sumatu da bertsolarien artean, norberak osatuak batzuk eta musikari baten laguntzaz eginak besteak. Kantagintzan edo hedabideetan ezagunak egin diren doinuak bertsolaritzara ere adaptatu izan dituzte bertsolariek. Adibodez, ezaguna egin zen 2017 Doraemon marrazki-bizidunen abestiaren doinua Carles Puigdemont politikari katalanaz jarduteko erabili zuenean Maddalen Arzallusek. 1997ko txapelketa batean Jesus Mari Irazu bertsolariak Xabier Leteren \"Habanera\" kantua hartu eta harekin 8 puntuko bertsoa osatu zuenean, gerora bertso taulan ohiko bihurtu den doinu batekin sorpresa eman zuen."}
{"id": "66390", "revid": "119347", "url": "https://eu.wikipedia.org/wiki?curid=66390", "title": "Jatuni", "text": "J\u00e1hton edo Jatuni Enonteki\u00f6 udalerri finlandiarrean dagoen herrixka txikitxo bat da. Kaaresuvanto eta Kuttanen herrien artean dago herrixka, Muonionjoki ibaiaren ertzean dago eta Valtatie 21 errepidea bertatik igarotzen da. 10 biztanle inguru baino ez dauzka Jatunik eta Enonteki\u00f6ko herrixka txikienetakoa da .\nLars L\u00e6stadius apaiz suediarra predikua egiten hasi zenean, jatuniar samitarren bizimoduan, oraindik, antzinako xamanismoaren erroak zeudela ohartu zen; hauek kalifikatzeko aurkitu zuen hitz atseginena \"basatiak\" izan zen .\nKondaira.\nSamitarren kondairen arabera, J\u00e1hton Eskandinaviar mendietan bizi zen erraldoi bat zen. Behin batean, mendietatik jaitsi eta ibilaldi luze bat egin zuen Muonionjoki ibaia gurutzatu arte. Bertako ura edaten ari zen bitartean, neska ehiztari samitar bat ezagutu eta berarekin ezkondu zen. Muonionjoki ibaiaren ertzean, bere izena izango zuen herrixka sortu zuen, Jatuni ."}
{"id": "66392", "revid": "56334", "url": "https://eu.wikipedia.org/wiki?curid=66392", "title": "Juan Carlos P\u00e9rez", "text": "Juan Carlos P\u00e9rez G\u00f3mez (Mutriku, Gipuzkoa, 1958ko maiatzaren 28a) euskal musikaria da, Itoiz taldeko sortzaile, abeslari eta gitarra-jolea izan zena.\nHerriko udal musika akademian ikasketak egin ondoren Zuzenbidean lizentziatu zen Deustuko Unibertsitatean, eta 1970eko hamarkadaren urte haietan hasi zen musika ibilbidea, Indar Trabes taldearekin lehenik eta Itoizekin gero (1978-1988). Aldi berean, musika ikasketetan sakondu zuen Bilbon eta telebistarako lanak egiten hasi zen 1984an.\nAzken urteotan bakarka aritzen da abeslari eta musika konpositore gisa, proiektu berritzailetan murgildurik.\nBiografia.\nItoiz taldeko abeslari eta kantuen egilea izan zen Juan Carlos P\u00e9rez, 1978tik 1988ra bitartean. Geroztik, bakarkako bide luze eta emankorra egin du, urteekin garatuz joan den heziketa eta ikerketa musikala sorkuntzaren zerbitzura jarriz hainbat esparrutan. Pop diskoak kaleratu ditu, telebista, dantza, zinema eta antzerkirako musika sortu du, gaur egungo musikako obrak konposatu ditu, eta orkestra sinfonikorako obra bi estreinatu ditu: \"Bizkaieraz\" eta \"Itoiz Suite\".\nJuan Carlos P\u00e9rez (Mutriku, Gipuzkoa, 1958) oso gazterik murgildu zen musikaren sorkuntzan. Solfeo, gitarra eta klarineteko oinarrizko ikasketak egin zituen Mutrikuko Udal Musika Eskolan, eta, hamasei urte zituela, Indar Trabes plaza taldea sortu zuen, Mutriku eta Ondarroako beste lau lagunekin. Indar Trabes Itoiz bilakatu zen 1978an, eta zazpi disko kaleratu zituen hurrengo hamarkadan; euskal musikaren erreferentziazko talde bihurtu zuten disko horiek.\nItoizen garaian, 1984an, hasi zen Juan Carlos P\u00e9rez bestelako sorkuntza lanak egiten, pianoa ikastearekin batera. Telebistarako (TVE eta ETB) sintoniak sortzen hasi zen, \"La aventura humana\", \"Los tres anillos\", \"La puerta abierta\", \"Dr. Livingstone... supongo\" eta beste zenbait saiotarako, hain zuzen ere. Lan hori \"Bitacora cahiera\" (Esan Ozenki, 2002) diskoan bildu zuen. Halaber, Bernardo Atxaga idazleak asmatutako istorio baten gainean ETBk ekoitzitako \"Flannery eta bere astakiloak\" (1986) marrazki bizidunetako sailari musika jarri zion.\nItoizen desagerpenak, 1988an, diskoak eta kontzertuak egiteko zurrunbilotik askatu zuen P\u00e9rez, eta Bilboko Kontserbatorioan solfeo, piano eta estetika ikasketak egiteko baliatu zuen aukera. Adierazpide berriak ikertzeari ekin zion, gaur egungo musikako sorkuntzari lotutakoak batez ere. Arkatza eta borragoma hartu, eta musika idazten hasi zen. Bakarkako lanera lotu zen. Hala ere, ez du pop musika erabat baztertu, baizik eta sorkuntzaren beste alderdi horrekin tartekatu du azken hogei urteetan. Hala, JC P\u00e9rez izenarekin hiru disko plazaratu ditu: \"Atlantic River\" (Elkar, 1994) -Itoiz desegin eta gero gitarraren ordez pianoarekin eta partitura baten gainean konposatzeak bere kantugintzara ekarritako aldaketen lekuko garden eta ederra-, \"Hau berua\" (Elkar, 1996) -Van Morrisonen eta orkestra latindarren soul eta jazz eraginak azaldu zituen lan horretan, eta berau aurkezteko agertokietara itzuli zen talde handi batekin- eta \"Hiriko istorioak\" (Elkar, 2006), Itoizen diskoetatik eta bakarka grabatutakoetatik aukeratutako hainbat kantu eta berri batzuk jazz moldean emanak jasotzen dituen obra. Tartean, Maskarada antzerki taldearen \"Ikaro\" dantza ikuskizunerako musika sortu zuen, \u00abrock psikodelikoa\u00bb, \"Ikaro\" (Elkar, 2000) diskoan argitaratutakoa.\nDena den, gaur egungo musikaren esparruak bereganatu dio arreta nagusia azken hamarkadan. \u00abSonoritate berrien bila nabil beti, eta musika garaikideak lehen rockak ematen zidana ematen dit: mundu zabal bat lan egiteko (...) Beti interesatu izan zait bide hau, eta esango nuke nire lanaren oinarrian beti egon dela konposiziorako lotura bat. Beharbada jende askok euskal kantari gisa ikusten nau, baina ni ez naiz sekula rock edo folk \"singer\" sentitu\u00bb. Hari laukoterako obra bat, \"Blues for String Quartet\", idatzi zuen 1997an, eta Musika Berrien Donostiako VIII. Jaialdian estreinatu zuen \"Arkadius\" hari laukoteak, hari instrumentuetarako beste hiru obrarekin batera. Lau konposizioak \"Quatuor\" diskoan (No-CD Rekords, 1997) grabatu zituen Arkadius String Quartetek. Hari laukoterako obra hori Estatu Batuetako Louisville hiriko Unibertsitatearen Grawemeyer Music Collection bilduman dago.\nEsparru berean Juan Carlos P\u00e9rezek sortu dituen beste obra batzuk dira \"Zazpi dantza\" haize boskoterako konposizioa, \"Gintonic 8:40 in the blue night\" flauta eta pianorako sonata, \"Foxtrot eta Zortziko\" saxofoi eta perkusiorako lanak... Bizkaiko Diputazioaren enkarguz, \"Bizkaieraz\" sortu zuen, orkestra sinfonikorako lana, eta Bilbao Orkestra Sinfonikoak 2007an estreinatu zuen, Bilkoko Euskalduna jauregian. Albokaren soinuan inspiratuta dago \"Bizkaieraz\", tresna horrek definitzen baitu herrialdearen soinua, P\u00e9rezen iritziz.\nLan haren haritik sortu zen Itoizen kantuak arlo sinfonikora eramateko proiektua. Perez bera arduratu zen taldearen abesti esanguratsuenetako batzuen zatiekin osaturiko konposizioa sortzeaz, \"Itoiz Suite\". 2009ko Bilboko Aste Nagusian estreinatu zuen Bilbao Orkestra Sinfonikoak, eta geroago CD eta DVDan argitaratu zen.\nPerezen obrak Donostiako Musika Hamabostaldian, Zumaiako Hamabostaldian, Bilbao Orkrestra Sinfonikoaren Ganbera Musikako Zikloan eta Leioako Gaur Egungo Musikaren Astean estreinatu dira, besteak beste.\nAzken urteetan, \"Hiriko istorioak\" zuzenean aurkezten ibili da P\u00e9rez, Fernan Irazoki (bateria), Gonzalo Tejada (kontrabaxua), Andrzej Olejniczak (saxofoia), Rub\u00e9n Salvador (tronpeta) eta Alberto Urretxok (tronboia) osatutako taldearekin.\nBeste taldeentzako ekoizpen lanak ere egin ditu Juan Carlos P\u00e9rezek urte hauetan guztietan: Jotakie, Tah\u00fares Zurdos, Laja trikitilaria, Maixa ta Ixiar, Sugan..."}
{"id": "66395", "revid": "46380", "url": "https://eu.wikipedia.org/wiki?curid=66395", "title": "Tom\u00e1s Meabe", "text": "Tom\u00e1s Meabe Bilbao (Durango, 1879ko urriaren 15 - Madril, 1915eko azaroaren 4) idazle eta politikari bizkaitarra izan zen. PSOEko Espainiako Gazte Sozialisten erakundearen sortzailea zen.\nBilbon bere omenez Iturrialde auzoko enparantza batek bere izena darama.\nBizitza.\nBilboko familia karlista jatorrikoa izan arren, aita Bilboko udaleko lehenengo bost zinegotzi jeltzaleetako bat izan zen 1899an. Tom\u00e1s Meabe bera ere, Santiago eta Jos\u00e9 anaiekin batera, Sabino Aranaren jarraitzaileen artean ibili zen gazte-gaztetatik. Haren aginduz hasi zen ideia marxistak aztertzen, harik eta, ideia berrien alderdi humanistarekin liluratuta, Jos\u00e9 Madinabeitia doktorearekin batera, jelkide izateari utzi eta sozialismoa hobetsi zuen arte. 1902an, \"La lucha de clases\" izeneko astekari sozialistan hasi zen idazten. Handik urte betera zuzendari izatera iritsi zen, eta astekari erdia berak betetzen zuen.\nArtikulu asko egin zituen, ateismoaren eta langileen alde. Jarrera hori ikusita, familiak eta inguruneak baztertu egin zuen, eta lehen alderdikide izan zituenekin eztabaida suharrak izan zituen. Antiklerikala eta antimilitarista amorratua izan zen Meabe, eta aberri ideiaren erabilera okerraren kontrakoa. 1903an, Espainiako Gazte Sozialisten Erakundea sortu zuen. Hantxe Indalecio Prieto, Luis Araquist\u00e1in eta Julian Zugazagoitia ezagutu zituen. Anitzetan izan zen kartzelan berak idatziriko artikuluetan erregearen eta militarren kontrako iritziak azaltzeagatik, eta 1904an, 8 urteko kartzela zigorra ezarri ziotelarik, Frantziara erbesteratu zen.\nHurrengo urtean, Eibarrera itzuli eta atzera ipar Euskal Herrira erbesteratu beharrean aurkitu zen. Ondoren, Parisen eta Londresen bizi izan zen, tuberkulosiak jota, itzulpen urri batzuek eta artikuluek uzten zioten diru apurrarekin. Gaixotasuna indartu ahala, erbestean hil nahi ez eta Bilbora itzuli zen eta 1912an Julia Iruretagoiena eibartarrarekin ezkondu zen. Hala ere, handik Fuencaliente, El Escorial eta Madrilera joan zen ere.\u00a0Heriotzaren atarian idatzi zuen \"Apuntes de moribundo\" izeneko liburua. Bere idazlanak hil ondoren izan ziren argitaratuak: \"Obras\" (1920); \"Par\u00e1bolas\" (1925), \"Las f\u00e1bulas del errabundo\" (1935, \"Alderraiaren alegiak\"). 1968an, eta Gabriel Arestiren eskutik, \"14 Alegia\" izeneko liburua argitaratu zuten, euskaraz, gaztelaniaz, galegoz eta katalanez."}
{"id": "66397", "revid": "1821", "url": "https://eu.wikipedia.org/wiki?curid=66397", "title": "Labastida", "text": ""}
{"id": "66398", "revid": "46380", "url": "https://eu.wikipedia.org/wiki?curid=66398", "title": "Ram\u00f3n Basterra", "text": "Ram\u00f3n Basterra Zabala (Bilbo, Bizkaia, 1888ko abuztuaren 31 - Madril, Espainia, 1928ko ekainaren 17a) poeta, diplomatiko eta idazle bizkaitarra izan zen.\nBiografia.\nZuzenbidea eta diplomazia ikasi eta gero, diplomazian lan egiteari ekin zion Erroman (1915 eta 1917 artean), Bucaresten (1918) eta Caracasen (1924). Gero Madrila joan zen bizitzera.\n\"Euzkadi\", \"El Nervi\u00f3n\", \"El Pueblo Vasco\" eta \"El Liberal\" egunkarientzako idatzi zuen eta Bilboko Lyon D'Or kagetegian eginiko \"Escuela Romana del Pirineo\" izeneko tertulian hartu zuen parte, Pedro Egilor, Jacinto Mikelarena, Pedro Mourlane Mitxelena, Fernando de la Quadra Saltzedo, Jose Felix Lekerika, Rafael Sanchez Mazas eta Joaqu\u00edn Zuazagoitia lagunekin batera.\nZibilizazio grekolatino eta kristauaren aldeko sutsua izan zen. Halaber, bai hitz neurtuetan bai hitz lauz hispanidadearen gaia landu zuen; bera izan zen ideia horren aitzindari. Prosazko liburuen artean, nabarmentzekoak dira: \"La obra de Trajano\" (1921) eta \"Los nav\u00edos de la Ilustraci\u00f3n\" (1925), Gipuzkoako Errege Konpainiari buruzkoa.\nPoeta bukolikoa baitzen batez ere, Basterraren olerki gehienak Bilboko \u00abHermes\u00bb aldizkarian kaleratu ziren, gero zenbait liburutan bildu zirenak. Haietako batzuk: \"La sencillez de los seres\" (1923), sorterriko ikuskariak gogoratuz; \"Las ubres luminosas\" (1923); \"V\u00edrulo, mocedades\" (1924); \"V\u00edrulo, mediod\u00eda\" (1927)."}
{"id": "66400", "revid": "6327", "url": "https://eu.wikipedia.org/wiki?curid=66400", "title": "Karesuando", "text": ""}
{"id": "66401", "revid": "119347", "url": "https://eu.wikipedia.org/wiki?curid=66401", "title": "Julian Ajuriagerra", "text": "Julian Ajuriagerra Otxandiano, baita ere Ajuria ezizenez ezaguna, (Bilbo, 1911ko urtarrilaren 7a - Milafranga, Lapurdi, 1993ko martxoaren 23a) Frantzian ari izan neuropsikiatra eta psikoanalista zen. Psikiatria eklektiko, ikasi eta humanista baten ezohizko ordezkaria da. Frantzian, sektore psikiatriari hasiera eman dutenetarikoa da Julian Ajuriagerra.\nBiografia.\nLanda munduan hezia, medikuntza ikasteko hamasei urterekin Parisera joan zen. Kanpo psikiatra bilakatu zen Sainte-Anne ospitalean. Atzerri mediku izanez, 1950. urtea arte ez zen pagatua izan, erizain zaindarientzat lan egin behar zuelarik, Vichy Gobernuak praktika hori debekatu arte. Ga\u00ebtan Gatian de Cl\u00e9rambault eta Pierre Janeten seminarioak segitzen zituen eta surerrealisten ingurunera sarritan joaten zen. Medikuntza ikasketak Espainian bururatu zituen baina Gerra Zibilak bere azken azterketak ez zion utzi pasatzen. Gerra zibilean, Errepublikanoentzat engaiatu zen.\nBere tesia \"La Douleur dans les affections du syst\u00e8me nerveux central\", Jean Lhermittek hitzaurreratu zuen. Azken horrek Ajuria laguntzaile gisa hartu zuen bere Nerbio-sistema anatomiaren laborategian 1938tik 1946ra. 1942tik 1945era 30 urteko inguruko gizona frantses barne erresistentziaren militante egin zen. Bigarren mundu gerra urte bat geroago, psikiatria eta neurologiako irakasle agregatua izendatu zuten.\nRen\u00e9 Diatkine psikoanalistaren ezagutza egin zuen, eta harekin psikomotrizitate-arazo eta lengoaia-arazoentzat kontsultazioak ideki zituen. Harekin ere, \"Psychatrie de l'enfant\" aldizkaria sortu zuen. Psikoanalisia bat Sacha Nachtekin egin zuen. 1950ean Juan Ajuriagerrak frantses nazionalitatea eskuratu zuen eta horrela baxoa zein baliokidetasunak erdiesten ahal zituen mediku tituluaren onarpenarentzat.\n1959. urtean, Ferdinand Morel irakaslea ordezkatzen du psikiatriako Bel-Air unibertsitate ospitalean Genevan. Psikiatriako ospitalea, 1975 arte kudeatuko zuen. Genevar psikiatria garatzea eta erreferentzi bilakaraztea zilegitu zuen. Urte haietan arraroa bazirudien arren, psikoanalistek neurologoekin batera lan egiten zuten. Alor horretan, kolaborazio eta zeingehiagoka espiritu hori gutitan erdietsia izaten zen. Bestalde, erlaxazio teknika onera eraman zuen, \u00ab Ajuriagerra metodoa \u00bb.\nGeroago, Geneva utzi eta Parisera joan zen non Frantziako Kolegioan erakasle bilakatu zen. Irakaskuntza eta ikerketa jarduera anitz bururatzen zuen oraindik Frantzian, Espainian eta Euskal Herrian. 1986an eritasun batek bere jarduerak uztea behartu zuen."}
{"id": "66402", "revid": "512", "url": "https://eu.wikipedia.org/wiki?curid=66402", "title": "Juan Larrea", "text": "Juan Larrea Zelaieta (Bilbo, Bizkaia, 1895eko martxoaren 13a - C\u00f3rdoba, Argentina, 1980ko uztailaren 9a) poeta eta pentsalari abangoardista izan zen. Erdaraz idatzi zuen, gaztelaniaz eta frantsesez.\nBizitza.\nJuan Larrea Bilbon jaio zen 1895eko martxoaren 13an. Filosofia eta letretako ikasketak egin zituen Deustuko eta Salamancako unibertsitateetan. 1921ean, Madrilgo Artxibo Historiko Nazionaleko sarrera azterketak gainditu zituen. C\u00e9sar Vallejo perutar olerkariarekin batera, \"Favorables Par\u00eds Poema\" argitaratu zuen 1926an, eta \"Carmen\" Gerardo Diegorekin.\nEspainiako Gerra Zibila hasi zenean Mexikora erbesteratu zen, eta han Espainiako Kultura Batzordearen eta \"Espa\u00f1a peregrina\" aldizkariaren zuzendari izan zen, Jos\u00e9 Bergam\u00edn eta Josep Carnerrekin batera. Estatu Batuetan izan ondoren, C\u00f3rdobako (Argentina) unibertsitateko irakasle izendatu zuten 1956an.\nHaren poesia surrealistak abangoardia mugimenduaren jarraipen hutsetik ihes egiten duen joera dramatikoa erakusten du; eragin handia izan zuen Vicente Aleixandre, Federico Garc\u00eda Lorca, Rafael Alberti, Luis Cernuda eta beste poeta handi askorengan."}
{"id": "66403", "revid": "119347", "url": "https://eu.wikipedia.org/wiki?curid=66403", "title": "Kelottij\u00e4rvi", "text": "Gelotj\u00e1vri edo Kelottij\u00e4rvi Enonteki\u00f6 udalerri finlandiarreko herrixka txikitxo bat da. Kelottij\u00e4rvi aintziraren ertzean dago, Kaaresuvanto eta Kilpisj\u00e4rvi herrien artean. Valtatie 21 errepideak bitan banatzen du herria, baina bertatik, Enonteki\u00f6ko gainontzeko herrixketara joateko aukera dago.\n50 bat biztanle dauzka herrixkak eta udalerriko herrixka txikienetakoa da. Suediar Erresumarekin muga egiten du."}
{"id": "66404", "revid": "1545", "url": "https://eu.wikipedia.org/wiki?curid=66404", "title": "Cecil B. DeMille", "text": "Cecil Blount DeMille (1881eko abuztuaren 12a \u2013 1959ko urtarrilaren 21a) AEBetako zinema zuzendaria izan zen, Oscar sariaren irabazlea.\nDeMille dozenaka film muturen zuzendaria izan zen, tartean Paramount Picturesen lehen pelikula ere, \"The Squaw Man\" (1914), 1910eko hamarkadaren amaieran eta 1920ko hamarkadan ospe eskerga lortu aurretik. Urte horietan ospearen gailurrera iritsi zen \"Don't Change Your Husband\" (1919), \"The Ten Commandments\" (\"1923\"), edo \"The King of Kings\" (1927) gisako filmei esker. Hollywooden izar bilakatu zen lehen zuzendarietakoa izan zen DeMille.\nHurrengo urteetan, 1930eko eta 1940ko hamarkadetan lan asko egiten jarraitu zuen, baina ez agian aurreko arrakastarekin. Nolanahi ere, 1952ko \"The Greatest Show on Earth\" filmak film onenaren Oscar eman zion eta 1956ko \"The Ten Commandments\" ere oso arrakastatsua izan zen. Billy Wilderren \"Sunset Boulevard\" filmean (1950) DeMille agertu zen bere burua antzezten, zinema mutuko aktore gehienekin gertatu ez zen bezala, zinemagileak oraindik ere ospea zeukala erakusteko.\nCecil B. DeMillek aktoreen trebetasuna ikusteko sena zeukan, eta antzezle ezezagun franko izar bihurtu zituen. Hainbat aktore behin eta berriro hartzen zituen film orotarako: Henry Wilcoxen, Julia Faye, Joseph Schildkraut, Ian Keith, Charles Bickford, Theodore Roberts, Akim Tamiroff, edo William Boyd. Claudette Colbert, Gloria Swanson, Gary Cooper, Jetta Goudal, Robert Preston, Paulette Goddard, eta Charlton Heston ere oso maiz agertu ziren haren filmetan.\nEstudioan tirano izateko fama izan zuen, eta arrisku fisikoak hartzeko prest ez zeuden aktoreak gutxiesten zituen. Nolanahi ere, milaka extrak zuzentzeko gauza zen. Izan ere, bere film ugaritan eszena handiak eta jendetsuak txertatzen zituen, bere zinemaren ezaugarri behinenetakoa hain zuzen ere."}
{"id": "66405", "revid": "1982", "url": "https://eu.wikipedia.org/wiki?curid=66405", "title": "Julian de Ajuriaguerra", "text": ""}
{"id": "66406", "revid": "105290", "url": "https://eu.wikipedia.org/wiki?curid=66406", "title": "Saivomuotka", "text": "Saivomuotka, Enonteki\u00f6 udalerri finlandiarrean, baino batez ere Kiruna udalerri suediarrean dagoen herrixka txikitxo bat da. Muonio ibaiaren hertzean dago, Kaaresuvantotik nahiko hurbil eta ehunera iristen ez diren biztanleak ditu. Nahiz eta bitan zatituta egon, herri bakar baten moduan jokatzen dute beti bi aldeek."}
{"id": "66407", "revid": "105290", "url": "https://eu.wikipedia.org/wiki?curid=66407", "title": "V\u00e4h\u00e4niva", "text": "V\u00e4h\u00e4niva, Enonteki\u00f6 udalerri finlandiarrean dagoen herrixka txikitxo bat da. Hain zuzen Palojoensuu eta Kuttanen herri handien erdian dago eta ondorioz, azken urteetan biztanle askok bertara egin dute alde. Muonionjoki ibaiaren hertzean dago, Suediako mugan."}
{"id": "66408", "revid": "105290", "url": "https://eu.wikipedia.org/wiki?curid=66408", "title": "Markkina", "text": "Markkina (iparraldeko samieraz: \"M\u00e1rkan\") Enonteki\u00f6 udalerri finlandiarrean dagoen herrixka bat da. Natura basatiaren erdian dagoenez, oso zaila da bertara iristea eta, ondorioz, antzinean izan zituen ospe eta nagusitasun osoak galdu egin ditu azken mendeotan.\nMarkkinaren jatorriari buruz samitarren herrixka garrantzitsuenetarikoa izan zela dakigu; izan ere, hildako landare zein animaliek denbora asko behar izaten dute deskonposatzeko, eta hori dela eta, mantenugai gutxi izan ohi du lurzoruak. Honenbestez, elur-oreinak neguan, Ozeano Artikoaren kostaldera (Norvegiara) eraman behar izaten zituzten samitarrek eta bide luze horretan merkatu-herri bezala ezarri zen Markkina ibilbidearen erdian. Bere izenak, Markkinat, finlandieraz merkatu esan nahi du.\nKristautasuna XVI. mendean Suediako Erresumaren eraginaren ondorioz hedatzen hasi zenean, Enonteki\u00f6ko lehen elizak eraikitzen hasi ziren. Lurraldearen zabalera zela eta, eliza asko eraiki behar izan zituzten eskualdean erlijioa egonkortzeko; Markkinakoa izan zen lehena, bere kokaleku estrategikoagatik 1611.urtean. Honela, eliza bertan eraiki zuten samitar sinesgabeei \"egiazko bidea\" erakustearren.\nHala ere, XX. mendean herrixkaren gainbehera heldu zen. Laponiako Gerran jasandako suntsiketatik ez zuen burua altxatzea lortu eta inguruko herrixkek jasandako zerbitzuen eraberritzeak, herrixkako biztanleria Hetta eta Kaaresuvanto bezalako herrietara joatea eragin zuen.\nGaur egun, herrixka txiki bat baino ez da Enonteki\u00f6 udalerri zabalaren barnean."}
{"id": "66409", "revid": "105290", "url": "https://eu.wikipedia.org/wiki?curid=66409", "title": "Luspa", "text": "Luspa Finlandiako Enonteki\u00f6 udalerrian dagoen herrixka txikitxo bat da. Natura basatiaren erdian dagoen arren, zerbitzu ugariz gozatzen dute herritarrek Karesuvanto herrixkatik oso hurbil daudelako. Oso biztanle gutxi bizi da bertan; gehienak, Hetta edo Karesuvanto herrixkek eskaintzen dituzten abantailetara alde egin baitute."}
{"id": "66410", "revid": "119347", "url": "https://eu.wikipedia.org/wiki?curid=66410", "title": "Ketomella", "text": "Ketomella edo R\u00e1ssegieddemielli Enonteki\u00f6 udalerri finlandiarrean dagoen herrixka txikitxo bat da. Pallas-Yll\u00e4stunturi Parke Nazionalaren erdian dagoenez, oso zaila da bertara iristea eta, ondorioz, esku bateko atzamarrekin zenbatu daitezkeen etxebizitzak ditu. Ounasjoki ibaiaren ertzean dago eta Hetta hiriburutik eta Peltovuoma herritik gertu dagoenez, azken urteetan, nahiko biztanle bertara joan da lan bila.\nPasmaj\u00e4rvi eta Peltoj\u00e4rvi aintziren artean dago eta urtero bisitari asko etortzen da parke nazionalari esker ."}
{"id": "66411", "revid": "105290", "url": "https://eu.wikipedia.org/wiki?curid=66411", "title": "Ropinsalmi", "text": "Ropinsalmi, Enonteki\u00f6 udalerri finlandiarrean dagoen herrixka txikitxo bat da.\nNatura basatiaren erdian dagoenez, oso zaila da bertara iristea eta ondorioz, dozena batera iristen ez diren biztanle-kopurua dauka, gehienak Kilpisj\u00e4rvi edota Hetta herrixketara alde egin zutelako. Izan ere, udalerriaren iparraldean dago, Kilpisj\u00e4rvitik nahiko gertu, non gutxiengo zerbitzu batzuk aurki daitezken."}
{"id": "66412", "revid": "105290", "url": "https://eu.wikipedia.org/wiki?curid=66412", "title": "Maunu", "text": "Maunu (iparraldeko samieraz: \"M\u00e1vdna\") Finlandiako Enonteki\u00f6 udalerria osatzen duten herrixketako bat da. Oso txikia da eta bizpahiru etxez baino ez dago osatuta. Inguruko herri garrantzitsuenak Karesuvanto, Kilpisj\u00e4rvi eta antzinean oso ospetsua zen Markkina herrixkak dira."}
{"id": "66413", "revid": "105290", "url": "https://eu.wikipedia.org/wiki?curid=66413", "title": "Euskal Herriak Bere Eskola", "text": "Euskal Herriak Bere Eskola edo EHBE Euskal Herriak hezkuntza sistema nazionala behar duela aldarrikatzen duen herri mugimendua da eta horretarako euskara eta euskal kultura oinarri izango duen hezkuntza aldarrikatzen dute. Historian zehar egon diren hezkuntza mugimendu ezberdinak (UEU, ikastolak, eskola publiko euskaldunen aldeko mugimendua, ikasle mugimendua...) barne-bildu nahi ditu eta herri ezberdinetan hezkuntza mugimendu bat sortu. 2002an sortu zen.\nAldarrikapen taula.\nEuskal Herriak Bere Eskolak bere lana egiteko aldarrikapen taula bat erabiltzen du. Bertan honako puntuak aipatzen dituzte:\nKanpainak.\nEHBEk lan ezberdinak burutu ditu 2002an sortu zenetik. Indar handia egin du Bai Eskolak Euskalduntzeari kanapainaren barruan eta Euskal Curriculumaren sorrera ere bultzatu du, \"Euskal Curriculuma herriz herri\" kanpainarekin. 2008ko martxoan \"Hezkuntza Sistema Nazionala, herriz herri, egunez egun, urratsez urrats!\" kanpaina jarri zuen abian, bi hilabetez aldarrikapen hau herriratzeko.\nHorretaz gain unibertsitatetan Bologna Prozesuaren aurrean eta beste lege batzuen aurrean irakasle, ikasle eta langileen batasuna bilatu du, \"Hartu hitza\" eta \"Hezkuntza deialdia\" bezalako ekimenekin. Horretaz gain Euskal Unibertsitatearen alde EUSTekin batera sozializazio kanpaina bat egin dute 2008an eta urtero Euskal Unibertsoa izeneko ekimena egiten dute."}
{"id": "66415", "revid": "46380", "url": "https://eu.wikipedia.org/wiki?curid=66415", "title": "Sunset Boulevard (filma)", "text": "Sunset Boulevard Billy Wilderek 1950ean zuzendutako film klasikoa da. Izena Los Angeles eta Beverly Hills lotzen dituen izen bereko kaletik datorkio.\nGloria Swansonek Norma Desmond Hollywoodeko izar ohiaren papera egiten du, zeinek William Holden arrakastarik gabeko gidoilaria harrapatzen duen bere fantasiazko munduan. Zinema mutuaren gainbehera erakusten da film honetan, Norma Desmonden grina gorabera, ezin izango baita zinemara itzuli, are gutxiago izar moduan. Cecil B. DeMille zuzendariak bere burua antzezten du, eta zinema mutuko hainbat izar ohik, Buster Keaton, H. B. Warner eta Anna Q. Nilssonek, cameoa egiten dute.\nKritikariek txalotuta, Oscar sarirako 11 kategoriatan izendapena jaso zuen filmak, eta 3 irabazi zituen. AEBetako zinemaren klasikotzat jotzen da usu."}
{"id": "66416", "revid": "46380", "url": "https://eu.wikipedia.org/wiki?curid=66416", "title": "Juan Antonio Zunzunegi", "text": "Juan Antonio Zunzunegi Loredo (Portugalete, Bizkaia, 1901eko abenduaren 21a - Madril, Espainia, 1982ko maiatzaren 31) gaztelaniazko idazle bizkaitarra izan zen.\nXX. mendearen hasierako Portugaleteko eta Bilboko gizartearen kronista izan zen.\nBiografia.\nDeustuko, Valladolideko eta Salamancako unibertsitateetan ikasi zuen eta, azkenean, Madrilen bukatu zituen Zuzenbideko ikasketak.\nEleberria eta kontakizun laburra landu zituen, betiere teknika errealistaz, hizkera zuzen eta apaingarririk gabeaz. 1926-50 urteetan argitaratu zituen eleberriek garai hartako Bilboko bizimodua dute gaitzat: \"Chiripi \"(1931), \"El chiplinchandle \"(1940), gizartearen ustelkeria kritikatzen dutenak; \"Ay estos hijos \"(1943, \"Ai,\" \"umeok\"), Bilboko familia bizimoduaz; \"La quiebra \"(1947, \"Porrota\"), bilbotar bankariei buruzkoa.\nGeroko obrek Madril dute gertalekutzat. Horietakoa da \"La vida como es \"(1954, \"Bizitza, den bezalaxe\"), askorentzat Zuntzunegiren liburu hoberena; Madrilgo behe-mailako jendearen bizimodua du kontagai, sarritan argota erabiliz.\n1960an, Real Academia Espa\u00f1olan Pio Barojak utzitako lekua bete zuen.\nPortugaleteko La Florida auzoko institutuak haren izena du."}
{"id": "66417", "revid": "512", "url": "https://eu.wikipedia.org/wiki?curid=66417", "title": "Javier Bengoetxea", "text": "Javier Bengoetxea (Bilbo, 1919ko abuztuaren 20a - Getxo, 2009ko apirilaren 12a) bizkaitar poeta izan zen.\nBiografia.\nBilbon jaiota, Deretxo lizentziatura egin zuen. Kritiko taurinoa hedabide desberdinetan, Bilboko Arte Ederren Museoaren zuzendaria izan zen. Blas de Oteroren lagun mina izan zen.1955an \"Hombre en forma de eleg\u00eda\" liburuarekin Adon\u00e1is Olerki Saria eskuratu zuen; lan horretan existentzialismoaren pentsamenduan kokatu zen. 1959an Agora argitaletxea \"Fiesta Nacional\" librua argitaratu zuen. Ondoren, hogeita hamabost urtetan ez zuen ezer argitaratu. Azkenik, bere lanbidearekin lotura zuzena izan zuen 1994an argitaratu zuen \"Pinturas y esculturas\" liburua, unibertso plastikoaren inguruko ausnarketa poetikoa. 2006an Euskal Herriko Unibertsitateak \"Euskal Poesia Gaur\" bilduma barruan \"A lo largo del viaje\" argitaratu zuen, Bengoetxearen obra poetika osoa. 2009an hil zenean bere lan literarioa nahiko ahaztuta zegoen nahiz eta honen kalitatea eta fintasuna."}
{"id": "66418", "revid": "8973719", "url": "https://eu.wikipedia.org/wiki?curid=66418", "title": "Fernando Mar\u00edas", "text": "Fernando Mar\u00edas Amondo (Bilbo, 1958ko ekainaren 13a - Madril, 2022ko otsailaren 5a) idazle bizkaitarra izan zen. Luis Mar\u00edas zinema gidoigilea anai txikia izan zen.\nBiografia.\n1975an Madrilera joan zen zinema ikastera, eta harrezkero Madrilen bizi izan zen. Bideo ekoiztetxe bat sortu zuen, publizitatean lan egin zuen, eta telesailetarako gidoiak idatzi zituen, eleberrigintzan buru-belarri hasi baino lehen. Bere lehen eleberriarekin, \"Luz Prodigiosa\" (1990) izenburukoarekin, Barbastro Hiria saria jaso zuen. Horrek idazten jarraitzera animatu zuen. Sari asko irabazitakoa izan zen: Nadal (2001), Dulce Chac\u00f3n (2004), Sevillako Ateneoa (2005) eta Haur eta gazte literaturako Sari Nazionala (2006), besteak beste."}
{"id": "66419", "revid": "886", "url": "https://eu.wikipedia.org/wiki?curid=66419", "title": "Kuttanen", "text": ""}
{"id": "66420", "revid": "105290", "url": "https://eu.wikipedia.org/wiki?curid=66420", "title": "Sonkamuotka", "text": "Sonkamuotka, Finlandiako Enonteki\u00f6 udalerria osatzen duten herrixketako bat da. Udalerriaren hegoaldeen dagoen herrixka da Yli-Kyr\u00f6rekin batera eta Hetta \"hiriburu\"rantz bidea irekitzen du. Azken urteetan biztanle-kopuruak nabarmen egin du behera, gutxiengo zerbitzuen bila inguruko herri handietara alde egin dutelako; hala nola, Kaaresuvantora eta Hettara."}
{"id": "66421", "revid": "512", "url": "https://eu.wikipedia.org/wiki?curid=66421", "title": "Espido Freire", "text": "Mar\u00eda Laura Espido Freire (Bilbo, Bizkaia, 1974ko uztailaren 16a) idazlea, itzultzailea eta zutabegilea da. Gaztelaniaz idazten du. Espido Freire izenaz sinatzen ditu bere lanak.\nBizitza.\nBilbon jaioa izan arren, Laudion (Araba) eman zuen bizitza Madrila joan zen arte. Galiziatik Euskal Herrira etorritakoak ditu gurasoak.\nLiteraturgintzan hasi aurretik, musikagintzan aritu zen, eta kantu-ikasketak egin zituen. Hala ere, oso gaztetan hasi zen idazten eta marrazkiak egiten. Hemezortzi urte zituela, karrera musikala alde batera utzi, eta Ingeles Filologia ikasten hasi zen Deustuko Unibertsitatean.\nObra.\nLehenengo nobela, \"Irlanda\", 1998an argitaratu zuen, eta Frantziako liburu-saltzaileek atzerriko errebelazio-eleberriari ematen dioten Millepage saria jaso zuen. \"Donde siempre es octubre\", bigarren nobela, 1999an argitaratu zuen. Urte bereko \"Melocotones Helados\" eleberriarekin, Planeta saria irabazi zuen (hogeita bost urte zituela). Eleberriak dira ere \"Diabulus in musica\" (2001), \"Nos espera la noche\" (2003, \"Donde siempre es octubre\" eleberriarekin hasitako trilogiaren bigarren partea) eta \"Soria Moria\" (2007, Sevillako Ateneo saria).\nLehenengo saiakera, \"Primer Amor\", 2000n argitaratu zuen. Geroztik, beste lau idatzi ditu: \"Cuando comer es un infierno\" (2002), elikadura-nahasmenduei buruzkoa; \"Querida Jane, querida Charlotte\" (2004), Jane Austen eta Bront\u00eb ahizpen bizitza eta obrari buruzkoa; \"Mileuristas, la generaci\u00f3n de los mil euros\" (2006), Espainiako egungo gaztediari buruzkoa; \"Mileuristas II, la generaci\u00f3n de las mil emociones\" (2008), belaunaldi horretako gazteen harreman pertsonalei buruzkoa.\nEleberriak eta saiakera ez ezik, ipuin asko idatzi ditu. Aipagarriak dira, besteak beste, \"El tiempo huye\" (2002), \"Cuentos malvados\" (2003) eta \"Juegos m\u00edos\" (2004).\nTaldekako lanetan ere parte hartu izan du. 2000ko azaroan, esaterako, \"Nuevos Episodios Nacionales\" liburuan parte hartu zuen, beste hogeita lau idazlerekin batera; azken hogeita bost urte hauetako historiaren berrirakurketa izatea zuen helburu lan hark. Abenduan, Elkarriren \"Realidad y Esperanza\" liburuan ere esku hartu zuen, artegintzaren hainbat alorretako beste laurogeita hamabi sortzailerekin batera.\nUnibertsitate-garaietatik, literatura-sorkuntzaren irakaskuntza interesatu zaio, eta horri buruzko eskolak eman ditu zenbait unibertsitatetan. Gainera, metodo pedagogiko bat asmatu, eta literatura-eskola bat zabaldu du Madrilen.\nEspido Freireren eleberri guztiak hizkuntza askotara itzuli dira. Zutabegile gisa, \"El Pais\", \"La Razon\", \"El Mundo\" eta \"P\u00fablico\" egunkarientzat idatzi du, besteak beste. Itzultzaile gisa ere lan egiten du, bai eta irratian \u2014\"Onda Ceroko\" \"Julia en la onda\" saioan\u2014 eta telebistan \u2014\"Noche sin tregua\" saioan\u2014 ere."}
{"id": "66422", "revid": "512", "url": "https://eu.wikipedia.org/wiki?curid=66422", "title": "Nerea Riesco", "text": "Nerea Riesco (Bilbo, Bizkaia, 1974ko martxoaren 31 -) kazetari eta idazle bizkaitarra da.\nBiografia.\nBilbon jaio arren, Valladoliden eta Sevillan bizi da eta Andaluzian idatzi du \"El Pais\" eta \"Diario de Sevilla\" egunkari eta \"Clara\" aldizkariarentzat.\n2004 urtetik, \"Wahatu-al- andalus\" gaztelania-arabiera elebidun irrati-saioan lan egiten du.\nBibliografia.\nEleberriak\nKontakizunak\nHaurrentzako liburuak\nPoema-sortak\nAntologiak"}
{"id": "66424", "revid": "58701", "url": "https://eu.wikipedia.org/wiki?curid=66424", "title": "Juan Bas", "text": "Juan Bas (Bilbo, Bizkaia, 1959ko abenduaren 19a) gaztelaniazko idazlea da.\nBizitza.\nZuzenbide ikasketak egin zituen Deustuko Unibertsitatean, baina ez zituen bukatu. 1981ean, Radio Nacional de Espa\u00f1arako \"Los casos de la Ribera\" saioaren gidoiak idatzi zituen. Gero, Bartzelonara joan zen, eta \"El V\u00edbora\", \"T\u00f3tem\", \"Cimoc\", \"Playboy\" eta \"Penthouse\" aldizkarietan egin zuen lan gidoilari gisa, bai eta irratian eta telebistan ere. \"El Karma\" aldizkarian eta \"El Correo\" egunkariarentzat zutabegile ere izan da.\nNarratiban, bere obrarik ezagunenak \"Alacranes en su tinta\" (2002) eta \"Voracidad\" (2006) dira. Azken liburu horrekin Euskadi Literatura Saria irabazi zuen 2007an."}
{"id": "66425", "revid": "105290", "url": "https://eu.wikipedia.org/wiki?curid=66425", "title": "Peltovuoma", "text": "Peltovuoma (iparraldeko samieraz: \"Bealdovuopmi\"), Enonteki\u00f6 udalerri finlandiarrean dagoen herrixka bat da. Antzinean, samitarren herrixka esanguratsua izan zen, baina Hettara eliza nagusia iritsi zenean eta udalerriko \"hiriburu\" bihurtu zenean, herritar askok ondoko herrixkara alde egin zuten. Hala ere, gaur egun Peltovuoman dirauten ehun biztanleek bertatik alde egin ez dezaten, hainbat zerbitzu iritsi dira; esate baterako, eskola publikoa. Berrehun bitzanle pasatxo dauzka."}
{"id": "66431", "revid": "201", "url": "https://eu.wikipedia.org/wiki?curid=66431", "title": "Zesareako Prokopio", "text": ""}
{"id": "66432", "revid": "201", "url": "https://eu.wikipedia.org/wiki?curid=66432", "title": "Santa Kostanza (Erroma)", "text": ""}
{"id": "66435", "revid": "6327", "url": "https://eu.wikipedia.org/wiki?curid=66435", "title": "Apostoleion", "text": ""}
{"id": "66436", "revid": "201", "url": "https://eu.wikipedia.org/wiki?curid=66436", "title": "Nave-ko San Pedro eliza", "text": ""}
{"id": "66440", "revid": "119347", "url": "https://eu.wikipedia.org/wiki?curid=66440", "title": "Par\u00e1lisis Permanente", "text": "Par\u00e1lisis Permanente 1980. hamarkadako afterpunk estilo barruan kokatzen duten talde espainiarra eta \"movida madrile\u00f1a\" delakoaren soinu ilunaren aitzindaria.\nMadrilen sortu zen Alaska y los Pegamoides banatu zenean. LP bakarra atera zuten eta, momenturik hoberenean zeudenean, ezbehar latz batek desegin zuen taldea.\n1981ean Alaska y los Pegamoides taldeko kide ohiak ziren Eduardo Benavente gitarra eta ahotsa jarriz eta Nacho Canut baxuan honen anaiarekin elkartu ziren, Johnny Canutekin baterian. Horrela sortu zen Par\u00e1lisis Permanente iluntasunaren eredu.\nBideo bakarra geratu zaigu: \"Autosuficiencia\"\n1981eko urrian EP bat grabatu zuten Jaime Urrutiarekin (Gabinete Caligari) eta banatu ziren mila kopiak berehala agortu ziren. Arrakasta haren aurrean, diskoa berriro editatu zuten, azal berri bat emanez.\nDRO ziguluak 4 abesti izango dituen EP berri bat grabatzea proposatu zien. \"Quiero ser Santa\" eta \"Un d\u00eda en Texas\" bertan izango ziren.\nNacho Canutek taldea utzi zuen eta Dinaramara joan zen. Haren ordea Rafa Balmaseda donostiarrak hartuko zuen, Glutamayo Ye-Ye eta Derribos Ariaseko kide ohia. Aldi berean, Ana Curra hasiko da teklatuetan, Pegamoide ohia bera ere eta Eduardoren andregaia orain.\n1982ko uztailean 13 abesti bildu zituzten \"El Acto\" LP-n. Erresuma Batuko Joy Division, Killing Joke, The Damned, The Cure... afterpunk edo postpunk deritzon estilora hurbildu ziren, iluntasuna, egoera beldurgarriak... David Bowieren \"Heroes\" eta Iggy Popen \"Quiero ser tu perro\" ere bertsionatu zituzten.\n1983an azken singlea atera zen, \"Nacidos para dominar\".\nUrte horretako maiatzaren 14an Leondik Zaragozara zihoan banda, kontzertutik kontzertura. Euria goitik behera, Eduardo, Ana eta Toti zihoazen kotxeak istripua izan zuen Errioxako Alfaro inguruan. Eduardo Benavente segituan hil zen bere 20 urteko bizitza betirako itzalduz. Ana Curra ospitalera eraman zuten eta Totik ez zuen ezer asko izan. Zaragozan berehala jakin zuten albiste malapartatu hura, Alaska y Dinaramak bukatu eta gutxira."}
{"id": "66441", "revid": "201", "url": "https://eu.wikipedia.org/wiki?curid=66441", "title": "Doinua", "text": ""}
{"id": "66443", "revid": "201", "url": "https://eu.wikipedia.org/wiki?curid=66443", "title": "Julian de Ajuriagerra", "text": ""}
{"id": "66444", "revid": "201", "url": "https://eu.wikipedia.org/wiki?curid=66444", "title": "Sunset Boulevard", "text": ""}
{"id": "66445", "revid": "512", "url": "https://eu.wikipedia.org/wiki?curid=66445", "title": "Politika zientzia", "text": "Zientzia politikoa edo politologia, gizartean politikaren teoria eta praktika, sistemak eta jokabide politikoak aztertzen dituen zientzia soziala da. Haren helburua da, errealitate politikoko gertakarien behaketatik abiatuta, funtzionamenduari buruzko ahalik eta azalpen zehatzenak ematea. Beste gizarte-zientzia batzuekin elkarreragiten du: zuzenbidearekin, ekonomiarekin eta soziologiarekin, besteak beste. Gizarte-zientzietako tresna metodologiko ugari erabiltzen ditu. Diziplinara hurbiltzeko aukera ezberdinen artean instituzionalismoa eta aukeraketa arrazionalaren teoria daude. Historikoki, filosofia politikoan izan du jatorria, baina ezinbestekoa da filosofia politikotik bereiztea.\nHistoria.\nAntzinako Indian, Rig-veda Epiko-mitologikotik (K. a. II. milurtekoaren amaiera) politikari buruz hausnartzen duten testuak aurki daitezke. Pali budista kanona (K. a. VI. mendea). Chanakia Pandit, pentsalari politiko eta ekonomialarietako bat bezala hartzen da, eta, izatez, \"Makiavelo hindua\" bezala izendatzen da. Bere ikasketetan oinarrituta, Artha-shastra idatzi zen (II. mendetik IV. mendera).\nMendebaldeko zientzia politikoaren aurrekariak Platon eta Aristoteles baino lehen ikus daitezke, bereziki, Homero, Hesiodo, Tuzidides, Xenofonte edo Euripidesen lanetan. Platonek hainbat sistema politiko aztertu zituen eta literaturara eta historiara gehiago bideratutako ikerketetan laburbildu zituen, filosofiatik hurbilago zegoen hurbilketa metodo bat aplikatuz. Aristotelesek Platonen analisia oinarritu zuen bere analisian ebidentzia historiko enpirikoak sartuz.\nPolibio, Tito Livio eta Plutarko bezalako historialariek, Erromaren igoera eta beste nazio batzuen antolaketa eta historia dokumentatu zituzten, Julio Zesar edo Zizeron bezalako estadistek, Erromako politika eta gerren adibideekin, errepublika bezala eta, ondoren, inperio bezala hornitzen zituzten bitartean. Politikaren azterketa ulermen historikora eta gobernu-modu desberdinen deskribapen eta ulermenera bideratzen zen.\nItaliar Pizkundean, Nikolas Makiavelok, aktore eta erakunde politikoen zuzeneko behaketa enpirikoa egin zuen (Printzea). Maquiavelo Errenazimentuko teoriko politiko garrantzitsuenetakotzat jotzen da, bere ekarpenarekin bere ikuskera politikoan modernitateari eta berregituraketa sozialari bidea irekitzen baitzaio.\nAurrekariak.\nXIX. mendeko industria-iraultzaren eta iraultza liberalen garaian, kritika soziala egiteko beharra sortu zen, gertatzen ziren aldaketa sozial eta politikoak ebaluatzeko, baita gizartean izan zuten eragina eta horiek eragin zituzten arrazoiak ere. Gizarte-aldaketarekiko kezkak, natura-zientziak metodo zientifikoaren garapenari esker lortzen ari ziren aurrerapenarekin batera, bien fusioa bultzatu zuen, gizarte-zientziak sorraraziz. Horrela sortuko zen soziologia, eta aurrerago zientzia politikoa, jurisprudentziaren eta filosofia politikoaren azterketari lotua.\nHorrela, bada, zientzia politikoa nahiko diziplina berria da, eta haren sorrera (zientzia politiko modernoari dagokionez behintzat), batzuek XV. mendean kokatzen dute, Nikolas Makiavelorekin. Hala ere, Antzinaroan jada badira antolaketa politikorako moduak: polisa (non 'politika' hitza jaio zen) greziar demokrazian, Res publikoa (gauza publikoa), Antzinako Erroman eskubide politikoei dagokienez berdintasuna ezarri zuena, esklaboak izan ezik. Marcel Graneten Pentsamendu txinatarrean, arte politikoa \"eskola konfuzianoena\" zen. Txinako administrazio publikoa da zaharrena.\nIkerketa arloak.\nZientzia politikoaren ikerketa- eta azterketa-arlo nagusiak honako hauek dira:\nMetodoak.\nZientzia politikoak erabiltzen dituen metodoak gizarte-zientzienak dira nagusiki. Giovanni Sartorik lau metodo bereizten ditu, kontrol indarraren beheranzko ordenan:\nBestalde, Arend Lijphartek aurreko zerrendako lehen hiruak aurkeztu ditu eta bosgarren metodo bat gehitu du: kasuaren analisia."}
{"id": "66447", "revid": "119347", "url": "https://eu.wikipedia.org/wiki?curid=66447", "title": "Metabolismo", "text": "Metabolismoa zelulan gertatzen diren erreakzio eta prozesu fisiko-kimikoen multzoa da. Elkarren artean erlazionatuta dauden prozesu hauek biziaren oinarri dira maila molekularrean, eta zelulen hainbat ekintza ahalbideratzen dituzte, hala nola zelularen hazkuntza, ugalketa, egituren mantenua, kitzikapenei erantzuna, eta abar.\nMetabolismoak bi prozesu elkartzen ditu: katabolismoa eta anabolismoa. Erreakzio katabolikoek energia askatzen dute, glukolisia; glukosa, adibidez, konposatuen degradazio prozesu bat da, eta honen emaitza bere lotura kimikoetan metatutako energiaren askapena da. Erreakzio anabolikoek, aldiz, energia erabiltzen dute lotura kimikoak sortu eta zelulen osagaiak egiteko, proteinak eta azido nukleikoak, esate baterako. Katabolismoak eta anabolismoak elkarren menpekotasuna dute, eta, bien artean, metabolismoa osatzen dute.\nMetabolismoko erreakzio kimikoak zehazki antolatuta daude zelularen baliabideak behar bezala erabili eta xahuketa saihesteko. Erreakzioek bide metabolikoak jarraitzen dituzte, eta, horietan konposatu kimiko bat (substratua) eraldatu egiten da beste bat emanez (produktua); azken hau beste erreakzio bateko substratua izango da, eta, honela, erreakzio sekuentzia bat gertatuko da, non entzima desberdinek parte hartuko duten (normalean, entzima bat erreakzio bakoitzeko). Entzimak ezinbestekoak dira metabolismoan, erreakzio fisiko kimikoak azkartzen baitituzte, berez gertatzeko zailak diren erreakzio termodinamikoak erraztuz. Entzimek bide metabolikoen erregulatzaile gisa ere jokatzen dute zelularen beharrizan eta inguruaren arabera edo beste zelulen seinaleen arabera beren funtzionatzeko gaitasuna aldatuz eta, ondorioz, bide metabolikoaren aktibitate guztia aldatuz.\nOrganismo baten metabolismoak erabakitzen du zein sustantzia izan daitezkeen beretzat elikagarriak eta zein, aldiz, toxikoak. Adibidez, zenbait prokariotok hidrogeno sulfuroa elikagai gisa erabil dezakete, baina gas hau pozoitsua da animalientzat. Metabolismoaren abiadurak organismo batek behar duen elikagai kopuruan ere eragina du.\nMetabolismoaren ezaugarrietako bat honakoa da: espezie oso desberdinen artean oinarrizko bide metabolikoak oso antzekoak izatea. Adibidez, Krebsen zikloa izenez ezaguna den bide metabolikoaren pauso kimikoen sekuentzia unibertsala da, hala nola \"Escherichia coli\" bakterio zelulabakarrarentzat eta elefante organismo zelulanitzentzat. Ziur aski, zelula mota hain desberdinek bide metaboliko bera erabiltzea, bidearen efizientzia handiari eta eboluzioan izandako agerpen goiztiarrari zor zaie.\nIkerketa eta manipulazioa.\nMetabolismoa aztertzeko metodo klasikoa ibilbide metaboliko espezifiko batean oinarritutako ikuspegia da. Organismoan erabiltzen diren elementuak baliotsuak dira kategoria histologiko guztietan, ehunetatik zeluletara, aitzindariek beren azken produkturantz egiten dituzten ibilbideak definitzen dituztenak. Erreakzio kimiko horiek katabolizatzen dituzten entzimak purifikatu egin daitezke beren entzima-zinetika eta hainbat inhibitzaileren aurrean dituzten erantzunak aztertzeko. Paraleloan egin daitekeen beste ikerketa mota bat da zelula edo ehun batean dauden metabolitoak identifikatzea (molekula horien multzoaren azterketari metabolomika deitzen zaio). Mota horretako ikerketek ibilbide metaboliko sinpleen egitura eta funtzioen ikuspegia eskaintzen dute, baina desegokiak dira sistema konplexuagoetan aplikatu nahi direnean, hala nola zelularen metabolismo globalean.\nEskuineko irudian, sare metaboliko zelular baten konplexutasuna ikus daiteke. Sare horrek berrogeita hiru proteina eta berrogei metabolitoren arteko elkarrekintzak erakusten ditu. Genomen sekuentzia horrek 45.000 gene arteko zerrendak ematen ditu. Hala ere, informazio hori portaera biokimikoen sare osoak berreraikitzeko erabil daiteke, bai eta portaera azaldu eta aurreikus dezaketen eredu matematiko holistiko gehiago sortzeko ere. Eredu horiek askoz eraginkorragoak dira metodo klasikoen bidez lortutako ibilbideen eta metabolitoen informazioa proteomiko eta DNA txipen azterketen bidez lortutako adierazpen genetiko datuekin integratzeko erabiltzen direnean.\nInformazio horren aplikazio teknologikoetako bat ingeniaritza metabolikoa da. Teknologia horrekin, legamiak, landareak edo bakterioak genetikoki eraldatzen dira bioteknologiaren alorren batean erabilgarriagoak izan daitezen, hala nola drogen, antibiotikoen edo kimiko industrialen ekoizpenean. Aldaketa genetiko horien helburua, izan ere, produktua sortzeko, onurak handitzeko eta hondakinen ekoizpena murrizteko erabiltzen den energia kopurua murriztea da.\nBiomolekula nagusiak.\nAnimaliak, landareak eta mikrobioak osatzen dituzten egitura gehienak oinarrizko hiru molekula mota hauetakoak dira: proteinak, gluzidoak edo lipidoak (gantzak ere esaten zaie). Molekula horiek, bizitzarako funtsezkoak direnez, metabolismoa zelulen eta ehunen eraikuntzan sintetizatzean oinarritzen da edo horiek degradatzean eta digestioko baliabide energetiko gisa erabiltzean. Biomolekula askok elkarri eragin diezaiokete, hala nola azido desoxirribonukleikoa (DNA) eta proteina polimeroak sortzeko. Makromolekula horiek funtsezkoak dira organismo bizidunetan. Hurrengo taulan, biopolimero ohikoenak agertzen dira:\nAminoazidoak eta proteinak.\nProteinak aminoazidoek osatzen dituzte kate lineal batean jarrita eta lotura peptidikoen bidez lotuta. Entzimak metabolismoko erreakzio kimikoak katalogatzen dituzten proteinak dira. Beste proteina batzuek funtzio estrukturalak edo mekanikoak betetzen dituzte, zitoeskeletoaren proteinak kasu, zelularen forma mantentzeko aldamio-sistema bat eratzen dutenak. Proteinek zelulen komunikazioan parte hartzen dute, baita erantzun immunologikoan, zelulen atxikipenean eta zelula-zikloan ere.\nLipidoak.\nLipidoak biodibertsitate gehien duten biomolekulak dira. Oinarrizko egitura-funtzioa mintz biologikoen parte izatea da, hala nola mintz zelularra, edo baliabide energetiko gisa erabiltzea. Normalean, molekula hidrofobiko edo anfipatiko gisa definitzen dira, eta solido organikoetan disolbatzen dira, hala nola bentzinan edo kloroformoan. Gantzek konposatu-multzo bat osatzen dute, gantz-azidoak eta glizerola barne hartzen dituena; glizerol-molekula bati ester hiru gantz-azido batzeak triglizerido-molekula bat sortzen du. Oinarrizko egitura horrek aldaerak izan ditzake, eta, horien artean, albo-kateak, hala nola esfingolipidoen esfingosina, eta talde hidrofiloak daude, adibidez, fosfato multzoak fosfolipidoetan. Zeluletan sintetizatutako beste lipido mota bat esteroideena da, esaterako, kolesterola.\nKarbohidratoak.\nKarbohidratoak aldehidoak edo zetonak dira, kate edo eraztun moduko hidroxilo multzoak dituztenak. Molekula biologiko ugarienak dira, eta hainbat paper betetzen dituzte zelulan; batzuek energia biltegiratzeko molekula gisa jarduten dute (almidoia eta glukogenoa) edo egiturazko osagai gisa (zelulosa landareetan, kitina animalietan). Oinarrizko karbohidratoei monosakarido esaten zaie, eta galaktosa, fruktosa eta, garrantzitsuena, glukosa dira. Monosakaridoak sintetizatu egin daitezke, eta polisakaridoak eratu.\nNukleotidoak.\nDNAren eta RNAren (azido erribonukleikoa) polimeroak nukleotidoen kateak dira, informazio genetikoa biltegiratzeko eta erabiltzeko molekula kritikoak proteinen transkripzio eta biosintesi prozesuaren ondorioz. Informazio hori DNA konpontzeko mekanismo batek babesten du, eta DNAren erreplikazio mekanismo batek bikoizten du. Birus batzuek, hala nola giza immunoeskasiaren birusak edo GIBak (ingelesezko sigletan), RNA genoma bat dute, eta atzeraeragina erabiltzen dute DNA sortzeko genomatik abiatuta. Erribozimen RNA, erribosomak kasu, entzimen antzekoa da, eta erreakzio kimikoak kataboliza ditzake. Nukleosido indibidualak nitrogenatutako baseak erribosarekin lotuz sintetizatzen dira. Base horiek nitrogenoa duten eraztun heteroziklikoak dira, eta eraztun bat edo bi izatearen arabera, pirimidina edo purina gisa sailka daitezke, hurrenez hurren. Nukleotidoek talde-transferentziako erreakzio metabolikoetan ere koentzima gisa jarduten dute.\nKoentzimak.\nMetabolismoak erreakzio kimiko ugari dakartza, baina, gehien-gehienetan, taldekako transferentzia-erreakzioko oinarrizko katalisi-mekanismoetako batek esku hartzen du. Kimika arrunt horri esker, zelulek bitartekari metabolikoen bilduma txiki bat erabil dezakete talde kimiko funtzionalak erreakzio desberdinen artean eramateko. Taldeen transferentziako bitartekariei, koentzima esaten zaie. Talde-erreakzio mota bakoitza koentzima jakin batek egiten du; koentzima hori substratua da koentzima hori sortzen duten entzimen talde batentzat eta koentzima hori kontsumitzen duten entzimen talde batentzat. Koentzima horiek, beraz, etengabe sortu eta kontsumitzen dira, eta, gero, birziklatu egiten dira.\nKoentzimarik garrantzitsuena trifosfato adenosina (ATP) nukleotidoa da, erreakzio desberdinen artean energia kimikoa transferitzeko erabiltzen dena. Zeluletan ATP zati txiki bat baino ez dago, baina, etengabe birsortzen denez, gorputzak bere pisua erabil dezake eguneko ATPan. ATPak katabolismoaren eta anabolismoaren arteko lotura gisa jokatzen du, sortzen duten erreakzio katabolikoekin eta hori kontsumitzen duten erreakzio anabolikoekin. Fosfato-taldeak fosforilazio-erreakzioetan garraiatzeko ere baliagarria da.\nBitamina kopuru txikietan beharrezkoa den konposatu organikoa da, zeluletan sintetizatu ezin dena. Giza nutrizioan, bitamina gehienek koentzima eraldatu moduan egiten dute lan; adibidez, bitamina hidrosoluble guztiak fosforilatuak edo nukleotidoei akoplatuak dira zelulek erabiltzen dituztenean.\nNikotinamida adenina dinukleotidoa (NAD), B bitaminaren deribatua, koentzima garrantzitsua da, protoien onarle gisa jarduten duena. Ehunka deshidrogenasak beren substratuetako elektroiak ezabatzen dituzte, eta NADHn NAD+ erredox erreakzioa murrizten dute. Koentzima-forma murriztu hori, ondoren bere substratua murriztu behar duen edozein zelula-osagairentzat substratu bat da. NADa zelularekin lotutako bi formatan existitzen da: NADH y NADPH. NAD+/NADH garrantzitsuagoa da erreakzio katabolikoetan, eta NADP+/NADPH, berriz, organismo bizietan dauden erreakzio anabolikoetan konposatu kimikoetan erabiltzen da, batez ere. Karbonoz, hidrogenoz, oxigenoz, nitrogenoz, sulfuroz eta fosforoz osatutako substantzia kimikoz osatuta daude, batez ere. Biomolekulak bizitzaren funtsa dira, eta organismo bizidunentzat ezinbestekoak diren funtzioak betetzen dituzte.\nMineralak eta kofaktoreak.\nElementu ez-organikoek zeregin kritikoa dute metabolismoan; horietako batzuk ugariak dira (adibidez, sodioa eta potasioa), eta beste batzuek, berriz, kontzentrazio minimoetan jarduten dute. Ugaztun baten masaren ehuneko laurogeita hemeretzi inguru karbonoa, nitrogenoa, kaltzioa, sodioa, kloroa, potasioa, hidrogenoa, oxigenoa eta sufrea elementuek osatzen dute. Konposatu organiko gehienek (proteinak, lipidoak eta karbohidratoak) karbonoa eta nitrogenoa dute, eta oxigeno eta hidrogeno gehienak uretan daude.\nElementu ez-organikoek ioi-elektrolito gisa jarduten dute. Ioirik garrantzitsuenak sodioa, potasioa, kaltzioa, magnesioa, kloruroa eta fosfatoa eta ioi organiko bikarbonatoa dira. Gradiente ionikoak, zelularen mintzetan zehar, presio osmotikoa eta pH-a mantentzen ditu. Ioiak ere kritikoak dira nerbioentzat eta muskuluentzat, ehun horietan akzio-potentziala likido extrazelularraren (LEC) eta zitosolaren arteko elektrolito-trukeak sortzen duelako. Elektrolitoak zelulatik sartu eta ateratzen dira mintz plasmatikoko proteinen bidez, ioien kanal deiturikoak. Adibidez, muskulu-uzkurdura kaltzioaren, sodioaren eta potasioaren mugimenduaren mende dago mintzeko kanal ionikoen eta T tumuluen bidez.\nGorputzean, Trantsizio-metalak daude, batez ere zinka eta burdina, zeinak ugarienak diren. Metal horiek, proteina batzuetan kofaktore gisa erabiltzen direnak, ezinbestekoak dira, hala nola katalasaren entzimen aktibitaterako eta oxigenoa garraiatzen duten proteinen jarduerarako, hemoglobina. Kofaktoreak proteina bati estu lotzen zaizkio, eta, katalisian zehar entzimak kofaktoreak alda daitezkeen arren, jatorrizko egoerara itzultzeko joera dute beti katalisia egin aurretik. Mikroelikagaiak, erabiltzen ez diren bitartean, organismoek garraiatzaile espezifikoen eta biltegiratze proteina espezifikoen bidez harrapatzen dituzte, hala nola ferritina edo metalotioneinak.\nErreakzioen energetika eta entzimak.\nMetabolismoan gertatzen diren eraldaketak bizidunetatik kanpo ere gerta daitezke, eta sistema biologikoetatik kanpo ezinezkoak direnak, ezinezkoak dira bizidunen artean ere: erreakzio bat berez gerta badaiteke, edozein sistema-motatan gertatu ahal izango da. Izan ere, kimika biologikoaren eta ez-biologikoaren funtsezko legeak berberak dira; erreakzioen bideragarritasunaren deskribapen kuantitatiboa egiten duena termodinamika da. Termodinamikaren legeen arabera, erreakzioetan parte hartzen duten konposatuen (erreakzionatzaileen) energia-edukiak zehaztuko du erreakzioa gertatu daitekeen ala ez. Energia horren adierazle gisa, Gibbsen energia askea erabiltzen da. Berez gertatzen diren prozesuetan, Gibbsen energia askearen gehikuntza (aldaketa) negatiboa da, eta haren balioa prozesu horri esker egin daitekeen lanaren neurria da. Bestela esanda, prozesu fisiko-kimiko bat exoergonikoa (energia-askatzailea) baldin bada soilik izango da posible.\nBizidunetan, askatutako energia hori beste prozesu batzuk bultzatzeko erabiltzen da, hala nola berez ezinezkoak diren erreakzioak (endoergonikoak, energia-erabiltzaileak) bideratzeko, lan mekanikoa egiteko (uzkurdura, higidura zelularra) edo beroa ekoizteko (termogenesia).\nKimika biologikoa eta ez-biologikoa, funtsean, berdinak diren arren, kimika ez-biologikoan, oso geldoa da erreakzio askoren abiadura, eta inguruneko tenperatura, presioa edo pH-a muturrekoak direnean baino ez dira gertatzen. Entzimek oztopo hauek saihesten dituzte: katalizatzaile gisa inguruneko kondizio zorrotzak mimetizatzen dituzten mikroingurune kimiko eta konformazionalak (gune aktiboak) dituzte erreakzioak bideratzeko, eta, ondorioz, batetik, sistema biologikoen barne-ingurune leunean erreakzio asko gertatu ahal izateko aukera ematen dute, eta, bestetik, zelulen bideragarritasunak ezinbestekoa duen erreakzio-abiadurak lortzen dituzte. Entzimek katalizatzen dituzte metabolismoko eraldaketa kimiko gehienak.\nMetabolismoaren erregulazioa.\nZelulek, organoek eta organismo osoek, mantenurako eta garapenerako, behar dituzten erreakzio eta prozesuen multzoak aldakorrak dira. Gainera, inguruneko baliabideak ere, besteak beste, aldatzen diren neurrian, jarduera metabolikoa egokitu egin behar da. Doiketa horiek hertsiki kontrolatzen dira zeluletan.\nEntzima erregulatzaileak.\nBide metabolikoetan zeharreko fluxuak kontrolatzeko, ez da beharrezkoa izaten urrats bakoitzaren erreakzio-abiadura erregulatzea; nahikoa izaten da bide metabolikoaren lehenengo erreakzioren baten abiadura erregulatzea. Urrats hori fluxuaren urrats mugatzailea izango da, eta erreakzioa katalizatzen duena entzima erregulatzaile gisa ezagutzen da. Entzima horien jarduera zenbait modutan erregula daiteke: mekanismo alosterikoen bidez, aldaketa kobalenteen bidez eta beren adierazpen genikoaren aldaketen bidez. Mekanismo horiek espezifikoak dira entzima bakoitzarentzat, eta entzima beraren zereginarekin zerikusia duten faktore eragileek eragindakoak izaten dira. Eragileak zelula barrukoak eta kanpokoak izan daitezke, beharrezko egokitzapenaren arabera.\nKonpartimentazioa.\nZelula eukariotikoek, mintzez inguratutako organulu espezializatuak dituztenez, prokariotoek baino aukera gehiago dituzte metabolismoa kontrolatzeko. Bide metaboliko bakoitzak, zelulan kokagune berezi bat duenez, ingurune eta baliabide espezifikoak izango ditu; horiek, halaber, mintzean zeharreko garraio-sistemen araberakoak izango dira. Konpartimentazioaren abantaila azaltzeko, adibide argia gantz-azidoen metabolismoarena da. Zelularen edo organismoaren egoera orokorrak anabolismoa bultzatzen duenean, gantz-azidoak sintetizatzen dira zitosolean, eta bestelako lipido konplexuak sortzen dira (esterifikazio bidez). Aitzitik, egoera katabolikoa bada, hots, energia ekoiztea beharrezkoa bada, gantz-azidoak mitokondrioen matrizera garraiatzen dira; han, erregaien eskuragarritasuna handitze hutsagatik oxidatzen dira. Kasu horretan, konposatu baten igorleku metabolikoa haren kokapenaren araberakoa da, eta mintzean zeharreko fluxuaren erregulazioaren mende dago.\nOrganoen espezializazio metabolikoa.\nGoi-mailako eukariotoetan ehunen zeregin fisiologikoaren berezitasunek (espezializazio tisularrak) aitzindari metabolikoen eta energiaren beharrizan eta gaitasun metaboliko espezifikoak zehazten dituzte. Ondorioz, ehun bakoitzak diseinu metaboliko eta egokitzapen bereziak ditu. Guztien koordinazioa ezinbestekoa da organismoaren erantzunak integralak izan daitezen. Koordinazio horren arduradun nagusiak nerbio-sistema eta sistema hormonala dira.\nBide metabolikoak.\nATP-ekoizpena.\nAzido trikarboxilikoen zikloa (edo Krebsen zikloa). Azetil-A koentzimaren (azetil-CoA) azetiloaren oxidazio osoa (CO2 arte) gertatzen da bide honetan. Azetil-CoAren iturri nagusiak hiru dira: karbohidratoen glukolisiz askatutako pirubatoa, gantz-azidoak eta aminoazido zetogenikoak. Bai azetil-CoA lortzea, bai azido trikarboxilikoen zikloa mitokondrioan gertatzen dira, eta, prozesu horietan gertatzen diren oxidazio-erreakzioetan, FAD eta NAD+ dira elektroi-hartzaileak (erreduzitzen diren koentzimak). Hartzaile horien aldaera erreduzituak (FADH2eta NADH) fosforilazio oxidatzailean erabiltzen dira ATPa ekoizteko. Azido trikarboxilikoen zikloko bitartekariak, gainera, zenbait biosintesi-prozesutan erabiltzen dira; horregatik, bidea anfibolikoa dela esan daiteke.\nFosforilazio oxidatzailea. ATPa ekoizteko mitokondrioko arnas kateko elektroi garraioaz baliatzen den mekanismoa da. Elektroi horien jatorria karbohidratoen eta gantz-azidoen gisako erregaiak dira; elektroiak arnas katera transferitzen dituzten konposatuak NADHa eta FADH2a dira, eta azken hartzailea oxigeno molekularra (O2) da. Barne-mintz mitokondrialean kokatutako proteina-konplexu integralen multzoa da arnas katea. Haren jarduerak hidrogeno-ioiak (H+) higiarazten dituen indarra sorrarazten du (gradiente elektrokimikoa mitokondrioaren bi mintzen arteko espazioaren eta matrizaren artean). Indar horrek bultzatzen du ATP sintasaren katalisia (ADParen fosforilazioa) ATPa ekoizteko.\nFotosintesiaren argi fasearen erreakzioak. Goi-mailako landareetan, auketan eta zianobakterioetan, argi faseko erreakzioetan argia xurgatzeari esker, ur molekuletatik elektroiak askatzen dira (oxidatu), eta zenbait elektroi-garraiatzailetan garraiatuta, NADP+ a erreduzitzeko erabiltzen dira. Elektroiekin batera eta haien garraioari esker, ur molekuletatik askatutako hidrogeno-ioiek gradiente elektrokimiko bat sorrarazten dute; gradiente hori ATPa ekoizteko erabiltzen da (antzera gertatzen da fosforilazio oxidatzailean ere). Ondorioz, O2-a askatzen da.\nKarbohidratoak.\nGlukolisia. Bide honetan, glukosa 10 urratsetan eraldatzen da pirubatoa ekoizteko. Glukosaz gain, fruktosa, galaktosa eta antzeko beste monosakarido batzuk ere erabil daitezke glukolisian. Prozesuaren helburuak hexosa horien katabolismoa hastea, aitzindari biosintetikoak ekoiztea eta energia (ATP eta NADH) askatzea da. Metabolismo anaerobikoan (hartzidura laktikoa eta alkoholikoa), energia lortzeko bide nagusia da. Prozesuaren erregulazioak zeregin horiei eta organismo osoaren glukosa-beharrizan / glukosa-eskuragarritasun erlazioari erantzuten dio.\nGlukoneogenesia. Bereziki garrantzitsua da baraualdietan laktatoa, glizerola, alanina eta antzeko aitzindari ez-glizidikoen ondorioz glukosa ekoizten duelako. Hiru erreakziotan (itzulezinak direnak) ez beste guztietan, prozesu hau glukolisiaren kontrakoa da, pirubatotik hasita. Glukoneogenesiaren gune garrantzitsuena gibela da; organo horrek, beste askok ez bezala, glukosa zeluletatik odolera kanporatzeko gaitasuna dauka (glukosa 6-fosfatasa entzima daukalako), eta, horregatik, funtsezkoa da glukosaren homeostasirako (gluzemia-mailari eusteko). Haren erregulazioa glukolisiarenaren kontrakoa da.\nGlukogenoaren metabolismoa. Glukogenoa animalien ehun guztietan (bereziki, gibelean eta muskuluan), zenbait bakteriotan eta legamiatan glukosa metatzeko erabiltzen den polisakaridoa da. Gizakian, haren sorrera eta erabilera, gluzemiaren (odoleko glukosa-kontzentrazioaren) araberakoak dira, gibelean bereziki.\nCalvin zikloa eta pentosa fosfatoen bidea. Calvinen zikloa goi-mailako landare gehienen kloroplastoetan gertatzen da: fotosintesiaren fase iluneko erreakzioei dagokie; fase argiko erreakzioetan sortutako ATPa eta NADPHa erabilita, glukosa ekoizten du CO2-aren finkapenaren ondorioz. Calvinen zikloan, Rubisco laburduraz ezaguna den entzimak (karbono dioxidoaren finkatzailea da) eta pentosa fosfatoen bideko eta glukolisiko hainbat entzimak hartzen dute parte. Pentosa fosfatoen bidea glukosaren oxidaziorako aukerako bidetzat har daiteke; NADPH (koentzimaren forma erreduzitua) eta pentosa fosfatoak (bereziki, erribosa fosfatoa, nukleotidoen osagaia) ekoiztea da haren funtzioa. Gai horien beharrizanen arabera, bideak diseinu metaboliko desberdinak ditu.\nLipidoak.\nLipolisia eta gantz-azidoen oxidazioa. Lipolisi terminoa, modu generikoan, lipidoen apurketa dela uler daitekeen arren, metatutako azilglizerolen hidrolisi entzimatikoa adierazteko erabiltzen da. Askatutako gantz-azidoak oxidatu egiten dira energia lortzeko. Oxidaziorako, hainbat bide daude; gizakian, garrantzitsuena mitokondrioko beta-oxidazioa da. 4 erreakzioko zikloa behin eta berriro errepikatzen da, eta, ziklo bakoitzean, kate luzeko gantz-azidoaren 2 karbono azetil-CoA moduan askatzen dira. Aldi berean, NADH eta FADH2(forma erreduzituak) lortzen dira, eta fosforilazio oxidatzailean erabiltzen dira horiek.\nLipogenesia. Modu generikoan edozein lipidoren eraketa adierazten badu ere, gantz-azidoen biosintesia adierazteko erabiltzen da. Gainera, sintesi hori gertatu ahal izateko sortutako gantz-azidoak erabili behar direnez \u2014bereziki, triazilglizerolak eratzeko\u2014, azetil-CoA-tik abiatuta triazilglizerolen sorrerarako prozesuak adierazten ditu lipogenesi terminoak. Gantz-azidoen sintesia zitosolean gertatzen da, errepikatzen diren 4 erreakziori esker. Ziklo bakoitzean, gantz-azidoa 2 karbonorekin luzatzen da, eta NADPHak jokatzen du erredukzio-erreakzioen elektroi-emaile gisa. Erregai-soberakinak daudenean gertatzen da prozesua.\nLipido konplexuen eta esteroideen sorrera. Lipido konplexuak ekoizteko, lipidoen osagaiak elkartu egiten dira, batez ere transferentzia-erreakzioen bitartez. Horretarako, elkartuko den osagaietakoren batek aktibatuta egon behar du, CDP edo A koentzima lotua duela. Esteroideei dagokienez, esterolak dira arruntenak; aitzindari nagusitzat azetil-CoA erabilita sintetizatzen dira.\nKonposatu nitrogenodunak.\nProteinen eta aminoazidoen katabolismoa. Zeluletako proteinak berriztatzeko, proteina horiek hidrolizatu egiten dira, eta beren osagai diren aminoazidoak askatzen dituzte. Aminoazido horien katabolismoaren lehen urratsa, gehienetan, alfa-karbonoko amino taldea kentzea izaten da; aminoazido desberdinetan, antzeko moduan gertatzen da prozesu hori. Amino taldeak iraizteko bideak aldatu egiten dira izaki batzuetatik besteetara; gizakiaren kasuan, urea modura kanporatzen da. Amino taldea askatzen denetik aurrera, aminoazido bakoitzaren bide katabolikoa berezia da; kasu askotan, glukosa edo azetil-CoA ekoizteko erabiltzen dira aminoazido horiek.\nAminoazidoen biosintesia. Aitzindari modura, bitartekari arruntak erabiltzen dira; adibidez, Krebsen ziklokoak. Aminoazido bakoitzak sintesirako bide espezifiko bat duen arren, azkeneko erreakzioa berdina izaten da: alfa-aminoa gehitzea. Amino talde hori glutamatoak eta glutaminak ematen dute.\nNukleotidoen biosintesia eta degradazioa. Aitzindari ez-nukleotidikoen ondoriozko biosintesia (\"de novo\" delakoa), normalean, zelulen bikoizketaren aurretik gertatzen da DNA sortzeko. Azido nukleikoak (RNA eta DNA) berriztatzen direnean, nukleotidoak ez dira guztiz katabolizatzen. Azido nukleikoen osagai diren base nitrogenatuak (bai purinak, bai pirimidinak) berrerabili egiten dira nukleotidoak sortzeko. Izan ere, beharrezkoa izanez gero, katabolizatu egiten dira base nitrogenatuak, eta katabolismo horren abiaduraren neurri berean izaten da beharrezkoa \"de novo\" sintesia."}
{"id": "66450", "revid": "512", "url": "https://eu.wikipedia.org/wiki?curid=66450", "title": "Almorox", "text": "Almorox Toledoko probintzian dagoen udalerri gaztela-mantxarra da. 533 m-ko altueran eta Toledotik 64 km-tara kokaturik, 2007ko datuen arabera 2.391 biztanle zituen 178 km\u00b2-tan banaturik."}
{"id": "66451", "revid": "512", "url": "https://eu.wikipedia.org/wiki?curid=66451", "title": "Torrico", "text": "Torrico Toledoko probintzian dagoen udalerri gaztela-mantxarra da. 445 m-ko altueran eta Toledotik 117 km-tara kokaturik, 2007ko datuen arabera 831 biztanle zituen 178 km\u00b2-tan banaturik."}
{"id": "66456", "revid": "105290", "url": "https://eu.wikipedia.org/wiki?curid=66456", "title": "Soyuzkino", "text": "Soyuzkino 1930. urtean sortutako zinemaren ekoizpena kontrolatzeko agentzia Sobietar Batasunean.\nBoris Shumjatski lehen zuzendaria izan zen.\nSoyuz hitza batasunetik dator, errusieraz \u0421\u043e\u044e\u0437, \"batasuna\" esan nahi duelako. Eta Kino, errusieraz \u041a\u0438\u043d\u043e\u0301 \"cinema\" esaten delako."}
{"id": "66458", "revid": "46380", "url": "https://eu.wikipedia.org/wiki?curid=66458", "title": "Isla Cristina", "text": "Isla Cristina Huelvako probintzian (Andaluzia) dagoen udalerria da. 3 m-ko altueran eta Huelvatik 44 km-tara kokaturik, 2007ko datuen arabera 20.540 biztanle zituen 49,36 km\u00b2-tan banaturik.\n2011. urtean, Europako Justizia Auzitegiak ebatzi zuen Isla Cristinak oraindik ez zuela bete hondakin urak arazteko betebeharra. Betebehar hori 2000. urterako bete beharrekoa zen.\nHistoria.\nHerriaren jatorri modernoa, 1755eko Lisboako lurrikararen ondoren hasi zen, katalanek eta valentziarrek arrantzale-kolonia bat sortu zutenean. Kolonia hori hazi egin zen 1833an bere udala lortu arte, eta, ondoren, La Redondela udalerri zaharra xurgatu zuen 1887ko ekainaren 30ean.\nEkonomia.\nJarduera nagusia arrantza da, portu garrantzitsua duelako. Lonja Andaluziako arrain freskoaren enkanteetako lehena da, eta tonajeko bigarrena, Cadizek bakarrik gainditu baitu. Nazioarteko topaket ere egin izan dira, hala nola \"Arrantzako enpresa mistoen klusterra\", eta Andaluzian sartutako hirugarren egunkaria, \"La Higuerita\", bertan sortu zen. Badira beste jarduera batzuk ere, hala nola duela gutxi bultzatut jarduera turistikoa eta baita identitate-zeinu den inauteria (Espainiako zaharrenetakoa eta garrantzitsuenetakoa).\nIngurumena.\nUdal mugapean Isla Cristinako padurak daude, Ingurune Natural gisa babestuta, baita kostako duna-gerrikoko pinu- eta sastraka-eremu batzuk ere, ICONA-INIAk kudeatuak. Ekialde-mendebalde orientazioa dela eta, itsasoaren eta lurraren artean amaitzen diren eguzki-sartzeak inspirazio-iturri izan dira zenbait poetentzat, esaterako, Rafael Alberti, Gerardo Diego, Juan Ram\u00f3n Jim\u00e9nez edo Luis Cernuda."}
{"id": "66459", "revid": "512", "url": "https://eu.wikipedia.org/wiki?curid=66459", "title": "Jabugo", "text": "Jabugo Huelvako probintzian dagoen udalerri andaluziarra da. 658 m-ko altueran eta Huelvatik 112 km-tara kokaturik, 2007ko datuen arabera 2.435 biztanle zituen 25 km\u00b2-tan banaturik."}
{"id": "66460", "revid": "119347", "url": "https://eu.wikipedia.org/wiki?curid=66460", "title": "Lepe", "text": "Lepe Huelvako probintzian dagoen udalerri andaluziarra da. 18 m-ko altueran eta Huelvatik 41 km-tara kokaturik, 2007ko datuen arabera 23.607 biztanle zituen 129 km\u00b2-tan banaturik."}
{"id": "66462", "revid": "12016", "url": "https://eu.wikipedia.org/wiki?curid=66462", "title": "El Campillo", "text": "El Campillo ondorengo herri eta udalerrien izena izan daiteke:"}
